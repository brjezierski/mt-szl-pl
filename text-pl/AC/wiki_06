<doc id="135226" url="https://pl.wikipedia.org/wiki?curid=135226" title="Ferromagnetyzm">
Ferromagnetyzm

Ferromagnetyzm – zjawisko, w którym materia wykazuje własne, spontaniczne namagnesowanie. Jest jedną z najsilniejszych postaci magnetyzmu i jest odpowiedzialny za większość magnetycznych zachowań spotykanych w życiu codziennym. Razem z ferrimagnetyzmem jest podstawą istnienia wszystkich magnesów trwałych (jak i zauważalnego przyciągania innych ferromagnetycznych metali przez magnesy trwałe).
Materiały ferromagnetyczne.
Materiały, które wykazują ferromagnetyzm, zwane są ferromagnetykami. Jest bardzo dużo ich krystalicznych przedstawicieli: żelazo, kobalt, nikiel oraz w niższych temperaturach również gadolin, terb, dysproz, holm i erb wśród pierwiastków oraz wiele stopów i związków chemicznych. Tabela po prawej ukazuje ich reprezentatywną listę, wraz z punktami Curie – temperaturami, powyżej których tracą one właściwości ferromagnetyczne.
Niektóre stopy Heuslera (np. Cu2MnAl) są ferromagnetykami, pomimo tego, że powstają z nieferromagnetycznych atomów.
Można również wytworzyć amorficzny (niekrystaliczny, bezpostaciowy) ferromagnetyczny stop metaliczny poprzez bardzo szybkie ochłodzenie płynnego stopu, co skutkuje niemal izotropowymi własnościami magnetycznymi. W zależności od składu chemicznego i obróbki cieplnej amorfiki mogą wykazywać bardzo niską koercję magnetyczną (np. poniżej 1 A/m), wysoką względną przenikalność magnetyczną (do wartości 106) oraz małą stratność właściwą z uwagi na niewielką grubość taśmy (co ogranicza prądy wirowe). Typowym takim materiałem jest stop metali przejściowych (zazwyczaj Fe, Co czy Ni, 80%) z półmetalami (B, C, Si, P), obniżającymi temperaturę topnienia stopu i ułatwiającymi osiągnięcie fazy amorficznej.
Jednym z przykładów takiego amorficznego stopu jest komercyjny stop "Vitrovac 6025" (Co66Fe4Mo2B11,5Si16,5) z temp. Curie 483 K i magnetyczną polaryzacją nasycenia 0,55 T w temp. pok. (dla porównania czyste żelazo: 1043 K i 2,15 T).
Wyjaśnienie fizyczne.
Atom jako dipol magnetyczny.
Spin elektronu oraz jego orbitalny moment pędu wytwarza magnetyczny moment dipolowy. Elektron w ruchu, jako obdarzony ładunkiem elektrycznym, wytwarza pole magnetyczne.
W mechanice klasycznej ten układ odpowiada kulce, posiadającej ujemny ładunek elektryczny, krążącej wokół własnej osi (spin) oraz krążącej wokół jądra posiadającego dodatni ładunek elektryczny. Oba zjawiska podobnie jak kołowy przewodnik z prądem wytwarzają pole magnetyczne, ale elektron jako cząstka kwantowa posiada wyraźne różnice – spin może przyjmować tylko dwie wartości (umownie określane jako "góra" i "dół"), podobnie jak orbitalny moment magnetyczny, który również przyjmuje jedynie określone wartości.
W wielu materiałach (ściślej tych, których atomy posiadają zapełnione powłoki elektronowe) całkowity moment dipolowy wszystkich elektronów wynosi zero (tzw. "sparowanie" – taka sama liczba spinów "góra" i "dół" powoduje wzajemne znoszenie się ich momentów). Jedynie atomy z częściowo zapełnioną powłoką (niesparowanymi spinami) posiadają wypadkowy moment magnetyczny różny od zera. Dipole te ustawiają się równolegle do linii zewnętrznego pola, ale z ustawienia tego wytrącane są przez drgania termiczne. W takich materiałach wytwarza się wewnętrzne pole magnetyczne skierowane zgodnie z zewnętrznym polem magnetycznym. Materiały te to paramagnetyki (substancje o przeciwnych własnościach to diamagnetyki).
Wśród paramagnetyków są takie substancje, w których oddziaływania między atomami powodują ustawianie sąsiednich dipoli magnetycznych w tym samym kierunku, nawet bez zewnętrznego pola magnetycznego, co sprawia, że wszystkie dipole magnetyczne ustawione są w tym samym kierunku. Materiały te (ferromagnetyki) posiadają pole magnetyczne pomimo braku zewnętrznego pola magnetycznego (namagnesowanie spontaniczne). Drgania cieplne sieci wytrącają atomy z ich uporządkowania, aż w pewnej temperaturze zwanej temperaturą Curie drgania sieci są tak duże, że oddziaływanie atomów nie jest w stanie utrzymać jednakowego ustawienia dipoli magnetycznych, materiał przestaje być ferromagnetykiem. Utrzymanie dużych obszarów jednakowego namagnesowania wytwarza pole magnetyczne w dużym obszarze co jest stanem o bardzo dużej energii, dlatego kryształ może zmienić namagnesowanie części swoich obszarów tak by pole magnetyczne na zewnątrz ciała było jak najmniejsze, tak zachowuje się większość ferromagnetyków. Obszary o jednakowym namagnesowaniu nazywamy domenami magnetycznymi. W zależności od materiału domeny te mogą łatwo (ferromagnetyki miękkie) lub trudno (ferromagnetyki twarde) zmieniać kierunek namagnesowania oraz granice domen.
W ferromagnetykach miękkich bez obecności zewnętrznego pola magnetycznego domeny ustawiają się tak, by zminimalizować energię ciała jako całości. Wokół ciał takich pozostaje tylko niewielkie pole magnetyczne.
W ferromagnetykach twardych wykonanych w obecności silnego zewnętrznego pola magnetycznego uporządkowanie domen pozostaje nawet po usunięciu zewnętrznego pola magnetycznego i nie zmienia się, te materiały znane są jako magnesy trwałe
Domeny magnetyczne.
Nawiązując do klasycznej teorii elektromagnetyzmu, dwa pobliskie dipole magnetyczne powinny ustawiać się w przeciwległych, tzn. antyrównoległych kierunkach, analogicznie do dwóch swobodnych magnesów (co utworzyłoby materiał antyferromagnetyczny). Jednak w ferromagnetyku, gdzie między elektronami zachodzi oddziaływanie elektrostatyczne, stan układu może być bardziej stabilny i energetycznie korzystniejszy wówczas, gdy spinowe momenty magnetyczne elektronów ustawią się w tym samym kierunku (równolegle). Ich energia elektrostatyczna zostaje obniżona i jej różnica nazywana jest energią wymiany, a całe zjawisko – wymiennym oddziaływaniem wzajemnym. Takie grupy dipoli ukierunkowanych równolegle tworzą obszary spontanicznego namagnesowania, zwane domenami magnetycznymi (obszarami Weissa). Materia w domenie jest więc całkowicie namagnesowana w jednym kierunku, zwykle wzdłuż jednej z głównych osi krystalograficznych (w metalu).
Jednak w większej skali (po wielu tysiącach jonów) przewaga energii wymiany ustępuje na korzyść klasycznej tendencji dipoli do ustawiania się antyrównolegle. Wyjaśnia to, dlaczego nienamagnesowany ferromagnetyk nie posiada wypadkowego pola magnetycznego (bądź posiada niewielkie) – momenty magnetyczne wszystkich, bezładnie zorientowanych domen znoszą się, dając zerowy bądź zbliżony do zera wypadkowy moment magnetyczny całego ciała.
Przejście pomiędzy dwiema domenami, gdzie magnetyzacja zmienia kierunek, nazywane jest granicą domenową (np. granica Blocha albo Néela, zależnie od tego, czy magnetyzacja zmienia się równolegle czy prostopadle do powierzchni domeny) i jest stopniowym przejściem w skali atomowej (obejmuje dystans ok. 300 jonów żelaza).
Istnienie domen zostało potwierdzone doświadczalnie przez N.S. Akułowa i jego zespół, mają one rozmiary liniowe rzędu 10−5 – 10−4 m.
Ferromagnetyk w polu magnetycznym.
Zwykły kawałek materiału ferromagnetycznego (np. żelaza) nie posiada wypadkowego momentu magnetycznego. Jeżeli jednak zostanie on umieszczony w zewnętrznym polu magnetycznym, następuje namagnesowanie, czyli uporządkowanie domen – taki ruch ich ścianek, aby możliwie największa objętość ciała posiadała momenty magnetyczne skierowane równolegle do kierunku pola magnetycznego. Rozmiary domen początkowo namagnesowanych w kierunku zbliżonym do kierunku pola magnesującego zwiększają się kosztem innych, przyłączając sąsiednie atomy. W silnym polu domeny o innych kierunkach pierwotnego namagnesowania obracają się. Ponieważ ruch ścianek domen jest procesem skokowym, obserwuje się charakterystyczną schodkową strukturę krzywej namagnesowania w funkcji zewnętrznego pola magnetycznego (zjawisko Barkhausena).
Wewnątrz ciała ferromagnetycznego pole może setki, nawet tysiące razy przewyższać przyłożone pole zewnętrzne. Domeny pozostaną jednakowo zorientowane nawet wówczas, gdy zewnętrzne pole zostanie usunięte, tworząc trwałą magnetyzację, która, jako funkcja zewnętrznego pola jest uwidoczniona na krzywej histerezy. Jednak wypadkowa magnetyzacja może być zniszczona poprzez podgrzanie, a następnie powolne oziębienie (czyli wyżarzanie) materiału, bez wpływu zewnętrznego pola.
Punkt Curie.
Stopień samorzutnego namagnesowania (istnienia domen), całkowity w temperaturze zera bezwzględnego, w miarę wzrostu temperatury maleje – zwiększają się termiczne oscylacje atomów, „rywalizując” z ich ferromagnetyczną tendencją do odpowiedniego ustawiania się. Kiedy temperatura przekroczy pewną, dla danego materiału ściśle określoną granicę, zwaną punktem Curie, następuje przejście fazowe drugiego rodzaju i ciało traci swoje właściwości ferromagnetyczne, stając się paramagnetykiem.
Podstawy współczesnej teorii ferromagnetyzmu stworzyli, niezależnie od siebie, W. Heisenberg oraz J.I. Frenkel.
Niezwykły ferromagnetyzm.
W 2004 r. podano do informacji, że nanopianka, odmiana alotropowa węgla, wykazuje ferromagnetyzm. Efekt ten znika po kilku godzinach w temperaturze pokojowej, ale trwa dłużej w temperaturach niższych. Materiał ten jest jednocześnie półprzewodnikiem. Uważa się, że podobnie utworzone materiały, jak np. z boru czy azotu, mogą również być ferromagnetykami.

</doc>
<doc id="135227" url="https://pl.wikipedia.org/wiki?curid=135227" title="Powiat sandomierski">
Powiat sandomierski

Powiat sandomierski – powiat w Polsce (województwo świętokrzyskie), utworzony w 1999 roku w ramach reformy administracyjnej. Jego siedzibą jest miasto Sandomierz.
W skład powiatu wchodzą:
Powiat sandomierski graniczy z dwoma powiatami województwa świętokrzyskiego: staszowskim i opatowskim, z jednym powiatem województwa lubelskiego: kraśnickim oraz z powiatami: stalowowolskim, tarnobrzeskim i miastem Tarnobrzeg znajdującymi się w województwie podkarpackim.
Według danych z 30 czerwca 2020 roku powiat zamieszkiwało 76 736 osób.
Historia.
Początki powiatu sandomierskiego sięgają czasów Korony Królestwa Polskiego.
Od tamtego czasu powiat sandomierski istnieje nieprzerwanie, jedynie z krótkimi przerwami w XX w. w latach 1939–1944 oraz 1973–1999.
Według rejestrów z 1508 roku powiat sandomierski obejmował Sandomierz, Osiek, Opatów, Połaniec, Zawichost, Solec, Piórków, Łagów, Bodzentyn, Kunów, Ćmielów.
W 1571 roku powiat sandomierski liczył 46 836 mieszkańców. 
W 1629 roku powierzchnia powiatu wynosiła 6082 km². W tym czasie powiat liczył 28 miast i 636 wsi.
Według dystrybucji soli na zjeździe deputatów z województwa sandomierskiego w Nowym Mieście Korczynie w dniu 12 sierpnia 1688, należnej na dobra szlacheckie ziemskie za lata 1667–1668, powiat sandomierski obejmował 1445 i 1/4 łanu.
Gminy.
Liczba ludności i powierzchnia gmin według danych z 31 grudnia 2010 r.
Budżet.
 Rysunek 1.1 Dochody ogółem w UR Sandomierz (1995–1998) i SP Sandomierz (1999–2010) w latach 1995–2010 (w zł)
 Rysunek 1.2 Wydatki ogółem w UR Sandomierz (1995–1998) i SP Sandomierz (1999–2010) w latach 1995–2010 (w zł)
Według danych z roku 2010 średni dochód na mieszkańca wynosił 4588,29 zł (tj. – stan na 31 XII; przy 4569,13 zł w zestawieniu na 30 VI); jednocześnie średnie wydatki na mieszkańca kształtowały się na poziomie 5065,52 zł (tj. – stan na 31 XII; przy 5044,37 zł w zestawieniu na 30 VI).
 Rysunek 1.1 Dochody ogółem w Budżecie Powiatu Sandomierz w latach 1999–2010 (w zł)
 Rysunek 1.2 Wydatki ogółem w Budżecie Powiatu Sandomierz w latach 1999–2010 (w zł)
Według danych z roku 2010 średni dochód na mieszkańca wynosił 994,15 zł (tj. – stan na 31 XII; przy 990,00 zł w zestawieniu na 30 VI); jednocześnie średnie wydatki na mieszkańca kształtowały się na poziomie 1060,89 zł (tj. – stan na 31 XII; przy 1056,46 zł w zestawieniu na 30 VI).

</doc>
<doc id="135229" url="https://pl.wikipedia.org/wiki?curid=135229" title="2 eskadra bombowa lekka">
2 eskadra bombowa lekka



</doc>
<doc id="135230" url="https://pl.wikipedia.org/wiki?curid=135230" title="Kara Mustafa">
Kara Mustafa

Kara Mustafa (tur. "Merzifonlu Kara Mustafa Paşa", ur. 1620 lub 1634/1635 w Merzifon, zm. 25 grudnia 1683 w Belgradzie) – wielki wezyr Imperium Osmańskiego, protegowany sułtana Mehmeda IV, uczestniczył w kilku zwycięskich wyprawach wojsk tureckich, przyczynił się do ekspansji tureckiej w kierunku Europy Środkowo-Wschodniej.
Życiorys.
Kara Mustafa był synem oficera spahisów. Jego wychowaniem i wykształceniem zajął się znajomy ojca, przyszły wielki wezyr Mehmed Köprülü, który z czasem zaczął powierzać mu stanowiska w swojej własnej administracji. W 1656 Köprülü został wielkim wezyrem, mianując Kara Mustafę na stanowisko posłańca pośredniczącego w korespondencji między sułtanem Mehmedem IV a wielkim wezyrem. W 1660 został wysłany jako bejlerbej do Sylistrii (obecnie w Bułgarii), z zadaniem uspokojenia niedawno spacyfikowanego regionu i utrzymania u władzy osób wyznaczonych przez Wysoką Portę. W 1661 zmarł wielki wezyr Mehmed Köprülü którego zastąpił na tym stanowisku jego syn Ahmed Köprülü, będący przyjacielem Kara Mustafy. W 1662 został kapudanem paszą (admirałem) floty tureckiej i zastępcą kajmakama (kajmakam zastępował wielkiego wezyra w czasie jego nieobecności w Konstantynopolu). Dzięki tym stanowiskom Kara Mustafa odpowiadał za prowadzenie bieżącej administracji i za zaopatrzenie osmańskich wojsk na Krecie, gdzie trwało oblężenie bronionej przez Wenecjan Kandii. Jednocześnie, zastępując Ahmeda Köprülü w stolicy, nawiązał kontakty z europejskimi dyplomatami przy Wysokiej Porcie, co miało wpływ na jego dalszą karierę. 
Kara Mustafa służył sułtanowi jako generał wojsk w wojnie przeciwko Polsce w roku 1672, negocjował pokój w Buczaczu po zdobyciu Podola. W 1676 został wielkim wezyrem, zastępując na tym stanowisku zmarłego Ahmeda Köprülü. Po nieudanej wojnie z Rosją, Turcy przyjęli w 1681 pokój w Bakczysaraju. W roku 1683 Kara Mustafa rozpoczął kampanię austriacką, popierając antyhabsburskie powstanie Thökölyego. Zebrał armię 140–300 tysięcy żołnierzy i oblegał Wiedeń broniony przez 18 tysięcy ludzi (13 tysięcy żołnierzy i 5 tysięcy członków straży miejskiej). Jednak 12 września 1683 wojska polsko-austriacko-niemieckie pod wodzą króla Jana III Sobieskiego odniosły zwycięstwo w bitwie pod Wiedniem, w której główną rolę odegrał potężny atak polskiej husarii na flankę sił tureckich. 
Klęska wielkiego wezyra pod Wiedniem i pod Parkanami ostatecznie pogrzebała szanse Imperium Osmańskiego na podbój Europy Środkowo-Wschodniej i jego karierę. Kara Mustafa cofnął się do Belgradu w celu zorganizowania nowej armii i wyjaśnienia sułtanowi Mehmedowi IV okoliczności klęski. Sułtan opuścił Belgrad przed przybyciem Mustafy, co przypieczętowało los wielkiego wezyra. 25 grudnia 1683 z rozkazu Mehmeda IV Kara Mustafa został uduszony jedwabną cięciwą łuku. 
Strzemię Mustafy na Wawelu.
W Skarbcu Katedralnym na Wawelu w Krakowie znajduje się strzemię wielkiego wezyra Kara Mustafy, ofiarowane przez króla Jana III Sobieskiego na pamiątkę zwycięstwa pod Wiedniem (Encyklopedia staropolska/Strzemię).
Głownia szabli Kara Mustafy na Wawelu.
Według tradycji szablę zdobytą pod Wiedniem Jan III Sobieski złożył w Loreto w r. 1687 jako wotum za zwycięstwo nad Turkami. Pozbawiona kosztownej oprawy głownia podarowana została w r. 1798 generałowi Janowi Henrykowi Dąbrowskiemu przez konsula Rzymu Liboria Angelucciego. Dowódca Legionów Polskich przesłał ją Tadeuszowi Kościuszce, który podarował ją w r. 1817 Annie Jadwidze z Zamoyskich Sapieżynie z przeznaczeniem dla jej syna Leona. Do r. 1939 eksponowana była na zamku w Krasiczynie, później przechowywana w pałacu biskupim w Krakowie, od 23 kwietnia 1954 jako depozyt w Zamku Królewskim na Wawelu, 22 lipca 1998 podarowana przez Michała Sapiehę.
Głownia zakrzywiona, jednosieczna, o przekroju klinowym, z płaskim trzpieniem do montowania rękojeści. Złamana i połączona na zakładkę nitami.Wzdłuż tylca trzy szpary (jedna wypełniona kulkami ołowianymi), w których pierwotnie osadzone były zapewne perły. Między szparami nabijane złotem napisy (fragmenty Koranu) w owalnych medalionach, kończysty medalion z napisem przy nasadzie. Napis na tylcu: Po oswobodzeniu Wiednia Przez Jana III Boga Rodzicy w LORECIE Poświęcony R.P. MDCLXXXVII. W połowie długości z obu stron rytowane ornamenty roślinno-geometryczne (https://wawel.krakow.pl/blog/najpiekniejsze/glownia-szabli-kara-mustafy)

</doc>
<doc id="135231" url="https://pl.wikipedia.org/wiki?curid=135231" title="II dywizjon bombowy lekki">
II dywizjon bombowy lekki



</doc>
<doc id="135232" url="https://pl.wikipedia.org/wiki?curid=135232" title="VI dywizjon bombowy lekki">
VI dywizjon bombowy lekki



</doc>
<doc id="135233" url="https://pl.wikipedia.org/wiki?curid=135233" title="Oderstellung">
Oderstellung



</doc>
<doc id="135234" url="https://pl.wikipedia.org/wiki?curid=135234" title="4 eskadra bombowa lekka">
4 eskadra bombowa lekka



</doc>
<doc id="135236" url="https://pl.wikipedia.org/wiki?curid=135236" title="5 eskadra bombowa lekka">
5 eskadra bombowa lekka



</doc>
<doc id="135240" url="https://pl.wikipedia.org/wiki?curid=135240" title="Towarzystwo Naukowe im. Szewczenki">
Towarzystwo Naukowe im. Szewczenki

Towarzystwo Naukowe im. Tarasa Szewczenki (NTSz) – najstarsza ukraińska instytucja naukowa działająca we Lwowie w latach 1873–1940, reaktywowana w 1989 (w latach 1947–1989 działała na emigracji w Europie Zachodniej oraz Ameryce).
Powstanie i działalność.
Powstało 11 grudnia 1873 we Lwowie z inicjatywy Ołeksandra Konyskiego i Ołeksandra Barwinskiego jako towarzystwo literackie pod nazwą Towarzystwo im. Szewczenki ("Towarystwo im. Szewczenka"). W 1892 roku zostało zreorganizowane przez Mychajłę Hruszewskiego, Wołodymyra Hnatiuka i Iwana Frankę w stowarzyszenie naukowe na wzór Akademii Umiejętności w Krakowie i odtąd zaczęło pełnić nieformalnie funkcję pierwszej ukraińskiej Akademii Nauk. Utworzono wówczas w jego ramach 3 sekcje problemowe: filologiczną, historyczno-filozoficzną i matematyczno-przyrodniczo-medyczną. Według nowego przyjętego wówczas statutu jego celem było "pielęgnowanie i rozwijanie nauki w języku ojczystym, pielęgnowanie sztuki, gromadzenie i konserwowanie wszelkich pamiątek, starożytności i przedmiotów naukowych Rusi-Ukrainy." W związku z tym miało prowadzić: "badania naukowe z filologij ruskiej i słowiańskiej, z historii rusko-ukraińskiej literatury i sztuki, z historii, i archeologii Ukrainy-Rusi, a także z nauk filozoficznych, politycznych, ekonomicznych i prawniczych, matematycznych, przyrodniczych z geografią i lekarskich". Towarzystwo swą działalność opierało na organizowaniu odczytów, dyskusji naukowych, zjazdów uczonych, literatów i artystów, a także ożywionej działalności wydawniczej. Pracami Towarzystwa kierował w tym czasie Wydział w którego skład wchodzili Julijan Cełewycz (prezes), Ołeksandr Barwinśkyj, Kyryło Pankowski, Jewhen Gromnicki, Ołeksandr Kułaczkowśkyj, oraz jako zastępcy członków Piotr Ogonowskyj i prof. Iwan Werchratsk. Od 1898 Towarzystwo mieściło się we własnej kamienicy przy ul. Czarnieckiego 26 (Wynnyczenki) wzniesionej w 1880 według projektu Michała Fechtera. W budynku tym znajdowała się kancelaria, drukarnia, biblioteka, księgarnia, muzeum, pracownie ukraińskich artystów. Muzeum posiadało zbiory etnograficzne, kolekcję huculszczyzny, zbiory ceramiki, pisanek, znalezisk prehistorycznych. W 1912 z powodu braku miejsca Towarzystwo zakupiło sąsiednią kamienicę pod nr. 24, do której przeniesiono część zbiorów muzealnych.
NTSz od 1892 wydaje wydawnictwo seryjne "Записки Наукового товариства імені Шевченка", do 2009 ukazało się 257 tomów "Zapisek". NTSz wydawało też w latach 1900–1939 wydawnictwo "Chronika Naukowogo towarystwa im. Szewczenka u Lwowi", Ponadto jego sekcje wydawały periodycznie tomy rozpraw tematycznych i nieperiodycznie m.in. "Żereła do istoryi Rusy-Ukrajiny" (od 1895), "Ukrajinśko-ruśkyj archiw" (1905). Pod jego patronatem ukazywały się „Literaturno-naukowyj wisnyk” (1898–1906) i seria "Ukrajinśka biblioteka" (od 1901).
W latach I Wojny światowej Towarzystwo zostało zamknięte przez okupujące Lwów władze rosyjskie, jednak odrodziło się w latach II Rzeczypospolitej. Jego znanymi członkami byli m.in. Stepan Kaczała, Omelan Ohonowśkyj, Julian Romanczuk. Wsparcie finansowe tej inicjatywie zapewnili Jełyzaweta Skoropadśka-Myłoradowycz i Ołeksandr Konyśkyj. Stawiali oni sobie za cel organizację badań naukowych i ich popularyzację.
Po agresji ZSRR na Polskę i okupacji Lwowa przez Armię Czerwoną, Towarzystwo zostało zlikwidowane przez władze sowieckie 12 stycznia 1940, Jego funkcję w okresie sowieckim pełniła Akademia Nauk Ukraińskiej Socjalistycznej Republiki Radzieckiej.
W 1947 z inicjatywy Wołodymyra Kubijowycza i Iwana Rakowskiego Towarzystwo wznowiło swą działalność na emigracji. Kubijowycz w latach 1947–1963 był sekretarzem generalnym NTSz, W 1952 towarzystwo stało się federacją oddziałów działających w Australii, USA, Kanadzie, Francji. W latach 1952–1985 prezesem oddziału w Paryżu był Kubijowicz. W tym okresie nakładem NTSz ukazała się "Encykłopedija Ukrajinoznawstwa ("t. 1–8 1949–70) oraz "Ukraine. A Concise Encyclopedia" (t. 1–2, Toronto 1963–68).
Po upadku Związku Sowieckiego działalność NTSz została reaktywowana we Lwowie w 1989. Jego pierwszym przewodniczącym został Ołeh Romaniw.
Archiwum.
Najcenniejsze zbiory archiwum Towarzystwa zostały wywiezione ze Lwowa przez Niemców w 1944 do Adelina (obecnie Zagrodno) na Dolnym Śląsku tuż przed wkroczeniem Armii Czerwonej do Lwowa. Jesienią 1945 zostały one przypadkowo odnalezione, a następnie przewiezione do Warszawy i złożone w Bibliotece Narodowej.
Dokumenty tego archiwum obejmują następujące zagadnienia:
W latach 1997, 1999 i w 2001 roku prowadzone były rozmowy w sprawie wymiany ww. archiwów na znajdujące się w archiwach ukraińskich zbiory Zakładu Narodowego im. Ossolińskich, zbiory Władysława Łozińskiego, księgozbiór ks. Witolda Czartoryskiego (tzw. Księgozbiór z Honfleur), zbiory Bolesława Orzechowicza, pamiątki polskie z Muzeum Narodowego im. Króla Jana III we Lwowie, obiekty z kolekcji Adama Smolińskiego i inne.
Prezesi Towarzystwa we Lwowie.
po reaktywacji

</doc>
<doc id="135241" url="https://pl.wikipedia.org/wiki?curid=135241" title="Puszcza Kamieniecka">
Puszcza Kamieniecka

Puszcza Kamieniecka – kompleks leśny na lewym brzegu Bugu naprzeciw Puszczy Białej. Jej nazwa wzięła się od nazwy XV-wiecznego miasta Kamieniec (dzisiaj jest wsią Kamieńczyk koło Wyszkowa). Jest to las głównie sosnowy i dębowy. Niedaleko Puszczy Kamienieckiej znajdują się Lasy Miedzyńskie.

</doc>
<doc id="135242" url="https://pl.wikipedia.org/wiki?curid=135242" title="Kwiatostany">
Kwiatostany



</doc>
<doc id="135243" url="https://pl.wikipedia.org/wiki?curid=135243" title="Michał Hruszewski">
Michał Hruszewski



</doc>
<doc id="135246" url="https://pl.wikipedia.org/wiki?curid=135246" title="Puszcza Biała">
Puszcza Biała

Puszcza Biała, także Puszcza Biskupia – kompleks leśny ciągnący się od Pułtuska po Ostrów Mazowiecką. Część Niziny Mazowieckiej. Zdominowana przez drzewostan sosnowy (ponad 90%).
Powierzchnia tego obszaru wynosi ok. 85 000 hektarów (ok. 850 km²) w tym lasy zajmują ok. 51 000 hektarów (ok. 510 km²) przy czym 21,5% to lasy prywatne.
Teren wpisany do obszarów chronionych Natura 2000.
Historia Puszczy.
Od XIII wieku puszcza należała do biskupów płockich. Biskupi ci dość często rezydowali w swojej rezydencji w Pułtusku lub w dworkach w Wyszkowie lub Broku. Ochrona zasobów Puszczy spowodowała, że jeszcze w XVIII wieku były to tereny najsłabiej zaludnione na Mazowszu. By nie naruszyć zasobów leśnych, osiedlano głównie ludzi znających gospodarkę leśną, poddając ich wcześniej dokładnej selekcji. Osadnikom pozwalano uprawiać rolę na niewielkich, dokładnie wyznaczonych „nowinach”, które miały wystarczyć na zaspokojenie osobistych potrzeb osadników. Tępiono tych, którzy próbowali samowolnie karczować lasy, bo leśne płody, bartnictwo, smolarnie, potażownie były źródłem dużych dochodów.
Puszcza w swej historii była widownią wielu starć zbrojnych, od czasów średniowiecza do współczesnych. Znane są zwłaszcza walki prowadzone przeciw Szwedom przez mieszkańców Puszczy w czasie potopu i wojny północnej.
Upadek Rzeczypospolitej doprowadził do przejęcia Puszczy przez skarb państwa zaborczego. Doprowadziło to w ciągu XIX wieku do dewastacji lasów wchodzących w skład puszczy. O ile jeszcze w XVIII wieku rosły tu olbrzymie dęby, to na skutek rabunkowej gospodarki prowadzonej w XIX wieku drzewostan puszczy uległ radykalnej zmianie, znanej nam dzisiaj.
Pierwsze próby ratowania puszczy podjęto dopiero po 1880 roku. Na nowo urządzaniem lasu zajęto się dopiero w dwudziestoleciu międzywojennym i po II wojnie światowej.

</doc>
<doc id="135257" url="https://pl.wikipedia.org/wiki?curid=135257" title="Ryzosfera">
Ryzosfera

Ryzosfera – przestrzeń obejmująca powierzchnię korzenia, otaczającą go glebę oraz komórki kory. Jest to strefa intensywnej działalności mikrobiologicznej i relacji między rośliną, glebą a mikroorganizmami. Różni się składem od innych części gleby i wpływa na obieg azotu. Stymuluje rozwój bakterii, zarówno pod względem ilości, jak i zróżnicowania, natomiast wpływa ograniczająco na zróżnicowanie grzybów. W ryzosferze obserwuje się znacznie wyższą zawartość substratów pierwotnych, które dostarczane są  przez wydzieliny korzeniowe. Zaobserwować tu można zwiększone tempo bioremediacji organicznych zanieczyszczeń.
Ryzodepozycja.
Ryzodepozycja jest to uwalnianie lub utrata związków (ryzodepozytów) z korzeni roślin do otaczającego środowiska glebowego – ryzosfery. Ryzodepozycja napędza interakcje między roślinami, glebą i populacjami drobnoustrojów, kontroluje wiele ekologicznych funkcji gleby, w tym dostępność i mobilizację składników odżywczych, tworzenie agregatów glebowych oraz sekwestrację węgla.
Ryzodepozyty.
Ryzodepozyty są to uwalniane przez rośliny związki, które stanowią łatwo przyswajalne substraty. Obecność tych substancji wzmaga kometaboliczne przekształcanie zanieczyszczenia przez mikroorganizmy zasiedlające ryzosferę. Ryzodepozyty obejmują komórki nasady korzeniowej, lizaty, wydzieliny, wysięki korzeniowe oraz śluz. Ilość wydzielanych substancji (ryzodepozytów) zależy w dużym stopniu od wieku rośliny, największa jest u szybko rosnących, młodych roślin, w najbardziej aktywnej części korzenia, pomiędzy wierzchołkiem a strefą włośnikową.
Ryzodepozyty znajdujące się w pobliży wierzchołka korzenia bądź też jego nasady stanowią od 2-12% całkowitego osadzenia kłącza u rosnących korzeni. 

</doc>
<doc id="135263" url="https://pl.wikipedia.org/wiki?curid=135263" title="Drzwi Gnieźnieńskie">
Drzwi Gnieźnieńskie

Drzwi Gnieźnieńskie lub "Drzwi św. Wojciecha" (łac. "Porta Regia", Drzwi Królewskie; "Porta Aurea", Drzwi Złote) – unikatowy zabytek romańskiej sztuki odlewniczej, wykonany za panowania księcia Mieszka III Starego w XII wieku (dokładny czas i miejsce powstania nieznane). Osadzone w portalu wewnętrznym kruchty południowej bazyliki prymasowskiej w Gnieźnie. Przedstawiają życiorys św. Wojciecha.
Historia.
Drzwi zostały wykonane dla budowli romańskiej, konsekrowanej w 1097 roku. Przeniesione do katedry Jarosława Skotnickiego, od końca XIV do XVIII wieku znajdowały się w otworze drzwiowym, prowadzącym do wschodniego przęsła nawy południowej. Po 1784 roku zostały osadzone w wejściu do zachodniego przęsła nawy południowej, w ościeżu portalu klasycystycznego. Od XVII wieku źródła stosują zamienne nazwy dla Drzwi Gnieźnieńskich – "Porta regia" (1608), "Porta aurea" (1611), "Porta aenea" (1616). Lokalne tradycje przypisywały fundację Bolesławowi Krzywoustemu, jednak późniejsze badania potwierdziły datację późniejszą, prawdopodobnie między 1175 a 1200 rokiem. Za inicjatora powstania tego dzieła uważa się księcia Mieszka III Starego oraz ówczesnego arcybiskupa gnieźnieńskiego. Koncept obrazowy historii życia i męczeństwa św. Wojciecha powstał w środowisku gnieźnieńskiego kleru katedralnego. W pracach przy nim mógł brać udział także klasztor cysterski w pobliskim Łeknie.
Twórcy.
Zachowane relikty napisów, w większości niemożliwe do odczytania, wskazują na udział kilku artystów przy wykonaniu Drzwi. Trzykrotnie w tych zapisach pojawia się sformułowanie "me fecit", co wskazuje na umieszczenie trzech imion. Znajduje to także potwierdzenie w technice i stylu (chociażby różnice między poszczególnymi skrzydłami). Na pionowej listwie obramienia lewego skrzydła można odczytać słabo widoczny napis, który należy zinterpretować jako: "Luitinus vel Latinus Me Fecit", czyli Luitinus albo Latinus mnie uczynił. Techniczna niedoskonałość odlewu sugeruje, że dzieło powstało w rodzimym warsztacie ludwisarskim. Wskazuje się także możliwość pochodzenia czeskiego Drzwi, wskazując na analogie do miniatur czeskich z około 1100 roku. Możliwe są także źródła mozańskie i nadreńskie. Jako sygnatura artysty od dawna interpretowany jest inny napis, częściowo zachowany przy lewej kołatce. Upatruje się tu skrótu imienia Petrus, co poza imieniem artysty, mogłoby wskazywać na fundację szlachcica Piotra Wszeborowica.
Wzór.
Podstawą kompozycji Drzwi mogło być zapożyczenie z kolońskiego relikwiarza św. Heriberta, powstałego w latach 1146–1170. Na bliskie stylistyczne pokrewieństwo obu dzieł wskazuje forma ornamentyki splotów winnej latorośli z wizerunkami fantastycznych zwierząt z bordiur Drzwi Gnieźnieńskich, która wykazuje dużą zbieżność z motywami zastosowanymi w dziele kolońskim. Pomysł zaczerpnięty z Nadrenii został w Gnieźnie przemodelowany, ponieważ w wykonanym dziele widać wzorowanie się na tradycji obrazowania życia świętych, rozwijającej się od X wieku w sztuce miniatorskiej.
Oglądając zamknięte drzwi, można odnieść identyczne wrażenie estetyczne, jak przy oglądaniu bogato zdobionej karty z rękopisu iluminowanego. Z praktyki odnośnie do tego typu prac wiadomo, że na potrzeby projektu wykonano serię rysunków z wyobrażeniami poszczególnych kwater i sekwencji bordiury. Niewykluczone, że wzorcem artystycznym, na którym rysownik oparł swoją wizję, był jakiś rękopis z żywotami świętych, przechowywany w bibliotece kapitulnej, który pochodził z południowoniemieckich skryptoriów.
Sam zamysł przedstawienia scen z życia świętego jest oryginalnym dla Gniezna, gdyż drzwi wejściowe do katedry rezerwowano zwykle dla wyobrażeń biblijnych, obrazujących historię Stworzenia i Odkupienia.
Wygląd, materiał i charakterystyka.
Drzwi Gnieźnieńskie składają się z dwóch skrzydeł nierównej wielkości. Prawe ma 323 cm wysokości i 83 cm szerokości, natomiast lewe – 328 cm wysokości i 84 cm szerokości. Grubość skrzydeł waha się między 1,5 a 2,5 cm.
Oba skrzydła zostały odlane ze stopu, w którego skład wchodzi miedź, cyna i niewielkie ilości ołowiu. Stosunek tych składników nie jest identyczny w obu skrzydłach, ani nawet w poszczególnych partiach. Prawe skrzydło ma większą domieszkę cyny (12,2%), co uwidacznia się w jego jaśniejszym kolorze.
Lewe skrzydło zostało odlane w całości, natomiast prawe składa się z 24 oddzielnie wykonanych części (dziewięć kwater, 12 odcinków bordiur i trzy listwy obrzeżne).
Drzwi zostały wykonane jako odlew na wosk tracony. Proces ten nie był wykonany w sposób zupełnie doskonały, na co wskazują zniekształcenia niektórych reliefów (widoczne m.in. w kwaterze III oraz XVI i XVII). Osobno odlane i następnie przylutowane zostały obie kołatki w formie lwich łbów. Kołki brązowe, idące w poprzek drzwi świadczą, że pierwotnie skrzydła metalowe przymocowane były do podłoża drewnianego.
Najpoważniejszym uszkodzeniem jest wyłom w dolnej krawędzi prawego skrzydła aż po bordiurę. Pęknięcia wzdłużne, idące od kołatek, poświadczają upadek drzwi stroną rzeźbioną ku ziemi.
Sceny z dziejami św. Wojciecha otacza na każdym skrzydle bogata rama. Tę bordiurę wypełnia ornament falującej wici o symetrycznych odgałęzieniach biegnących w lewo i prawo, zwiniętych spiralnie, ożywionych zmieniającym się ulistnieniem, kwiatami i owocami. Między roślinną wić wplecione zostały liczne zwierzęta, ptaki, gady i fantastyczne stwory, łącznie 64 wyobrażenia zoomorficzne.
Pola skrzydeł o kształcie wydłużonego prostokąta podzielone są na dziewięć kwater ze scenami figuralnymi z życia św. Wojciecha, wydzielonych podwójnymi listewkami. Ramę zewnętrzną tworzy szeroka bordiura wypełniona wicią roślinną z motywami antropomorficznymi i zoomorficznymi. W czwartej kwaterze, licząc od dołu, osadzone są kołatki w kształcie lwiej głowy z pierścieniem w pysku.
Opis kwater.
Kwatery ze scenami z życia św. Wojciecha tworzą cykl, rozpoczynający się dolną kwaterą lewego skrzydła i kończący się dolną kwaterą prawego skrzydła. Lewe skrzydło obejmuje okres życia świętego poprzedzający jego przybycie do Polski. Prawe skrzydła zawiera sceny związane z misją i męczeńską śmiercią w Prusach.
Symbolika.
Sceny można odczytywać także w linii poziomej. W ten sposób np. narodziny Wojciecha dla świata doczesnego łączą się z narodzinami dla nieba, a podjęcie obowiązków duszpasterskich, usymbolizowane w pastorale, dopełnia ofiara z życia. Przy analizie zawartości ideowej i artystycznej Drzwi Gnieźnieńskich określono przede wszystkim wiele egzemplarycznych prototypów dla kompozycji i realiów poszczególnych scen, zaczerpniętych głównie z ikonografii Chrystusa i świętych męczenników. Niektórzy interpretują wyobrażenia bordiury jako znaki zodiaku (lewe skrzydło) i mit Herkulesa (prawe skrzydło). Niektórzy wykazują także treściowe powiązania między poszczególnymi odcinkami bordiury z najbliższymi kwaterami (np. w dziesiątej kwaterze św. Wojciech przybywa na ziemie pruskie, a przy niej znajduje się Herakles depczący smoka i bezskrzydły gryf, strażnik).

</doc>
<doc id="135270" url="https://pl.wikipedia.org/wiki?curid=135270" title="Edmund Nowicki">
Edmund Nowicki

Edmund Nowicki (ur. 13 września 1900 w Trzemesznie, zm. 10 marca 1971 w Warszawie) – polski duchowny rzymskokatolicki, doktor prawa kanonicznego, administrator apostolski w Gorzowie Wielkopolskim w latach 1945–1951, biskup koadiutor diecezji gdańskiej w latach 1951–1964, biskup diecezjalny gdański w latach 1964–1971.
Życiorys.
Dzieciństwo i lata młodzieńcze.
Urodził się w Trzemesznie, w rodzinie właściciela browaru. Po ukończeniu Gimnazjum w Trzemesznie rozpoczął studia teologiczne w seminariach w Gnieźnie i w Poznaniu (w tamtym czasie na mocy unii personalnej łączącej archidiecezje poznańską i gnieźnieńską alumni archidiecezji poznańskiej studiowali pierwsze dwa lata w Gnieźnie).
Kapłaństwo.
Święcenia kapłańskie otrzymał w katedrze gnieźnieńskiej 15 marca 1924 z rąk kardynała Edmunda Dalbora. Jego pierwszą placówką duszpasterską była parafia przy kościele Najświętszego Serca Pana Jezusa w Poznaniu, w której pracował od 1 kwietnia 1924 do 30 czerwca 1927. W 1927 został wysłany na studia prawa kanonicznego na Papieskim Uniwersytecie Gregoriańskim w Rzymie. Ukończył je w 1929, uzyskując stopień doktora prawa kanonicznego. Następnie w latach 1929–1930 odbył aplikanturę w Kongregacji Soboru ds. Duchowieństwa i Trybunale Świętej Roty Rzymskiej.
Po powrocie do Polski, od 1 lipca 1930 zajmował stanowiska notariusza, referenta kurii arcybiskupiej, adwokata, a następnie wiceoficjała Metropolitarnego Sądu Duchownego w Poznaniu. Obowiązki te pełnił do 2 października 1939. Do wybuchu II wojny światowej pracował jako prefekt w Państwowej Szkole Budownictwa, Wyższej Szkole Budowy Maszyn oraz Wyższej Szkole Ogrodnictwa w Poznaniu. Aktywnie uczestniczył w działalności duszpasterstwa akademickiego. Już w okresie międzywojennym był autorem kilkunastu publikacji z zakresu prowadzenia duszpasterstwa, prawa kanonicznego i administracyjnego. Od 1938 aż do 1964 był członkiem Rady Nadzorczej Drukarni i Księgarni św. Wojciecha w Poznaniu.
3 października 1939 został aresztowany przez władze hitlerowskie i osadzony w więzieniu w Poznaniu, z którego 9 listopada 1939 internowano go do klasztoru bernardynów w Kazimierzu Biskupim. Po kilkumiesięcznym odosobnieniu ponownie został osadzony w Poznaniu, a 4 maja 1940 został więźniem obozu w Dachau. W sierpniu tego roku przeniesiono go do Gusen, a w grudniu 1940 ponownie stał się więźniem Dachau. W lutym 1941 został zwolniony z obozu pod warunkiem porzucenia kapłaństwa. Warunku nie dopełnił.
Administrator apostolski kamieński, lubuski i prałatury pilskiej.
Po zakończeniu wojny w 1945 wrócił do pracy w kurii poznańskiej, gdzie oficjalnie zajmował stanowisko kanclerza. Powojenny problem administracji kościelnej na Ziemiach Odzyskanych skłonił kardynała Augusta Hlonda do udzielenia polskim kapłanom jurysdykcji nad Ziemiami Zachodnimi i Północnymi. 15 sierpnia 1945 Edmund Nowicki został mianowany administratorem kamieńskim, lubuskim i prałatury pilskiej oraz podniesiony do godności infułata. Od podstaw zorganizował kurię (1946) i sąd duchowny (1950) w Gorzowie Wielkopolskim, a także diecezjalny Caritas. Erygował wiele parafii, nadzorował odbudowę zniszczonych kościołów. W 1946 powołał Niższe Seminarium Duchowne w Gorzowie Wielkopolskim oraz Konwikt Biskupi we Wschowie, podniesiony w 1946 do rangi niższego seminarium duchownego. Z jego inicjatywy w 1947 powstało Niższe Seminarium Duchowne w Słupsku oraz Wyższe Seminarium Duchowne w Gorzowie Wielkopolskim. 26 stycznia 1951 w związku z „likwidacją stanu tymczasowości w administracji kościelnej na Ziemiach Zachodnich”, jak motywowała swoją decyzję strona państwowa, musiał opuścić administrację gorzowską. Powrócił do Poznania, gdzie zajął się pracą w kurii, sądzie duchownym oraz seminarium.
Biskup gdański.
26 kwietnia 1951 został mianowany biskupem koadiutorem "sedi datus" diecezji gdańskiej ze stolicą tytularną Hadriane. Święcenia biskupie otrzymał 21 września 1954 w pałacu arcybiskupim w Poznaniu. Udzielił mu ich Walenty Dymek, arcybiskup metropolita poznański, w asyście Franciszka Jedwabskiego, biskupa pomocniczego poznańskiego, i Lucjana Bernackiego, biskupa pomocniczego gnieźnieńskiego. Jako dewizę biskupią przyjął słowa „"Finis legis Christus"” ("Ostatecznym prawem Chrystus").
Polski październik 1956 pozwolił na jego przyjazd do Gdańska. 8 grudnia 1956 przejął diecezję gdańską jako biskup koadiutor przebywającego na emigracji biskupa diecezjalnego gdańskiego Carla Marii Spletta. Od 1 grudnia 1956 był biskupem tytularnym Thuggi. Ingres do katedry Trójcy Świętej w Gdańsku-Oliwie odbył 25 grudnia 1956. Po śmierci biskupa Spletta bullą z 7 marca 1964 został mianowany biskupem diecezjalnym diecezji gdańskiej. Stało się tak, pomimo że kapituła diecezji gdańskiej (funkcjonująca na emigracji w RFN) podtrzymała trwającą fikcję prawną, wybierając wikariusza kapitulnego diecezji, jednakże papież Paweł VI nie uznał jej decyzji za wiążącą. Biskup Nowicki był twórcą struktur diecezjalnych, najważniejszych instytucji diecezji gdańskiej. Rozbudował wydziały kurii, komisje diecezjalne, dokonał reorganizacji sieci dekanalnej diecezji. 27 października 1957 erygował Biskupie Seminarium Duchowne w Gdańsku-Oliwie.
Brał udział w obradach wszystkich czterech sesji soboru watykańskiego II.
Zmarł 10 marca 1971 w wyniku powikłań pooperacyjnych w szpitalu na ul. Płockiej w Warszawie. Został pochowany w krypcie biskupów gdańskich w katedrze oliwskiej.

</doc>
<doc id="135273" url="https://pl.wikipedia.org/wiki?curid=135273" title="Sakrament małżeństwa">
Sakrament małżeństwa

Małżeństwo sakramentalne – usankcjonowany religijnie związek monogamiczny mężczyzny i kobiety będący sakramentalnym znakiem miłości Chrystusa i Kościoła (por. Ef 5, 32). Tak rozumiany jest w kościołach katolickim, starokatolickim, prawosławnym oraz anglikańskim. Teologia protestancka (poza anglikanizmem) nie uważa małżeństwa za sakrament, choć podkreśla jego świętość.
Historia sakramentu małżeństwa.
Stary Testament.
Związek małżeński miał już charakter sakramentalny na początku biblijnego rodzaju ludzkiego. Miłość pierwszych rodziców, Adama i Ewy, była "pra-sakramentem", to znaczy czyniła widzialnym "Niewidzialne" – Miłość Stwórcy do stworzenia. Pisał o tym Jan Paweł II w "Tryptyku rzymskim", medytacji poetyckiej, ale jednocześnie teologicznej:
I w.: Nowy Testament.
Jezus Chrystus przypomniał o powołaniu mężczyzny do złączenia się z kobietą w stałym, nierozerwalnym związku: „"Czy nie czytaliście, że Stwórca od początku stworzył ich jako mężczyznę i kobietę? I rzekł: Dlatego opuści człowiek ojca i matkę i złączy się ze swoją żoną, i będą oboje jednym ciałem. A tak już nie są dwoje, lecz jedno ciało. Co więc Bóg złączył, niech człowiek nie rozdziela!"” Mt 19, 4b-6
Teologię małżeństwa, czyli duchowy wymiar sakramentu, rozbudował znacznie Św. Paweł. 
Choć św. Paweł sam zachęcał do życia w celibacie, dostrzegał też ogromną wartość małżeństwa: „Co do spraw, o których pisaliście, to dobrze jest mężczyźnie nie łączyć się z kobietą. Ze względu jednak na niebezpieczeństwo rozpusty niech każdy ma swoją żonę, a każda swojego męża. Mąż niech oddaje powinność żonie, podobnie też żona mężowi. Żona nie rozporządza własnym ciałem, lecz jej mąż; podobnie też i mąż nie rozporządza własnym ciałem, ale żona”. 1 Kor 7, 1-4
II – IV w.: Ojcowie Kościoła.
Kościół od zawsze domagał się również od nowożeńców publicznej formy zawarcia małżeństwa i wobec kapłana. Przypominał o tym wiernym już w I w. biskup Ignacy Antiocheński, a później Tertulian (II/III w.) czy św. Ambroży (IV w.). Także inni Ojcowie Kościoła również wiele miejsca poświęcali doniosłości związku mężczyzny i kobiety:
Na określenie doktryny katolickiej wobec małżeństwa w okresie ojców Kościoła największy wpływ wywarła nauka Augustyna.
Średniowiecze.
Do końca XII w. wypracowano doktrynę o siedmiu sakramentach, w jej liczbie znalazło się także małżeństwo. Rozróżnienie na sakramenty i sakramentalia było wynikiem potrzeby duszpasterskiej wspartej zgodną opinią teologów. Pierwszy zapis znajduje się w podstawowym uniwersyteckim podręczniku teologii autorstwa Piotra Lombarda (1100-1164), zwanym "Sentencjami". Następnie pisał o nich Tomasz z Akwinu w "Komentarzu do Sentencji Piotra Lombarda" oraz w Sumie teologii. W 1274 r. siedem sakramentów weszło, jako wiara Kościoła łacińskiego, do wyznania cesarza Michała Paleologa ułożonego na Soborze lyońskim. Obok Tomasza z Akwinu teologię sakramentu małżeństwa rozwijał Hugon od św. Wiktora, który wiele zaczerpnął z dzieł św. Augustyna.
Przez pierwsze tysiąclecie, tak jak to jest i dziś, Kościół zachodni uznawał, że oprócz wymiaru kościelnego, małżeństwo jest instytucją społeczną i szanował kompetencje władzy świeckiej nad małżeństwem, która uznawała chrześcijańską doktrynę o nierozerwalności małżeństwa. Wyłom w tym zrobił dopiero w XVI w. król Anglii Henryk VIII.
W okresie X-XII w. kościelne prawo małżeńskie egzekwowało wyłączną kościelną jurysdykcję nad małżeństwem. W Kościele wschodnim w 893 r. wprowadzono obowiązek obecności kapłana przy ślubie, w przeciwnym razie małżeństwo było nieważne. Kościół zachodni również intensywnie zabiegał o eliminację tzw. małżeństw tajnych, np. w uchwałach Soboru Laterańskiego IV (1215 r.) czy licznych synodów.
Sakrament w kościele katolickim a kościele prawosławnym.
Katechizm Kościoła Katolickiego definiuje małżeństwo jako przymierze mężczyzny i kobiety tworzące "wspólnotę całego życia", podejmowaną dla ich własnego dobra i dla zrodzenia i wychowania potomstwa. Małżeństwo w rozumieniu katolickim jest zatem zjednoczeniem dwojga osób, tworzących związek nierozerwalny do śmierci jednego z małżonków. W prawosławiu, które odwołuje się do nauczania wspólnot apostolskich pierwszych wieków, związek małżeński przypieczętowany Eucharystią zawierany jest na wieczność i trwa po śmierci. Ta różnica wynika z odmiennej perspektywy na sakrament małżeństwa. Tradycja prawosławna dopatruje się w duchowej stronie małżeństwa antycypacji życia „aniołów Bożych w niebie”. Z drugiej strony Kościół katolicki, choć postrzega małżeństwo jako rzeczywistość doczesną, widzi również wieczny charakter duchowej wspólnoty i miłości między małżonkami, która w przyszłym wieku ma osiągnąć swoją pełnię.
Kościół katolicki.
Istotne elementy małżeństwa.
Małżeństwo jako sakrament jest wspólnotą naturalną mężczyzny i kobiety, podniesioną do poziomu nadprzyrodzonego, poziomu łaski – tzn. urzeczywistniającego miłość, która łączy Chrystusa z Kościołem.
Małżeństwo jest określone jako wspólnota naturalna, dlatego że tworzący je mężczyzna i kobieta w swej płci oraz w swych duszach mają wpisaną naturalną zdolność do tworzenia jedności:
W pojęciu Magisterium Kościoła przymioty te opisują każde ludzkie małżeństwo i w tym sensie katolicy nie różnią się od innych. Już autor Listu do Diogneta z II w. pisał, że chrześcijanie żenią się jak wszyscy, ale nie dzielą łoża małżeńskiego z nikim:
Jednak, dzięki refleksji nad Objawieniem, chrześcijanie uznają, że dla osób ochrzczonych małżeństwo jest jednocześnie wspólnotą duchową. Wspólnotę tę zawiera się przez ślub, który jest świętym i nierozerwalnym przymierzem. By ukazać naturę małżeństwa jako sakramentu Kościoła oraz by uniknąć nadużyć (np. podwójnego zawarcia małżeństwa) jest ustalona forma liturgiczna tego ślubowania.
Znaczenie katolickiej wspólnoty małżeńskiej wypełnia się przede wszystkim poprzez stworzenie warunków dla wzrastania autentycznego dobra obojga małżonków oraz przez zrodzenie i wychowywanie dzieci. Małżonkowie urzeczywistniają tę jedność duchową nie tylko przez życie rodzinne, podobne do małżeństw nie-chrześcijan, ale też:
Według Kościoła tak rozumiane małżeństwo leży u podstaw rodziny. Katolicy wierzą, iż przysięgę małżeńską wypowiadają wobec Boga i wobec Kościoła:
Sakrament małżeństwa, a sakrament Eucharystii
Wszystkie sakramenty są darami Boga dla człowieka. Umacniają go na drodze wiary i pomagają żyć w codzienności tak, aby każdy dzień stawał się budowaniem żywej relacji z Jezusem Chrystusem. 
Istnieje głębokie powiązanie sakramentu: małżeństwa i eucharystii. Tej prawdy szczególnie mocno mogą doświadczyć katoliccy małżonkowie podczas rozważań i konkretnych rozmyślań w omawianym zakresie. Taka formacja może być nie tylko drogą do rozwoju życia duchowego, ale również może stać się szansą na umocnienie więzi, wyjście z ewentualnego kryzysu w relacji i poznanie głębszego sensu jedności małżeńskiej. W Eucharystii małżonkowie otrzymują konkretne wskazówki, które pomagają w budowaniu szczęśliwej rodziny i szczerej relacji. Zgodnie z materiałami opracowanymi przez Centralna Diakonię Domowego Kościoła możemy wyodrębnić kilka szczególnie wiążących te dwa sakramenty aspektów:
XVI w.: Sobór Trydencki.
Sobór trydencki obradujący w latach 1545-1563, uporządkował kościelne prawo małżeńskie. Przeciwstawiając się poglądom protestanckim, uznającym naturalny, niesakramentalny charakter małżeństwa, określił, że jest dogmatem wiary katolickiej, iż małżeństwo jest sakramentem i że zostało ustanowione przez Chrystusa, a nie później przez Kościół. Kanon 1 o sakramencie małżeństwa, ogłoszony w czasie 24 sesji soborowej brzmiał:
Dekrety Soboru trydenckiego zostały włączone do Kodeksu Prawa Kanonicznego z 1917 r. Nowa wersja, w duchu Soboru watykańskiego II, została opracowana na polecenie Jana Pawła II w 1983 r. W wielu krajach, w wyniku rozkładu obyczajów i życia chrześcijańskiego, popularne były tzw. „małżeństwa z przyzwyczajenia”. Kościół katolicki, dążąc do odnowy życia chrześcijańskiego i przeciwstawiając się temu, co uznano za błąd w reformie protestanckiej, podczas Soboru trydenckiego wydał kanony precyzujące katolicką dyscyplinę sakramentu małżeństwa. Zgodnie z nimi, aby małżeństwo katolików było ważne musiało być zawarte podczas ceremonii kościelnej przed księdzem i dwoma świadkami. W ten sposób praktycznie wyeliminowano wśród katolików, niezgodne z odwieczną wiarą i praktyką Kościoła, małżeństwa zawierane w sekrecie jak i szerzący się zwyczaj małżeństw nieformalnych – podobnie do rzymskich małżeństw z przyzwyczajenia ("per usus"), opartych wyłącznie na wzajemnej zgodzie bez formalnej ceremonii zaślubin. Sakrament najpierw celebrowano wewnątrz kościoła przy drzwiach, a od XVII wieku u samych stóp ołtarza. W ten sposób małżeństwo staje się wspólnotą Kościoła, gdzie mąż reprezentuje Chrystusa-głowę, a żona jest obrazem Jego oblubienicy, wspólnoty Kościoła (por. Ef 5,32).
Prawo kanoniczne z czasów soboru trydenckiego określiło więc warunki powstania ważnego małżeństwa, przeszkody w jego zawarciu, wprowadziło obowiązek ceremonii ślubnej w Kościele. Dokonano w nim rozróżnienia między pierwszorzędnymi celami małżeństwa (prokreacja i wychowanie dzieci) i celami drugorzędnymi takimi jak wzajemna pomoc małżonków.
XX wiek – przed Soborem watykańskim II.
Jeszcze pod koniec XIX w. Leon XIII wydał encyklikę o małżeństwie Arcanum divinae sapientiae (łac. "Tajemnica Bożej mądrości") (1880 r.), w której potwierdził biblijną zasadę, że mąż jest głową rodziny, żona zaś została określona jako „serce”. Nauczanie kolejnych papieży, szczególnie Piusa XI w encyklice "Casti connubii" (1930 r.), broniło świętości małżeństwa przeciw szerzącym się zwyczajom tzw. wolnej miłości. Pius XII w licznych przemówieniach do młodych małżonków, wyjaśniał podstawowe prawdy o sakramencie małżeństwa i jego celach, których nauczał jeszcze Augustyn z Hippony. Głoszono ideę prawa rodziny w państwie: prawa do zawarcia małżeństwa, założenia rodziny, oczekiwania od państwa stworzenia warunków prawnych i ekonomicznych, umożliwiających rodzinie pełnienie jej funkcji. Rodzina została określona jako autonomiczna wobec państwa. Głoszona była zasada równości małżonków przy istniejącym zróżnicowaniu ról i obowiązków; podstawowa rola kobiety to macierzyństwo, prowadzenie domu, a jej rola zawodowa winna być tak kształtowana, aby nie utrudniała jej podstawowych zadań jako kobiety.
XX wiek – po Soborze watykańskim II.
Dalszy rozwój doktryny katolickiej przypada na czasy po Soborze Watykańskim II. Choć w nowych dokumentach nie wspomina się o rozdzieleniu pierwszo- i drugorzędnych celów małżeństwa, a podkreśla się współistnienie prokreacji i miłości, nie ma też nigdzie wzmianki, że takiego podziału nie ma. Encyklika Pawła VI "Humanae vitae" pogłębiła katolicką doktrynę i podkreśliła obowiązek korzystania przez małżonków jedynie z biologicznych metod regulacji urodzeń. Sprowokowało to liczne kontrowersje, bowiem wielu katolików uznawało prawo do swobodnego decydowania o wyborze metod sterowania płodnością.
Kościół katolicki w tym okresie podjął refleksję nad znaczeniem pożycia seksualnego w małżeństwie, czego przykładem jest rozwijająca się tzw. teologia ciała, uprawiana przez Karola Wojtyłę najpierw w Krakowie a potem, po wyborze na papieża, w Rzymie. Zaczęto tworzyć ośrodki naukowe w uczelniach katolickich, specjalne instytucje w Kurii Rzymskiej. Rozwijano duszpasterstwo rodzin, objęto narzeczonych programami przygotowania do sakramentu małżeństwa w formie nauk przedślubnych. Dotychczasowa forma przekazu etyki seksualnej, skupionej na promowaniu czystości przez zwalczanie postaw prowadzących do nierządu i rozwiązłości, nie była w stanie stawić czoła nowym sytuacjom oraz rozwojowi wiedzy o człowieku. Pod wpływem Soboru Watykańskiego II, określanego jako nowa wiosna Kościoła i powrót do źródeł, teologia życia małżeńskiego znalazła nowy język i nowe podejście, polegające na postrzeganiu miłości małżeńskiej w kontekście powołania chrześcijanina do świętości poprzez relację z Chrystusem w Kościele. Nastąpił powrót do nauczania Ojców Kościoła, wiązano tematykę małżeńską z innymi działami teologii, jak dogmatyka, również zaczęto bardziej korzystać z nauk szczegółowych, by nowo ukazać powiązanie chrześcijan i ich seksualności z Osobą Chrystusa, Duchem Świętym, sakramentami i prawem ewangelicznym. Seksualność ludzką, zaczęto na nowo przedstawiać, w kontekście drogi chrześcijanina do świętości realizowanej poprzez pełny rozwój cnót.
Pontyfikat Jana Pawła II i jego liczne nauki, encykliki, książki zaznaczyły się potwierdzeniem tradycyjnej nauki co do niemoralności współżycia przedmałżeńskiego, masturbacji, aktywnego homoseksualizmu, stosowania sztucznych metod zapobiegania ciąży, przerywania ciąży. Nauczanie papieskie potwierdziło też prawdziwość zasady nierozerwalności małżeństwa oraz podtrzymało celibat duchownych w Kościele łacińskim (nakaz celibatu nie obejmuje większości duchownych greckokatolickich i innych Kościołów katolickich tradycji wschodniej). Jan Paweł II przywrócił więc tradycyjną naukę Kościoła, ale zarazem wzbogacił teologię o nowe akcenty.
Tym niemniej po Soborze Kościół katolicki znalazł się w dużym kryzysie pod wpływem środowisk liberalnych, które nie przyjęły oficjalnej katolickiej etyki seksualnej, wyrażonej w encyklice Pawła VI "Humanae vitae". Dokument papieski został odrzucony przez wielu wiernych, tak duszpasterzy, jak same małżeństwa – opór dotyczył szczególnie moralnej oceny antykoncepcji, będącej praktycznie wynalazkiem XX wieku, a także aborcji. Potwierdzają to wyniki badań socjologicznych pokazujące, że katolicy akceptują dość powszechnie współżycie przedmałżeńskie, rozwody, sztuczne zapobieganie ciąży, masturbację, a religijna wizja małżeństwa ma mniejszą siłę oddziaływania niż kiedyś.
Rozumienie małżeństwa katolickiego w Polsce.
Zrozumienie istotnych elementów katolickiego małżeństwa wydaje się nie mieć odzwierciedlenia w przekonaniach. Tomasz Szlendak i Paweł Załęcki z Zakładu Badań Kultury Instytutu Socjologii Uniwersytetu Mikołaja Kopernika przeprowadzili w 2001 i 2002 roku sondażowe badania nt. rozwodów oraz konkubinatów, na reprezentatywnej grupie 793 osób w wieku od 19-30 lat, mieszkających w Polsce w małych i dużych miastach, z których większość określała się jako katolików należących do klasy średniej. Wyniki prezentowały się następująco:
Katolicka etyka małżeńska.
Antykoncepcja i rozwód są uważane za dwie współczesne choroby małżeństwa. W trudniejszych sytuacjach rozwiązaniem dopuszczalnym, a nawet koniecznym, może się okazać separacja. Naturalne planowanie rodziny jest postawą możliwą dzięki cnocie powściągliwości. Ta zaś jest możliwa kiedy małżonkowie żyją zgodnie z etyką katolicką i odczuwają, że są prowadzeni przez Ducha Świętego, także w sferze seksualnej (por. Rz 8,11-14).
Akt małżeński w rozumieniu katolickiego nauczania to płciowe zjednoczenie małżonków, którzy w duchu wzajemnej miłości nawzajem się sobie oddają i siebie przyjmują.
Według katolickiej etyki seksualnej, aby akt małżeński był godziwy, musi zachowywać podwójną celowość:
Aspekty prawno-kanoniczne.
Forma sakramentu.
Szafarzami są sami małżonkowie. Kapłan (lub diakon) jest tylko świadkiem urzędowym zawarcia sakramentu. Zawarcie małżeństwa polega na tym, że mężczyzna i kobieta składają sobie przysięgę wzajemnej, wiernej i dozgonnej miłości. Nowożeńcy wypowiadają następujące słowa:
Po złożeniu sobie przysięgi miłości przez nowożeńców, kapłan oświadcza:
Ślub, wiążąc młodą parę węzłem małżeńskim ma konsekwencje zarazem sakramentalne i prawno-kanoniczne. Z obydwu racji jest on nierozerwalny. Czasem dochodzi jednak do nieważnego zawarcia małżeństwa – gdy narzeczeni nie są zdolni do jego zawarcia lub gdy próbują zawrzeć małżeństwo z naruszeniem odpowiednich kanonów.
Nieważność małżeństwa.
Sakrament małżeństwa jest określoną rzeczywistością, na którą składa się szereg istotnych elementów. Jeśli któregoś z tych elementów brakuje przy zawieraniu małżeństwa, jest ono zawarte nieważnie. Brak ten może się objawić jakiś czas po uroczystości ślubnej, jednak w niektórych przypadkach można go naprawić. Zwracał na to uwagę Jan Paweł II w przemówieniach do Roty Rzymskiej:
Według Jana Pawła II nierozerwalność małżeństwa niesie w sobie piękno i dobro, i nie należy rozumieć jej jako jakiegoś ograniczenia wolności małżonków w ich dążeniu do «samorealizowania się».
W przypadku, kiedy nie jest możliwe tzw. "uzdrowienie w zalążku" / "sanatio in radice"/, poprzez uzupełnienie brakującego elementu, należy zwrócić się do sądu biskupiego, aby rozpatrzył ważność-nieważność zawartego związku. Do czasu orzeczenia, zgodnie z prawem kanonicznym, domniemywa się, że związek był zawarty ważnie, czyli mężczyzna i kobieta są mężem i żoną.
Przyczyny zaistnienia nieważności ślubu można podzielić na 3 grupy:
Przeszkody małżeńskie.
Są to przeszkody tzw. zrywające, gdyż ich stwierdzenie skutkuje albo niemożnością zawarcia związku (z wyjątkiem możliwych dyspens), albo nieważnym zawarciem ślubu.
Wady zgody na ślub.
Wadliwe oświadczenie zgody na ślub może mieć miejsce, gdy:
Braki w formie zawierania związku.
Braki formy dotyczą niedotrzymania określonej procedury, np. ksiądz lub diakon nie jest upoważniony do asystowania przy danym ślubie.
Wymiary małżeństwa.
Pomimo że wedle nauki katolickiej małżeństwo zostało ustanowione przez Boga w celu „mnożenia się i czynienia sobie ziemi poddaną” [Rdz 1, 28], jego sens nie kończy się na życiu płciowym, gdyż „małżeństwa nigdy nie żyją tylko w ciele”. Tradycyjna literatura katolicka wyróżnia kilka aspektów życia małżeńskiego popartych treścią Ewangelii:
Rozwiązanie małżeństwa.
Może zaistnieć też sytuacja, iż małżeństwo zawarte ważnie nie zostało dopełnione ("matrimonium ratum, sed non consummatum") przez akt seksualny. Małżeństwo niedopełnione może być ze słusznej przyczyny rozwiązane ("dissolutio vinculi") przez Biskupa Rzymskiego (papieża), na prośbę obydwu stron lub tylko jednej, choćby druga się nie zgadzała, o czym stanowi kanon 1142 kodeksu prawa kanonicznego.
Honorowanie małżeństwa kościelnego przez prawo świeckie.
W Polsce małżeństwo sakramentalne nie jest honorowane przez państwo. Obecnie nie istnieje już przymus zawarcia kontraktu cywilnego w związku z zawieraniem małżeństwa sakramentalnego, narzucony jeszcze za czasów PRL. Osoby zawierające związek małżeński mogą przyjąć sakrament małżeństwa ze skutkami cywilnymi (tzw. „małżeństwo konkordatowe”). „Małżeństwo konkordatowe” nie skutkuje jednak respektowaniem przez państwo nierozerwalności zawartego związku.
W niektórych innych krajach, np. we Włoszech czy w USA małżeństwo sakramentalne jest samo w sobie ważnym małżeństwem w sensie prawa państwowego. Krajem z państwowymi ślubami bez rozwodów są Filipiny.
Starokatolicyzm.
Kościoły starokatolickie, podobnie jak Kościół rzymskokatolicki uznaje małżeństwo za jeden z siedmiu sakramentów jednocześnie uważając, że szafarzem sakramentu jest kapłan. Podstawowym celem sakramentu małżeństwa jest wzajemne uświęcenie małżonków. Większość Kościołów starokatolickich uznaje obecnie małżeństwa osób tej samej płci jak również ponowne małżeństwa osób po rozwodzie.
Kościół prawosławny.
W Kościele prawosławnym w odróżnieniu od Kościoła katolickiego szafarzem małżeństwa jest kapłan, a małżeństwo zatwierdza się symbolicznym ceremoniałem (nałożenie koron, wspólne wypicie wina, trzykrotne obejście anałojczyka, na którym leży ikona) oraz świętymi modlitwami, a nie tzw. przysięgą małżeńską (a więc formułą jurydyczną). Jedna z modlitw brzmi: „Daj im doskonałe zjednoczenie dusz i ciał, daj im łoże nieskalane”. Świadczy ona m.in. o tym, iż w prawosławiu nadrzędnym celem małżeństwa jest miłość i duchowa wspólnota obojga małżonków, prokreacja i życie płciowe są celami drugorzędnymi. Z tego też względu prawosławna ortodoksja podkreśla wieczny charakter związku małżeńskiego, gdyż „miłość nigdy nie ustaje” [1 Kor 13, 8] i trwa w królestwie niebieskim. Wieczny charakter związku małżeńskiego podparty jest również teologią związku Chrystusa z Kościołem, ceremonią nałożenia koron, modlitwą o „nierozerwalną pieczęć miłości”, symbolikę obrączek (koło oznacza nieskończoność) oraz wspólnym wypiciem wina (symbol przyszłego wspólnego stołu).
Protestantyzm.
W Kościołach protestanckich małżeństwo zgodnie jest nieuznawane za sakrament ze względu na definiowanie sakramentu jako czynności ustanowionej przez Jezusa Chrystusa.
Podkreśla się natomiast, że małżeństwo jest dziełem Bożym, ustanowionym już w Ogrodzie Eden dla pierwszych ludzi i ich potomstwa.
Małżeństwo a życie pozagrobowe.
Jezus w rozmowie z saduceuszami wypowiedział się na temat kwestii małżeństwa w życiu przyszłym:
Większość katolickich i prawosławnych komentarzy biblistycznych wyjaśnia, że w zacytowanej perykopie mowa jest o dziewiczej, przebóstwionej naturze kobiet i mężczyzn w przyszłym świecie, nie można jednak na tej podstawie wnioskować o tym, że miłość oraz komunia małżeńska przestanie istnieć. W świetle posoborowej teologii katolickiej, związanej z nurtem personalizmu chrześcijańskiego, sakrament małżeństwa ma postać doczesnego świata, który przemija, ale posiada zarazem aspekt eschatologiczny, którym jest wzajemna miłość i jedność życia. Miłość małżeńska dąży do wieczności, dlatego w swojej istocie pomaga dojrzewać do dziewiczej miłości w Królestwie Bożym, o której nauczanie papieskie mówi, że stanowi spełnienie i udoskonalenie każdej ludzkiej relacji. Najczęściej przywoływanymi tekstami Nowego Testamentu są w tym wypadku Ef 5, 21-32 oraz 1 Kor 13, 8. Współczesna teologia mówi bowiem, że skoro w sakramencie małżeństwa realizuje się miłość Chrystusa do Kościoła, to miłość ta jest ze swej natury ukierunkowana na wieczność.

</doc>
<doc id="135276" url="https://pl.wikipedia.org/wiki?curid=135276" title="Diabolus in Musica">
Diabolus in Musica

Diabolus In Musica – siódmy album studyjny thrashmetalowej grupy Slayer, który został wydany 9 lipca 1998 nakładem American Recordings. To druga pełna studyjna płyta na której za perkusją zagrał Paul Bostaph. Album w pierwszym tygodniu sprzedał się w ilości 46 000 kopii w USA i uplasował się na 31 miejscu listy Billboard 200. Według danych z kwietnia 2002 album sprzedał się w nakładzie 253 302 egzemplarzy na terenie Stanów Zjednoczonych.
Prace nad materiałem muzycy ukończyli we wrześniu 1997 roku, a premiera krążka była zapowiedziana na 31 października. Jednak z powodu kłopotów z wytwórnią, album ukazał się dopiero 9 lipca następnego roku.
Album został różnie odebrany przez fanów, muzyka na nim zawarta zaczęła odchodzić od stylu wyznaczonego przez grupę, zabrakło szybkich, agresywnych i kontrowersyjnych thrashmetalowych utworów, a także melodyjnych kawałków z szokującą tematyką, do których Slayer przyzwyczaił swoich fanów i z których zasłynął. Zamiast tego muzycy zagrali ciężkie, mocne i znacznie wolniejsze utwory, z wprowadzeniem dziwacznych dźwięków, co wyjaśniali: "chcieliśmy spróbować różnych efektów, przy czym troszkę eksperymentowaliśmy z naszymi instrumentami". W efekcie tego muzyka z fali thrash metalu zmierzała w stronę hard rocka, przypominając dokonania np. Machine Head. Zapowiedzi takiego brzmienia można było usłyszeć w kawałku "Gemini", na albumie z punkowymi przeróbkami Undisputed Attitude (1996). Utwór ten nie był przeróbką ani też utworem w klimacie punk, wzbudził jednak kontrowersje, ponieważ dotychczas formacja nie nagrała tak wolnego i spokojnego kawałka. Lider zespołu Kerry King sam oświadczył, iż "Gemini" rzeczywiście miał być zapowiedzią nowego kierunku:
"Kiedy komponujesz utwór, który ma być otoczony samymi czadami, on automatycznie wychodzi inaczej. "Gemini" jest chyba najwolniejszym numerem w całej naszej karierze, myślę, że dodał muzyce nowego smaku. Zawsze próbowaliśmy kombinować z nowymi rzeczami – żeby to ciągle brzmiało jak Slayer, a zarazem trochę inaczej".
Kolejnym zdziwieniem w oczach fanów była oprawa graficzna płyty, nie budziła wielkich kontrowersji, tak jak miało to miejsce w przypadku Divine Intervention. Jeżeli chodzi o teksty, to tym razem nie było piosenek o seryjnych mordercach ("Dead Skin Mask", "213") czy też o zbrodniarzach wojennych ("Angel Of Death", "SS-3"), ale tematycznie dalej nawiązywały do wojny, przemocy, zabijania, śmierci i Boga. Piosenka "Love To Hate" została napisana do filmu Howarda Sterna, "Części intymne", jednak nie została ona umieszczona na soundtracku, ponieważ była zbyt ostra, natomiast "Wicked" i "Unguarded Instinct" to utwory bonusowe, które nie zostały wydane wszędzie ("Wicked" tylko w Europie zaś "Unguarded Instinct" tylko w Japonii).
Album został wydany również w wersji limitowanej, która posiadała drugi krążek z sześcioma starszymi numerami w wersji koncertowej, ponadto multimedialną prezentację wszystkich teledysków zespołu oraz dodatki na komputer (tapety, ikony itp.).
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="135279" url="https://pl.wikipedia.org/wiki?curid=135279" title="Sargon z Akadu">
Sargon z Akadu



</doc>
<doc id="135281" url="https://pl.wikipedia.org/wiki?curid=135281" title="Akrosom">
Akrosom

Akrosom, ciało szczytowe – obszar w formie czapeczki zlokalizowany w przedniej części główki plemnika, wytwarzający enzymy hydrolityczne umożliwiające mu wniknięcie do komórki jajowej, a tym samym zapłodnienie.
Powstaje z aparatu Golgiego spermatydy i jest swoistą odmianą lizosomu. W pęcherzykach aparatu Golgiego pojawiają się ziarenka węglowodanów, następuje fuzja ich błon i wytworzenie jednego dużego pęcherzyka. Pęcherzyk okrywa część powierzchni jądra przyszłej główki plemnika. Akrosom zawiera nie tylko węglowodany, ale także białka enzymatyczne, w tym hydrolazy.
Reakcja akrosomalna.
Szereg zmian prowadzących do wniknięcia plemnika do komórki jajowej nosi nazwę reakcji akrosomalnej. Zachodzi ona po ukończeniu kapacytacji, w bezpośrednim kontakcie plemnika i oocytu. Podczas reakcji akrosomalnej plemnik uwalnia z akrosomu enzymy trawiące:

</doc>
<doc id="135283" url="https://pl.wikipedia.org/wiki?curid=135283" title="Tarflon">
Tarflon

Tarflon – konstrukcyjne tworzywo sztuczne na bazie kopolimeru polistyrenu i polipropylenu, produkowane przez japoński koncern Idemitsu Petrochemicals.

</doc>
<doc id="135285" url="https://pl.wikipedia.org/wiki?curid=135285" title="Lamassu">
Lamassu

Lamassu – w sztuce asyryjskiej posąg wyobrażający skrzydlatego byka o ludzkiej, brodatej twarzy, czyli tzw. istotę zoomorficzną. Ta monumentalna rzeźba wywodzi się jeszcze z tradycji sumeryjskiej, gdzie byk łączony był z bogiem Księżyca Nanną, ale bezpośrednio Asyryjczycy przejęli je od Hetytów. Odkryto je podczas wykopalisk niemal w każdej stolicy asyryjskiej (Kalchu, Dur-Szarrukin i Niniwie).
Głowę lamassu zazwyczaj zdobi tiara z rogami symbolizującymi jego potęgę. Broda z kolei symbolizuje mądrość, a oznaką magicznej mocy jest pas, którym jest opasany jego tułów. Niektóre lamassu miały lwie łapy, co miało dodawać im cech tego zwierzęcia, jest to jednak późniejsza tradycja. Posągi lamassu wykonane były w technice reliefu przechodzącego w rzeźbę pełną. Najczęściej miały rozmiary ok. 3–4 m.
Dość ciekawym rozwiązaniem było przedstawienie lamassu z pięcioma nogami, jeśli je wszystkie policzyć. Wynikało to z pewnej konwencji przedstawiania tego typu posągów w sztuce asyryjskiej, według której z jednej strony lamassu miał pełnić funkcję rzeźby frontowej, a więc patrząc z przodu widziało się głowę, tors i dwie nogi, które tworzyły stojącą, nieruchomą postać strażnika, przy niewidocznej dalszej części – czyli figurę w pełni statyczną; z kolei patrząc z boku widziało się figurę kroczącą (z czterema nogami), co dawało efekt poruszającego się naprzód lamassu jako figury dynamicznej.
Lamassu, zazwyczaj w parach, znajdowały się przy monumentalnych wejściach do pałaców oraz w samych pałacach przy wejściach, np. do sal tronowych, gdzie miały pełnić funkcję strażników. W kulturze Mezopotamii był to duch opiekuńczy. Ten element zdobniczy został przejęty przez sztukę perską.

</doc>
<doc id="135288" url="https://pl.wikipedia.org/wiki?curid=135288" title="Puchar Narodów Afryki">
Puchar Narodów Afryki

Puchar Narodów Afryki (fr. "Coupe d'Afrique des Nations, CAN") – turniej piłkarski dla reprezentacji narodowych rozgrywany o mistrzostwo Afryki.
Historia.
Organizowany przez Federację Piłkarską Afryki odbywa się od 1957, przy czym rozgrywki mają charakter regularny od 1968, odkąd turnieje finałowe mają miejsce co 2 lata.
W pierwszym Pucharze Narodów Afryki w 1957 startowały tylko trzy reprezentacje: Egipt, Sudan i Etiopia. Od tego czasu rozgrywki znacznie się rozrosły i obecnie biorą w nich udział niemalże wszystkie afrykańskie państwa. Konieczne stało się rozgrywanie eliminacji do turnieju finałowego, w którym od 1998 uczestniczy 16 zespołów.
W maju 2010 roku zmieniono lata rozgrywania Pucharu Narodów Afryki. Od 2013 roku turniej rozgrywany jest w latach nieparzystych.
Wyniki.
1 W 1959 trzy drużyny grały systemem każdy z każdym. Wygrany 2:1 mecz Egiptu z Sudanem, który zadecydował o mistrzostwie, był także ostatnim spotkaniem turnieju.
2 Miejsca ustalone w rozgrywkach grupowych.
3 W 1978 trzecie miejsce (wraz z walkowerem 2:0) zostało przyznane Nigerii po tym, jak Tunezja wycofała się przy stanie wyniku 1:1 w 42. minucie meczu o 3. miejsce.
4 Nie było dogrywki, tylko od razu po upływie regulaminowego czasu gry odbyła się seria rzutów karnych.
Tabela wszech czasów.
W trzydziestu dwóch finałach piłkarskich mistrzostw Afryki lat 1957-2019 wystąpiło 39 reprezentacji narodowych. Rozegrały 1342 meczów (374 zakończyło się remisem), strzelając 1649 bramek (średnio 1,22 na spotkanie).
Uwagi:
Transmisje w Polsce.
W latach 2000-2015 turniej był w Polsce nadawany na antenach Eurosportu. Później do 2022 rozgrywki nie były transmitowane na rynku polskim, kiedy to prawa do Pucharu Narodów Afryki w Kamerunie nabyła platforma stramingowa Viaplay.

</doc>
<doc id="135295" url="https://pl.wikipedia.org/wiki?curid=135295" title="Smocza Jama">
Smocza Jama



</doc>
<doc id="135297" url="https://pl.wikipedia.org/wiki?curid=135297" title="Piaskowiec (ptak)">
Piaskowiec (ptak)

Piaskowiec ("Calidris alba") – gatunek średniej wielkości ptaka wędrownego z rodziny bekasowatych (Scolopacidae). W sezonie lęgowym występuje w Arktyce, zimuje na wybrzeżach i wyspach wszystkich kontynentów, prócz Antarktydy. Nie jest zagrożony wyginięciem.
Podgatunki i zasięg występowania.
Piaskowiec zamieszkuje w zależności od podgatunku:
Status i ochrona.
Międzynarodowa Unia Ochrony Przyrody (IUCN) uznaje piaskowca za gatunek najmniejszej troski (LC, "Least Concern") nieprzerwanie od 1988 roku. Organizacja Wetlands International w 2015 roku szacowała liczebność światowej populacji na 620–700 tysięcy osobników. Trend liczebności populacji nie jest znany.
W Polsce podlega ścisłej ochronie gatunkowej.

</doc>
<doc id="135303" url="https://pl.wikipedia.org/wiki?curid=135303" title="II Liceum Ogólnokształcące z Oddziałami Dwujęzycznymi im. Stefana Batorego w Warszawie">
II Liceum Ogólnokształcące z Oddziałami Dwujęzycznymi im. Stefana Batorego w Warszawie

II Liceum Ogólnokształcące z Oddziałami Dwujęzycznymi im. Stefana Batorego w Warszawie – liceum ogólnokształcące znajdujące się przy ul. Myśliwieckiej 6 w Warszawie.
Historia.
Gimnazjum im. Stefana Batorego w Warszawie zostało założone 1 września 1918 jako państwowe "Królewsko-Polskie Gimnazjum im. Stefana Batorego" przez Ministra Wyznań Religijnych i Oświecenia Publicznego Antoniego Ponikowskiego, przy istotnym wkładzie prof. Tadeusza Łopuszańskiego.
28 września 1918 poświęcony został uroczyście pierwszy gmach szkolny przy ul. Kapucyńskiej 21 (nr hip. 494h) w Warszawie. Pierwszym dyrektorem szkoły został pedagog Zdzisław Rudzki, rekomendowany przez ministra Ponikowskiego. Warunki lokalowe nie pozwalały na efektywne prowadzenie zajęć, np. nauk matematyczno-przyrodniczych, dlatego w 1922 rozpoczęto budowę gmachu przy ul. Myśliwieckiej 6. Projektantem obiektu był Tadeusz Tołwiński. Czworokątny gmach z dziedzińcem oraz czterema alkierzami powstał w inspiracji renesansowym "palazzo in fortezza".
Przez cztery lata po rozpoczęciu nauki w nowym budynku (15 września 1924), porządkowano i zagospodarowywano teren wokół niego (stworzono m.in. ogród botaniczny). W tym samym czasie laboratoria szkoły zostały wyposażone w nowoczesny, jak na tamte czasy, sprzęt. Unikatowe było obserwatorium astronomiczne, umieszczone w wieżyczce w północnym skrzydle budynku. W podziemiach znajdował się dostępny dla uczniów basen, przez wiele lat pozostający jedyną w Polsce wewnętrzną pływalnią szkoły średniej.
W roku szkolnym 1930/1931 w szkole uczyło się 343 uczniów.
Placówka wyróżniała się doskonałym gronem nauczycielskim, należy wymienić m.in. Stanisława Młodożeńca (język polski), Stanisława Arnolda (historia), Stanisława Malca (fizyka), Gustawa Wuttke (geografia), czy Adama Zieleńczyka (filozofia). Poziom szkoły pomagali utrzymać jej dyrektorzy: Zdzisław Rudzki, Wiktor Ambroziewicz czy Mieczysław Radwański.
27 września 1933, w czterechsetlecie urodzin Stefana Batorego, na dziedzińcu szkoły odsłonięto jego pomnik. Zniszczony w czasie wojny monument został odbudowany dzięki staraniom Stowarzyszenia Wychowanków Gimnazjum i Liceum Batorego.
We wrześniu 1939 w gmachu szkoły umieszczono rannych i chorych, tworząc tymczasową filię pobliskiego Szpitala Ujazdowskiego.
Podczas drugiej wojny światowej szkoła organizowała tajne komplety. W budynku szkolnym działała zaś niemiecka szkoła podstawowa "Deutsche Schule" (1939/1940) oraz średnia "Deutsche Oberschule" (1940/1945). "Deutsche Schule" była pierwszą szkołą niemiecką w okupowanej Warszawie, otworzył ją osobiście gubernator Hans Frank.
1 sierpnia 1944 powstańcy zaatakowali budynek od strony ulicy Rozbrat, jednak zmasowany ogień broni maszynowej niemieckiej załogi zmusił ich do wycofania się na ulicę Przemysłową.
W 1945 budynek szkoły był jednym z najlepiej zachowanych budynków szkolnych w lewobrzeżnej Warszawie. Szkoła wznowiła działalność przed 3 marca 1945. Po wojnie władze zmieniły placówki nazwę na "Państwowe Gimnazjum i Liceum im. Stefana Batorego", nadały numer drugi i status szkoły koedukacyjnej.
W 1952 szkole zmieniono nazwę na "X Szkołę Ogólnokształcącą Stopnia Licealnego Towarzystwa Przyjaciół Dzieci" i przeniesiona ją do innego gmachu (ul. Czerniakowska 128). Budynek przy Myśliwieckiej 6 został siedzibą Wyższej Szkoły Pedagogicznej w Warszawie.
W 1958 szkoła powróciła do gmachu na ulicy Myśliwieckiej i do poprzedniej nazwy szkoły, oficjalnie brzmiącej "II Liceum im. Stefana Batorego".
W stanie wojennym, w lutym 1982 r. uczniowie szkoły zasłynęli ze zorganizowania protestu potępiającego pacyfikację strajku w kopalni „Wujek”. Trzynastego każdego miesiąca uczniowie przychodzili ubrani na czarno i na dużych przerwach milczeli. W 1982 ówczesna dyrektor szkoły Teresa Garncarzyk wezwała do szkoły funkcjonariuszy Służby Bezpieczeństwa, którzy na oczach kolegów wyprowadzili ucznia Piotra Cichockiego. Wraz z nim zatrzymano również jego koleżankę Ewę Bogaczyk. Cichocki był następnie sądzony za dystrybucję ulotek „Solidarności”. W sądzie bronił go adwokat Edward Wende, któremu udało się doprowadzić do uniewinnienia chłopca pomimo obciążających zeznań składanych przez dyrektorkę Liceum.
W 1996 roku szkołę odwiedziła królowa Elżbieta II, a w 1997 – Michael Jackson.
W 1999 roku wraz ze zmianą ustroju szkolnego przy Liceum im. Stefana Batorego utworzono gimnazjum ("Gimnazjum Nr 33 im. Stefana Batorego"). Obie szkoły nazwano wtedy "Zespół Szkół Nr 6 Gminy Centrum m.st. Warszawy". W 2004 miasto zmieniło nazwę zespołu na "Zespół Szkół Nr 66 m.st. Warszawy". Mimo istnienia tych nazw zazwyczaj używana była przedwojenna nazwa szkoły – "Gimnazjum i Liceum im. Stefana Batorego".
W 2005 roku powstał chór szkolny „Batory”, którego dyrektorem artystycznym był Jerzy Antepowicz. W latach 2006–2009 dyrygentem chóru był Sławomir Leszczyński.
Od 2005 realizowany jest w jednej z klas program IB, początkowo pod nadzorem Ewy Dąbrowskiej, a następnie Joanny Szcześniak. W roku szkolnym 2011/2012 wicedyrektorem – koordynatorem programu IB był Michał Lis, natomiast w roku szkolnym 2012/2013 na stanowisko koordynatora programu IB wróciła J. Szcześniak.
W 2006 roku kolejna zmiana nazwy szkół: "Gimnazjum Nr 33 im. Stefana Batorego z oddziałami dwujęzycznymi" oraz "II Liceum Ogólnokształcące im. Stefana Batorego z oddziałami dwujęzycznymi". Nazwa Zespołu Szkół nie uległa zmianie.
W 2006 roku miała również miejsce I edycja Unikatowego Festiwalu Offowego, jednej z dużych imprez tego typu w Warszawie.
W 2006 roku uczniowie założyli gazetę szkolną „Batorak”. „Batorak” jest najdłużej wydawaną gazetą w historii szkoły.
W dniach 17–19 października 2008 odbyły się uroczystości 90-lecia powstania szkoły i 475. rocznicy urodzin patrona szkoły, króla Stefana Batorego. W obchodach brała udział prezydent Warszawy Hanna Gronkiewicz-Waltz.
W 2009 roku odbyła się I edycja Warsaw Model United Nations, symulowanych obrad ONZ dla uczniów szkół średnich.
W 2017 w związku z reformą systemu oświaty zlikwidowano gimnazjum, a szkoła nosi nazwę "II Liceum Ogólnokształcące z Oddziałami Dwujęzycznymi im. Stefana Batorego". W roku szkolnym 2018/2019 zakończono kształcenie w wygaszanym gimnazjum.
Stowarzyszenie Wychowanków Gimnazjum i Liceum im. Stefana Batorego wydało książkę o historii i obyczajach szkoły. Jej tytuł – „Pochodem idziemy...” nawiązuje do jej hymnu stworzonego przy współpracy ucznia, przyszłego kompozytora światowej sławy, Witolda Lutosławskiego, który napisał muzykę, oraz nauczyciela-poety – Stanisława Młodożeńca (słowa). Opowiada o absolwentach przedwojennych (Baczyński, bohaterowie "Kamieni na szaniec" i inni), a także tych powojennych.
Z okazji 90-lecia szkoły został wydany „Przewodnik po Gimnazjum i Liceum imienia Stefana Batorego w Warszawie”.
W 2020 przy szkole odtworzono istniejący tam przed 1939 ogród botaniczny.

</doc>
<doc id="135304" url="https://pl.wikipedia.org/wiki?curid=135304" title="Najświętszy Sakrament">
Najświętszy Sakrament



</doc>
<doc id="135305" url="https://pl.wikipedia.org/wiki?curid=135305" title="Skierbieszów">
Skierbieszów

Skierbieszów – wieś w województwie lubelskim, w powiecie zamojskim, w dolinie rzeki Wolicy, na terenie Działów Grabowieckich. Miejscowość jest siedzibą władz gminy Skierbieszów.
Prywatne miasto duchowne lokowane w 1510 roku położone było w XVI wieku w województwie ruskim. Prawa miejskie do 15 stycznia 1822. W 2012 niepowodzeniem zakończyła się próba ich odzyskania.
W latach 1975–1998 miejscowość administracyjnie należała do województwa zamojskiego.
Skierbieszów położony jest w południowo-wschodnim regionie Polski. Znajduje się na południowy wschód od Lublina, na północ od Zamościa oraz na południe od Chełma, w odległości 57 km od granicy z Ukrainą. Położony jest przy drodze wojewódzkiej nr 843.
Obecnie ośrodek przemysłu drzewnego, agroturystyczny, przemysłu spożywczego, są to główne kierunki rozwoju.
Do najciekawszych zabytków zalicza się: renesansowy kościół Wniebowzięcia Najświętszej Maryi Panny z XVII w., średniowieczny zamek z XVI w. oraz rezydencja biskupów chełmskich z XVIII w.
Geografia.
Toponimika nazwy.
Nazwa miejscowości pochodzi od staropolskiego słowa „skierbiesz”, czyli „skarbnik”. Składa się z dwóch członów pierwszy skierb, drugi biesów. Może też wywodzić się od staropolskiego imienia Skarbisz (podobnie jak inne nazwy miejscowości: Skierbiszow i Skarbiszewo), które z kolei jest imieniem hipokorystycznym powstałym ze Skarbimir. Ponadto wymienia się wyrazy pospolite skarb, skarbowy, skarbić.
Wody.
Od wschodu w kierunku zachodnim przepływa rzeka Wolica, która wpada do Wieprza.
W odległości 1 km od Skierbieszowa znajduje się zalew Broczówka o powierzchni 3,60 ha.
Rzeźba terenu.
Wysokość, na jakiej położony jest Skierbieszów, waha się od ok. 208 do 212 m n.p.m. Leży w obrębie mezoregionu o zróżnicowanej rzeźbie terenu (wzgórza, jary, doliny) – są to Działy Grabowieckie, wchodzące w skład Wyżyny Lubelskiej (makroregion), graniczące od południa z Padołem Zamojskim i Kotliną Hrubieszowską.
Skierbieszowski Park Krajobrazowy.
W 1995 został utworzony Skierbieszowski Park Krajobrazowy. Skierbieszów leży w centralnej części parku. Celem utworzenia parku było zachowanie unikatowych walorów przyrodniczych, historycznych, kulturowych i krajobrazowych Działów Grabowieckich. Powierzchnia parku wynosi 35 488 ha.
Klimat.
Klimat w Skierbieszowie, jak niemal w całej Polsce jest klimatem umiarkowanym, przejściowym. Wyróżnia się jednak większym stopniem kontynentalizmu, na co wskazuje dość wysoka roczna amplituda temperatury – najchłodniejszy miesiąc to styczeń (-4,5 °C), a najcieplejszy – lipiec (+ 17,3 °C). Średnia temperatura roczna wynosi ok. 7,3 °C.
Roczna suma opadów, jakie przeważają w ciepłym półroczu (maj – sierpień), nie przekracza 600 mm.
Przyroda.
Najbliższy rezerwat w okolicach to rezerwat „Broczówka”, w którym ochronie podlegają gatunki roślin stepowych oraz fragmentu grądu i świetlistej dąbrowy. Dalszy to rezerwat leśno-krajobrazowy Głęboka Dolina. W odległości ok. 33 km na południowy zachód znajduje się Roztoczański Park Narodowy.
Tereny zielone.
Wśród terenów zielonych, większość stanowią łąki, głównie przy granicach Skierbieszowa.
Ogrody działkowe skupiają się w południowej części, zwłaszcza os. POM. Do terenów zielonych należy zaliczyć też m.in. park dworski na osiedlu. Miejscowość z północnej strony otacza rezerwat leśny Pańska Dolina.
Historia.
Pierwsza wzmianka Skierbieszowa, początki osadnictwa.
Od strony zachodniej do jeziora wystawał półwysep otoczony z trzech stron wodą. To właśnie miejsce wybrali pierwsi mieszkańcy Skierbieszowa, dawni Słowianie, na budowę obronnego grodu. Były to tereny wyjątkowo obronne, bardzo wygodne do założenia osady. Z trzech stron broniły dostępu: woda i bagna. Od strony zachodniej przekopano kanał, dookoła osady wzniesiono wały obronne. Szczątki tych wałów obronnych i przekopanej sztucznie fosy zachowały się do dnia dzisiejszego.
Pierwsza wzmianka w kronikach o miejscowości pochodzi z ok. 1428, kiedy król Władysław Jagiełło nadał Skierbieszów biskupom chełmskim. Biskup Maciej ze Starej Łomży uzyskał w latach 1493-1496 u Jana Olbrachta przywilej na lokację miasta na prawie niemieckim z targami tygodniowymi i jarmarkami.
Według kronik diecezjalnych, pierwszy drewniany kościół w Skierbieszowie zbudował za zgodą króla Władysława Jagiełły w 1432 Zaborowski, biskup chełmski, na cześć „Wniebowzięcia Marii” i św. Dominiki. Według innych podań, założycielem pierwszego kościoła w Skierbieszowie, miał być Jan z Opatowic, biskup chełmski, w 1426, albo Jakub Buczacki w 1502.
W dawnych wiekach miasteczko składało się z trzech części oddzielonych rzeką Wolicą. Obecnie istniejące wioski Sady i Zawoda wchodziły w skład miasta natomiast Wójtostwo tworzyło odrębną osadę.
Średniowiecze.
Herbem miasta jest „Ostoja”, herb wyobrażany na pieczęciach z XVI i XVII w. Najstarsza pieczęć z 1358, a najstarszy zapis z 1358. Pochodzenie herbu nie jest znane. Skierbieszów należał do Grodów Czerwieńskich, które zajął Bolesław Chrobry.
W 1453 na prośbę biskupa Jana Kraski, król Kazimierz Jagiellończyk pozwolił lokować tutaj miasto. Nie wiadomo jaką zabudowę miał Skierbieszów jako miasto. Najstarsze znane domy pochodziły z końca XIX w. W 1494 król Jan Olbracht obdarzył miasto przywilejami na prawie niemieckim.
W środku miasta, tuż przy czworobocznym rynku, mieścił się ratusz. Rządy w mieście sprawował burmistrz, który stał na czele tutejszego magistratu. Obok burmistrza urzędował również wójt gromady Skierbieszów. W skład klucza skierbieszowskiego (tak wówczas nazywano rejon skierbieszowski) wchodziły następujące gromady: Skierbieszów, Cieszyn i Drewniki. Każdą z tych gromad rządził wójt.
Zwierzchnią władzę nad magistratem miasta sprawował mandatariusz z ramienia urzędu cyrkularnego w Zamościu, będący równocześnie oficjalistą dominalnym. Mandatariusz dysponował policją, jemu również przypadła rola głównego sędziego w kolegium sądowym. Pełnił urząd w Zamku Skierbieszowskim, ponieważ tam mieściła się kancelaria Skierbieszowskiego Sądu Dominikalnego oraz kancelaria Dominicali Skierbieszowienis.
Rozkazy i zalecenia magistratu były przekazywane mieszczanom za pośrednictwem „dziesiętników”. Dziesiętnicy byli wybieranie na ogólnym zgromadzeniu w ratuszu. Z czasem miasto rozwinęło się w stronę zachodnią, tylko tam był bowiem teren nadający się do zabudowy.
Miasto zostało rezydencją biskupów chełmskich, drugą po Kumowie. Nieco później powstał zamek biskupi na wzgórzu za miastem, otoczony rozlewiskami, bagnami. W 1540 król Zygmunt I wydał dla miasta przywilej na pobór mostowego.
Do odzyskania niepodległości istniała w Skierbieszowie cerkiew, notowana już w 1564.
W 1557 biskup Jakub Uchański erygował w mieście cerkiew i parafię prawosławną pw. Narodzenia NMP. W jej skład wchodziły także Hajowniki, Wysokie, Cieszyn i Drewniki. W centrum miasta, od strony zachodu znajdował się drewniany kościół św. Ducha, przy którym znajdował się szpital dla 8 ubogich. Wzmiankowany jest już w 1591. Fundatorem tego kościoła był biskup chełmski Krzysztof Jan Szembek. Ten biskup był inicjatorem pogromu Żydów w Skierbieszowie, których wypędził z miasta i swoich posiadłości.
Warto zwrócić uwagę na nie w pełni zbadane dotąd „Zamczysko”. Po zniszczeniu zamku biskupi wznieśli rezydencję na północ od miasta, za Wolicą, łącząc ją z miastem nową drogą i mostem na rzece.
W okresie szczytowego rozkwitu siedziby biskupiej w Skierbieszowie, „w roku 1619, biskup Remigiusz Koniecpolski, powiększając fundusze miasta wyniósł go do stopnia prepozytury, by zaś wszyscy proboszczowie tej Bazyliki godnością kanonika katedrze chełmskiej zaszczycić się mogli”.
Pod zaborami.
Po zniszczeniu kościoła św. Ducha w 1719 biskup Krzysztof Jan Szembek zbudował nowy, rozebrany w 1773. Po 1783, za rządów austriackich, dobra biskupie zostały skonfiskowane i sprzedane hr. Józefowi Ostrorogowi.
Istniejący obecnie murowany kościół z kamienia i cegły zbudowany został z gruzów zniszczonego zamku obronnego na początku XVIII w., a konsekrowany był w 1743. Znajdował się tu także szpital dla czterech ubogich, który spłonął na początku XIX w. Przed wejściem do kościoła stała niegdyś murowana dzwonnica, na której były zawieszone 4 dzwony. W 1816 uderzenie pioruna zrujnowało mury i wieżę, ta przez następne kilkadziesiąt lat nie naprawiona groziła zawalaniem. Kościół ten bogaty za czasów biskupich, został 13 lipca 1828 doszczętnie okradziony z wszelkich pamiątek i kosztowności.
W 1795 Skierbieszów znalazł się w zaborze austriackim, w 1809 został przyłączony do Księstwa Warszawskiego, a 6 lat później znalazł się w zaborze rosyjskim.
W wieży więziennej na „małym zamczysku” w 1788 został uwięziony burmistrz Skierbieszowa, Bartłomiej Kopciowski, posądzony o buntowanie rekrutów, „nadrabianie pospólstwu” i stawianie oporu cesarskiej władzy. W latach 1812–1813 burmistrzem miasta był Józef Kostecki (~1762–1813) herbu Leszczyc, ojciec Franciszka Kosteckiego.
W 1805 zostało zlikwidowane chełmskie biskupstwo rzymskokatolickie (na rzecz diecezji lubelskiej). W 1817 w pałacu hr. J. Ostroroga była kaplica prywatna. Po Ostrorogach dobra skierbieszowskie przeszły do Borkowskich Duninów herbu Łabędź. Za ich rządów Skierbieszów utracił prawa miejskie w 1822. W 1885 folwark Skierbieszów został własnością Mościckich, m.in. ojca przyszłego prezydenta. Na początku XX w. folwark skierbieszowski przeszedł w posiadanie Wydżgów.
W okresie powstania styczniowego umęczeni niewolą pańską chłopi skierbieszowscy niechętnie stawali w szeregach powstańców, obawiając się powrotu pańszczyzny dopiero co zniesionej ukazem carskim. Tylko kilkunastu z Ziemi Skierbieszowskiej przyłączyło się do oddziału powstańczego, zorganizowanego przez lekarza z Dubienki. Oddział ten stoczył jedną zwycięską potyczkę pod Izbicą, później pod Żółkiewką przegrał bitwę z wojskiem rosyjskim.
10 lutego 1845 naczelnik powiatu krasnostawskiego zobowiązał dziedzica do zbudowania cerkwi greckokatolickiej w ciągu jednego roku. W czasie pierwszej wojny światowej Skierbieszów przeszedł pod okupację austriacką. Front rosyjski w Galicji załamał się i do Skierbieszowa wkroczyli Austriacy.
II Rzeczpospolita.
Po odzyskaniu niepodległości, w Skierbieszowie wyłonił się szeroki aktyw społeczny, zainteresowanie w podniesieniu materialnym, kulturalnym i organizacyjnym osady. Przywrócono też funkcje wójta i rady gminnej
W 1918 powstała w Skierbieszowie Kasa Pożyczkowo-Zapomogowa „Stefczyk”. Od 1932 prezesem kasy został Piotr Węcławik ze Skierbieszowa, który wspólnie z innymi członkami zarządu rozwijał nieprzerwanie jej pożyteczną działalność aż do wybuchu II wojny światowej. Głównym celem działalności była pomoc dla biednych chłopów. Udzielano pożyczek do 400 zł. Aby zwiększyć ilość posiadanych pieniędzy, a tym samym zaspokoić potrzeby społeczeństwa, zarząd organizował spędy świń i jarmarki pobierając drobne opłaty od sprzedawanej sztuki trzody.
W 1915 zbudowano ze Skierbieszowa do Zamościa drogę z inicjatywy Ignacego Mościckiego.
W 1924 z inicjatywy lekarza Kapuścińskiego i aptekarza mgr Tadeusza Bortnowskiego powstała w Skierbieszowie mleczarnia. Prezesem „Spółki Mleczarskiej” został Marcin Polikowski ze Skierbieszowa. Działalnością swoją mleczarnia miała wpłynąć na zwiększenie dochodów dla społeczeństwa wiejskiego. 19 czerwca 1927 do Skierbieszowa przyjechał Prezydent Ignacy Mościcki.
II wojna światowa.
W 1939 Zamojszczyzna była miejscem walk z wojskami niemieckimi, które zakończyły się dzień przed kapitulacją Warszawy. Po zakończeniu wojny obronnej 1939. Zamojszczyzna została podzielona pomiędzy Niemcy (większość regionu) a Związek Radziecki (południowo-wschodnia część). W południowo-wschodniej części regionu do dziś pozostały resztki umocnień zwanych Linią Mołotowa.
22 czerwca 1941 Niemcy dokonały zbrojnej napaści na Związek Radziecki – swojego dotychczasowego sojusznika. W 1942 Skierbieszów i okoliczne wsie zostały wysiedlone przez okupanta, a wielu mieszkańców dostało się do obozów koncentracyjnych. Niemcy dokonali zmiany nazwy miejscowości poprzez wprowadzenie okupacyjnej nazwy nazistowskiej "Heidenstein".
Akcja wysiedleńcza rozpoczęła się w nocy z 27 na 28 listopada 1942 Wysiedleniem Skierbieszowa oraz okolicznych wsi: Lipina Nowa, Suchodębie, Sady i Zawoda. Trwała ona do marca 1943. Objęła powiaty: biłgorajski, hrubieszowski, tomaszowski i zamojski.
Ze względu na wiosenną ofensywę partyzancką akcję przerwano. Pomimo trudnej sytuacji na froncie wschodnim, Niemcy zmobilizowali trzy dywizje SS i 15 czerwca, 15 lipca wznowili wysiedlenie ludności. Część mieszkańców objętych akcją zbiegła i na własną rękę szukała ratunku, najczęściej udając się do rodzin i znajomych. Całością kierował Sekretarz stanu do spraw bezpieczeństwa G.G. SS – Obergruppenführer Krüger. Nad bezpośrednim przebiegiem akcji czuwał szef SS i policji dystryktu lubelskiego Odilo Globocnik.
Wysiedloną ludność kierowano do obozów przejściowych (pozbawionych najbardziej elementarnych warunków do życia) w Zamościu, Zwierzyńcu, Budzyniu. Nędzy obozowej towarzyszył terror ze strony SS-manów. Szczucie psami, bicie za zbliżanie się do drutów, strzelanie do ludzi w celu zabicia wszy masowo występujących na więźniach – należało do zjawisk powszechnych. W miejscu wysiedlonych i wywiezionych mieszkańców gminy Skierbieszów hitlerowcy sprowadzili w ramach akcji kolonizacyjnej Heim ins Reich niemieckich osadników ze Śląska, Serbii, Chorwacji, Rosji i rumuńskiej Besarabii. Po wysiedleniu ludności Skierbieszowa w 1942 Niemcy urządzili w kościele Wniebowzięcia NMP magazyn zbożowy.
W 1943 w rodzinie niemieckich chłopów przesiedlonych z zajętej przez ZSRR Besarabii urodził się Horst Köhler, prezydent Niemiec w latach 2004-2010. Nazwiska 250 mieszkańców osady, którzy zginęli w obozach zagłady znajdują się na pamiątkowej tablicy w kościele parafialnym w Skierbieszowie.
Czasy PRL-u.
Od wyzwolenia w 1944 do 1948 działały tu oddziały AK, BCh, NSZ i inne konspiracyjne organizacje, m.in. UPA. Skierbieszowscy Żydzi zostali wymordowani podczas wojny. Wysiedleni skierbieszowianie powrócili do kraju dopiero w latach 1945–1946, odnajdując swoje gospodarstwa zdewastowane. Za PRL-u w Skierbieszowie powstała większość instytucji społecznych i zakładów produkcyjnych oraz wszystkie instytucje kulturalne. Większość z nich już dziś nie istnieje. W latach 50. XX w. powstał Państwowy Ośrodek Maszynowy. W 1975 w wyniku uderzenia pioruna spłonęły 2 gospodarstwa na ulicy Nadrzecznej, a dwa lata wcześniej w 1973 w wyniku uderzenia pioruna, na ulicy 1 Maja 11 spłonęły zabudowania gospodarcze, pożar rozprzestrzenił się łącznie na 3 posesjach.
W wyniku reformy administracyjnej w 1975, Skierbieszów znalazł się w województwie zamojskim. W 1980 otworzono przedszkole samorządowe.
Ludność i wiara.
Skierbieszów był miastem trzech wyznań – rzymskokatolickiego, prawosławnego i mojżeszowego, o czym do dziś świadczą byłe skierbieszowskie świątynie (kościoły, cerkiew). Dopiero 1528 w mieście pojawili się żydzi. Nie utworzyli dużej gminy stąd brak było w mieście synagogi. W przeciwieństwie do innych miast Zamojszczyzny stanowili oni znikomy odsetek mieszkańców i nie odgrywali znaczniejszej roli w życiu Skierbieszowa.
Zabytki.
Zamek.
Zbudowany prawdopodobnie w XIV w. Średniowieczny zamek, o którym nie zachowały się żadne zapiski w dokumentach. Nie wiadomo, kto był jego budowniczym. Znalezione na jego terenie pieniądze z datą 1382 i 1383 oraz inne wykopaliska świadczą o istnieniu zamku już w XIV w. Badania archeologiczne na usypanym na wzgórzu kopcu o wysokości 3 m doprowadziły do odkrycia śladów osadnictwa z XIV w. Zamek murowany był z cegły i kamienia.
Kościół Wniebowzięcia Najświętszej Maryi Panny.
Renesansowy kościół jednonawowy z XVII w., na wschód od centrum. Konsekracji tego kościoła, który cechuje styl renesansowy dokonał biskup Józef Eustachy Szembek w 1743.
Ołtarz główny wykonany został w stylu barokowym. W ołtarzu znajduje się obraz Matki Bożej z Dzieciątkiem w posrebrzanym koronach i sukience. Pochodzenie obrazu nie jest znane. Dokumenty wspominają o licznych wotach przy obrazie świadczące o żywym dawniej kulcie i łaskach. Kościół bogaty za czasów biskupich został w 1828 doszczętnie okradziony z wszelkich pamiątek i kosztowności. Na chórze muzycznym znajdują się organy 10-głosowe, wykonane przez Antoniego Szydłowskiego z Wrocławia, prospekt organów i prospektowe piszczałki z 2 połowie XVIII w. Aparat brzmieniowy z 1860 wykonany przez Stanisława Romańskiego z Lublina.
Rezydencja biskupów.
Dawna posiadłość biskupów chełmskich z XVIII w. znajduje się w miejscu (obecnie os. POM). Została zbudowana przez Władysława Jagiełłę. Rezydencja była siedzibą Biskupów, drugą po Kumowie. Pozostałości folwarku-piwnice, spichlerz murowany z końca XVIII w. Budowniczym był biskup Jerzy Zamoyski ok. 1610.
Zamek obronny.
Obok zamku na „Zamczysku” istniał w Skierbieszowie drugi zamek obronny zbudowany przez biskupów chełmskich, na prawym brzegu rzeki Wolicy, na wysokim wapiennym wzniesieniu na terenie biskupiego dworu. Nieznana jest data jego budowy. Zamek przetrwał do XIX w. Pod zamkiem znajdowały się rozległe podziemia z chodnikami podziemnymi w różnych kierunkach, wokół byłego zamku. W chwili obecnej zachowane są główne komory podziemi zamkowych, stąd w różnych kierunkach odchodzą wąskie lochy. Niektóre z nich zostały zamurowane w 1908 przez właściciela majątku Wydżgę. Najprawdopodobniej podziemia te miały służyć do wypadów z oblężonego zamku na tyły wroga, w celu zaatakowania go oraz jako ostatnia deska ratunku do ucieczki.
Cmentarze.
Początkowo wokół kościoła istniał cmentarz grzebalny, ale przed 1817 przeniesiono go poza miasto. Na terenie Skierbieszowa, przy końcu ul. Nadrzecznej znajduje się cmentarz z I wojny światowej. W dwóch mogiłach pochowanych jest 50 żołnierzy rosyjskich, a w 13 mogiłach 320 żołnierzy niemieckich. Największym cmentarzem z najstarszymi nagrobkami jest cmentarz rzymskokatolicki przy ul. Cmentarnej. Pozostałe to:
Transport.
Skierbieszów jest węzłem drogowym.
oraz drogi lokalne
Do 2020 przez Skierbieszów ma przebiegać droga krajowa . Najbliższe stacje kolejowe znajdują się w Zamościu, Biłgoraju i Chełmie. Skierbieszowski dworzec autobusowy zlokalizowany jest przy ul. Zielonej. Dzięki węzłowi drogowemu wieś ma dogodne połączenia autobusowe, zarówno lokalne, jak i dalekobieżne.
Odległości do wybranych, ważniejszych miast:
Turystyka.
Infrastruktura.
Położony jest w południowo-wschodnim regionie Polski. Od 1997 we wsi znajduje się 14 gospodarstw agroturystycznych. Na ul. Wąskiej mieści się punkt informacji turystycznej. W 2006 została otwarta „Skierbieszowska Trasa Rowerowa” o długości 42 km.
Szlaki.
Przez miejscowość gminę przechodzą 4 szlaki turystyczne: czarny, niebieski, żółty i zielony
Przez teren Parku przebiegają 2 trasy rowerowe :
Sport.
Obiekty sportowe.
Stadion piłkarsko-lekkoatletyczny,
Hala sportowa
Kultura.
6–8 lipca odbywa się coroczny jarmark, na który zjeżdżają handlarze z całej wschodniej połowy dawnego województwa lubelskiego. W tym czasie odbywa się wiele imprez kulturalnych i muzycznych. Tradycja Kiliańska wiąże się nie tylko z handlem. Od wieków Kilian był dniem załatwiania osobistych porachunków. W dawniejszych czasach miały one bardziej krwawe przebiegi. Obecnie „Kilian” to trzy dni zabawy, odpoczynku, degustacji różnych gatunków piwa oraz zakupów.

</doc>
<doc id="135307" url="https://pl.wikipedia.org/wiki?curid=135307" title="Uppsala">
Uppsala

Uppsala, Östra Aros do XIII wieku – miasto ("tätort") w Szwecji, w prowincji historycznej ("landskap") Uppland. Siedziba władz ("residensstad") regionu administracyjnego ("län") Uppsala. Ośrodek administracyjny ("centralort") gminy Uppsala. Do 1970 roku Uppsala miała administracyjny status miasta.
Od 1164 roku Uppsala stanowi centrum kościelne Szwecji. Jest siedzibą arcybiskupa Uppsali, zwierzchnika ewangelicko-luterańskiego Kościoła Szwecji oraz biskupa i władz diecezjalnych diecezji Uppsali. Założony w 1477 roku Uniwersytet w Uppsali jest najstarszą uczelnią wyższą w Skandynawii. 
Czwarte pod względem zaludnienia, po Sztokholmie, Göteborgu i Malmö, miasto Szwecji. W 2015 roku Uppsala liczyła 149 245 mieszkańców.
Położenie.
Uppsala leży 70 km na północ od Sztokholmu i około 35 km na północ od lotniska Arlanda. Miasto leży na obu brzegach rzeki Fyrisån, około 8 km w górę od jej ujścia do Ekoln, zatoki jeziora Melar "(szw. Mälaren)", poniżej, a częściowo w ramach pasma wzgórz Uppsalaåsen. Od wschodu do miasta przylega droga E4.
Historia.
W czasach przedhistorycznych obecna Gamla Uppsala ("stara Uppsala"), znajdująca się na północ od Uppsali, była siedzibą królów, a także centrum kultu pogańskiego z ogromną świątynią w Uppsali. Dlatego właśnie tutaj ustanowiono pierwsze szwedzkie arcybiskupstwo. W dalszych latach, w związku ze zmianą biegu pławnych wód, miasto stopniowo przeniosło się na obecne miejsce.
Katedra w Uppsali zbudowana w stylu gotyckim jest, ze swoimi wieżami sięgającymi 118,7 m, największą budowlą sakralną w Skandynawii. Jest ona miejscem koronacji i spoczynku królów szwedzkich. W tej świątyni pochowana jest m.in. królewna Polska i królowa Szwecji Katarzyna Jagiellonka, żona króla Szwecji Jana III Wazy, matka Zygmunta III Wazy. Nad jej nagrobkiem znajduje się herb Rzeczypospolitej, a na ścianie powyżej znajduje się fresk wyobrażający Kraków. W katedrze tej znajdują się dwa ogromne dzwony zrabowane przez Szwedów w 1703 z Polski (z Torunia) podczas wojny północnej, jeden z nich jest obecnie największym dzwonem w Szwecji (odlany w 1601 r.) - tzw. Thornan.
W Uppsali znajduje się założony w roku 1477 najstarszy uniwersytet w całej Skandynawii. W mieście przez wiele lat żył Karol Linneusz – w dzisiejszych czasach wciąż można zwiedzać jego dom i ogród. W Uppsali znajduje się też XVI-wieczny zamek królewski. Miasto było poważnie zniszczone w pożarze z roku 1702. Pamiątki historyczne i kulturalne zostały utracone również, podobnie jak w wielu innych szwedzkich miastach, w wyniku wyburzeń jakich dokonano w latach 60 i 70 XX wieku. Mimo braku zrozumienia w tych czasach dla wartości starszych budynków wciąż w mieście pozostało wiele historycznych budowli, szczególnie w zachodniej części miasta.
Demografia.
Uppsala jest czwartym co do wielkości miastem w Szwecji i siódmym co do gęstości zaludnienia (2015). Powierzchnia miasta (miejscowości, szw. "tätort") według SBC Statistiska centralbyrån wynosiła 4767 ha w 2005 roku (gęstość zaludnienia – 3201 mk./km²), a 4877 ha w 2010 roku (3412 mk./km²).
Liczba ludności tätortu Uppsala w latach 1960–2015:
Polityka.
Historycznie Uppsala stanowi centrum konserwatyzmu i liberalizmu, czerpiących swoje ideologiczne podłoże z ruchu umysłowego na Uniwersytecie. 
W latach 2002–2006 miasto było rządzone przez socjaldemokratów, Partię Lewicy i Zielonych.
Po wyborach w 2006 r. rządziła miastem koalicja składająca się z czterech partii: konserwatywnej Umiarkowanej Partii Koalicyjnej "(szw. Moderata Samlingspartiet)", Ludowej Partii Liberałów "(szw. Folkpartiet Liberalerna)", Partii Centrum "(szw. Centerpartiet)" i Chrześcijańskiej Demokracji "(szw. Kristdemokraterna)".
W bieżącej kadencji od 2014 miastem rządzi koalicja socjaldemokratów, Zielonych i Partii Lewicy.
Gospodarka.
Obecnie Uppsala ma wysoką pozycję w badaniach medycznych i pełni wiodącą rolę w przemyśle biotechnologicznym. Ponadto w mieście rozwinął się przemysł poligraficzny, spożywczy, maszynowy, środków transportu, ceramiczny oraz odzieżowy.
Herb.
Najstarszy ślad stosowania przez Uppsalę postaci lwa w herbie pochodzi z roku 1737, kiedy to użyto jej na pieczęciach miasta. Wzór widoczny na stronie pochodzi z roku 1943, obecnie jest używany obraz o bardziej syntetycznej postaci oficjalnie nadany w roku 1986.

</doc>
<doc id="135309" url="https://pl.wikipedia.org/wiki?curid=135309" title="Lista turystycznych jaskiń Polski">
Lista turystycznych jaskiń Polski

Obecnie w Polsce istnieje 28 jaskiń, które są przystosowane dla ruchu turystycznego (posiadają odpowiednią infrastrukturę lub prowadzi przez nie szlak turystyczny), zgodnie z przewodnikiem po podziemnych trasach turystycznych, autorstwa J. Roszkiewicza (2011). Większość z nich znajduje się w Tatrach (6) i na Wyżynie Krakowsko-Częstochowskiej (6); pozostałe w Sudetach (3), Górach Świętokrzyskich (2) i po jednej w Beskidach i na Pomorzu Gdańskim.

</doc>
<doc id="135310" url="https://pl.wikipedia.org/wiki?curid=135310" title="Karol Foks">
Karol Foks

Karol Foks, właśc. Karl Fox (ur. 26 października 1878 w Biskupcu Reszelskim, zm. 15 stycznia 1953 w Białymstoku) – proboszcz niemieckiej parafii rzymskokatolickiej św. Alberta w Ełku (dziś – katedra pw. św. Wojciecha w Ełku) sprawujący swoją funkcję nieprzerwanie od czasów pierwszej do końca drugiej wojny światowej. W 1945 stał się pierwszym katolickim proboszczem w polskim Ełku, gdzie sprawował swoją funkcję do 1946.
Życiorys.
Był synem Karola i Marii z domu Szotowski. Studiował w seminarium w Braniewie, święcenia kapłańskie przyjął 31 stycznia 1904. Na pierwszą placówkę duszpasterską został skierowany w charakterze kapelana (wikariusza) do Klebarka Wielkiego, skąd 26 marca 1904 przeszedł do Wartemborka; tam był najpierw drugim, a od sierpnia 1907 pierwszym wikariuszem, a 20 grudnia 1910 przejął zarząd parafią jako komendariusz. Od października 1912 był proboszczem w Wielbarku, gdzie pozostawał również w czasie wejścia wojsk rosyjskich. Nominację na proboszcza ełckiego otrzymał 12 grudnia 1919.
Po przegranym przez Polskę plebiscycie w Ełku w 1920 udzielał pomocy i pomagał ukrywać się polskim aktywistom plebiscytowym z powiatu ełckiego zagrożonym represjami oraz deportacją do Polski. W okresie II wojny światowej pomagał polskim robotnikom zbiegłym z robót przymusowych i niemieckim dezerterom. Kontaktował się z nim wywiad AK.
W styczniu 1945, kiedy jego niemieccy parafianie w pośpiechu opuszczali Ełk przed nadciągającą Armią Czerwoną, on pozostał mimo nakazu ewakuacji. Był Niemcem, mówił po polsku z silnym niemieckim akcentem, zyskał jednak sympatię powojennych polskich osadników, a także otrzymał polskie obywatelstwo. W 1946 został przeniesiony – pomimo tego, że chciał pozostać w parafii św. Wojciecha w Ełku – na pierwszego po wojnie proboszcza do Starych Juch. Zmarł w Szpitalu Wojewódzkim w Białymstoku w 1953. Został pochowany na cmentarzu parafialnym w Starych Juchach.
Upamiętnienie.
We wrześniu 2009 ełccy radni miejscy nazwali imieniem ks. Karola Foksa plac przy skrzyżowaniu ulic Jana Pawła II i Matki Teresy z Kalkuty.

</doc>
<doc id="135311" url="https://pl.wikipedia.org/wiki?curid=135311" title="Funkcja rozkładu energii">
Funkcja rozkładu energii

Funkcja rozkładu energii – rodzaj funkcji rozkładu podającej prawdopodobieństwo lub gęstość prawdopodobieństwa wystąpienia w zjawisku fizycznym określonej wartości energii, np. energii adsorpcji.
Ciągła funkcja rozkładu.
Jeśli funkcja rozkładu energii formula_1 czyli gęstość prawdopodobieństwa wystąpienia energii formula_2 jest ciągła, wówczas można wyrazić ją wzorem
gdzie:
Przy czym z warunku normalizacji wynika, że
Dyskretna funkcja rozkładu.
Gdy funkcja ta ma charakter dyskretny, wtedy prawdopodobieństwo formula_6 wystąpienia energii formula_7 dla formula_8 różnych możliwych wartości energii wyraża funkcja:
a warunek normalizacji narzuca zależność

</doc>
<doc id="135313" url="https://pl.wikipedia.org/wiki?curid=135313" title="Produkt narodowy brutto">
Produkt narodowy brutto

Produkt narodowy brutto (PNB, ang. "gross national product", GNP) – miara wartości wszystkich dóbr i usług finalnych wytworzonych w danym okresie przez narodowe czynniki produkcji (tzn. należące do obywateli danego państwa) we wszystkich krajach, w których czynniki te były angażowane w proces produkcyjny.
gdzie:

</doc>
<doc id="135314" url="https://pl.wikipedia.org/wiki?curid=135314" title="Ikonoklazm">
Ikonoklazm

Ikonoklazm, obrazoburstwo (od gr. "eikōn" – obraz; "klásis" – złamanie) – ruch religijny szerzący się w łonie chrześcijaństwa w VIII–IX wieku w Bizancjum i państwie Franków oraz w Niderlandach w XVI w., sprzeciwiający się kultowi obrazów i wizerunków.
Pierwszy okres (726–787).
Zapoczątkował go w roku 726 bizantyjski cesarz Leon III Izauryjczyk, nakazując usunąć obraz Chrystusa umieszczony ponad wejściem do pałacu cesarskiego, i zastąpić go prostym krzyżem. Zakazał również czczenia ikon Chrystusa, Dziewicy Marii i świętych oraz nakazał zniszczenie istniejących wizerunków.
Spór w kwestii ikonoklazmu powstał wskutek sprzeciwu wobec niszczenia ikonostasów okazanego ze strony zbiorowości licznych chrześcijan, zarówno we wschodnim cesarstwie rzymskim, jak i poza nim. Jednej z tych zbiorowości przewodził św. Jan z Damaszku. 
Stanowisko cesarza zyskało poparcie wskutek sukcesów politycznych, jak oblężenie Konstantynopola w latach 717–718 czy odstąpienie od płacenia daniny plemionom arabskim. Syn Leona III, Konstantyn V odnosił również sukcesy militarne, co wzmocniło jego pozycję wobec ikonodulów, czyli obrońców czci religijnej ikon. W 754 r. cesarz zwołał sobór w Hierei. Jego celem było włączenie ikonoklazmu do oficjalnej doktryny chrześcijaństwa. Postanowień tego soboru nie uznano ani na Wschodzie, ani na Zachodzie.
Sobór nicejski II w 787 r. ponownie zezwolił na kult obrazów (surowo zakazując handlowania nimi). Podano też wcielenie Chrystusa jako uzasadnienie doktrynalne. Ponieważ odwieczne Słowo Boga przyjęło ludzką postać, wolno przedstawiać fizyczną postać Syna Bożego i malować wizerunki świętych.
Według niektórych świadectw, pierwszy spór o oddawanie czci ikonom został wywołany pod wpływem islamu, w którym surowo zakazane jest tworzenie wizerunków, jakkolwiek świadectwa te jednak nie są przekonujące dla większości historyków i hipoteza ta nie jest powszechnie akceptowana.
Drugi okres (813–843).
Leon V natychmiast po objęciu tronu zarządził drugi ikonoklazm, bardziej rygorystyczny od poprzedniego. Jego polityka była kontynuowana przez Michała II i Teofila. Wdowa po Teofilu – Teodora (regentka na rzecz nieletniego syna Michała III), proklamowała 11 marca 843 roku, podczas uroczystości w Hagia Sophia, powrót do ikonolatrii, pod warunkiem, iż zmarły władca nie zostanie potępiony. Odtąd, na pamiątkę zwycięstwa nad ikonoklazmem, pierwsza niedziela Wielkiego Postu jest czczona w Cerkwi prawosławnej jako święto "Triumfu prawosławia".
Cesarze bizantyjscy usiłowali jako jedyny symbol adoracji narzucić monogram Chrystusa w postaci dwóch pierwszych liter jego imienia: greckich X i P (Chi i Rho). Była to religia jedynego Boga, w której postać Chrystusa zajmuje miejsce bliższe świętym. Ikonoklazm można więc też rozumieć jako próbę zjednoczenia pod władzą cesarską wszystkich chrześcijan wschodnich dla umocnienia się wobec poważnego zagrożenia zewnętrznego; gdy ono ustało, zanikła też konieczność ikonoklazmu.
Ikonoklazm średniowieczny.
W Europie Zachodniej biskupi katoliccy Galii otwarcie sprzeciwili się kultowi podobizn i obrazów, szczególnie pod rządami Karolingów. W następstwie synodu frankfurckiego (794) zwołanego przez Karola Wielkiego, potępione zostały zarówno ikonodulia, jak i ikonoklazm – podkreślono edukacyjną wartość wizerunków, jednocześnie zakazując ich czci. Z kolei Ludwik I Pobożny ustanowił w 817 arcybiskupem Turynu zaufanego teologa Klaudiusza: nie tylko otwarcie zwalczał on adorację obrazów i rzeźb, ale w swych pismach podejmował temat zbawienia nie poprzez uczynki a przez wiarę. Nauczał modlitwy skierowanej wyłącznie do Boga, symbolizm Eucharystii negował, jak również odpuszczenie grzechów dzięki pielgrzymkom oraz autorytet prymatu papieskiego na gruncie twierdzenia, że wszyscy biskupi są równi. Podobne poglądy w XII w. zyskały popularność wśród waldensów, a sześć stuleci później w protestantyzmie, gdy zaś chodzi o ikonoklazm – szczególnie w kalwinizmie. 
Innym znanym ikonoklastą galijskim był Agobard z Lyonu. Biskupi z Galii i Hiszpanii ponownie potępili kult obrazów na synodzie w Paryżu w 824 roku.
Rewolta ikonoklastów w Niderlandach (1566).
W 1566 w Niderlandach zwolennicy reformacji przez kilka tygodni niszczyli w kościołach katolickich ołtarze, obrazy i posągi świętych, itp. Wydarzenia te znane są jako "rewolta ikonoklastów".
Teologiczne źródła ikonoklazmu.
Teologiczny problem przedstawiania sacrum obecny jest w trzech religiach monoteistycznych. Wszystkie trzy przypisują transcendencję do dziedziny sacrum, co sprawia, że wykracza ona „poza" i „ponad" widzialne sprawy ludzkie.
W judaizmie, podobnie jak i w chrześcijaństwie, zakaz przedstawiania wizerunku Boga ma podstawy biblijne, zawarte w fundamentalnym przykazaniu:
„Nie będziesz czynił żadnej rzeźby ani żadnego obrazu tego, co jest na niebie wysoko, ani tego, co jest na ziemi nisko, ani tego, co jest w wodach pod ziemią. Nie będziesz oddawał im pokłonu i nie będziesz im służył, ponieważ Ja Pan, twój Bóg, jestem Bogiem zazdrosnym, który karze występek ojców na synach do trzeciego i czwartego pokolenia względem tych, którzy Mnie nienawidzą. " (Wj 20,4–5).
Z drugiej strony, według doktryny katolickiej i prawosławnej, zakaz kultu obrazów miał ścisły związek jedynie ze Starym Przymierzem (zob. Pwt 4,15 – Bóg nie objawił się Żydom w widzialnej postaci), dlatego uznają one kult obrazów za mający uzasadnienie biblijne w Nowym Testamencie. Jezus jest bowiem „obrazem Boga niewidzialnego" (Kol 1,15), a zatem kto zobaczył Jego, ujrzał i Ojca (por. J 14,9). Starotestamentowy zakaz jest interpretowany jako zakaz oddawania uwiecznionym stworzeniom czci należnej jedynie Bogu. Katolicy wskazują na przykład, że umieszczenie przez Salomona w Świątyni wizerunków cherubów było uważane za w pełni zgodne z przykazaniami.
Protestanci nie uznają tej interpretacji, uważając ją za nadużycie, zaś sam kult obrazów za sprzeczny z przykazaniami Bożymi.
W islamie zakaz przedstawiania boskości wynika wprost z zakazu bałwochwalstwa – w szczególności tradycyjnego kultu świętych głazów lub kamieni (betylów) ustawianych w celach kultowych, których istnienie potwierdzają świadectwa archeologiczne na obszarach zamieszkiwanych przez pustynne plemiona pastersko-koczownicze. U muzułmanów zakaz przedstawiania Boga został rozszerzony, obejmując także wyobrażenie samego proroka.

</doc>
<doc id="135315" url="https://pl.wikipedia.org/wiki?curid=135315" title="Niedorozwój umysłowy">
Niedorozwój umysłowy



</doc>
<doc id="135317" url="https://pl.wikipedia.org/wiki?curid=135317" title="Proces egzoenergetyczny">
Proces egzoenergetyczny

Proces egzoenergetyczny – proces fizyczny, w którym wydzielana jest energia co podnosi temperaturę układu i otoczenia (w zależności od układu termodynamicznego). Przykładem procesu egzoenergetycznego jest chemiczna reakcja egzoenergetyczna.

</doc>
<doc id="135322" url="https://pl.wikipedia.org/wiki?curid=135322" title="Żółw Torniera">
Żółw Torniera

Żółw Torniera, żółw szczelinowy ("Malacochersus tornieri") – gatunek gada z rodziny żółwi lądowych z podrzędu żółwi skrytoszyjnych.
Rozmnażanie : Samica składa zwykle jedno jajo, ale do sześciu razy w sezonie. 

</doc>
<doc id="135323" url="https://pl.wikipedia.org/wiki?curid=135323" title="Tarflen">
Tarflen



</doc>
<doc id="135324" url="https://pl.wikipedia.org/wiki?curid=135324" title="Proces endoenergetyczny">
Proces endoenergetyczny

Proces endoenergetyczny – proces fizyczny, w którym pochłaniana jest energia, co obniża temperaturę układu i otoczenia (w zależności od układu termodynamicznego). Przykładem procesu endoenergetycznego jest chemiczna reakcja endoenergetyczna.

</doc>
<doc id="135326" url="https://pl.wikipedia.org/wiki?curid=135326" title="Energia adsorpcji">
Energia adsorpcji

Energia adsorpcji to zmiana energii układu fizycznego spowodowana adsorpcją cząsteczki (mikroskopowo) lub mola cząsteczek na miejscu adsorpcyjnym określonego typu.
W wielu zastosowaniach istotna jest nie wielkość samej energii adsorpcji, a wielkość (ε/kT) lub (E/RT) (ε - energia dla 1 cząsteczki, E - energia dla 1 mola cząsteczek), czyli tzw. energia zredukowana. Np. parametry heterogeniczności będące w izotermach adsorpcji miarą niejednorodności energetycznej powierzchni adsorbentu są bezpośrednio powiązane z dyspersją σ zredukowanej energii adsorpcji (E/RT) a nie z samą energią E. Stałe równowagi adsorpcji również zależą od energii zredukowanej.
Olbrzymia większość układów lub zjawisk fizycznych nie jest charakteryzowana pojedynczą wartością energii a raczej poprzez funkcję rozkładu energii. Funkcja taka może mieć charakter dyskretny (nieciągły), gdy energie są w pewien sposób skwantowane, lub ciągły. Przykładem funkcji rozkładu energii adsorpcji są rozkłady odpowiadające izotermom na powierzchniach heterogenicznych.

</doc>
<doc id="135329" url="https://pl.wikipedia.org/wiki?curid=135329" title="Proces egzotermiczny">
Proces egzotermiczny



</doc>
<doc id="135331" url="https://pl.wikipedia.org/wiki?curid=135331" title="Proces endotermiczny">
Proces endotermiczny



</doc>
<doc id="135332" url="https://pl.wikipedia.org/wiki?curid=135332" title="CTSS MAIL">
CTSS MAIL

 
CTSS MAIL – polecenie w systemie CTSS służące przesyłaniu wiadomości pomiędzy użytkownikami tego systemu. Jest to poprzednik obecnie stosowanej poczty elektronicznej. Polecenie to zostało dodane do tego systemu w 1965 roku, stosowane było (tak jak system, na którym działało) na MIT. 
CTSS MAIL stworzone zostało w celu koordynacji prac nad różnymi projektami. Każdy użytkownik w systemie był przydzielony do konkretnego projektu i posiadał własny numer identyfikacyjny. 
Polecenie to zostało użyte do wysłania pierwszego spamu. Miał on charakter antywojenny.

</doc>
<doc id="135333" url="https://pl.wikipedia.org/wiki?curid=135333" title="Hymn Stanów Zjednoczonych">
Hymn Stanów Zjednoczonych



</doc>
<doc id="135335" url="https://pl.wikipedia.org/wiki?curid=135335" title="Szum kwantyzacji">
Szum kwantyzacji

Szum kwantyzacji (zwany "błędem kwantyzacji") – zniekształcenie sygnału powstające w procesie kwantyzacji.
Szum kwantyzacji powstaje m.in. w przetwornikach analogowo-cyfrowych z powodu błędu zaokrąglenia. Podczas konwersji ciągłego sygnału analogowego na postać cyfrową, każda wartość jest przybliżana do najbliższej wartości dyskretnej. Powstający w ten sposób błąd określany jest mianem szumu kwantyzacji. Szum ten można zmniejszyć poprzez zwiększenie liczby bitów opisujących każdą próbkę. Zwiększenie liczby bitów o jeden powoduje dwukrotne zwiększenie liczby poziomów kwantyzacji i w rezultacie zmniejszenie szumu kwantyzacji o: 

</doc>
<doc id="135336" url="https://pl.wikipedia.org/wiki?curid=135336" title="Luis Herrera Campins">
Luis Herrera Campins

Luis Herrera Campins (ur. 4 maja 1925 w Acarígua, zm. 9 listopada 2007 w Caracas) – wenezuelski prawnik i polityk, prezydent kraju w latach 1979–1984.
Współzałożyciel i od 1946 przywódca Partii Społeczno-Chrześcijańskiej (COPEI).

</doc>
<doc id="135338" url="https://pl.wikipedia.org/wiki?curid=135338" title="Energia zredukowana">
Energia zredukowana

Energia zredukowana to wielkość bezwymiarowa, iloraz energii dla jakiegoś procesu albo zjawiska oraz innej wielkości wzorcowej o wymiarze energii, np. kT (w skali mikroskopowej) lub RT (w skali makroskopowej). W przypadku niektórych zjawisk, np. związanych z przemianami fazowymi, stosuje się wielkości zredukowane wyrażone poprzez parametry stanu krytycznego, np. temperatura zredukowana jako T* = T/Tkryt.

</doc>
<doc id="135341" url="https://pl.wikipedia.org/wiki?curid=135341" title="Przemiana fazowa">
Przemiana fazowa

Przemiana fazowa (przejście fazowe) – proces termodynamiczny, polegający na przejściu jednej fazy termodynamicznej w drugą, zachodzący w kierunku zapewniającym minimalizację energii swobodnej układu.
Do przemian fazowych należą procesy:
Wyróżnia się:
W metalurgii duże znaczenie ma klasyfikacja związana z mechanizmem przemiany, według której wyodrębnia się grupy przemian:

</doc>
<doc id="135345" url="https://pl.wikipedia.org/wiki?curid=135345" title="Max Herrmann">
Max Herrmann

Max Herrmann (ur. 1865 w Berlinie, zm. 1942 w KL Theresienstadt) – niemiecki historyk literatury i teatru.
Był inicjatorem naukowych badań nad teatrem (między innymi ustalił zasady metodologii). W 1919 roku założył Stowarzyszenie Historyków Teatru. W 1923 był założycielem Instytutu Badań Teatru w Uniwersytecie Berlińskim. Zmarł w obozie koncentracyjnym. 

</doc>
<doc id="135347" url="https://pl.wikipedia.org/wiki?curid=135347" title="STS Sanok">
STS Sanok

STS Sanok – polski klub hokeja na lodzie z siedzibą w Sanoku.
Kontynuator tradycji sanockich zespołów hokeja na lodzie, działających pod szyldami klubów: Górnik Sanok oraz Sanoczanka Sanok, później jako sekcja ZKS Stal Sanok, przekształcona w STS Sanok, a następnie jako SKH Sanok, KH Sanok, Ciarko PBS Bank KH Sanok, STS S.A., STS Sanok Sp. z o.o.
Dwukrotny triumfator mistrzostw Polski z 2012 i 2014 oraz dwukrotny zdobywca Pucharu Polski z 2010 i 2011.
Mecze w Sanoku rozgrywano od 1965 do końca sezonu ligowego 2005/2006 na lodowisku Torsan. W 2006 została oddana do użytku hala widowiskowo-sportowa Arena Sanok.
Historia klubu.
Początki.
Hokej na lodzie pojawił się w Sanoku na początku lat 50. Rozgrywano go w formie rekreacyjnej, najpierw w miejscu dawnego kortu tenisowego obok gmachu Towarzystwa Gimnastycznego „Sokół” przy ulicy Adama Mickiewicza, a pod koniec lat 50. kilkaset metrów poniżej, w miejscu gdzie obecnie znajduje się hotel „Dom Turysty”. W tym czasie decydujące były warunki atmosferyczne pozwalające na uprawianie tego sportu. Pod koniec 1952 sekcja klubu Górnik Sanok finalizowała przygotowania do budowy lodowiska, wybudowanego przed sezonem zimowym 1953/1954. Od końca 1952 do 1953 lodowisko przy Domu Robotnika wybudowali członkowie koła klubu Stal Sanok.
STS Sanok (1991–1999).
Wiosną 1991 doszło do uzgodnień między działaczami ZKS Stal i grupy sanockich działaczy na temat konieczności powstania nowego, osobnego i samodzielnego klubu hokejowego. 30 kwietnia Walne Zebranie Sprawozdawczo-Wyborcze ZKS Stal podjęło uchwałę o przekazaniu sekcji hokejowej nowo formowanemu samodzielnemu klubowi. 26 marca 1991 miało miejsce zebranie założycielskie inicjatorów założenia nowego klubu hokejowego pod nazwą Sanockie Towarzystwo Sportowe. Wówczas ustanowiono statut i wybrano Komitet Założycielski, a następnie złożono wniosek o rejestrację STS, która formalnie nastąpiła decyzją 17/91 Urzędu Wojewódzkiego w Krośnie z 11 maja 1991, po czym 13 maja w świetlicy przy lodowisku Torsan odbyło pierwsze Walne Zebranie Wyborcze, podczas którego prezesem STS został wybrany bramkarz i trener Stali, a następnie przedsiębiorca, Jerzy Rożdżyński. W zarządzie klubu zasiedli ponadto Andrzej Demkowicz (wiceprezes, ojciec Tomasza Demkowicza), Grzegorz Kawczyński (sekretarz, syn Leszka Kawczyńskiego), Czesław Radwański i Leszek Behounek. Władze nowego klubu STS wystąpiły do Stali o nieodpłatne przekazanie sekcji wraz ze sprzętem, do Autosanu o wydzierżawienie lodowiska (zrealizowano to za symboliczną kwotę 100 tys. zł. miesięcznie od 2 czerwca 1991) i rozpoczęto organizację nowego klubu. ZKS Stal przekazał na rzecz STS sekcję hokeja na lodzie, wraz z zawodnikami, trenerami, majątkiem, sprzętem itd.. Za logo klubu przyjęto herb miasta, wraz z wpasowanymi w niego kijami hokejowymi i krążkiem, zaś za barwa przyjęto kolor czerwony, biały i niebieskie. Latem 1991 klub borykał się z kłopotami organizacyjnymi i finansowymi.
W sierpniu 1991 pracę w Sanoku rozpoczęli dwaj rosyjscy hokeiści: Władimir Mielenczuk i Walerij Usolcew (pierwszy z nich został grającym trenerem, a drugi grającym asystentem). Drużyna STS została przydzielona do Grupy Południowej II ligi, mając za rywali siedem zespołów, z których pięć stanowiło rezerwowe ekipy klubów I-ligowych. Drużyna sanocka przystąpiła do rywalizacji bez rozegrania sparingów. W inauguracyjnym meczu sezonu 1991/1992 rozegranym 12 października 1991 w Oświęcimiu STS pokonał Unię II 10:9 (Mielenczuk strzelił premierowego gola w historii nowego klubu oraz uzyskał hat-trick). W trakcie sezonu wiceprezesem klubu został Bogusław Struś, jednym z trenerów młodzieży STS został sprowadzony z Mińska Giennadij Lenkowski, a do klubu pozyskani zostali z Podhala Nowy Targ zawodnicy Sławomir Trelka (ponownie), Marian Guzy i Zbigniew Niedośpiał, jednak mimo wygrywania wszystkich meczów bez wyjątku w grudniu 1991 wskutek problemów finansowych pojawiło się realne niebezpieczeństwo wycofania klubu z rozgrywek.
Podczas przerwy w rozgrywkach, w styczniu 1992 STS rozegrał udane spotkania sparingowe z zespołami I-ligowymi, pokonując dwukrotnie Cracovię 7:3 i 5:1, przegrywając z Podhalem 1:9 (w drużynie gości zagrał Siergiej Agiejkin, który tym samym był pierwszym mistrzem świata grającym w meczu na Torsanie) oraz zwyciężając i ulegając GKS Tychy 6:3 i 5:7. W rundzie zasadniczej STS wygrał wszystkie 12 meczów i zajął pierwsze miejsce w Grupie Południowej (bilans bramkowy 125:36; ponadto dwa mecze z MOSiR Sosnowiec zostały zweryfikowane jako walkower na korzyść sanoczan). W półfinale play-off II ligi STS czterokrotnie pokonał KTH: 8:4 i 2:1 na wyjeździe oraz 13:2 i 15:4 u siebie. W finale rozgrywek sanoczanie rywalizowali ze zwycięzcą Grupy Północnej, Stoczniowcem Gdańsk. W pierwszych dwóch meczach rozegranych 7 i 8 marca w Gdańsku dwukrotnie padł remis: 6:6 i 2:2. Dwa spotkania rewanżowe odbyły się 7 i 8 marca 1992 w Sanoku: w pierwszym meczu wygrali gdańszczanie 3:1, a decydujący czwarty pojedynek zakończył się zdecydowanym zwycięstwem STS wynikiem 9:0. Tym samym w pierwszym roku działalności klubu sanocki zespół STS zdobył mistrzostwo II ligi i uzyskując awans do I ligi, odnosząc ten sukces po raz drugi w historii sanockiego hokeja po 16 latach od 1976 roku. W mistrzowskim sezonie 1991/1992 w składzie STS Sanok występowali: Władimir Mielenczuk (grający I trener), Walerij Usolcew (grający asystent trenera), Jerzy Bocoń, Piotr Drwięga, Sławomir Trelka, Witold Bańkosz (bramkarze), Zygmunt Wójcik (kapitan), Arkadiusz Burnat, Piotr Lisowski, Zbigniew Niedośpiał, Dariusz Oberc, Wojciech Zubik, Andrzej Ryniak, Jan Ryniak, Adam Milczanowski, Marian Guzy, Czesław Radwański, Piotr Milan, Grzegorz Mermer, Jacek Jakubaszek, Robert Brejta, Dariusz Brejta, Maciej Bar, Mieczysław Żądło.
Pod koniec lipca 1992 drużyna przebywała na zgrupowaniu w białoruskim Grodnie, w tym czasie zespół wzmocnił bramkarz tamtejszego klubu Leonid Fatikow. W premierowym sezonie 1992/1993 zainaugurowanym 8 września STS Sanok był rewelacją rozgrywek, w trakcie sezonu pokonał m.in. aktualnego wicemistrza Polski Naprzód Janów i mistrza Podhale Nowy Targ. W meczu kończącym sezon regularny sanoczanie pokonali Tysovię Tychy 2:1, zajęli szóste i trafili do „grupy silniejszej” w drugim etapie rozgrywek (najskuteczniejszym zawodnikiem był wówczas Adam Milczanowski – 14 punktów w 18 meczach). W trakcie sezonu, 20 listopada 1992 drużyna STS rozegrała mecz z zespołem „Russian Stars”, złożonym z byłych gwiazd reprezentacji ZSRR, który sensacyjnie wygrała 5:4 (trzy gole zdobył wówczas Adrian Krzysztofik, a dwa Grzegorz Mermer; Rosjanie podczas tournée po Polsce wygrali wcześniej mecze z drużynami w Toruniu, Oświęcimiu i w Nowym Targu – w składzie gości wystąpili m.in. Aleksandr Malcew, Siergiej Babinow, Jurij Lebiediew, Władimir Siemjonow). W dalszym trakcie sezonu, w „grupie silniejszej” STS uzyskał piąte miejsce, zaś w fazie play-off uległ Naprzodowi 0:2 w dwumeczu (2:4 i 1:2 w spotkaniach) i ostatecznie został sklasyfikowany na piątym miejscu. Najskuteczniejszym zawodnikiem w całej edycji byli Jacek Kubowicz (30 punktów, w tym 21 goli) i Walerij Usolcew (30 punktów, w tym 11 asyst). W marcu 1993 z uwagi na rosnące problemy finansowe klubu powołany został Społeczny Komitet Ratowania Sanockiego Hokeja, który założyli byli hokeiści Franciszek Rekucki i Kazimierz Mrugała. W tym czasie nastąpiła przebudowa składu drużyny (odeszli m.in. Fatikow, Usolcew, Kubowicz). Po zakończeniu sezonu wynikło spore zadłużenie klubu, pod koniec czerwca rezygnację z funkcji prezesa złożył Jerzy Rożdżyński, a jego następcą został Andrzej Demkowicz.
Dwa kolejne sezony nie były już jednak tak udane, choć drużyna nadal była ważną siłą w lidze. W edycji ligi 1993/1994 asystentem trenera Władimira Mielenczuka został Czesław Radwański, który uprzednio zakończył karierę zawodniczą (z zespołu odszedł zaś m.in. Walery Usolcew i najskuteczniejszy zawodnik, Jacek Kubowicz). W sezonie 1993/1994 po I rundzie drużyna zajmowała szóste miejsce, następnie grupę 5–10 ukończyła na siódmej pozycji, awansując do fazy play-off. W 1/4 finału STS stawił duży opór ówczesnym wicemistrzom Polski, Unii Oświęcim w stosunku 2:3 (w meczach 1:4, 5:4, 2:8, 5:4, 3:5). Ostatecznie STS uplasowało się na siódmym miejscu w klasyfikacji końcowej sezonu. W sezonie 1993/1994 II ligi uczestniczyła drużyna rezerwowa STS II Sanok. Na początku 1994 klub otrzymał dotację 280 mln zł. od Urzędu Miasta Sanoka na opłacenie prądu i obsługę lodowiska.
W trakcie przygotowań do nowego sezonu pojawiły się kłopoty finansowe klubu. Wskutek tego skład zespołu opuściło wielu zawodników, w tym obcokrajowcy. W połowie 1994 zawodnik STS Tomasz Rysz został jedynym hokeistą STS, przyjętym do historycznie pierwszego rocznika NLO SMS PZHL Sosnowiec. We wrześniu 1994, na starcie nowego sezonu 1994/1995 firma Autosan została sponsorem tytularnym klubu (kwota przekazywana przez przedsiębiorstwo miała pokrywać ok. 1/3 kosztów utrzymania klubu). Drużyna występowała odtąd pod nazwą STS „Autosan” Sanok.
W trakcie rozgrywek drużyna z Sanoka została dotknięta tragedią – 23 stycznia 1995 nad ranem ok. godz. 3 autobus, którym hokeiści wracali z meczu w Sosnowcu uległ wypadkowi w miejscowości Gniewoszówka koło Beska, w wyniku którego zginęli trzej pasażerowie, w tym jeden hokeista: Piotr Milan, osiem osób odniosło obrażenia. Pod znakiem zapytania stanęły dalsze występy ligowe drużyny, której zawodnicy odnieśli obrażenia w wypadku. Drużyna rozegrała kolejny mecz 31 stycznia 1995 pokonując zespół Stoczniowca Gdańsk 14:0. STS nie zakwalifikował się do fazy play-off i walczyła w rywalizacji o utrzymanie, ostatecznie ukończąc rozgrywki na dziewiątym miejscu (42 punkty w 21 meczach, w tym 5 walkowerem, gole: 165–127).
18 lipca 1995 został wybrany nowy zarząd klubu STS i prezes, którym został Bogdan Terlecki, z zawodu sędzia. W sezonie 1995/1996 zespół prowadzony przez zatrudnionego rosyjskiego trenera Władimira Katajewa świetnie rozpoczął rozgrywki. Pierwszy etap w grupie A zakończył na drugim miejscu, potem było już gorzej – w grupie 1–6 drużyna zajęła 5. miejsce. W I rundzie play-off sanoczanie zmierzyli się z TTH Metron Toruń i ulegli w stosunku 0:2 (w meczach 2:5, 4:5). Ostatecznie STS zajął 5. miejsce w klasyfikacji końcowej. W pierwszej połowie lat 90. klub STS przyłączył się do akcji charytatywnej pod nazwą „Podaruj Dzieciom Brata Słońce”, organizowanej przez zakonników franciszkańskich w Sanoku z Parafii Podwyższenia Krzyża Świętego, a w ramach tego dzieła w dniach 16-17 marca 1996 odbył się I Międzynarodowy Turniej Hokeja na Lodzie – Hokeiści Dzieciom.
W sezonie 1996/1997 klub po dokonaniu znaczących wzmocnień zakończył I rundę na wysokim czwartym miejscu. W ćwierćfinale rozgrywek drużyna spotkała się z TTH Toruń – rywalizacja tych drużyn była jednocześnie rewanżem za poprzedni sezon. W Sanoku STS wygrał pewnie 10:4, jednak w rewanżu równie zdecydowanie zwycięstwo odnieśli torunianie, zatem decydujący był trzeci mecz. 1 marca 1997 sanoczanie wygrali spotkanie 4:2 a całą rywalizację 2:1. Tym samym odnieśli historyczny sukces, po raz pierwszy awansując do najlepszej czwórki w kraju. W półfinale STS zmierzył się z Podhalem Nowy Targ, ulegając w stosunku 2:3 (w meczach 3:4, 4:3k., 5:3, 1:5, 7:2). Następnie w walce o brązowy medal zespół przegrał z ekipą KKH Katowice 1:3 (1:5, 4:2, 1:2 k., 0:3).
W kolejnym sezonie 1997/1998 hokeiści z Sanoka początkowo wygrali grupę C, a następnie zajęli wysokie trzecie miejsce w II fazie (grupa 1–6). Jednakże następnie w I rundzie fazy play-off ulegli niżej notowanemu Stoczniowcowi w stosunku 1:3 (w meczach 2:4, 5:3, 2:3, 2:3 k.) i ostatecznie zakończyli sezon na szóstej pozycji. Po trzech sezonach odszedł trener Katajew, zaś do grona sponsorów dołączyła firma Beef-San. Od lipca 1998 trenerem STS był Rosjanin Boris Sinicyn. Po niepomyślnym starcie drużyny w edycji ligi 1998/1999 w listopadzie 1998 zwolniono rosyjskiego trenera, a obowiązki powierzono byłemu zawodnikowi STS, Zygmuntowi Wójcikowi. W związku z problemami finansowymi, drużyna z trudem obroniła się przed spadkiem. W fazie play-off przegrała wszystkie mecze, ulegając najpierw Unii Oświęcim w meczach 0:3 (0:7, 4:5, 3:13), następnie w meczach o miejsca 5–8 drużynie SMS Warszawa 0:3 (2:9, 0:10, 5:5) i w rywalizacji o 7. miejsce zespołowi TTS Tychy dwukrotnie: 6:8 oraz 3:14 (w ośmiu pucharowych spotkaniach strzeliła 16, a straciła 68 goli), w związku z czym zakończyła sezon na ósmym miejscu. Był to ostatni sezon występów sanockiego klubu pod nazwą STS. Wobec zadłużenia klubu sięgającego ponad 1,8 mln zł. na walnym zgromadzenie członków STS podjęto uchwałę o likwidacji klubu, jednocześnie przekazując zawodników i majątek do utworzonego 1,5 roku wcześniej Sanockiego Klubu Hokejowego.
Środowisko sympatyków hokeja na lodzie w Sanoku zyskało miano „Sanockiej Republiki Hokejowej”.
SKH Sanok.
17 maja 1999 odbyło się inauguracyjne, walne zebranie Sanockiego Klubu Hokejowego (klub powstał w 1997, a sekcja hokejowa w jego ramach w 1999), sukcesora STS, podczas którego wybrano władze klubu. Od lipca 1999 pierwszym trenerem drużyny był Wincenty Kawa, a jego asystentem Tadeusz Garb. W sezonie 1999/2000 zespół powtórzył sukces z sezonu 1996/1997, rywalizując o brązowy medal i zajmując ostatecznie czwarte miejsce. W fazie play-off wyeliminował drużynę GKS Tychy 3:1 (w meczach 1:4, 4:3, 4:3 k., 4:1. W półfinale SKH uległ zespołowi Dwory Unii Oświęcim 0:3 (w meczach 3:5, 2:5, 2:3). Następnie sanocka drużyna ponownie zmagała się z oświęcimianami w ramach edycji reaktywowanego Pucharu Polski 2000, ulegając 0:2 w dwumeczu (u siebie 4:7, 4:8 na wyjeździe). Po powrocie do rywalizacji ligowej w walce o brązowy medal SKH Sanok przegrał z ekipą PZU S. A. KTH Krynica w stosunku 1:3 (w meczach 0:3, 6:5, 1:5, 2:3 d.). Drużyna sanocka była zaskoczeniem tej edycji ligi, a ponadto trener W. Kawa był jedynym polskim szkoleniowcem w tym sezonie. W czerwcu 2000, jako następca trenera Kawy, został zaangażowany Słowak Jozef Čontofalský. Ponadto z klubu odszedł dyrektor Grzegorz Kawczyński, a kierownikiem został mianowany Grzegorz Michalewski, związany z klubem jako sprawozdawca meczów drużyny w Radio Via. Już na początku nowego sezonu 2000/2001 z powodu problemów z uregulowaniem wynagrodzeń w październiku 2000 z zespołu odeszli Juryj Czuch, Andriej Dołgow, Jerzy Sobera oraz trener Čontofalský, natomiast powrócił do składu Tomasz Wawrzkiewicz, który w międzyczasie próbował gry w Stanach Zjednoczonych. W listopadzie 2000 nowym trenerem został Milan Skokan, pracujący już wcześniej w Sanoku przed 20 laty. Wkrótce potem od 2 stycznia 2001 jego następcą został także Słowak Marián Brusil. Sanoczanie zajęli ósme miejsce w sezonie zasadniczym, po czym w I rundzie play-off ulegli Unii Oświęcim 0:3 (w meczach 1:4, 0:8, 3:9), następnie o miejsce 5–8 ulegli z KTH Krynica 2:3 (w meczach 3:7, 4:5 d., 4:2, 3:4 d., 1:8), po czym zostali przydzieleni do rywalizacji o 7. miejsce ze Stoczniowcem Gdańsk. Osłabiona kontuzjami i chorobami drużyna SKH nie stawiła się na pierwszym meczu wyjazdowym, w drugim spotkaniu w Sanoku przegrała 5:6, po czym zawodnicy zrezygnowali z trzeciego meczu w Gdańsku, zaś mecze nr 1 i 3 zostały zweryfikowane jako walkower. Tym samym zespół SKH został zdegradowany i opuścił ekstraligę po dziewięciu sezonach występów. W sezonie 2000/2001 drużyna żaków SKH, prowadzona przez trenera Jerzego Hućkę, zdobyła brązowy medal mistrzostw Polski, tym samym uzyskując pierwszy medal w historii sanockiego hokeja. Po sezonie w maju 2001 ze stanowiska prezesa zarządu SKH zrezygnował Andrzej Wilk. W sierpniu 2001 na walnym zebraniu klubu SKH zostały wyłonione nowe władze, w których prezesem został Jan Długosz. Przed nowym sezonem, z uwagi na wysokie koszty utrzymania Torsanu, pojawiło się zagrożenie nieprzystąpieniem drużyny do rozgrywek, co jednak przezwyciężono, jednak zespół SKH – pod kierunkiem Tadeusza Garba – został zgłoszony do ligi w mocno osłabionym składzie bez czołowych graczy. W trakcie sezonu I ligi 2001/2002 trenera Garba zastąpił Czesław Radwański, a kierowany przez niego zespół zajął piąte miejsce w rundzie zasadniczej, a następnie w półfinale uległ liderowi, TKH Toruń 0:3 (w meczach 4:7, 3:6, 4:10), po czym w rywalizacji o trzecie miejsce przegrał Orlikiem Opole 1:2 (w meczach (3:7, 9:3, 5:9), zajmując ostatecznie czwarte miejsce w sezonie, ostatnie wśród seniorskich uczestników I ligi (ponadto w sezonie grały trzy ekipy juniorskie). Jeszcze podczas trwającego sezonu w marcu zrezygnował prezes SKH Jan Długosz, a w kwietniu 2002 prezesem SKH został Tadeusz Kruczkiewicz. Na walnym zebraniu klubu 28 czerwca 2002 SKH został zlikwidowany, a w jego miejsce zainicjowano powołanie nowego tworu pod nazwą Klub Hokejowy Sanok. Pod koniec XX wieku spikerem przedmeczowym Stali, STS i SKH był Marian Struś, redaktor prasowy związany z Sanokiem.
KH Sanok.
Klub Hokejowy Sanok został wpisane jako stowarzyszenie do Krajowego Rejestru Sądowego 13 sierpnia 2002 (w komitecie założycielskim byli m.in. hokeiści Czesław i Maciej Radwańscy oraz Maciej Mermer; prezesem zarządu został Tadeusz Kruczkiewicz). Trenerem zespołu KH pozostawał Cz. Radwański, pod kierunkiem którego drużyna KH Sanok przystąpiła do edycji I ligi 2002/2003. Pełniącym obowiązki prezesa KH Sanok został wcześniejszy sternik SKH, Tadeusz Kruczkiewicz, we wrześniu 2002 wybrany etatowym prezesem. Od listopada 2002 prezesem był Bogusław Wolanin. 28 grudnia 2002 zorganizowano mecz pokazowy oo charakterze charytatywnym, w którym zespół „Gwiazd Sanockiego Hokeja” pokonał aktualną drużynę KH Sanok 7:6. W lidze zespół zając trzecie miejsce w sezonie zasadniczym. W fazie play-off pokonał zajmującą drugie miejsce Cracovię w stosunku 3:0 (w meczach 5:2, 3:1 i w ostatnim meczu zakończonym wynikiem 1:1 w rzutach karnych 2:1). W finale drużyna uległa Orlikowi Opole 1:3 (w meczach 1:5, 0:5, 3:5, 1:3). 14 sierpnia 2003 tragiczną śmierć poniósł zawodnik drużyny, Grzegorz Pastuszak. W edycji 2003/2004 drużyna zajęła pierwsze miejsce w sezonie zasadniczym, jednak przegrała finał play-off z Cracovią 0:3 (w spotkaniach 3:4, 3:4, 3:3 – k. 1:2). W związku z wycofaniem się z ligi drużyny Orlika Opole z edycji Polskiej Ligi Hokejowej 2004/2005, w dniu jej startu 10 września 2004 został zorganizowany baraż na neutralnym lodowisku w Oświęcimiu o wakujące miejsce, w którym KH Sanok (jako finalista minionego sezonu I ligi) zmierzył się ze spadkowiczem z poprzedniego sezonu PLH, KTH Krynica i rozstrzygnął tę rywalizację na swoją korzyść wygrywając w meczu 7:4. Tym samym sanocki zespół po czterech latach absencji ponownie przystąpiła do rozgrywek w ekstralidze oraz trzeci raz w historii uzyskała awans do ekstraklasy. Do sezonu PLH klub zgłosił 41 zawodników. W sezonie ekipa z Sanoka przegrywała większość meczów w sporych rozmiarach jak np. domowe spotkanie z mistrzem Polski, Unią Oświęcim 1:20 (z drugiej strony inne spotkanie z tym zespołem sanoczanie przegrali tylko 3:4). Po rundzie zasadniczej sezonu 2004/2005 zespół zajmował siódme miejsce, a po meczach o miejsca 5–8 drużyna zagrała o utrzymanie z GKS Katowice. W Sanoku gospodarze przegrali pierwszy mecz 4:2, następnie ulegli także w Katowicach 3:2, w rezultacie przegrywali już 2:0 w serii i spadek stawał się coraz bardziej prawdopodobny. Trzeci mecz Sanok wygrał 2:0, a czwarte spotkanie w Katowicach KH wygrał 4:2 i o losach rywalizacji miał zdecydować ostatni mecz w Sanoku. Do ostatecznego rozstrzygnięcia spotkania oraz całej serii potrzebna była dogrywka. W 63. minucie decydujący o wyniku strzał oddał Maciej Mermer – tym samym drużyna KH Sanok utrzymała się w ekstralidze.
W sezonie 2005/2006 zespół prowadzony przez Adama Worwę ponownie grał o utrzymanie, tym razem ze Stoczniowcem Gdańsk, przegrywając rywalizację play-out w meczach 2:3. Czwarty mecz tej rywalizacji, który odbył się 21 marca 2006, był jednocześnie ostatnim oficjalnym meczem rozegranym na obiekcie Torsan. Mimo formalnej degradacji hokej na lodzie w Sanoku pozostał na poziomie ekstraligowym, jako że Polska Liga Hokejowa (PLH) została rozszerzona do 10 zespołów, w związku z czym sanoczanie powiększyli grono drużyn w ekstraklasie.
Przed nowym sezonem 2006/2007 otwarta została nowa hala, Arena Sanok, która zastąpiła wysłużony obiekt Torsan. W maju 2006 trenerem drużyny został Andrzej Słowakiewicz z Nowego Targu. W tym samym roku kapelanem zespołu został mianowany duchowny franciszkanin z sanockiego klasztoru, a jednocześnie były bramkarz hokejowy Podhala Nowy Targ, o. Piotr Marszałkiewicz OFMConv. W lipcu 2006 podpisano umowę sponsorską z firmę Lotos Jasło, a w sierpniu z Podkarpackim Bankiem Spółdzielczym. W sezonie 2006/2007 KH Sanok również nie potrafił nawiązać walki z najlepszymi i na jego koniec znów zmuszony był do walki o utrzymanie, tym razem z drużyną KTH Krynica, która w sezonie zasadniczym prezentowała się o wiele lepiej od sanoczan i była faworytem fazy play-out. W pierwszym meczu do rozstrzygnięcia konieczne były rzuty karne. Po ośmiu kolejkach nie padły bramki i wynik brzmiał 0:0. W dziewiątej serii Maciej Mermer trafił do siatki i dał wygraną sanoczanom. Mecze nr 2 i 3 odbyły się w Sanoku i zakończyły się pewnymi zwycięstwami KH odpowiednio 5:0 i 5:3. Prowadząc w rywalizacji z KTH 3:0, drużyna udała się na czwarty mecz do Krynicy, licząc na zakończenie serii. Kibice z Sanoka przybyli do zdrojowego miasta w liczbie szacowanej na ponad 500 osób (co stanowi najliczniejszy udział sanockich sympatyków w meczu wyjazdowym). Mecz zakończył się jednak zwycięstwem kryniczan 3:1 – potrzebne było zatem piąte spotkanie, wygrane już przez sanoczan 3:1. Raz jeszcze utrzymanie w ekstralidze stało się faktem. W sezonie 2007/2008 początkowe zwycięstwa z GKS Tychy 0:5 (walkowerem), z Cracovią 5:2 czy z Podhalem sprawiły, że po I rundzie sezonu zasadniczego Sanok zajmował drugie miejsce. Później zawodnicy nie grali już tak skutecznie jak w I rundzie. W trakcie sezonu zwolniony został trener Andrzej Słowakiewicz, a pod koniec listopada 2007 jego miejsce zajął słowacki trener Jozef Čontofalský (po raz drugi pracujący w Sanoku). Po zakończonym sezonie zasadniczym przyszła pora na play-offy. W nich Sanok zmierzył się z GKS Tychy, przegrywając 0:3, zaś całe rozgrywki zakończył na ósmym miejscu.
Ciarko KH Sanok.
W sezonie 2008/2009 sanocki klub obchodził jubileusz 50-lecia swojego istnienia. 14 listopada 2008 klub zmienił nazwę na Ciarko KH Sanok, uwzględniającą sponsora strategicznego, firmę Ciarko, produkującą okapy kuchenne. Po słabej dyspozycji w sezonie zasadniczym, pomimo zmian w składzie (w trakcie rozgrywek nastąpiła wymiana czterech obcokrajowców, zaś trenera Josefa Čontofalskiego zastąpił jego rodak Ľubomír Roháčik, zespołowi nie udało się awansować do fazy play-off. Mecze o utrzymanie KH Sanok rozegrał z Polonią Bytom i rozstrzygnął je na swoją korzyść. W trakcie tego sezonu klub zyskał sponsora tytularnego w postaci sanockiej firmy „Ciarko”.
Umowę sponsorską odnowiono w sierpniu 2009 i wówczas drugim sponsorem strategicznym został Podkarpacki Bank Spółdzielczy. Do nowego sezonu 2009/2010 zespół przygotowywany pod kierunkiem rosyjskiego szkoleniowca, Wiktora Jakimowa, jednakże tuż przed startem rozgrywek zakończono współpracę z nim oraz sprowadzonym przez niego zawodnikom z Rosji, którzy nie spełnili oczekiwań zarządu klubu, jak i kibiców. Drużyna rozpoczęła ligę pod okiem słowackiego szkoleniowca Jozefa Skokana, lecz także on nie zdołał osiągnąć oczekiwanych sukcesów i w listopadzie 2009 został zastąpiony przez Ľubomíra Roháčika, który tym samym po raz drugi podjął się trenowania sanockich hokeistów. Po pierwszym etapie rozgrywek i podziale ligi KH Sanok znalazł się w słabszej Grupie B. Bilans meczów nie pozwolił jednak na zakwalifikowanie się do rundy play-off i sanoczanom pozostała walka o utrzymanie w ekstralidze. W jej ramach drużyna walczyła kolejno z 1-ligowymi zespołami Legii Warszawa, HC GKS Katowice rozstrzygając rywalizację play-down na swoją korzyść. Ostatecznie sanoczanie zmierzyli się z KTH Krynica o 9. miejsce w sezonie 2009/2010. Wygrali tę rywalizację i zajęli przedostatnie miejsce w rozgrywkach PLH. Jednocześnie rozwiązano kontrakt z trenerem, Ľubomírem Roháčikiem, natomiast po sezonie karierę zakończył długoletni zawodnik zespołu Tomasz Demkowicz.
Przed nowym sezonem 2010/2011 klub poczynił znaczące wzmocnienia. Zaangażował m.in. duet trenerski Milan Jančuška wraz z asystentem Markiem Ziętarą, prowadzący dotąd Podhale Nowy Targ. Już po kilku miesiącach, 29 grudnia 2010 w Oświęcimiu, drużyna wywalczyła Puchar Polski, pokonując w finale edycji 2010 zespół Aksam Unii Oświęcim. Tym samym sanocki klub odniósł największy sukces w swojej dotychczasowej historii. Po rundzie zasadniczej sezonu 2010/11 drużyna uplasowała się na piątej pozycji, w rywalizacji play-off została wybrana do pary przez JKH Jastrzębie i przegrała tę rywalizację w stosunku 2:4. W rywalizacji o miejsca 5.-8. KH Sanok zwyciężył najpierw Zagłębie Sosnowiec, zaś w batalii o 5. miejsce uległ MMKS Podhale Nowy Targ i ostatecznie zajął 6. pozycję.
Ciarko PBS Bank KH Sanok.
W dniu 16 czerwca 2011 Rada Miasta Sanoka podjęła uchwałę o wyrażeniu zgody na utworzenie spółki Ciarko PBS Bank Sanok spółki z ograniczoną odpowiedzialnością. Wspólnikami założycielami spółki zostały cztery podmioty – Gmina Miasta Sanoka, Klub Hokejowy Sanok oraz strategiczni sponsorzy – Podkarpacki Bank Spółdzielczy oraz Ciarko. Miasto Sanok miało odpowiadać za utrzymanie i bezpłatne użyczenie obiektów koniecznych do prowadzenia klubu (znajdujące się na lodowisku Arena Sanok). Działalność finansową mieli zapewniać bank PBS i firma Ciarko, które weszły do spółki z jednakowym aportem finansowym. 30 czerwca 2011 aktem notarialnym została zawiązana Rada Nadzorcza spółki, a w jej skład weszli Wojciech Blecharczyk (burmistrz Sanoka), Ryszard Ziarko (prezes firmy Ciarko), Lesław Wojtas (prezes PBS Banku) i Piotr Krysiak (prezes Klubu Hokejowego). Kapitał zakładowy spółki wyniósł 250 tys. zł. Po korekcie w zapisie umowy 20 września 2011 zmieniono nazwę spółki na „Ciarko PBS Bank Klub Hokejowy Sanok spółka z ograniczoną odpowiedzialnością” oraz zastrzeżono, iż klub hokejowy prowadzony przez spółkę będzie występować pod nazwą Ciarko PBS Bank KH Sanok. Rejestracja tegoż odbyła się w październiku 2011 roku.
5 października 2011 po 10 kolejkach ligowych (w tym 4 porażkach) trener Milan Jančuška podał się do dymisji, a jego miejsce zajął dotychczasowy asystent Marek Ziętara. Jego podopieczni od 18. kolejki drużyna była liderem tabeli PLH. Równolegle drużyna zaklasyfikowała się do turnieju finałowego Puchar Polski 2011, a Sanok został wybrany gospodarzem tej imprezy w dniach 28–29.12.2011. Drużyna pokonała w półfinale ComArch Cracovię 3:1, a w finale Aksam Unię Oświęcim 3:2 w rzutach karnych i tym samym zdobyła Puchar Polski powtarzając osiągnięcie sprzed roku. W lidze zespół pozostawał na pozycji lidera i w ostatniej rundzie rundy zasadniczej zapewnił sobie pierwsze miejsce przed fazą play-off. W rywalizacji półfinałowej drużyna z Sanoka pokonała JKH GKS Jastrzębie w stosunku 4:0 (w meczach 4:3 u siebie, 1:2 i 0:2 na wyjeździe i 4:1 ponownie w Sanoku) i tym samym 25 lutego 2012 po raz pierwszy w historii klubu awansowała do finału Mistrzostw Polski. W finale PLH sanoczanie zmierzyli się z aktualnym wówczas obrońcą tytułu, ComArch Cracovią. W ciągu siedmiu dni rozegrano 5 spotkań, w których Sanok okazał się lepszy (w stosunku 4:1, w meczach 3:2 d., 2:5, 3:2, 4:2, 5:1) i tym samym 14 marca 2012 wywalczył pierwsze w 54-letniej historii klubu Mistrzostwo Polski. Sezon 2011/12 drużyna z Sanoka zakończyła dubletem trofeów krajowych w Polsce. Po zakończeniu sezonu nie przedłużono umowy z trenerem Markiem Ziętarą. W kwietniu 2012 nowym trenerem został Słowak Milan Staš, a jego asystentem Marcin Ćwikła. Obaj prowadzili drużynę od początku sezonu 2012/2013. 10 listopada 2012 z klubu odszedł trener Staš. Od 12 listopada 2012 trenerem został jego rodak, Štefan Mikeš. W dniach 23–25 listopada 2012 zespół zadebiutował w europejskich pucharach, uczestnicząc w turnieju III rundy Pucharu Kontynentalnego edycji 2012/2013, organizowanym w norweskim mieście Stavanger. Sanoczanie przegrali wszystkie trzy mecze grupowe (z gospodarzami, mistrzem Norwegii – Stavanger Oilers 4:7, mistrzem Białorusi – Mietałłurgiem Żłobin 3:5 oraz mistrzem Kazachstanu – Bejbarysem Atyrau 1:5) i zostali wyeliminowani z rozgrywek. W finale Pucharu Polski edycji 2012, rozegranym w Sanoku Sanoczanie wygrali w półfinale z Cracovią 5:4 po rzutach karnych i ulegli w finale JKH GKS Jastrzębie 2:4. W PLH drużyna zakończyła rundę zasadniczą na pierwszym miejscu (17 pkt. przewagi nad drugim miejscem) i była zwolniona z gry w ćwierćfinale. W półfinale play-off zespół uległ Cracovii w meczach 2:4 (3:4 d., 6:3, 4:5, 3:1, 6:7, 1:3), a następnie w walce o brązowy medal przegrał z GKS Tychy w meczach 1:3 (2:6, 2:3, 4:1, 3:4 k.), zajmując czwarte miejsce w sezonie. Do końca sezonu trenerem zespołu był Štefan Mikeš, zaś 16 maja 2013 Rada Nadzorcza odwołała z funkcji prezesa zarządu spółki hokejowej Piotra Krysiaka. W kolejnych miesiącach zostało wszczęte śledztwo prokuratorskie w sprawie nieprawidłowości w działaniu finansowych spółki i wyrządzenia szkody w jej majątku. W sezonie 2012/2013 drużyna klubu zdobyła Złoty medal XIX Ogólnopolskiej Olimpiady Młodzieży.
W lipcu 2013 nowym prezesem został Waldemar Bukowski, a formalnie od sierpnia 2013 trenerem jest Tomasz Demkowicz. Do kolejnego sezonu rozgrywek pod nową nazwą Polska Hokej Liga (2013/2014) drużyna przystąpiła gruntownie przebudowana personalnie. W finale Pucharu Polski edycji 2013, zorganizowanego po raz trzeci z rzędu w Sanoku, drużyna sanocka przegrała w finale z Cracovią 3:4, tracąc decydującego gola w ostatniej sekundzie dogrywki. 11 stycznia 2014 nowym trenerem zespołu został Czech, Miroslav Fryčer (drużyna zajmowała wówczas drugie miejsce w tabeli). W sezonie zasadniczym drużyna zajęła drugie miejsce, a następnie w fazie play-off pokonała kolejno w ćwierćfinale HC GKS Katowice w meczach 3:0 (11:0, 13:2, 6:0), w półfinale JKH GKS Jastrzębie w meczach 4:1 (5:2, 3:2, 3:4 k., 3:2, 4:0) i w finale GKS Tychy w meczach 4:2 (0:2, 2:1 k., 1:4, 7:1, 4:3, 2:0), tym samym zdobywając drugie w historii klubu mistrzostwo Polski. Ponadto w sezonie 2013/2014 złoty medal mistrzostwo Polski wywalczył klubowy zespół w kategorii juniorów starszych, a brązowy medal zespół juniorów młodszych.
Do nowego sezonu 2014/2015 drużyna przystąpiła ponownie pod kierunkiem trenerów T. Demkowicza i M. Ćwikły, zostało poczynionych szereg zmian w kadrze, zaś jeszcze przed startem ligi zespół sanocki jako aktualny mistrz Polski został zaklasyfikowany do meczu o Superpuchar Polski ze zdobywcą Pucharu Polski, Cracovią. W meczu rozegranym 9 września 2014 sanoczanie przegrali na własnym lodowisku 4:6. Po trzech rozegranych awansem meczach nowego sezonu 2014/2015, jeszcze przed oficjalnym terminem inauguracji ligi, na stanowisku trenera nastąpiła zmiana i szkoleniowcem powtórnie został Miroslav Fryčer. W październiku 2014 trenerem bramkarzy został Słowak Martin Klempa (wcześniej tę funkcję pełnił jego rodak Marek Milý). W dniach 17–20 października 2014 drużyna Sanoka uczestniczyła w turnieju II rundy Pucharu Kontynentalnego edycji 2014/2015, organizowanym we francuskim mieście Angers; uzyskując wyniku 6:2 przeciw DAB Dunaújváros z Węgier, 2:3 z HK Prizma Ryga z Łotwy, 4:3 z ASC Corona 2010 Braszów z Rumunii, tym samym zajęła pierwsze miejsce i awansowała do III rundy. W międzyczasie, władze klubu poparły kandydaturę Wojciecha Blecharczyka ubiegającego się o reelekcję na urząd burmistrza Sanoka w wyborach samorządowych w 2014. W dniach 21–23 listopada 2014 drużyna wystąpiła w III rundzie (Grupa E) we francuskim mieście Angers, przegrywając wszystkie trzy mecze grupowe (z gospodarzami, mistrzem Francji – Ducs d'Angers 0:4, mistrzem Białorusi – HK Nioman Grodno 0:2 oraz mistrzem Wielkiej Brytanii – Belfast Giants 3:5) i zostali wyeliminowani z rozgrywek. W tym samym miesiącu sanoczanie zakwalifikowali się do turnieju finałowej Pucharu Polski edycji 2014. W połowie grudnia 2014 z funkcji prezesa klubu zrezygnował Waldemar Bukowski. W turnieju rozgrywanych w dniach 27–28 grudnia 2014 w hali Kraków Arena sanoczanie w półfinale pokonali Cracovię 3:2, a w finale ulegli GKS Tychy 1:3. W ćwierćfinale PHL drużyna pokonała Orlik Opole w stosunku (w meczach 5:1, 4:2, 2:1), w półfinale PHL drużyna uległa zespołowi GKS Tychy w stosunku 2:4 (w meczach 5:3, 3:2, 2:5, 0:5, 1:3, 1:5), a w rywalizacji o brązowy medal przegrała z MMKS Podhale Nowy Targ w stosunku 0:2 (w meczach 4:5 d., 4:6), wskutek czego zakończyli sezon na czwartym miejscu. Z klubu odszedł trener Miroslav Fryčer, który w marcu 2015 został zdyskwalifikowany przez władze ligi. Drużyna juniorska klubu obroniła w sezonie 2014/2015 tytuł mistrza Polski. Po sezonie z drużyny seniorskiej odeszła grupa zawodników zagranicznych.
Sanockie Towarzystwo Sportowe S.A..
15 lipca 2015 został podpisany akt notarialny o powołaniu spółki akcyjnej pod nazwą Sanockie Towarzystwo Sportowe S.A. z siedzibą w Sanoku, którego udziałowcami zostały podmioty-spółki Podkarpacki Bank Spółdzielczy i Ciarko. Pod koniec lipca 2015 trenerem zespołu został Fin Kari Rauhanen. W sierpniu 2015 zdecydowano, że drużyna klubu będzie występować pod nazwą Ciarko PBS Bank STS Sanok. Na początku września 2015 został wybrany nowy logotyp klubu. 10 września 2015 Rada Miasta Sanoka podjęła uchwałę o przystąpienia miasta Sanok do spółki STS S.A.. 22 września 2015 została podpisana stosowna umowa między władzami miasta a sponsorami klubu (Ciarko, PBS Bank); został wybrany prezes spółki (Damian Delekta) i rada nadzorcza. W rundzie zasadniczej sezonu 2015/2016 drużyna zajęła 6. miejsce (także dzięki przyznanemu walkowerowi) – ostatnie premiowane awansem do tzw. „Grupy Silniejszej”, w której poprawiła pozycję o jedną lokatę, po czym w 1/4 finału play-off pokonała JKH GKS Jastrzębie w stosunku 0:3 (w meczach 4:1, 4:2 i 1:0). W półfinale STS uległ Cracovii 3:4 (mecze 5:7, 4:1, 2:3 k., 5:3, 3:4 k., 2:0, 2:9), a w walce o brązowy medal przegrał rywalizację z Podhalem Nowy Targ 1:2 (mecze 3:5, 5:3, 0:4) i po raz drugi z rzędu uplasował się w lidze na czwartym miejscu. Po sezonie z klubu odszedł trener Rauhanen.
6 lipca 2016 zarząd STS S.A. poinformował, że drużyna klubu nie przystąpi do rozgrywek PHL edycji 2016/2017 "z powodów organizacyjnych". W sierpniu 2016 władze spółki zapowiedziały konkurs na stanowisko nowego prezesa STS S.A. 25 listopada 2016 prezesem zarządu STS S.A. został mianowany Jerzy Burtan, a wiceprezesem Hubert Paszkiewicz, który ustąpił ze stanowiska 2 czerwca 2017.
Na początku 2017 przedstawiciele klubu STS deklarowali starania o przyznanie miejsca w PHL bądź udział w I lidze.
Ciarko KH 58 Sanok.
W 2017 sanoccy działacze hokejowi zgłosiły wniosek o przystąpienie drużyny do 2. ligi słowackiej, której uczestnicy 14 czerwca 2017 jednogłośnie opowiedzieli się za przyjęciem do sezonu 2017/2018 zespołu z Sanoka. Drużyna przedstawiona pod nazwą Ciarko KH 58 Sanok została umieszczona w Grupie B rozgrywek, mając za przeciwników 9 zespołów ze Słowacji. W rozgrywkach zaplanowano 18 meczów, z których połowę w Sanoku, organizowanych w soboty. W składzie drużyny znaleźli się w większości wychowankowie sanockiego klubu. Trenerem zespołu został Marcin Ćwikła, a w trakcie sezonu jego asystentem został Tomasz Demkowicz. W sezonie zasadniczym drużyna zajęła piąte miejsce wśród 10 uczestników (w 18 meczach zdobyła 27 punktów za 7 zwycięstw za 3 pkt., 1 za 2 pkt., 4 porażki za 1 pkt. i ponosząc 6 porażek, bramki 64:67). W pierwszym etapie fazy play-off, Sanok nie sprostał w 1/4 finału zespołowi rezerwowemu klubu MHk 32 Liptovský Mikuláš, którego najpierw pokonał w Sanoku 7:2, po czym dwukrotnie przegrał na wyjeździe 3:6 i 2:4. Następnie, w rywalizacji o miejsca 9-16 sanoczanie trafili na drużynę HK Iskra Partizánske, w pierwszym spotkaniu w Sanoku ulegając 1:3, następnie pokonali rywali na wyjeździe 3:0, zaś z powodu kontuzji zawodników nie przystąpili do trzeciego pojedynku.
Podczas spotkania organizacyjnego władz Polskiej Hokej Ligi przed sezonem 2018/2019 pojawiła się sugestia, aby do rozgrywek powróciła drużyna STS, jednak władze sanockiego klubu ponownie zgłosiły swój zespół do 2. ligi słowackiej.
W edycji 2018/2019 tejże ligi KH 58 Sanok najpierw uplasował się na szóstym miejscu wśród 8 uczestników Grupy B (w 14 meczach zdobyła 15 punktów za 5 zwycięstw za 3 pkt., ponosząc 9 porażek, bramki 43:44). W związku z tym drużyna nie zakwalifikowała się do fazy play-off. W rywalizacji wstępnej o miejsca 5-8 w Grupie B pokonała dwukrotnie ekipę rezerwową MHK 32 Liptovský Mikuláš (9:1, 4:1), po czym w walce o piąte miejsce zwyciężyła HK Sabinov w meczach 5:4 d. i 7:3.
UKS Niedźwiadki MOSiR Sanok.
Do kolejnego sezonu 2. ligi słowackiej 2019/2020 przystąpił zespół pod szyldem UKS MOSiR Sanok.
STS Sanok (od 2020).
W 2020 został powołany podmiot prawny pod nazwą STS Sanok Spółka z ograniczoną odpowiedzialnością z siedzibą w Sanoku. 14 lipca 2020 ogłoszono, że klub awizowany jako STS Sanok (zadeklarowany w formie prawnej spółki akcyjnej) otrzymał licencję na występy w Polskiej Hokej Lidze edycji 2020/2021. Prezesem klubu został były zawodnik, Michał Radwański. 15 lipca 2020 jako główny trener drużyny został przedstawiony Marek Ziętara, a jego asystentem został Marcin Ćwikła. W lipcu 2020 przedstawiono nowy logotyp STS Sanok. Tuż przed startem sezonu PHL ogłoszono, że w związku z pozostaniem wieloletniego sponsora sanockiego hokeja drużyna będzie występować pod nazwą Ciarko STS Sanok. W sezonie zasadniczym drużyna zajęła ósme miejsce. W fazie play-off STS uległ liderowi tabeli GKS Tychy 0:4 (w meczach 0:5, 1:3, 2:3, 1:4). We wrześniu 2021 zespół STS przystąpił do kolejnego sezonu PHL w edycji 2021/2022. 22 listopada 2021 ogłoszono, że główny trener Marek Ziętara złożył dymisję z zajmowanej posady. 14 stycznia 2022 jako nowy szkoleniowiec został przedstawiony Fin Miika Elomo. W sezonie zasadniczym STS zajął siódme miejsce, a w fazie play-off STS został wyeliminowany w 1/4 finału przez Re-Plast Unię Oświęcim 1:4 (w meczach 1:2, 2:3, 4:2, 2:5, 1:6). 
Po pożarze w zabudowaniach przedsiębiorstwa Ciarko 9 czerwca 2022 pod koniec tego miesiąca ogłoszono, że firma ta przestanie być sponsorem tytularnym drużyny. Następnie trwały starania pozyskania wsparcia finansowego, które nie przyniosły efektu, wobec czego 15 lipca 2022 poinformowano, że STS nie zagra w sezonie PHL 2022/2023 i będzie występować w I lidze (MHL) 2022/2023. 20 lipca 2022 podano do wiadomości, że za sprawą starań burmistrza Sanoka, Tomasza Matuszewskiego, uzyskano gwarancje sponsorskie i drużyna STS przystąpi jednak do sezonu PHL. 27 lipca 2022 ogłoszono, że głównego wsparcia sponsorskiego udzielą firmy Marma Polskie Folie z Rzeszowa (prezes Marta Półtorak) i Automet z Sanoka (prezes Józef Leśniak), a drużyna do sezonu 2022/2023 przystąpiła pod nazwą marketingową Marma Ciarko STS Sanok. We wrześniu 2022 przedstawiono maskotkę drużyny nazwaną „STSik”.
Zawodnicy.
Byli hokeiści.
Na przestrzeni lat aż do czasów obecnych w barwach sanockiej drużyny występowało wielu wybitnych zawodników. Byli wśród nich zarówno wychowankowie klubu i zarazem rodowici sanoczanie, jak też hokeiści przyjezdni – z jednej strony Polacy (w większości sprowadzeni z Podhala Nowy Targ), jak również obcokrajowcy – nierzadko reprezentanci swoich krajów i odnoszący w karierze znaczące sukcesy.
Jan Paszkiewicz (najskuteczniejszy strzelec w historii klubu), Czesław Radwański, Piotr Milan, Tomasz Rysz, Sebastian Pajerski, Grzegorz Mermer, Adam Milczanowski, Arkadiusz Burnat, Tomasz Demkowicz (jedyny wychowanek klubu, który wystąpił na turnieju mistrzostw świata Elity i w jego trakcie zdobył gola), Marcin Ćwikła, Maciej Mermer, Michał Radwański, Marek Strzyżowski (pięciu ostatnich – reprezentanci Polski), Robert Brejta, Dariusz Brejta, Grzegorz Brejta, Wojciech Zubik, Maciej Radwański.
Wychowankowie sanockiego klubu uczestniczyli w turniejach rangi reprezentacyjnej, w tym juniorskich i seniorskich mistrzostwach świata:
Tadeusz Garb, Franciszek Pajerski, Marian Guzy, Tomasz Jękner, Władysław Balakowicz, Grzegorz Lowas, Andrzej Truty, Piotr Baryła, Zygmunt Wójcik. Pozostali to reprezentanci Polski: Marek Cholewa (trzykrotny olimpijczyk), Jerzy Sobera (olimpijczyk), Krzysztof Zioła, Artur Gomółka, Janusz Syposz, Tomasz Wawrzkiewicz, Sławomir Kiedewicz, Adam Fraszko, Robert Fraszko, Krzysztof Secemski, Krzysztof Zborowski, Piotr Gil, Filip Drzewiecki, Krystian Dziubiński, Tomasz Malasiński, Krzysztof Zapała, Przemysław Odrobny, Paweł Dronia, Marcin Kolusz (pierwszy polski zawodnik w historii klubu wybrany wcześniej w drafcie NHL), Sławomir Krzak, Wojtek Wolski (jeden z nielicznych Polaków w lidze NHL, zaangażowany w 2012 podczas lokautu w sezonie NHL 2012/2013), Zenon Konopka.
Kadra w sezonie 2022/2023.
Na podstawie materiału źródłowego:

</doc>
<doc id="135348" url="https://pl.wikipedia.org/wiki?curid=135348" title="Powiat bielski">
Powiat bielski



</doc>
<doc id="135350" url="https://pl.wikipedia.org/wiki?curid=135350" title="Bezrobocie ukryte">
Bezrobocie ukryte

Bezrobocie ukryte (również bezrobocie utajone, ang. "hidden unemployment") – bezrobocie, które nie jest wykazywane w oficjalnej ewidencji statystycznej.
Bezrobocie ukryte jest często nazywane „agrarnym”, gdyż często występuje w rolnictwie. Bezrobocie ukryte występuje też w postaci wcześniejszych emerytur spowodowanych brakiem możliwości zatrudnienia osób w wieku przedemerytalnym.
Bezrobocie ukryte oznacza też sytuację, w której osoba pozostaje bez jakiegokolwiek zatrudnienia, jest gotowa do podjęcia pracy, ale z różnych powodów nie rejestruje się w urzędzie jako bezrobotny lub nie szuka pracy, gdyż na podstawie wcześniejszych doświadczeń jest przekonana, że jej nie znajdzie.
Występuje również, gdy zwiększanie liczby pracowników nie powoduje zwiększenia produkcji. Wówczas krańcowa produkcyjność pracy (zmiana produkcji w firmie związana ze zmianą zatrudnienia o jednostkę) jest równa zero.

</doc>
<doc id="135352" url="https://pl.wikipedia.org/wiki?curid=135352" title="Dudley Robert Herschbach">
Dudley Robert Herschbach

Dudley Robert Herschbach (ur. 18 czerwca 1932 w San Jose, Kalifornia) – amerykański chemik, laureat Nagrody Nobla 1986.
Życiorys.
Profesor Uniwersytetu Harvarda w Cambridge, członek m.in. Amerykańskiej Akademii Umiejętności w Bostonie i Narodowej Akademii Nauk w Waszyngtonie.
Nagrodę Nobla otrzymał za poznanie dynamiki elementarnych procesów chemicznych; wraz z nim zostali wyróżnieni John Polanyi i Yuan Tseh Lee.
W 1993 odznaczony tytułem doktora honoris causa Uniwersytetu Karola w Pradze.

</doc>
<doc id="135354" url="https://pl.wikipedia.org/wiki?curid=135354" title="Rezerwat przyrody Parkowe">
Rezerwat przyrody Parkowe

Rezerwat przyrody „Parkowe” – rezerwat leśny na Wyżynie Krakowsko-Częstochowskiej, położony w miejscowościach Złoty Potok i Siedlec (gmina Janów, powiat częstochowski, województwo śląskie). Znajduje się na terenie Parku Krajobrazowego Orlich Gniazd oraz obszaru siedliskowego sieci Natura 2000 „Ostoja Złotopotocka” PLH240020.
Rezerwat ma charakter leśno-krajobrazowy. Zarządzany jest przez Nadleśnictwo Złoty Potok. Został utworzony 3 września 1957 dla zachowania wzgórz wraz z fragmentami doliny Wiercicy, a także form skalnych i starodrzewia. Powierzchnia rezerwatu wynosi obecnie 234,13 ha.
Historia rezerwatu.
(na podstawie opracowania Janusz Hereźniak "Rezerwaty przyrody ziemi częstochowskiej".
Opis.
Na terenie rezerwatu wyróżniamy: łęg jesionowo-olszowy, grąd subkontynentalny, buczynę sudecką, ciepłolubną buczynę storczykową, kwaśną buczynę niżową, bory mieszane sosnowo-dębowe i świeży bór sosnowy. W obrębie rezerwatu znajdują się liczne ostańce, m.in. Diabelskie Mosty, Skała z Krzyżem, Brama Twardowskiego, a także jaskinie i schroniska (m.in. Grota Niedźwiedzia). We wschodniej części rezerwatu dwoma źródłami (Źródło Elżbiety i Źródło Zygmunta) wypływa rzeka Wiercica. Jest jeszcze Źródło Spełnionych Marzeń, a nad Wiercicą zabytkowy Młyn Kołaczew.
Flora (wybrane gatunki): buławnik czerwony, czosnek niedźwiedzi, lilia złotogłów, storzan bezlistny, żywiec dziewięciolistny.
Fauna (wybrane gatunki): wypławek alpejski, źródlarka karpacka, kozioróg dębosz, pstrąg tęczowy, pstrąg potokowy, gniewosz, myszołów włochaty, gołąb grzywacz, gołąb siniak, dzik, sarna.
Rezerwat nie posiada planu ochrony; na mocy ustanowionych w maju 2014 roku na okres 5 lat zadań ochronnych jego obszar objęto ochroną czynną.
W bezpośredniej bliskości rezerwatu „Parkowe”, w kierunku południowo-zachodnim znajduje się rezerwat „Ostrężnik”.

</doc>
<doc id="135355" url="https://pl.wikipedia.org/wiki?curid=135355" title="Frederick William Herschel">
Frederick William Herschel



</doc>
<doc id="135358" url="https://pl.wikipedia.org/wiki?curid=135358" title="Półwysep Czukocki">
Półwysep Czukocki

Półwysep Czukocki (ros. Чукотский Полуостров, Чукотка) – półwysep w Azji, w syberyjskiej części Rosji, nad Morzem Czukockim i pacyficzną Zatoką Anadyrską Morza Beringa. Półwysep ten jest najdalej na wschód wysuniętą częścią rosyjskiego Dalekiego Wschodu, częścią Czukockiego Okręgu Autonomicznego. Zakończony na wschodzie Przylądkiem Dieżniowa (po przeciwnej stronie Cieśniny Beringa znajduje się Półwysep Seward, będący częścią Alaski), na południu Przylądkiem Czukockim; granica morska między obydwoma półwyspami jest zarazem granicą państwową między Rosją i USA oraz linią zmiany daty. Półwysep Czukocki leży na kole podbiegunowym północnym.
Powierzchnia 49 tys. km², mocno rozbudowana linia brzegowa – liczne zatoki. Teren górzysty, najwyższy szczyt Ischodnaja 1158 m n.p.m. Temperatury w styczniu od -15 do -40 °C, w lipcu od +5 do +10 °C.
Największe obszary zajmuje tundra. Żyją w niej pieśce, renifery, lisy, wilki i inne zwierzęta. Natomiast w wodach przybrzeżnych morsy, foki i białe niedźwiedzie.
Najdalej na wschód wysunięta część półwyspu jest blokiem prekambryjskiej tarczy anadyrskiej. Prekambryjskie podłoże pokryte jest utworami paleozoicznymi i mezozoicznymi. Budowa geologiczna pozwala przypuszczać, że występują tu cenne kopaliny. Stwierdzono występowanie złota, srebra, miedzi, cyny, wolframu i węgla kamiennego.
Półwysep Czukocki zamieszkany jest przez około dziesięć tysięcy osób, głównie Rosjan i Czukczów, zajmujących się łowiectwem zwierząt futerkowych, rybołówstwem, wydobyciem rud cyny i wolframu oraz poszukiwaniem złota. Na wybrzeżu Zat. Anadyrskiej znajduje się główna miejscowość liczącego 5,1 tys. mieszkańców regionu południowego – port (i lądowisko samolotów) Prowidienija (ok.  2800 mieszkańców), w części północnej półwyspu (4,6 tys. mieszk.) znajdują się miejscowości Ławrentia (ok.  1300 mieszk.), Lorino (ok.  1200 mieszk.) i Uelen (ok.  700 mieszk.). Na skalistym przylądku Uelen znajduje się czynna od 1936 stacja polarna.
Półwysep Czukocki zdobyty został przez Rosję w XVIII wieku po długotrwałej wojnie z Czukczami. Jednym z głównych zdobywców był rosyjski oficer polskiego pochodzenia, Dmitrij Pawłucki.

</doc>
<doc id="135359" url="https://pl.wikipedia.org/wiki?curid=135359" title="Izoterma UNILAN">
Izoterma UNILAN

Izoterma UNILAN – monowarstwowa izoterma adsorpcji odpowiadająca prostokątnemu rozkładowi energii adsorpcji (w uproszczonej formie znana jest jako izoterma Tiemkina). Zaletą izotermy UNILAN jest to, że zawiera ograniczenie energii adsorpcji oraz w konsekwencji dla niskich i wysokich ciśnień jej przebieg upodabnia się do izotermy Langmuira, a dla małych ciśnień staje się podobna do izotermy Henry’ego. Jednocześnie dla średnich ciśnień jej przebieg jest bardzo podobny do izotermy Langmuira-Freundlicha i innych równań posiadających quasigaussowskie rozkłady energii.
gdzie:
Izotermę UNILAN można też zapisać w prostszych formach (ta sama ilość parametrów):
lub:
gdzie:

</doc>
<doc id="135363" url="https://pl.wikipedia.org/wiki?curid=135363" title="Centrum adsorpcyjne">
Centrum adsorpcyjne



</doc>
<doc id="135365" url="https://pl.wikipedia.org/wiki?curid=135365" title="Beniamin (wojewoda poznański)">
Beniamin (wojewoda poznański)

Beniamin Zaremba herbu Zaremba (zm. po 1296) – wojewoda poznański, syn Wawrzyńca z wielkopolskiego rodu Zarembów.
Życiorys.
Kasztelan międzyrzecki, w latach 1274 - 1287 i ponownie od 1294 wojewoda poznański. Urzędy te sprawował z krótkimi przerwami za panowania Przemysła II i Władysława I Łokietka, do 1296.

</doc>
<doc id="135366" url="https://pl.wikipedia.org/wiki?curid=135366" title="Miejsce adsorpcyjne">
Miejsce adsorpcyjne

Miejsce adsorpcyjne (ang. "adsorption site"), inaczej centrum adsorpcyjne (ang. "adsorption center") – umowne określenie obszaru, na którym następuje adsorpcja cząsteczki adsorbatu. W przypadku adsorpcji zlokalizowanej ma to sens płytkiej studni potencjału adsorpcyjnego, w której cząsteczka jest utrzymywana (lokalizowana) dzięki mniej lub bardziej periodycznym zmianom potencjału oddziaływania adsorbat-adsorbent. W przypadku dużych cząsteczek adsorbatu, może się on adsorbować jednocześnie na wielu miejscach adsorpcyjnych.

</doc>
<doc id="135367" url="https://pl.wikipedia.org/wiki?curid=135367" title="Comparison Category Rating">
Comparison Category Rating

Comparison Category Rating (skrótowiec CCR) – siedmiostopniowa skala oceny jakości próbek dźwiękowych. Jedna ze skal jakości metody MOS (ang. Mean Category Rating).
Słuchacz porównuje jakość dwu próbek dźwiękowych. Dokonuje tego przez subiektywne określenie jakości drugiej próbki dźwiękowej w odniesieniu do pierwszej.
Próbki dźwiękowe odsłuchiwane są tylko jeden raz, w parach A–B.
Para składa się z próbek dźwiękowych A, B takich, że:
Po odsłuchaniu materiałów, słuchacz przyznaje jedną spośród siedmiu ocen.

</doc>
<doc id="135368" url="https://pl.wikipedia.org/wiki?curid=135368" title="Jerzy Benet">
Jerzy Benet

Jerzy Benet herbu Benet (ur. ?, zm. między 1677 a 1680) – szlachcic angielski, sekretarz króla Jana III Sobieskiego.
Na sejmie w 1673 roku otrzymał indygenat polski. Od 1676 roku był sekretarzem królewskim.

</doc>
<doc id="135372" url="https://pl.wikipedia.org/wiki?curid=135372" title="Edward Bogusławski">
Edward Bogusławski



</doc>
<doc id="135374" url="https://pl.wikipedia.org/wiki?curid=135374" title="Japet (księżyc)">
Japet (księżyc)

Japet ("Iapetus", Saturn VIII) – trzeci co do wielkości księżyc Saturna, najdalszy spośród dużych lodowych księżyców planety.
Odkrycie.
Japet został zaobserwowany po raz pierwszy przez Giovanniego Cassiniego w roku 1671, kiedy znajdował się po zachodniej stronie planety. Na początku następnego roku astronom bezskutecznie próbował odnaleźć go po wschodniej stronie, lecz udało mu się zaobserwować Japeta dopiero kilka miesięcy później, kiedy księżyc ponownie ukazał się po stronie zachodniej. Dopiero w 1705 roku, za pomocą ulepszonego teleskopu, Cassini zdołał zaobserwować go po wschodniej stronie Saturna – po tej stronie księżyc okazał się być dużo ciemniejszy niż po zachodniej. Uczony wysnuł wniosek, że zwraca się on stale tą samą stroną w kierunku planety, przy czym półkula widoczna po zachodniej stronie planety jest dużo jaśniejsza niż druga. Wniosek ten potwierdziły dalsze obserwacje. Ciemny obszar nazwany został na cześć astronoma "Cassini Regio".
Przeloty.
Voyager 2 (23.08.1981) 908 483
Cassini Huygens (31.12.2004) 121 354
Cassini Huygens (10.09.2007) 1621,6
Powierzchnia.
Różnica albedo oraz barwy obu półkul Japeta jest uderzająca. Tylna (w ruchu dookoła planety) półkula i bieguny księżyca są bardzo jasne, pokryte lodem odbijającym dużą część padającego światła i przez to dużo chłodniejsze niż druga strona. Półkula przednia jest bardzo ciemna, z czerwonawym odcieniem.
Ciemny materiał na powierzchni jest raczej materią przechwyconą z przestrzeni kosmicznej, niż pochodzącą z wnętrza obiektu. Wykazuje on podobieństwo do substancji organicznych obserwowanych na niektórych meteorytach. W strefie „ciemnej” nie widać również tak wielu kraterów meteorytowych jak w jasnej, co świadczy o stałym odnawianiu powłoki i maskowaniu śladów ewentualnych uderzeń meteorów.
Prawdopodobnym źródłem pochodzenia różnic barw na powierzchni księżyca może być odkryty w październiku 2009 roku pierścień Febe.
Kształt księżyca.
Niska gęstość księżyca świadczy o tym, że zbudowany jest on w 4/5 z lodu. Księżyc jest dość duży, żeby być w równowadze hydrostatycznej i mieć kształt bliski kulistemu, jednak ze względu na spłaszczenie i niezwykły grzbiet ciągnący się wzdłuż równika, przypomina on kształtem raczej orzech włoski. Grzbiet ten ma do 13 km wysokości, 20 km szerokości i 1300 km długości. Znajduje się głównie po ciemnej stronie księżyca, z przedłużeniem w postaci kilkudziesięciokilometrowej długości łańcuchów górskich po jasnej stronie. Pochodzenie grzbietu jest nieznane, ale ze względu na dużą liczbę kraterów można stwierdzić, że jest utworem geologicznie starym.

</doc>
<doc id="135375" url="https://pl.wikipedia.org/wiki?curid=135375" title="Błąd kwantyzacji">
Błąd kwantyzacji



</doc>
<doc id="135376" url="https://pl.wikipedia.org/wiki?curid=135376" title="Ernest Świeżawski">
Ernest Świeżawski

Ernest Świeżawski (Ernest Świeżawski-Sulimczyk) (ur. 30 maja 1843 w Bogusłowicach koło Płońska, zm. 26 grudnia 1919 w Zakopanem), historyk mediewista, historyk medycyny.
Życiorys.
Po ukończeniu gimnazjum warszawskiego rozpoczął studia w Szkole Głównej (1862–1866). W latach 1866–1879 uczył w warszawskich szkołach średnich. Po wprowadzeniu przez władzę rosyjskie do szkół średnich języka rosyjskiego jako wykładowego zrezygnował z pracy. Od 1891 był sekretarzem Urzędu Starszych Zgromadzenia Kupców w Warszawie. Był współredaktorem „Biblioteki Warszawskiej”.
Od 1863 r. publikował szereg prac.
Autor:

</doc>
<doc id="135379" url="https://pl.wikipedia.org/wiki?curid=135379" title="Edward Romuald Bogusławski">
Edward Romuald Bogusławski

Edward Romuald Bogusławski (ur. 7 lutego 1848 w Warszawie, zm. 19 marca 1917 tamże) – historyk słowiańszczyzny, publicysta.
Był synem pisarza Edwarda Wojciecha i Rozalii z Karasińskich. Po ukończeniu gimnazjum w Suwałkach (1865) rozpoczął studia na wydziale filologiczno-historycznym Szkoły Głównej (1865-1869). Od 1870 pracował jako nauczyciel prywatny w Warszawie.
Od 1908 był członkiem Towarzystwa Naukowego Warszawskiego.
Był słowianofilem; uważał, że głównym wrogiem Polski i Słowiańszczyzny są Niemcy. Był lojalistą, dążył do ugody z Rosją. W swoich pracach udowadniał autochtonizm Słowian, uważał, że Słowianie zamieszkiwali tereny między Renem, Wisłą i Dźwiną.
Został pochowany na cmentarzu Powązkowskim w Warszawie (kwatera 28-1-15/16).
Autor:

</doc>
<doc id="135380" url="https://pl.wikipedia.org/wiki?curid=135380" title="Edward Wojciech Bogusławski">
Edward Wojciech Bogusławski

Edward Wojciech Bogusławski (ur. 12 października 1823 w Warszawie, zm. 3 sierpnia 1902) – polski powieściopisarz.
Ojciec Marii Bogusławskiej, polskiej pisarki, aktorki teatralnej, dziennikarki i działaczki oświatowej i Edwarda Romualda Bogusławskiego, historyka, publicysty i krytyka.

</doc>
<doc id="135381" url="https://pl.wikipedia.org/wiki?curid=135381" title="Kociewiacy">
Kociewiacy

Kociewiacy – grupa etnograficzna zamieszkująca obszar Pomorza Nadwiślańskiego, głównie region Kociewie, obejmujące tereny powiatu starogardzkiego, powiatu tczewskiego, powiat świecki i część powiatu kwidzyńskiego.
Adam Fischer stwierdził, że Kociewiacy używają gwary kujawskiej, która wyparła dawne narzecze kaszubskie.
W 2011 r. podczas Narodowego Spisu Powszechnego, identyfikację kociewską zadeklarowało 3065 osób, w tym 3046 osób jako identyfikację drugą, 3053 osób zadeklarowało ją wraz z identyfikacją polską.

</doc>
<doc id="135382" url="https://pl.wikipedia.org/wiki?curid=135382" title="Wolfgang Lotz">
Wolfgang Lotz

Wolfgang Lotz (ur. 6 stycznia 1921, zm. 13 maja 1993) – jeden z najskuteczniejszych, obok Eli Cohena, legendarnych agentów wywiadu izraelskiego.
Urodzony w Niemczech. W 1937, po śmierci ojca, wyjechał do Palestyny, gdzie wstąpił do żydowskiej paramilitarnej formacji Hagana. We wrześniu 1939 zgłosił się do służby w brytyjskich wojskach powietrznodesantowych, brał udział w walkach w Afryce Północnej z armiami włoską i niemiecką. Po zakończeniu II wojny światowej wrócił do Palestyny, brał udział w walkach o niepodległość Izraela w 1948. Zdemobilizowany został w stopniu majora, w pewien czas później zwerbowany do pracy w Mosadzie. Jako wysoki blondyn biegle władający językiem niemieckim, Lotz był idealnym kandydatem na agenta, którego wywiad izraelski zamierzał użyć do penetracji kolonii nazistów niemieckich w Kairze. Mosad przygotował dla niego nową tożsamość: Lotz wcielił się w postać oficera Afrika Korps, który dorobił się majątku jako hodowca koni wyścigowych w Australii. Aby umocnić tę legendę, wyjechał na rok do Niemiec. W 1959 roku pojawił się w Egipcie, założył pod Kairem stadninę koni i zaczął udawać esesmana-emigranta. Zaprzyjaźnił się z szefem policji egipskiej i kilkoma zatrudnionymi w tym kraju naukowcami niemieckimi, byłymi nazistami. W trosce o dalsze uwiarygodnienie jego postaci, Mosad znalazł mu nawet typową niemiecką żonę, blondynkę o aryjskim wyglądzie, "Waltraud Neumann", z którą wziął uroczysty ślub w Monachium.
Żywot bigamisty, umilany sporadycznymi wizytami w Izraelu, w czasie których odwiedzał swą legalną żonę wraz z potomstwem, Lotz pędził do 1964, kiedy efektywna już wówczas – wyszkolona przez fachowców ze Stanów Zjednoczonych, Wielkiej Brytanii i Związku Radzieckiego – egipska "Tajna Służba" przechwyciła nadane przez niego transmisje radiowe i podczas rewizji znalazła ukryty w wadze łazienkowej nadajnik. Aresztowano Lotza i zgodnie z panującymi w Egipcie zwyczajami poddano torturom. Lotz jednak twardo pozostawał przy wersji, że jest Niemcem, a szpiegował wyłącznie dla pieniędzy. Na swoje szczęście nie był obrzezany, prawdopodobnie dzięki temu pozostał przy życiu. Ostatecznie po czysto formalnym procesie skazano go na dożywotnie ciężkie roboty. Przed sądem stanęła także przybrana żona Wolfganga, Waltraud, która otrzymała wyrok w wysokości trzech lat pozbawienia wolności.
W 1968 Wolfgang Lotz wymieniony został na 9 generałów egipskich wziętych do niewoli przez armię izraelską w czasie tzw. wojny sześciodniowej. Po powrocie do Izraela Lotz rozwiódł się z żoną i poślubił Waltraud Neumann. Po jej śmierci w 1973 ożenił się jeszcze dwukrotnie. W 1972 ukazały się jego wspomnienia – "The Champagne Spy".
Informacje przekazane przez Lotza z Egiptu miały duży wpływ w przyszłych konfliktach zbrojnych, w których jedną z głównych stron był Izrael.

</doc>
<doc id="135383" url="https://pl.wikipedia.org/wiki?curid=135383" title="Rząd Leona Kozłowskiego">
Rząd Leona Kozłowskiego

Rząd Leona Kozłowskiego – gabinet pod kierownictwem premiera Leona Kozłowskiego, utworzony 16 maja 1934 przez prezydenta Ignacego Mościckiego po dymisji rządu Janusza Jędrzejewicza. Premier wraz z gabinetem podał się do dymisji 28 marca 1935. 

</doc>
<doc id="135384" url="https://pl.wikipedia.org/wiki?curid=135384" title="Wiesław Tupaczewski">
Wiesław Tupaczewski

Wiesław Tupaczewski (ur. 7 czerwca 1963 w Ostrowi Mazowieckiej) – polski satyryk, założyciel Kabaretu OT.TO, prezenter telewizyjny, absolwent Wydziału Elektroniki Politechniki Warszawskiej, basista. Z zawodu elektronik.
Życiorys.
Laureat Festiwalu Piosenki Studenckiej w Krakowie (1984) oraz Festiwalu Artystycznego Młodzieży Akademickiej FAMA w Świnoujściu (1984). Był twórcą i liderem kabaretu studenckiego „17 mgnień wiosny” (1984-1987), a następnie Kabaretu OT.TO (od 1987). W latach 90. m.in. z Ryszardem Makowskim tworzył teksty do Smerfnych Hitów (piosenki: „A one były już wszędzie” oraz „Smerfny raj”).
Twórca tekstów, muzyki, scenariuszy filmowych, w tym muzyki do piosenki Maryli Rodowicz „Jestem śliczna, higieniczna”. Autor strony internetowej Kabaretu OT.TO. Z nr 45 gra w Reprezentacji Artystów Polskich (RAP). Żonaty z Anną, ma córkę Katarzynę (ur. 1986) i syna Macieja (ur. 1992). Od 16 października 2000 do 1 lutego 2001 prowadził teleturniej „Podaj dalej” w telewizji RTL 7.

</doc>
<doc id="135385" url="https://pl.wikipedia.org/wiki?curid=135385" title="Operacje morskie w Cieśninie Dardanelskiej">
Operacje morskie w Cieśninie Dardanelskiej

Operacje morskie w cieśninie Dardanelskiej – działania w latach 1915–1916 podczas I wojny światowej, prowadzone głównie przez Królewską Marynarkę Wojenną Wielkiej Brytanii (Royal Navy) z dużą pomocą marynarki francuskiej i niewielkim wkładem okrętów z Rosji i Australii. Kampania Dardanelska rozpoczęła się jako operacja wyłącznie morska (z okrętami bombardującymi brzeg nieprzyjaciela), ale z biegiem czasu rola okrętów stała się pomocnicza, działały one jako ruchome baterie wspomagające wojska lądowe. Przez całą kampanię podejmowano także wiele prób przejścia okrętów podwodnych przez cieśninę Dardanelską z nadzieją na przedarcie się na Morze Marmara i zadanie strat marynarce handlowej Imperium osmańskiego.
Preludium.
W momencie wybuchu I wojny światowej Turcja osmańska była krajem neutralnym, nie opowiedziawszy się jeszcze za żadną ze stron konfliktu. Wielka Brytania miała długie tradycje wpływów i duże interesy w tym rejonie, ale w ostatnich czasach to Niemcy starali się pogłębiać przyjazne stosunki z Turcją. Wielka Brytania niezbyt pomogła swojej sprawie, kiedy po wybuchu wojny nie tylko zarekwirowała dwa wybudowane na zamówienie tureckie okręty liniowe (pancerniki), ale także odmówiła oddania zapłaty. W odpowiedzi na to, Niemcy przekazali Turcji dwa okręty wojenne: krążownik liniowy SMS „Goeben” i krążownik lekki SMS „Breslau”. Oba te okręty były obsadzone załogą niemiecką, ale otrzymały formalnie nowe nazwy: „Yavuz Sultan Selim” i „Medili” i stały się główną siłą marynarki tureckiej. W tym czasie „Goeben” był przez prawie rok zdecydowanie najpotężniejszym okrętem na basenie Morza Czarnego.
W październiku 1914 roku Turcja zamknęła cieśninę Dardanelską przed statkami krajów Ententy. 28 października, jeszcze przed wypowiedzeniem wojny, turecka flota wzmocniona obecnością „Goebena” rozpoczęła regularne ataki na rosyjskie statki i instalacje brzegowe na Morzu Czarnym. Turcy zbombardowali Odessę i Sewastopol, zatapiając stawiacz min i kanonierkę. 2 listopada Rosja wypowiedziała wojnę Turcji, a cztery dni później zrobiła to także Wielka Brytania. Po nieudanym tureckim ataku na Rosję przez Kaukaz w grudniu 1914 roku, rząd rosyjski wysłał prośbę o pomoc do rządu Wielkiej Brytanii.
Winston Churchill, który wtedy był Pierwszym Lordem Admiralicji, już wcześniej planował zdobycie kontroli nad Dardanelami. Pat na froncie zachodnim, rosyjska prośba o pomoc i ocena, że Turcja jest słabym przeciwnikiem, uczyniły projekt kampanii w cieśninie Dardanelskiej bardzo interesującym.
11 stycznia, na żądanie Churchilla, dowódca floty brytyjskiej na Morzu Śródziemnym, wiceadmirał Sackville Hamilton Carden, przedstawił plan zdobycia kontroli nad cieśniną, używając do tego siły złożonej z pancerników, okrętów podwodnych i trałowców. 13 stycznia plan ten został zatwierdzony przez gabinet brytyjski i Carden otrzymał do swojej dyspozycji dodatkowe okręty, kilka pancerników generacji przeddrednotów, a także najnowocześniejszy wtedy na świecie pancernik HMS „Queen Elizabeth” i krążownik liniowy HMS „Inflexible”. Francja ze swojej strony dołączyła się z dywizjonem czterech predrednotów, a Rosja wysłała jeden krążownik ("Askold"), który był w drodze z Dalekiego Wschodu.
Żaden z krajów, których okręty miały wziąć udział w operacji morskiej, nie mógł sobie pozwolić, aby skierować też tam oddziały lądowe, a więc miała być to operacja tylko i wyłącznie morska. Na początku lutego zorientowano się jednak, że jakieś oddziały lądowe będą potrzebne i otrzymano jeden oddział królewskich marines, a także skierowano do Egiptu ostatnią dostępną dywizję brytyjską, 29. Dywizję Piechoty. W Egipcie przebywali już na szkoleniu żołnierze australijscy i nowozelandzcy (korpus ANZAC) i postanowiono, że dołączą oni do operacji, jeżeli będą potrzebni. Spodziewano się jednak, że piechota będzie potrzebna jedynie do okupacji Konstantynopola, a nie w trakcie przejmowania kontroli nad cieśniną.
Przełamywanie blokady.
Już 3 listopada 1914 na rozkaz Churchilla flota brytyjska przeprowadziła pierwszy atak w Dardanelach, po rozpoczęciu wojny pomiędzy Rosją a Turcją. W ataku, który odbył się jeszcze przed oficjalnym wypowiedzeniem wojny przez Anglię, wzięły udział 2 angielskie krążowniki liniowe i jeden przestarzały francuski pancernik „Verite”. Zadaniem ataku było sprawdzenie stanu tureckich umocnień, a także czego można się spodziewać ze strony obrońców. Rezultaty z punktu widzenia Brytyjczyków były bardzo zachęcające, po zaledwie dwudziestominutowym bombardowaniu fortu w Sedd el Bahr jeden z pocisków trafił w magazyn amunicyjny. Powstała eksplozja uszkodziła (ale nie zniszczyła) 10 dział tureckich i zabiła 86 żołnierzy. Łączne straty po stronie tureckiej wyniosły 150 żołnierzy, w tym 40 Niemców.
Dardanele były bronione przez system ufortyfikowanej i mobilnej artylerii, ulokowanej w trzech systemach obronnych – zewnętrznym, środkowym i wewnętrznym. Strefa zewnętrzna była położona przy samych wejściach do cieśnin i miała się okazać bardzo podatna na bombardowania, a strefa wewnętrzna, położona była w najwęższych miejscach cieśnin w okolicach Çanakkale. Poza strefą wewnętrzną cieśniny nie były już aktywnie bronione, ale położono tam 10 pól minowych, w których łącznie znajdowało się 370 min.
Operacja, która ostatecznie stała się dziesięciomiesięczną wojną na wyniszczenie, rozpoczęła się o 7.30 rano, 19 lutego 1915 r. Dwa niszczyciele zostały wysłane na zwiady, w ich kierunku otworzyła ogień bateria dział 24 cm z baterii Kum Kale o godzinie 7.58. Dwa pancerniki podeszły bliżej baterii i rozpoczęły z nią pojedynek ogniowy, pierwsze brytyjskie strzały padły o 9.51 z okrętu HMS „Cornwallis”. Dzień ten nie przyniósł jednak tak spektakularnego rezultatu jak test z 3 listopada.
Następna operacja odbyła się sześć dni później, już 25 lutego. Tym razem Turcy ewakuowali linię obrony zewnętrznej i flota brytyjska weszła w głąb cieśnin. Oddziały desantowe królewskich marines wylądowały przy Sedd El Bahr i Kum Kale, wysadzając tamtejsze fortyfikacje prawie bez oporu wroga. 1 marca cztery pancerniki przeprowadziły bombardowanie środkowej linii obrony.
Nie było prawie żadnych postępów przy czyszczeniu pól minowych. Trałowce, które przeznaczono na tę operację, były nieopancerzonymi trawlerami z cywilnymi załogami, które odmówiły pracy pod ostrzałem wroga. Dodatkowo utrudniały pracę silne prądy występujące w cieśninach. Taka sytuacja dodała Turkom ducha bojowego. Kiedy Brytyjczycy przeprowadzili następny rajd na zewnętrzną linię obrony, marines zastali tam tym razem bojowo nastawionych obrońców i stracili w ataku 23 żołnierzy.
Zdecydowano się wreszcie skorzystać z pomocy „Queen Elizabeth”. Okręt ten zbombardował najpierw wewnętrzną linię obrony, strzelając przez cały półwysep od strony Morza Egejskiego, ale później wszedł w głąb cieśnin i kontynuował atak z tej pozycji. W nocy 13 marca zrobiono próbę rozminowania cieśnin, do akcji pod osłoną nocy przystąpiło sześć trałowców ubezpieczanych przez krążownik HMS „Amethyst”, jednak pomimo ciemności baterie tureckie otworzyły bardzo skuteczny ogień, uszkadzając cztery trałowce i bardzo ciężko uszkadzając prowadzący je krążownik.
Po fiasku tej operacji admirał Carden złożył dymisję 15 marca i dowództwo przejął kontradmirał John de Robeck, który otrzymał zgodę na przeprowadzenie ostatecznego ataku w ciągu dnia, używając wszystkich możliwych okrętów, z trałowcami operującymi pod bezpośrednią osłoną całej floty.
Bitwa 18 marca.
Nieporadne, niezdecydowane i nieskoordynowane działania floty brytyjskiej dały Turkom szansę na przegrupowanie sił, częściowe odbudowanie zapasów oraz, co najważniejsze, na ustawienie nowej zagrody minowej. W nocy 8 marca stawiacz min „Nusrat” ustawił linię min morskich wzdłuż zatoki Eren Keui, szerokiego akwenu położonego po azjatyckiej stronie półwyspu, tuż przy wejściu do cieśnin. Turcy zauważyli, że w czasie poprzednich bombardowań brytyjskie okręty wykonały zwrot na sterburtę właśnie w tej zatoce przed powrotem do bazy. Nowa zagroda minowa składała się z 20-26 min, ułożonych w jednej linii, równolegle do brzegu. Zostały zakotwiczone na głębokości 4,5 m w odstępach mniej więcej stumetrowych.
Plan ataku 18 marca zakładał, że brytyjskie pancerniki zniszczą pierwszą linię obrony, umożliwiając w ten sposób trałowcom wyczyszczenie pierwszego pasa zagród minowych, co z kolei pozwoliłoby w następnym dniu na zniszczenie reszty tureckich baterii.
W dniu ataku pancerniki płynęły w formacji trzech równoległych do siebie linii, z okrętami pomocniczymi ubezpieczającymi skrzydła i dwoma okrętami stanowiącymi rezerwę.
Pierwsza linia okrętów brytyjskich otworzyła ogień z zatoki Eren Keui około 11.00. Wkrótce po tym, de Robeck wydał rozkaz, aby do brzegu podeszły okręty francuskie i otworzyły ogień do tureckich fortec, które odpowiedziały celnym ogniem, kilkakrotnie trafiając w „Gaulois”, „Suffren”, „Agamemnon” i „Inflexible”. Niemniej efekty bombardowania przez okręty alianckie były coraz bardziej widoczne i intensywność ognia obrońców tureckich wyraźnie spadła. Około 13.25 większość baterii brzegowych w ogóle przestała odpowiadać ogniem i de Robeck zdecydował się wycofać francuskie okręty i kontynuować atak trzecią linią pancerników, a także „Swiftsure” i „Majestic”.
O 13.54, po wykonaniu zwrotu na sterburtę, francuski pancernik „Bouvet” wszedł na minę, przewrócił się i zatonął w ciągu kilku minut, biorąc ze sobą na dno 600 marynarzy. Brytyjczycy nie zdali sobie jednak sprawy, że wszedł on na minę, myśleli, że został on celnie trafiony pociskiem w magazyn amunicyjny lub też, że został storpedowany.
Okręty brytyjskie kontynuowały atak. Około 16.00 „Inflexible” zaczął się wycofywać ze swojej pozycji i wszedł na minę tuż obok miejsca, gdzie to samo przytrafiło się „Bouvet”. Jednak nie zatonął on i nieco później został osadzony na mieliźnie.
Następnym okrętem, który wszedł na minę, był „Irresistible”. Została z niego zdjęta załoga i „Ocean” próbował go wziąć na hol, ale nie mógł podejść wystarczająco blisko z powodu zbyt małej w tym miejscu głębokości zatoki i w końcu o 18.05 sam wszedł na minę, wybuch której uszkodził jego ster i okręt został porzucony przez załogę.
Wydarzenia 18 marca to niewątpliwie tureckie zwycięstwo, ale pomimo to prasa brytyjska nadal uważała, iż należy kontynuować operację morską. Z wyjątkiem „Inflexible” wszystkie uszkodzone i zatopione okręty były przestarzałe i nie spełniały wymogów ówczesnego pola walki – tylko wybuch wojny uchronił je przed złomowaniem i w opinii wielu osób można było pozwolić na ich stracenie dla dobra operacji. W każdym razie porażka poniesiona w tym dniu przekonała Brytyjczyków, że jedynym sposobem na zneutralizowanie tureckiego panowania nad Cieśninami Dardanelskimi jest opanowanie tamtejszego rejonu przez piechotę.
Operacje okrętów podwodnych.
Ataki brytyjskich okrętów podwodnych rozpoczęły się już w 1914 roku, jeszcze przed oficjalnym rozpoczęciem całej kampanii. 13 grudnia, brytyjski okręt podwodny HMS B11 wszedł w cieśniny skutecznie unikając pięciu pasów pól minowych i storpedował bardzo stary, bo zbudowany w 1874 roku turecki pancernik "Mesudiye", który był zakotwiczony jako pływająca bateria w zatoce Sari Sighlar na południe od Çanakkale. "Mesudiye" wywrócił się 10 minut później, większość z jego załogi liczącej 673 marynarzy znalazła się w potrzasku pod przewróconym kadłubem. Stało się to w wodzie na tyle płytkiej, że większość kadłuba wystawała nad wodę i większość załogi została uratowana – w ataku tym zginęło tylko 37 osób.
Akcja ta była dużym sukcesem Royal Navy, dowodzący B11 kapitan Norman Holbrook otrzymał za nią order Victoria Cross (pierwszy VC przyznany oficerowi marynarki w czasie I wojny światowej), odznaczenia otrzymało także 12 innych członków załogi.
W akcjach poprzedzających właściwe operacje morskie uczestniczyły także francuskie okręty podwodne. 15 stycznia 1915 roku francuski okręt "Saphir" przepłynął przez cieśniny, mijając po drodze 10 pól minowych, ale wpłynął na mieliznę w okolicy Nagara. Według różnych opisów został on później zatopiony przez załogę lub turecki ogień – zginęło przy tym 14 marynarzy, a 13 dostało się do niewoli.
17 kwietnia HMS E15 próbował przejść przez cieśniny, ale zszedł zbyt głęboko i został zniesiony przez silny prąd morski na mieliznę przy Kepez na południowym końcu zatoki Sari Sighlar, tuż pod działami baterii Dardanos. 7 marynarzy zginęło, a reszta dostała się do niewoli. E15 stanowił cenną zdobycz dla Turków, którzy kilkakrotnie ponawiali próby ściągnięcia go z mielizny, ale Brytyjczycy po wielu próbach zdążyli go zniszczyć zanim do tego doszło.
Pierwszym okrętem podwodnym, któremu udało się przejść przez Dardanele, był australijski HMAS AE2, który dokonał tego 25 kwietnia, w dzień rozpoczęcia desantów w zatoce Anzac i zatoce Helles. AE2, pod dowództwem kapitana Stokera, miał kilka okazji, aby zatopić wartościowe dla Turków okręty, ale okazało się, że wszystkie jego torpedy miały defekty. 30 kwietnia AE2 został zatopiony przez turecki torpedowiec w zatoce Artaki i jego załoga dostała się do niewoli.
Drugi okręt podwodny, któremu udało się przejść przez cieśniny, miał więcej szczęścia. 27 kwietnia HMS E14 pod dowództwem Edwarda Boyle’a przeszedł na Morze Marmara i przez trzy tygodnie siał tam zamieszanie i zniszczenie w najbardziej chyba udanej akcji całej kampanii morskiej. O ile liczba i wartość zatopionych przez niego statków była stosunkowo niska, efekt psychologiczny i wpływ na morale Turków był nie do przecenienia. Po powrocie do bazy Boyle otrzymał Victoria Cross, a później jeszcze kilkakrotnie z powodzeniem przechodził na Morze Marmara, zaś 21 lipca udało mu się skutecznie przebić się przez cieśniny, pomimo nowej sieci przeciwko okrętom podwodnym zamontowanej przez Turków.
Innym brytyjskim okrętem podwodnym, który z powodzeniem dostał się na Morze Marmara, był HMS E11. Okręt ten pod dowództwem Martina Nasmitha zatopił lub uszkodził 11 statków, z czego aż trzy w jednym dniu: 24 maja w porcie Rodosko, a 8 sierpnia E11 storpedował turecki stary pancernik "Heireddin Barbarossa".
Z pokładów okrętów podwodnych wysyłani byli także na ląd żołnierze w celach dywersyjnych. 8 września porucznik H.V. Lyon popłynął z pokładu HMS E2 w kierunku mostu kolejowego w pobliżu Küçükçekmece z zadaniem jego zniszczenia. Most został rzeczywiście zniszczony, ale porucznik Lyon nie powrócił z akcji. Przeprowadzono też kilka operacji mających na celu utrudnienie komunikacji kolejowej w rejonie zatoki Izmit. W nocy 20 sierpnia porucznik D’Oyly Hughes popłynął z pokładu E11 i wysadził część linii kolejowej, za co otrzymał Distinguished Service Order. 17 lipca HMS E7, w tym samym rejonie ostrzelał szyny kolejowe i ogniem działa uszkodził dwa pociągi, które zostały zmuszone do zatrzymania się.
Po sukcesach brytyjskich także francuskie okręty podwodne nadal próbowały przedrzeć się na Morze Marmara. "Joule" próbujący tego dokonać 1 maja wszedł na minę i zatonął, a 27 lipca prawie się to udało "Marriote", został on jednak zatrzymany przez sieć (tą samą, której udało się wcześniej uniknąć E14) i zmuszony do wynurzenia się. Po ostrzelaniu przez nieprzyjaciela załoga została zmuszona do samozatopienia okrętu.
Pierwszym francuskim okrętem podwodnym, któremu udało się przejść przez cieśniny, był „Turquoise”, jednak w czasie powrotu wpłynął na mieliznę i nieuszkodzony został przechwycony przez Turków. Cała załoga została wzięta do niewoli, w ręce nieprzyjaciela dostały się też tajne plany przyszłych operacji – między innymi planowane spotkanie z HMS E20. Na spotkanie E20 udał się niemiecki okręt podwodny UB-14, który storpedował E20. "Turquoise" został później ściągnięty z mielizny i włączony do floty tureckiej, nazwany "Onbasi Müstecip", na cześć żołnierza, którego celny ogień zmusił francuskiego dowódcę do poddania się.
Operacje okrętów podwodnych na Morzu Marmara były jedynym znaczącym sukcesem aliantów w czasie całej bitwy o Gallipoli. Pomiędzy kwietniem 1915 a styczniem 1916 brytyjskie okręty podwodne zatopiły dwa pancerniki, jeden niszczyciel, pięć kanonierek, dziewięć transporterów wojska, siedem statków zaopatrzeniowych, 35 parowców i 188 mniejszych statków. Turcy zostali zmuszeni do porzucenia Morza Marmara jako trasy zaopatrzeniowej.
Wspomagając wojska lądowe.
"Śródziemnomorskie Siły Ekspedycyjne" (Mediterranean Expeditionary Force) w sile 70.000 żołnierzy powstały 12 kwietnia pod komendą generała Iana Hamiltona. Na konferencji 22 kwietnia (cztery dni po fiasku operacji morskiej z 18 kwietnia) postanowiono użyć wojsk lądowych w celu przejęcia kontroli nad półwyspem Gallipoli, zdobywając forty i pozwalając w ten sposób na swobodny tranzyt floty na Morze Marmara. Przygotowania do inwazji trwały miesiąc, pozwalając Turkom na przygotowanie obrony i wzmocnienie sił.
Brytyjscy planiści od początku nie doceniali umiejętności, zdeterminowania i sił wojsk tureckich. Oczekiwano, że cała inwazja skończy się bardzo szybko. Siły brytyjskie lądujące przy przylądku Helles miały pokonać odległość 11 km w ciągu pierwszego dnia, a w drugim dniu ataku miały zdobyć wyżynę Kilitbahir, górującą nad cieśninami. W rzeczywistości, po ośmiu miesiącach walk Brytyjczykom udało się pokonać tylko 9 km. Inwazja na Gallipoli była największą operacją amfibijną I wojny światowej.
W desancie w Zatoce Anzac pierwsza fala żołnierzy wyruszyła na ląd z trzech pancerników, a druga z pokładów siedmiu niszczycieli. Desant był osłaniany przez dwa pancerniki i jeden krążownik, a także okręt-bazę wodnopłatowców HMS "Ark Royal" i okręt-bazę balonów na uwięzi HMS "Manica".
Lądowanie na przylądku Helles odbyło się na pięciu osobnych przyczółkach, główne z nich to plaże V i W. O ile lądowanie w zatoce Anzac odbyło się bez przygotowania artyleryjskiego, licząc na zaskoczenie przeciwnika, lądowania na Helles zostały poprzedzone bombardowaniem plaży i tureckich fortów w okolicy.
Artyleria okrętowa była użyta w roli artylerii polowej z powodu chronicznego w tym czasie jej braku. Jednak, z wyjątkiem kilku spektakularnych sukcesów, skuteczność strzelania z okrętów była niska, szczególnie przeciwko okopanym celom. Okręty stały zbyt blisko brzegu i zmuszone były strzelać ogniem o niskiej trajektorii, co znacznie zmniejszało celność i skuteczność takiego bombardowania.
Niemniej, artyleria okrętowa okazała się bardzo skuteczna przeciwko nieosłoniętym grupom żołnierzy. 27 kwietnia turecki 57. regiment poprowadził atak na zboczu Battleship Hill w polu widzenia "Queen Elizabeth". Okręt wystrzelił w kierunku atakujących salwę z dział piętnastocalowych, co skutecznie zakończyło ten atak. Dzień później w pobliżu plaży "Y" obserwatorzy "Queen Elizabeth" zauważyli grupę złożoną z około 100 żołnierzy tureckich. Wystrzelono w ich kierunku jeden pocisk szrapnelowy, zawierający 24.000 odłamków, który zmiótł całą grupę. Przez resztę walk w czasie tej kampanii Turcy starali się nie przesuwać oddziałów w bezpośrednim polu widzenia okrętów.
Także 27 kwietnia okręt balonowy zauważył turecki statek transportowy. "Queen Elizabeth", który był zakotwiczony przy Gaba Tepe, wystrzelił w kierunku tego statku w poprzek całego półwyspu i zatopił go trzecią salwą, strzelając z odległości około 20 km. Przez pozostałą część kampanii Turcy używali głównie transportu kolejowego do zaopatrzenia żołnierzy biorących udział w walkach na Gallipoli.
Szybko stało się oczywiste, że kampania o Gallipoli nie będzie ani łatwa, ani krótka. Przez początkowy okres okręty wspierały wojska lądowe ogniem artyleryjskim, ale po storpedowaniu trzech pancerników (HMS "Goliath" 12 maja przez turecki torpedowiec "Muavenet", a dwóch HMS "Triumph" 25 maja i HMS "Majestic" 27 maja przez niemiecki okręt podwodny U-21) brytyjska admiralicja wycofała z tego regionu pancerniki. Ich miejsce zajęły monitory, krążowniki i niszczyciele.

</doc>
<doc id="135386" url="https://pl.wikipedia.org/wiki?curid=135386" title="Rząd Janusza Jędrzejewicza">
Rząd Janusza Jędrzejewicza

Rząd Janusza Jędrzejewicza – gabinet pod kierownictwem premiera Janusza Jędrzejewicza, utworzony 10 maja 1933 przez prezydenta Ignacego Mościckiego po dymisji rządu Aleksandra Prystora. Premier wraz z gabinetem podał się do dymisji 13 maja 1934. 

</doc>
<doc id="135387" url="https://pl.wikipedia.org/wiki?curid=135387" title="Kabaret OT.TO">
Kabaret OT.TO

Kabaret OT.TO – polski kabaret założony w 1987 roku z inicjatywy Wiesława Tupaczewskiego. Swoją oficjalną działalność rozpoczął 1 stycznia 1990 roku, od kiedy występował w składzie: Ryszard Makowski, Andrzej Piekarczyk, Andrzej Tomanek i Wiesław Tupaczewski. W styczniu 2001 roku Ryszard Makowski odszedł z Kabaretu OT.TO. Od tamtego czasu kabaret występował w składzie trzyosobowym. W 2022 roku po ponad dwudziestu latach Ryszard Makowski powrócił do kabaretu, a na odejście z grupy zdecydował się Andrzej Piekarczyk.
Kabaret OT.TO jest jednym z polskich kabaretów eksploatujących inne niż polityka rejony absurdu. Ceniony jest za swoją muzykalność i bezpośredni kontakt z widzami. Najbardziej znane piosenki kabaretu OT.TO to: "Zasmażka", "Wakacje", "Droga Pani Sąsiadko", "To już lato", "Stirlitz i Kloss". Największą popularnością kabaret cieszył się w pierwszej połowie lat 90. XX wieku.
Pomysłodawcą nazwy i stroju scenicznego, czyli garnituru z przypiętym logo, jest Wiesław Tupaczewski. Logo żyletki zaprojektował przyjaciel kabaretu Jacek Sasin. W wielu przypadkach przedstawiciele kabaretu tłumaczą nazwę od pierwszych liter słów "Ostatnie Takie Trio Oszołomów". 
W 2022 roku kabaret wystąpił na Festiwalu w Opolu. 25 listopada 2022 odbyła się premiera płyty OT.TO zatytułowana "Wesołych Świąt", którą zwiastuje singiel "Znowu idą święta". Krążek ten kabaret nagrał wspólnie z Big-Bandem Uniwersytetu Muzycznego Fryderyka Chopina w Warszawie oraz sekcją smyczkową Orkiestry Polskiego Radia. 
7777 czyli inne wcielenie OT.TO.
W roku 1997 członkowie Kabaretu OT.TO założyli grupę "7777", wydając płytę pod tą samą nazwą. Płytę promował utwór "Jak ja kocham Cię". Zespół wystąpił na Koncercie "Przeboje List Przebojów" podczas XXXIV Krajowego Festiwalu Piosenki Polskiej w Opolu w 1997 roku. Prezentował muzykę, którą sam nazywał humo-rock, humo-reagge, humo-bossa nova, humo-ballada (w zależności od gatunku muzyki), a nawet humo-humo. Obecnie grupa, już pod nazwą "777" (po odejściu Ryszarda Makowskiego), gra popową melodyjną odmianę rocka – happy rock. W roku 2002 wydała płytę zatytułowaną "Czego".
Obecnie "777" występuje w składzie:

</doc>
<doc id="135389" url="https://pl.wikipedia.org/wiki?curid=135389" title="CHS">
CHS

CHS (ang. "Cylinder-Head-Sector", czyli cylinder-głowica-sektor) jest metodą adresowania danych na dysku twardym.
Każdy dysk twardy zawiera talerze i głowice do odczytu i zapisu. Głowice znajdują się po obydwu stronach talerza tzn. jeżeli dysk zawiera 2 talerze to posiada 4 głowice. Każdy talerz podzielony jest na ścieżki. Wartość cylindrów określa liczbę ścieżek znajdujących się po każdej ze stron talerza. Pojedynczy cylinder jest więc zbiorem ścieżek będących jedna nad drugą (jest ich tyle samo co głowic). Wartość sektorów określa liczbę sektorów w każdej ścieżce, każdy sektor zawiera 512 bajtów.
Starsze dyski twarde stosujące metody zapisu MFM i RLL, dzieliły każdy cylinder na równą liczbę sektorów a wartości CHS odpowiadały fizycznej budowie dysku. Dysk z wartościami CHS 500x4x32 posiadał 500 ścieżek po każdej stronie talerza, 2 talerze, i 32 sektory na ścieżkę.
Dyski IDE, które zastąpiły dyski z metodami zapisu MFM i RLL używają efektywniejszej metody zapisu danych ZBR. Przy metodzie zapisu Zone Bit Recording liczba sektorów w cylindrze zależy od jego położenia na dysku. Cylindry bliżej krawędzi talerza zawierają więcej sektorów niż te bliżej środka talerza. Adresowanie CHS nie działa na tych dyskach z powodu zróżnicowanej liczby sektorów w cylindrach.
Każdy dysk IDE można dowolnie skonfigurować w BIOS, byle ustawienia CHS nie przekraczały pojemności dysku. Często należało także zaktualizować BIOS, aby obsługiwał on dyski w systemie CHS o większej pojemności, które pojawiały się wraz z rozwojem technologii. Dysk przekonwertuje podane adresowanie CHS na adresowanie specyficzne dla konfiguracji sprzętowej.
Ograniczenia pojemności dysku.
W najstarszych komputerach IBM PC system odwoływał się do dysku przez BIOS przerwanie 13h. Funkcja ta przekazywała położenie sektora do odczytu/zapisu w rejestrach procesora, co wprowadzało ograniczenia. Oprócz tego jeszcze wprowadzono dodatkowe ograniczenia: 
Ogranicza to całkowitą liczbę sektorów na dysku do 1032192, co odpowiada pojemności dysku 528482304 B (528 MB).
Zobacz też.
LBA – (ang. "Logical block addressing")

</doc>
<doc id="135391" url="https://pl.wikipedia.org/wiki?curid=135391" title="Slot A">
Slot A

Slot A – fizyczna i elektryczna specyfikacja gniazda przeznaczonego dla pierwszej generacji procesorów Athlon produkowanych przez korporację AMD.
Fizyczne rozwiązania Slot A pozwalają na użycie wyższej częstotliwości FSB w porównaniu z Socket 7 czy Super Socket 7. Płyty główne z gniazdami Slot A używają protokołu EV6 opracowanego przez firmę Compaq dla procesorów Alpha. Slot A jest fizycznie bardzo podobny do gniazda Slot 1 firmy Intel, ale nie jest z nim kompatybilny (posiada inne wyprowadzenia końcówek).
Gniazdo to było przeznaczone dla procesorów AMD Athlon (z jądrem Argon, Pluto, Orion oraz częściowo Thunderbird), które produkowane były do pracy z częstotliwościami od 500 MHz do 1 GHz. W 2000 roku gniazdo Slot A zostało zastąpione gniazdem Socket A.

</doc>
<doc id="135392" url="https://pl.wikipedia.org/wiki?curid=135392" title="NASDAQ">
NASDAQ

NASDAQ (ang. "National Association of Securities Dealers Automated Quotations") – giełda papierów wartościowych w Stanach Zjednoczonych, z filiami w Kanadzie, Chinach, Japonii i Dubaju, zarządzana przez NASDAQ OMX Group, nadzorowana przez Financial Industry Regulatory Authority (FINRA).
NASDAQ została uruchomiona 8 lutego 1971 jako pierwszy całkowicie elektroniczny system obrotu papierami wartościowymi na świecie. W pierwszych latach istnienia handlowano głównie akcjami przedsiębiorstw związanych z nowoczesną techniką informatyczną. W 1999 r. obroty NASDAQ jako całości przekroczyły obroty największej na świecie giełdy kapitałowej New York Stock Exchange. W 2005 r. na NASDAQ handlowano akcjami ponad połowy amerykańskich spółek akcyjnych. Pod koniec 2005 r. NYSE była jednak nadal blisko pięciokrotnie większa w sensie całkowitej kapitalizacji spółek notowanych na tej giełdzie.
Do 2006 r. NASDAQ operowała jako regulowany rynek pozagiełdowy z elektronicznym systemem handlu akcjami. Z dniem 1 sierpnia 2006 w życie weszła decyzja Amerykańskiej Komisji Papierów Wartościowych i Giełd ("United States Securities and Exchange Commission"), zgodnie z którą NASDAQ rozpoczęła operowanie jako licencjonowana krajowa giełda papierów wartościowych.
Indeks giełdowy "NASDAQ Composite" po raz pierwszy przekroczył poziom 1000 punktów 17 lipca 1995, a osiągając poziom 5132,52 punktów 10 marca 2000 był sygnałem szczytu fascynacji akcjami spółek internetowych. Niedługo później nastąpił krach cen akcji notowanych na tej giełdzie. W związku z tym indeks spadł do poziomu 1108,49 punktów 10 października 2002.
Według stanu z 14 kwietnia 2015 na NASDAQ notowanych było 2978 przedsiębiorstw, wśród nich Google, Intel Corp., Microsoft Corp. i Apple Inc.
14 listopada 2016 CEO Nasdaq, Inc. została Adena Friedman, jako pierwsza kobieta na tym stanowisku w jednej z głównych amerykańskich giełd papierów wartościowych
Rekordowy poziom 8109 indeks NASDAQ Composite ustanowił 1 sierpnia 2018 roku. Dokładnie miesiąc później Nasdaq 100 również ustanowił swój rekord na poziomie 7627 punktów.

</doc>
<doc id="135395" url="https://pl.wikipedia.org/wiki?curid=135395" title="NASDAQ Composite">
NASDAQ Composite

NASDAQ Composite – indeks giełdowy obliczany na amerykańskiej giełdzie NASDAQ.
Indeks giełdowy NASDAQ Composite po raz pierwszy przekroczył poziom 1000 punktów 17 lipca 1995. 10 marca 2000 osiągnął poziom 5132,52 punktów, sygnalizując szczytowy punkt fascynacji akcjami spółek IT w tym internetowych. Po krachu, który nastąpił niedługo później indeks tych akcji spadł do poziomu 1108,49 punktów 10 października 2002. W listopadzie 2008 r. oscylował na poziomie około 1500-1600 punktów. Rekordowy poziom 6889.16 indeks NASDAQ Composite osiągnął 24 listopada 2017 r.

</doc>
<doc id="135396" url="https://pl.wikipedia.org/wiki?curid=135396" title="Nasdaq-100">
Nasdaq-100



</doc>
<doc id="135397" url="https://pl.wikipedia.org/wiki?curid=135397" title="Rick Rubin">
Rick Rubin

Rick Rubin, właśc. Frederick Jay Rubin (ur. 10 marca 1963) – amerykański producent muzyczny żydowskiego pochodzenia, współzałożyciel wytwórni Def Jam Recordings, założyciel i właściciel wytwórni American Recordings oraz jeden z prezesów wytwórni Columbia Records, zajmujący się przede wszystkim muzyką z gatunku hip-hop i heavy metal. Należał do rockowego zespołu Hose, z którym w 1983 wydał album o nazwie "Hose". W latach 80. był pierwszym DJ-em hip-hopowego zespołu Beastie Boys, występując na scenie pod pseudonimem DJ Double R.
W 1984 roku w Nowym Jorku założył wytwórnię Def Jam, a w wyniku niezgodności ze wspólnikiem, Russellem Simmonsem, przeniósł się do Los Angeles, gdzie w 1989 r. stworzył Def American. W 1993 r. wytwórnia ta zmieniła nazwę na American Recordings.
W 2007 roku magazyn Time umieścił go na liście 100 Najbardziej Wpływowych Osób Świata.
Zespoły i artyści współpracujący do tej pory z Rubinem to m.in. Adele, Beastie Boys, Aerosmith, The Cult, Danzig, Slayer, Johnny Cash, Public Enemy, Run-D.M.C., AC/DC, Red Hot Chili Peppers, Rage Against the Machine, The Black Crowes, The Mars Volta, System of a Down, Limp Bizkit, Slipknot, Linkin Park, Metallica, Gossip, U2, Black Sabbath, Jay-Z, Kanye West, Eminem, Lady Gaga oraz Imagine Dragons.
Przyjaźni się z Owenem Wilsonem i Chrisem Rockiem. Jest buddystą, wegetarianinem, wielbicielem wrestlingu i surfingu.

</doc>
<doc id="135398" url="https://pl.wikipedia.org/wiki?curid=135398" title="Mord profesorów lwowskich">
Mord profesorów lwowskich

Mord profesorów lwowskich – zabójstwo polskich naukowców, wykładowców uczelni lwowskich, dokonane nad ranem 4 lipca 1941 przez Einsatzkommando zur besonderen Verwendung, specjalną jednostkę policyjną Sicherheitsdienst – policji bezpieczeństwa III Rzeszy, po rozpoczęciu okupacji Lwowa przez III Rzeszę, a także związane z tymi samymi sprawcami egzekucje trzech naukowców polskich z 11 i 26 lipca 1941.
W historiografii przyjęte jest określenie omawianych wydarzeń mianem "mord profesorów lwowskich", jednak ofiarą tej zbrodni padli również docenci wyższych uczelni Lwowa oraz członkowie rodzin i współlokatorzy naukowców.
Naukowcy polscy we Lwowie pod okupacją sowiecką (1939–1941).
W wyniku agresji Niemiec i ZSRR na Polskę we wrześniu 1939 r., po okupacji całości terytorium II Rzeczypospolitej przez Wehrmacht i Armię Czerwoną i ustaleniu w dniu 28 września 1939 r. w pomiędzy III Rzeszą a ZSRR granicy niemiecko-sowieckiej na okupowanym terytorium Polski, III Rzesza i ZSRR przystąpiły do realizacji swoich planów na okupowanym terytorium II Rzeczypospolitej.
Sytuacja polskiej nauki we Lwowie była skomplikowana w równym stopniu, jak i sytuacja polityczna Polaków po agresji ZSRR na Polskę. We Lwowie od kapitulacji miasta 23 września 1939 przed Armią Czerwoną do dnia jego okupacji przez Wehrmacht 29 czerwca 1941 miały miejsce represje ze strony NKWD wobec polskiego środowiska naukowego. m.in. sześciu pracowników naukowych uczelni, oficerów rezerwy WP uwięziono w Kozielsku i Starobielsku, a następnie zamordowano w kwietniu–maju 1940 w Katyniu lub Charkowie. W końcu września i w październiku 1939 przeprowadzono kolejne aresztowania wśród sędziów, prokuratorów, funkcjonariuszy policji, oficerów rezerwy i naukowców. W październiku 1939 r. władze radzieckie przyznały Polakom bierne i czynne prawo wyborcze w pseudowyborach do sowieckich organów władzy państwowej. W nocy z 9 na 10 grudnia 1939 we Lwowie NKWD aresztowało około 2 tys. polskich oficerów. Był wśród nich ppłk rezerwy wojsk kolejowych Kazimierz Bartel, którego wypuszczono. W trakcie rewizji NKWD skradła złoty zegarek i ordery profesora. Jednym z innych aresztowanych profesorów polskich był Stanisław Grabski, aresztowany w końcu września 1939, przebywał w różnych więzieniach aż do 26 czerwca 1941. W sumie wśród ofiar Katynia znalazło się 44 pracowników nauki polskiej.
W okresie pierwszej okupacji sowieckiej Lwowa wśród 9 tys. ówczesnych studentów najliczniejszą grupę stanowili Ukraińcy, następnie Polacy; na niektórych zaś kierunkach przeważali Polacy miejscowi i przybysze. Przewartościowanie liczebne studentów na korzyść Ukraińców spowodowane było radziecką reorganizacją uczelni lwowskich, oraz napływem ukraińskich studentów z innych uniwersytetów, m.in. z Uniwersytetu w Czerniowcach. W drugiej połowie września 1939 władze radzieckie podjęły akcję uruchomienia wszystkich szkół wyższych we Lwowie, lecz w zmodyfikowanej formie, już jako uczelnie ukraińskie. Studia kontynuować mogła młodzież ukraińska, polska i żydowska. Od 1 stycznia 1940 wszyscy pracownicy naukowi otrzymali nowe nominacje od funkcjonariuszy władzy radzieckiej. Wydział lekarski (medycynę i farmację) wydzielono z Uniwersytetu, tworząc Lwowski Państwowy Instytut Medycyny, Uniwersytet Jana Kazimierza zreorganizowano i przemianowano na im. Iwana Franki. Zreorganizowano także pozostałe wyższe uczelnie: Politechnikę Lwowską, Akademię Medycyny Weterynaryjnej i Akademię Handlu Zagranicznego. Powołano 6 instytutów naukowych m.in. Instytut Politechniczny, Medycyny, Weterynaryjny, Pedagogiczny i Handlu Radzieckiego. Oprócz tego istniała półwyższa szkoła mechaników filmowych i studium teatralne. Zamknięto katedry i uczelnie o charakterze teologicznym. Nowy zreorganizowany Uniwersytet rozpoczął oficjalnie rok akademicki 15 stycznia 1940. W skład uczelni weszło pięć wydziałów. Rektorami uczelni zostali Rosjanie bądź Ukraińcy, na Uniwersytecie prof. M. Marczenko, na Politechnice prof. M. P. Sadowski. W sumie w roku akademickim 1940/41 funkcjonowało we Lwowie 8 wyższych uczelni, kształcących 9,9 tys. studentów (w tym 1,8 tys. na studiach zaocznych). Wśród studentów, według wyliczeń niemieckich, największą grupę, bo prawie 46 proc, stanowili Żydzi. Na Uniwersytecie wśród profesorów było 52 Polaków, 22 Ukraińców i 8 Żydów. Na Politechnice pracowało 66 polskich profesorów i 3 ukraińskich. W kadrze profesorskiej w Instytucie Medycznym było 30 Polaków i 5 Ukraińców, w Instytucie Weterynaryjnym 16 polskich i 1 ukraiński profesor. Zdecydowaną przewagę posiadali Polacy także wśród pozostałych pracowników nauki, tylko na Uniwersytecie po dokonanych przez władze sowieckie zmianach kadrowych nie stanowili oni ponad połowy nauczycieli.
17 sierpnia 1940 współpracę z „Czerwonym Sztandarem” rozpoczął Tadeusz Boy-Żeleński. W sierpniu 1940 Wszechzwiązkowy Komitet dla Spraw Szkół Wyższych zaprosił polskich uczonych z lwowskich uczelni do zwiedzenia Moskwy i jej placówek naukowych. Wzięło w niej udział 18 profesorów. Pojawiają się opinie, że wizyta profesorów w Moskwie miała jakoby wpłynąć na odwołanie rektora Uniwersytetu Lwowskiego, „nieprzychylnego dla Polaków”. Pod koniec września 1940 ukazały się w Czerwonym Sztandarze wypowiedzi na temat tej podróży teksty profesorów: Minkiewicza, Nowickiego, Bartla, Kulczyńskiego, Cieszyńskiego, Ochęduszki, Pilata, Rosłońskiego i Żeleńskiego.
W grudniowych wyborach do sowieckich rad obwodowych i miejskich ich członkami zostało kilku znanych polskich naukowców. Na liście kandydatów do rady miejskiej Lwowa widniały nazwiska pięciu profesorów medycyny: Ostrowski, Grek, Groër, Nowicki, Jakub Parnas i innych.
Ukraiński profesor Marian Panczyszyn delegat do Rady Najwyższej ZSRR wraz z członkami LNTM profesorami Hilarowiczem, Weiglem, Grekiem, dr. Terehowem, dr. Flekiem „słali swoje płomienne bolszewickie pozdrowienie XVIII konferencji WKP (b)”.
Wobec szkolnictwa polskiego i ukraińskiego III Rzesza przedsięwzięła na okupowanych od 1939 terytoriach II RP odmienne koncepcje, dające pozycję relatywnie uprzywilejowaną ludności ukraińskiej Generalnego Gubernatorstwa w stosunku do Polaków. W kontynuacji tej polityki po ataku Niemiec na ZSRR w czerwcu 1941 utworzonych zostało m.in. 12 nowych ukraińskich szkół gimnazjalnych w nowo utworzonym Dystrykcie Galicja oraz możliwość kontynuowania przez Ukraińców nauki na poziomie szkół wyższych w całej III Rzeszy (zob. Bohdan Osadczuk). Ukraińcy uzyskali również możliwość tworzenia własnych narodowych kuratoriów oświaty dla szkół.
W dniu 2 lipca „Einsatzgruppe C po trwających od 30 czerwca we Lwowie antyżydowskich zamieszkach przystąpiła do planowej likwidacji – ludności żydowskiej, komunistów i tzw. wrogów państwa. 4 lipca 1941 roku Niemcy rozstrzelali 22 polskich profesorów i docentów wyższych uczelni wraz z niektórymi członkami rodzin i współlokatorami, którzy byli obecni podczas aresztowania.
Jedną z przesłanek mordu mogła być rzekoma współpraca profesorów z władzą radziecką, o którą Niemcy posądzali niektórych profesorów. Kazimierz Bartel był kilkakrotnie wzywany do Moskwy, gdzie prowadzono z nim rozmowy nieznanej treści. O życiu naukowym Lwowa szeroko informowała miejscowa prasa sowiecka. Czerwony Sztandar donosił o wyjeździe do ośrodków naukowych Ukrainy profesorów Instytutu Medycznego. Inna, większa grupa profesorów lwowskich uczelni, w tym 9 profesorów z Instytutu Politechnicznego przebywała w Moskwie na przełomie sierpnia i września 1940 na zaproszenie Wszechzwiązkowego Komitetu dla spraw Szkół Wyższych.
W wyniku wyborów przeprowadzonych 15 grudnia 1940 wielu profesorów weszło do radzieckich rad obwodowych i miejskich. Spośród 18 uczestników wycieczki do Moskwy 7 profesorów (40%) zostało rozstrzelanych już 4 lipca. Byli to profesorowie: Tadeusz Boy-Żeleński, Antoni Cieszyński, Jan Grek, Witold Nowicki, Tadeusz Ostrowski, Stanisław Pilat i Kasper Weigel. Wśród aresztowanych 3 lipca jedynym profesorem pochodzenia żydowskiego, nie licząc dr. Adama Ruffa, który profesorem nie był i aresztowany został „przypadkowo”, bo mieszkał u prof. Ostrowskiego, był profesor chirurgii Henryk Hilarowicz. 26 lipca na polecenie z Berlina zamordowany został Kazimierz Bartel.
Decyzja o mordzie i jej przesłanki.
W lecie 1939 przed agresją III Rzeszy na Polskę odbyły się rozmowy pomiędzy naczelnym dowództwem wojsk lądowych (Oberkommando des Heeres, OKH) a szefem policji bezpieczeństwa i służby bezpieczeństwa Rzeszy Reinhardem Heydrichem. Zakończone porozumieniem stały się następnie podstawą rozkazu nr 6 wydanego dnia 31 lipca 1939 w którym określono ogólnie: „Zadaniem Specjalnych Oddziałów Operacyjnych Policji Bezpieczeństwa jest zwalczanie wszelkich elementów wrogich Rzeszy i antyniemieckich w kraju nieprzyjacielskim na tyłach walczących wojsk. Ogólny charakter rozkazu, pozwalał na daleko idącą swobodę działania. W Polsce był nad wyraz radykalny, na zewnątrz więc działania Policji i SS wyglądały na brutalną samowolę. We Lwowie takie działania przeprowadziła Einsatzkommando policji bezpieczeństwa, sformowane przez Główny Urząd Bezpieczeństwa Rzeszy.
Wiedział o niej na pewno generalny gubernator Frank, który pamiętając o kłopotach, jakie hitlerowcy mieli w związku z aresztowaniem w 1939 r. profesorów Wszechnicy Jagiellońskiej, w przemówieniu wygłoszonym w dniu 30 maja 1940 r. do kadry oficerskiej SS w Krakowie powiedział: "Nieprzyjemne kłopoty mieliśmy z profesorami krakowskimi. Gdybyśmy ich sprawę załatwili tutaj na miejscu, nie byłoby tego. Dlatego, moi panowie, proszę was stanowczo, nie wysyłajcie nikogo więcej do obozów koncentracyjnych w Rzeszy, lecz sprawę załatwiajcie tutaj na miejscu".(…) "My mamy tutaj zupełnie inne metody, inne sposoby postępowania i te muszą być nadal praktykowane".
Zajęcie Lwowa przez Niemców.
Kilka dni po wybuchu wojny niemiecko-sowieckiej Lwów został zajęty przez Wehrmacht. Przed opuszczeniem miasta przez Armię Czerwoną i sowiecką administrację NKWD wymordowało kilka tysięcy więźniów politycznych przetrzymywanych we lwowskich więzieniach: Zamarstynów, Brygidki, więzienie przy ul. Łąckiego. Egzekucji uniknął wówczas, zbiegając 29 czerwca (wraz z o. Rafałem Kiernickim) z więzienia Brygidki, prof. Roman Rencki, zamordowany w kilka dni później przez Niemców w grupie profesorów.
30 czerwca 1941 o godz. 4.30 rano, siedem godzin przed zajęciem miasta przez 1 dywizję strzelców górskich Wehrmachtu, wkroczył do miasta złożony z Ukraińców niemiecki batalion Wehrmachtu Nachtigall (część dywersyjnego pułku Brandenburg podporządkowanego Abwehrze), którego oficerem łącznikowym był Theodor Oberländer.
Mord profesorów nastąpił dzień po pierwszym pogromie Żydów lwowskich, w okresie istnienia tzw. rządu Jarosława Stećki, aresztowanego 11 lipca 1941 przez Gestapo.
Aresztowanie profesorów.
2 lipca do Lwowa przybył oddział Einsatzkommando zur besonderen Verwendung (Oddział specjalnego przeznaczenia) pod dowództwem Eberharda Schöngartha. Na siedzibę dla szeregowych członków oddziału wybrano budynek dawnej szkoły kadetów, położonej niedaleko cytadeli i kilkaset metrów od przyszłego miejsca zbrodni na Wzgórzach Wuleckich.
Aresztowanie prof. Bartla.
2 lipca 1941 przed południem w swoim gabinecie na terenie Politechniki Lwowskiej został aresztowany przez Gestapo prof. Kazimierz Bartel. Odstawiono go do siedziby Ottona Rascha, co wskazuje go jednoznacznie jako winnego tego aresztowania. Bartel został uwięziony w przejętej przez Gestapo dotychczasowej siedzibie NKWD przy ulicy Pełczyńskiej (przedwojenna siedziba Miejskich Zakładów Energetycznych), pełniącej funkcję centrali oddziału do specjalnego przeznaczenia. Jego żona Maria po powrocie do domu, zastała tam gestapowców, którzy zmusili ją wraz z córką do wyprowadzenia się w ciągu 10 minut. Cenne antyki Bartlów zostały zagrabione, część bogatej domowej biblioteki Niemcy spalili, a książki naukowe wywieziono do Berlina. W willi profesora zamieszkali gestapowcy. Kazimierz Bartel został zabity przez Niemców jako „największy polski komunista” na dziedzińcu więzienia w dawnym klasztorze Brygidek. Był to ten sam dziedziniec, na którym ledwie kilka dni wcześniej odkryto ciała więźniów wymordowanych przez NKWD.
Aresztowania pozostałych profesorów.
W nocy z 3 na 4 lipca 1941 oddział specjalnego przeznaczenia, podzielony na kilkuosobowe grupy, dokonał brutalnego aresztowania dwudziestu dwóch profesorów uczelni lwowskich (głównie Wydziału Lekarskiego Uniwersytetu Jana Kazimierza i Politechniki Lwowskiej), członków ich rodzin i osób przebywających w ich mieszkaniach. W sumie aresztowano 52 osoby.
Kilku profesorów aresztowano z rodzinami i gośćmi. Z jednego domu wywleczono 82-letniego starca, profesora położnictwa w stanie spoczynku, Adama Sołowija wraz z 19-letnim wnukiem Adamem Mięsowiczem. Z mieszkania prof. Ostrowskiego zabrano będących u niego gości – między innymi ordynatora szpitala żydowskiego dr. Stanisława Ruffa z całą rodziną i księdza Komornickiego. Tak samo postąpiono w domu profesora Jana Greka, zabierając gospodarza wraz z żoną i szwagrem, Tadeuszem Boy-Żeleńskim, którego nie było na liście proskrypcyjnej. Lista polskich profesorów Uniwersytetu sporządzona została prawdopodobnie przez ukraińskich studentów z Krakowa związanych z Organizacją Ukraińskich Nacjonalistów (OUN). Lista ta była zdezaktualizowana, co stwarzało w tych tragicznych sytuacjach dodatkowe komplikacje: zdarzało się, że siepacze dopatrywali się ukrywania poszukiwanego, kiedy nie znajdowali go pod wskazanym adresem (rzecz dotyczyła np. zmarłych przed agresją III Rzeszy na ZSRR profesorów: Romana Leszczyńskiego, Adama Bednarskiego i dyrektora Ossolineum Ludwika Bernackiego). Aresztowania uniknął dwudziestoletni syn profesora Cieszyńskiego, Tomasz, którego podczas aresztowania uratowała matka, przedstawiając go jako 17-latka. Gestapowcy wykazywali duże zainteresowanie majątkiem aresztowanych: prof. Longchampsowi zabrano torbę z dokumentami, brylantowy pierścionek, a nawet wyrwano papierośnicę z ręki. Ograbiono również prof. Franciszka Groëra.
Aresztowanych profesorów przewożono do budynku bursy dawnego Zakładu Wychowawczego im. Abrahamowiczów położonego pomiędzy nową siedzibą Gestapo w budynku dawnego zarządu elektrowni (w czasie okupacji sowieckiej siedziby NKWD) u zbiegu ulic Pełczyńskiej i Kadeckiej i Szkołą Kadetów, w której koszarach poprzedniego dnia zakwaterowane zostało Einsatzkommando zur Besonderen Verwendung.
Aresztujący.
W skład oddziału dokonującego aresztowań wchodzili m.in.
Uwięzienie w bursie.
Przewiezionych do bursy profesorów wraz z rodzinami ustawiono na korytarzu w ciemnościach, z opuszczoną głową, twarzą do ściany. Każdy ruch, podniesienie głowy karane były uderzeniami. Wśród bijących świadkowie zapamiętali m.in. Hansa Krügera. Z korytarza profesorowie pojedynczo prowadzeni byli na przesłuchania. Prof. Groëra podczas przesłuchania oskarżono o zdradę; ten jednak odrzucił te zarzuty, stwierdzając, że jest Polakiem, a nie Niemcem, mimo że skończył niemiecki uniwersytet. Po przesłuchaniu profesora pozwolono mu jako jedynemu wyjść na podwórze. Przed końcem godziny policyjnej zwolniono go z więzienia wraz z pięcioma osobami ze służby i woźnym z Politechniki. Dieter Schenk uważa, że zwolnienie prof. Groëra było spowodowane obawą nazistów przed krytyką opinii międzynarodowej. Żoną profesora była bowiem Angielka Cecylia Cumming. Wpływ na tę decyzję mogły mieć też odbyte studia i doktorat Groëra w Niemczech.
Podczas przesłuchań gestapowcy zastrzelili syna chirurga Stanisława Ruffa – Adama, który dostał ataku padaczki. Ciało młodego Ruffa zostało wyniesione przez profesorów pod eskortą gestapowców na podwórze za budynek, a następnie w kierunku Wzgórz Wuleckich. Po pół godzinie prof. Groër, który czekał na uwolnienie, usłyszał serię z karabinów maszynowych.
Egzekucja.
Na miejsce straceń na Wzgórzach Wuleckich poprowadzono profesorów w dwóch grupach. Pierwsza grupa udała się tam pieszo niosąc ciało Adama Ruffa, druga grupa okrężną drogą została przetransportowana ciężarówką. Następnie osobno dowieziono trzy kobiety. We wczesnych godzinach rannych 4 lipca 1941 r. rozstrzelano w sumie 37 osób, w zbiorowej mogile spoczął także zabity wcześniej Adam Ruff. Wśród ofiar było 21 profesorów, małżonki trzech z nich, synowie dziewięciu, jeden wnuk a również ksiądz, lekarz, prawnik oraz mąż jednej z gospodyń.
Spośród aresztowanych w bursie z niewiadomych przyczyn wydzielono jeszcze sześć osób: cztery z nich rozstrzelano tego samego dnia lub następnego.
Ofiary.
Ponadto 5 lipca 1941 rozstrzelani zostali:
11 lipca 1941 aresztowany został dr Władysław Tadeusz Wisłocki, długoletni kustosz Zakładu Narodowego im. Ossolińskich we Lwowie. Jego śmierć do dnia dzisiejszego pozostaje niewyjaśniona.
12 lipca 1941 zamordowani zostali:
26 lipca 1941 rozstrzelany został:
Świadectwa zbrodni.
Przywiezienie profesorów na miejsce zbrodni zaobserwował Kazimierz Wojtas, rozpoznał wśród nich prof. Łomnickiego i Stożka. Wkrótce usłyszał strzały. Poinformował o tym wydarzeniu swojego kolegę dr. inż. Zbigniewa Schneigerta, który wraz z psem udał się na Wzgórza Wuleckie. Tam odkrył miejsce zbiorowej mogiły. Śmierć męża, nie wiedząc o tym, obserwowała Maria Łomnicka. Zauważyła pięcioosobowe grupy osób rozstrzeliwane na Wzgórzach. Świadkiem był również inż. Tadeusz Gumowski (szwagier rozstrzelanego prof. Witkiewicza) wraz z rodziną, mieszkający przy sąsiedniej ul. Nabielaka. Nad ranem dostrzegł on żołnierzy kopiących dół. Następnie z ojcem, żoną i siostrą obserwował całą egzekucję rozpoznając niektórych rozstrzelanych, w tym prof. Witkiewicza. Podobne opisy dostarczyła Zofia Nowak-Przygodzka i Zofia Orlińska-Skowronowa.
Profesor Zygmunt Albert, pracownik naukowy Wydziału Lekarskiego UJK, już w czasie wojny rozpoczął zbieranie relacji świadków zbrodni poprzez wywiad osobisty z rodzinami i domownikami ofiar. 51 dokumentów – osobistych świadectw aresztowań i zbrodni zostało opublikowanych w roku 1989 w pracy "Kaźń profesorów lwowskich", wydanej przez Uniwersytet Wrocławski. Książka Zygmunta Alberta zawiera najobszerniejszą opublikowaną dokumentację źródłową zbrodni.
Sprawcy.
Egzekucji dokonali członkowie oddziału Einsatzkommando zur besonderen Verwendung, przy czym według wypowiedzi jednego świadka "oddział rozstrzeliwujący składał się z jednego SS-Führera i 5–6 policjantów pomocniczych, którzy jako Ukraińcy byli tłumaczami, odziani w niemieckie mundury". Według dziennika Felixa Landaua był on jednym z rozstrzeliwujących. Hans Krüger podczas przesłuchania Karoliny Lanckorońskiej, przekonany, że aresztowana wkrótce poniesie śmierć, przyznał się do kierowania egzekucją i osobistego w niej udziału. Zdaniem Szymona Wiesenthala egzekucją dowodził Walter Kutschmann.
Sprawstwo na tle rabunkowym pośpiesznego nocnego mordu profesorów przypisuje się holenderskiemu aferzyście i kolekcjonerowi dzieł sztuki Pieterowi Mentenowi, obeznanemu w okresie międzywojennym z prywatnymi kolekcjami we Lwowie. W lecie 1941, podczas zajęcia przez Niemców Lwowa, w stopniu Hauptsturmführera SS Einsatzkommando dowodzonego przez Schöngartha powrócił do Lwowa, w którym mieszkał przez lata przed wojną. 2 lipca Menten znalazł się we Lwowie w charakterze tłumacza, przewodnika i historyka sztuki, 3 lipca wieczorem widziano go w samochodzie w pobliżu mieszkań prof. Ostrowskiego i prof. Greka, a już nazajutrz po zamordowaniu prof. Ostrowskiego i jego rodziny ulokował się w jego mieszkaniu. Oprócz kosztowności posiadanych przez rodzinę profesora, były tam zdeponowane zbiory z kolekcji książąt Jabłonowskich i hrabiostwa Badenich. Menten nadzorował też trwającą kilka dni akcję rabowania mienia z mieszkań prof. Greka, w którym były m.in. dzieła Matejki, Wyspiańskiego i Witkiewicza, oraz prof. Dobrzanieckiego.
Dieter Schenk na podstawie analizy dowodów przypuszcza, że w egzekucji brali udział:
Kolejne rozstrzelania.
11 lipca gestapo aresztowało dwóch profesorów Akademii Handlu Zagranicznego: Henryka Korowicza i Stanisława Ruziewicza, zostali rozstrzelani następnego dnia w nieznanym miejscu.
Kazimierz Bartel po pobycie w więzieniu Gestapo przy ul. Pełczyńskiej, 21 lipca został przeniesiony do więzienia przy ul. Łąckiego, a następnie rozstrzelany 26 lipca na rozkaz Heinricha Himmlera.
Ofiary okupacji niemieckiej w Polsce spośród środowiska naukowego Lwowa 1939–1945.
Prócz polskich uczonych, ofiar mordu profesorów lwowskich, do końca okupacji niemieckiej z rąk niemieckich lub bezpośrednio w związku z ich polityką represyjną, zostali zamordowani inni związani ze Lwowem przedstawiciele nauki polskiej, m.in.:
Spalenie ciał profesorów.
Po klęsce pod Stalingradem hitlerowcy podjęli decyzję o ukryciu dokonanych zbrodni. W tym celu sformowali z Żydów oddział „Sonderkommando 1005”, który rozkopywał masowe groby i palił zwłoki pomordowanych. 8 października 1943 członkowie oddziału wydobyli zwłoki profesorów i zawieźli je na stos. Następnego dnia ciała spalono wraz z innymi trupami. Żydzi z komanda zaciekawieni eleganckim ubiorem pomordowanych, znaleźli w ubraniach dokumenty wskazujące, że byli to polscy profesorowie. Po wojnie wydarzenie to opisał w swoim pamiętniku Leon Weliczker, członek komanda.
Grabież mienia.
Domy profesorów i ich mienie zostały częściowo rozgrabione przez gestapowców z oddziału Schöngartha. Po aresztowaniach zabytkowe meble, obrazy i dywany wywieziono samochodami SS. Pieter Nicolaas Menten zamieszkał w willi prof. Ostrowskiego, skąd wywiózł dzieła sztuki i biżuterię do Krakowa. Znacznie ucierpiały też majątki rodziny prof. Bartla i Greka. Znamienny jest fakt, że w przypadku najcenniejszych zbiorów rodziny Ostrowskich i Greków wraz z profesorami zamordowano mieszkające w domach kobiety, a służbę przepędzono.
Odpowiedzialni za mord.
Realizatorem zbrodniczej decyzji był dowódca Sicherheitspolizei i Sicherheitsdienst na Generalne Gubernatorstwo (niem. "Befehlshaber der Sicherheitspolizei und des SD") SS-Brigadeführer Eberhard Schöngarth. W zbrodni współdziałali podlegli mu gestapowcy: Heinz Heim (szef sztabu Schöngartha), Hans Krüger, Walter Kutschmann, Kurt Stawizki, Felix Landau – członkowie zorganizowanego i dowodzonego przez Schöngartha Einsatzkommando zur besonderen Verwendung, oraz ich holenderski współpracownik Pieter Menten. Nie zostali oni nigdy osądzeni za tę zbrodnię.
Wbrew upowszechnianej w latach 1959–1989 wersji sowieckiej w egzekucji nie brali udziału żołnierze batalionu „Nachtigall”, ani Theodor Oberländer. KGB przeprowadziło akcję dezinformacyjną w sprawie Oberländera i batalionu „Nachtigall”. 
Akcja dezinformacyjna KGB nastąpiła po skrytobójczym zabójstwie Stepana Bandery przez agenta KGB Bohdana Staszynskiego (15.X.1959). Po wykryciu w czasie sekcji zwłok w ciele Bandery cyjanku potasu i wykluczeniu w ten sposób naturalnej przyczyny śmierci (na jaką zamach był upozorowany), propaganda sowiecka wskazała na Theodora Oberländera jako rzekomego zleceniodawcę zabójstwa. Motywem miała być chęć usunięcia świadka zbrodni wojennych, za które Oberländer miał być rzekomo odpowiedzialny, w szczególności mordu profesorów lwowskich, którego sprawstwo zostało właśnie wówczas przypisane przez propagandę ZSRR batalionowi „Nachtigall”.
Sąd Najwyższy NRD, w dniu 29 kwietnia 1960, po zaocznym procesie skazał Theodora Oberländera (ówczesnego ministra w rządzie RFN) za sprawstwo kierownicze w zbrodniach wojennych we Lwowie w lipcu 1941 na karę dożywotniego ciężkiego więzienia i utratę obywatelskich praw honorowych na zawsze. 4 maja 1960 Theodor Oberländer musiał ustąpić ze stanowiska ministra do spraw wypędzonych i przesiedleńców w rządzie kanclerza Konrada Adenauera pod naciskiem postawionych w NRD zarzutów „masakry i pogromu, które były skierowane przeciwko komunistycznym funkcjonariuszom oraz ludności żydowskiej i polskiej. Dowodzenie jednostką, która zamordowała grupę polskich profesorów w lipcu 1941”. Z kolei w sprawie prowadzonej równolegle w RFN, na podstawie dokumentów przekazanych przez ZSRR, w dniu 30 marca 1961 nadprokurator przy Sądzie Krajowym w Bonn umorzył śledztwo przeciw Oberländerowi w związku z jego działalnością w batalionie „Nachtigall” z braku dowodów winy. Po upadku systemu państw satelickich ZSRR w Europie i zjednoczeniu Niemiec, 28 listopada 1993 Sąd Krajowy (niem. "Landgericht") w Berlinie po ponownym rozpoznaniu sprawy uchylił wyrok Sądu Najwyższego NRD z roku 1960.
Żołnierze „Nachtigall” byli wymieniani jeszcze w kwietniu 2005 jako sprawcy w liście Związku Potomków Lwowskich Profesorów Zamordowanych przez Gestapo w Lipcu 1941 do prezydenta Ukrainy Wiktora Juszczenki.
25 lutego 2003 Oddziałowa Komisja Ścigania Zbrodni przeciwko Narodowi Polskiemu w Rzeszowie (pion śledczy IPN) w związku z przekazaniem w r. 2001 przez Władysława Żeleńskiego zbioru archiwaliów dotyczących zbrodni do Archiwum Akt Nowych wznowiła zawieszone śledztwo w sprawie mordu profesorów lwowskich. 22 czerwca 2006 roku podjęte z umorzenia śledztwo zostało umorzone z powodu niewykrycia sprawców.
Według zgodnych relacji świadków aresztowań (rodzin aresztowanych i ich bliskich) w aresztowaniach uczestniczyli wyłącznie funkcjonariusze Gestapo, w kilku przypadkach z udziałem cywilnych tłumaczy – Ukraińców.
Adam Redzik za Włodzimierzem Bonusiakiem stwierdził, że ukraińscy studenci, którzy prawdopodobnie przygotowali listę profesorów, mogli nie wiedzieć o planach ich wymordowania. Grzegorz Motyka stwierdził jednak, że nacjonaliści ukraińscy planowali polską inteligencję wyniszczyć. Również w przypadku mordów na jej przedstawicielach w Krzemieńcu i w Stanisławowie to członkowie OUN byli autorami list proskrypcyjnych, na podstawie których Niemcy dokonali następnie aresztowań i egzekucji.
Według Dietera Schenka, autora najnowszej (2011) monografii zagadnienia, wszystkie dowody przeczą uczestnictwu batalionu "Nachtigall" w mordzie profesorów: Jest to również zgodne stanowisko polskich badaczy zagadnienia (Zygmunt Albert, Grzegorz Motyka, Ryszard Torzecki, Władysław Żeleński.
Upamiętnienie ofiar.
Lwów.
Na miejscu zbrodni w 1956 roku władze Lwowa rozpoczęły budowę pomnika. Stanęły fundamenty pod trzy betonowe bloki pomnika, wzniesiono jeden z bloków z wyrzeźbionymi realistycznymi postaciami uczonych. W pracach nad pomnikiem uczestniczyli na miejscu polscy rzeźbiarze, których od 1974 w jednej bryle tworzyli naturalnej wielkości postacie zamordowanych profesorów; latem 1976 prace zostały przerwane, a polscy rzeźbiarze powrócili do Polski. Przed 1978 pomnik został całkowicie zniszczony. W drugiej połowie lat 70. zniwelowano teren po zaczątkach budowy. Dopiero po upadku ZSRR, staraniem rodzin pomordowanych, postawiono w latach 90. XX wieku na miejscu egzekucji skromny pomnik z dwujęzyczną (polską i ukraińską) listą ofiar tragedii.
W nocy z 9 na 10 maja 2009 roku lwowski pomnik profesorów został sprofanowany przez nieznanych sprawców, pokryto go swastykami i napisami w języku ukraińskim – „Śmierć Lachom”. Zdaniem Lucyny Kulińskiej profanacji dokonali nacjonaliści ukraińscy.
3 lipca 2011 roku na Wzgórzach Wuleckich został odsłonięty pomnik profesorów lwowskich autorstwa prof. Aleksandra Śliwy z Krakowa. Pomnik został zbudowany ze środków budżetowych miast Wrocławia i Lwowa, Politechniki Lwowskiej i składek społecznych, z inicjatywy prezydenta Wrocławia Rafała Dutkiewicza i mera Lwowa Andrija Sadowego. Realizatorem budowy Pomnika było Kolegium Europy Wschodniej im. Jana Nowaka-Jeziorańskiego we Wrocławiu. Pomnik ten nie zawiera żadnego napisu. Jego symbolika nawiązuje do piątego przykazania Dekalogu: „nie zabijaj”, jednak nie jest to całkowicie jednoznaczne z uwagi na istnienie kilku sposobów podziału tekstu biblijnego na poszczególne przykazania (w zależności od przyjętej tradycji) w innych wyznaniach. Przesłanie jest jednoznaczne dla wiernych Kościoła rzymskokatolickiego, greckokatolickiego i luterańskiego. W prawosławiu, w niektórych wyznaniach protestanckich, w judaizmie i w islamie piąte przykazanie oznacza „czcij ojca swego i matkę swoją”, gdyż odpowiednik przykazania „nie zabijaj” jest tam szóstym przykazaniem. Przy drodze prowadzącej do pomnika ustawiono jednak kamienną tablicę z napisem w językach polskim, ukraińskim i angielskim: "Pomnik profesorów lwowskich zamordowanych przez nazistów w 1941 roku" i informacją, że pomnik powstał dzięki władzom Lwowa i Wrocławia oraz ofiarności społecznej.
Ponadto tablice pamiątkowe znajdują się w katedrze łacińskiej we Lwowie i w gmachu głównym Politechniki Lwowskiej.
Wrocław.
W 1954 roku, z inicjatywy prof. dermatologii Henryka Mierzeckiego, powstał we Wrocławiu Międzyuczelniany Komitet Uczczenia Pamięci Lwowskich Pracowników Nauki, którego celem było zebranie funduszy na budowę pomnika we Wrocławiu. Dzięki energii i staraniu członka tego komitetu, prof. Wiktora Wiśniowskiego, 3 października 1964 roku przy pl. Grunwaldzkim były rektor Uniwersytetu Lwowskiego, prof. Stanisław Kulczyński, odsłonił "Pomnik Pomordowanych Profesorów Lwowskich" autorstwa Borysa Michałowskiego. Wskutek nakazu władz PRL na pomniku umieszczono napis, że został on wystawiony ku czci wszystkich polskich naukowców zabitych i zmarłych w czasie okupacji hitlerowskiej, zamiast imiennie ku czci pomordowanych profesorów lwowskich. Przemówienie prof. Kulczyńskiego było poświęcone natomiast wyłącznie profesorom lwowskim.
29 czerwca 1981 roku odsłonięto dwie tablice z nazwiskami ofiar: w holu oddziału Polskiej Akademii Nauk we Wrocławiu i w korytarzu głównego gmachu Uniwersytetu Wrocławskiego. 14 listopada 1981 tablicę z nazwiskami profesorów odsłonięto obok Politechniki Wrocławskiej, przed pomnikiem przy placu Grunwaldzkim wzniesionym w 1964 roku. Tablicę ufundowały senaty uczelni Wrocławia. W ten sposób pomnik przestał być anonimowy i uzyskał kształt w pierwotnej intencji ofiarodawców.
Tablice pamiątkowe w innych miastach.
Tablice upamiętniające profesorów zamordowanych w 1941 roku we Lwowie zostały wmurowane:
Upamiętnienie przez organy władzy państwowej i samorządowej.
12 lipca 2013 uchwałę w sprawie uczczenia pamięci pomordowanych profesorów przyjął Sejm RP.
W 2016 roku uchwałę w sprawie uczczenia pamięci profesorów uczelni lwowskich zamordowanych przez niemieckich okupantów w lipcu 1941 r. w 75 rocznicę zbrodni podjęła Rada Miasta Szczecin.
W 2021 r. ukazało się drugie wydanie, w językach polskich i ukraińskim, przewodnika historycznego o zbrodni niemieckiej dokonanej na profesorach lwowskich. Wydawcą książki był Ośrodek „Pamięć i Przyszłość” we Wrocławiu.

</doc>
<doc id="135399" url="https://pl.wikipedia.org/wiki?curid=135399" title="Orszada">
Orszada

Orszada, syrop orszadowy (z fr. "orgeade" od "orge", jęczmień) – słodki napój chłodzący sporządzany zazwyczaj z migdałów, cukru i wody (różanej, pomarańczowej) lub mleka.
Wytwarzany był pierwotnie z mieszanki jęczmienia i migdałów. Ma wyraźny, migdałowy smak i jest składnikiem wielu koktajli, jednym z szerzej znanych jest "Mai Tai".
Napój nazywany też mleczkiem migdałowym podawano na ogół w zamożniejszych domach podczas okazalszych przyjęć, balów bądź spotkań towarzyskich. Był stosunkowo drogi (egzotyczne produkty) i pracochłonny (ucieranie migdałów na masę), dość wcześnie więc w Europie wyszedł z mody, zastąpiony przez inne napoje orzeźwiające.
Pochodzenie nazwy.
Słowo to wywodzi się z łacińskiego "hordeata" („zrobiony z jęczmienia”; francuskie "orge" to jęczmień). Podobną etymologię ma hiszpańska "horchata (orxata)", współczesny napój ma jednak niewiele wspólnego z pradawnym wyrobem.

</doc>
<doc id="135408" url="https://pl.wikipedia.org/wiki?curid=135408" title="Angostura (wódka)">
Angostura (wódka)

Angostura – gorzka wódka z Trynidadu i Tobago o ciemnoczerwonej barwie, zawierająca 23–45% alkoholu. Jest też aromatyczną przyprawą, którą można dodawać do napojów mieszanych i różnych dań. Używana przez barmanów do aromatyzowania napojów mieszanych. Prawdopodobnie produkowana jest na bazie rumu oraz nalewów i destylatów ziołowych, m.in. korzenia drzewa chinowego i sandałowego, skórkach pomarańczowych.
Nazwa pochodzi od wenezuelskiego miasta Angostura (obecnie Ciudad Bolívar), gdzie została opracowana przez urodzonego dr. Johanna Siegerta. Oficjalna receptura jest zastrzeżona.
W XIX wieku bittersy można było kupić w aptece, bowiem stosowane były jako remedium na żołądkowe dolegliwości.
Historia.
Receptura została opracowana jako tonik przez Johanna Gottlieba Benjamina Siegerta, niemieckiego generała-chirurga w armii Simóna Bolívara w Wenezueli. Siegert zaczął ją sprzedawać w 1824 r., a w 1830 r. założył w tym celu destylarnię. Siegert miał siedzibę w mieście Angostura (później przemianowanym na Ciudad Bolivar) i stosował lokalnie dostępne składniki, być może korzystając z wiedzy botanicznej miejscowych Indian. Od 1853 r. produkt sprzedawano za granicą, a w 1875 r. produkcję przeniesiono z Ciudad Bolivar do Port of Spain na Trynidadzie, gdzie pozostaje do dziś. Angostura zdobyła medal na Weltausstellung 1873 Wien. Medal ten nadal widnieje na zbyt dużej etykiecie, wraz z rewersem, który przedstawia cesarza Austrii Franciszka Józefa I z profilu.
Dokładna receptura jest ściśle strzeżoną tajemnicą - tylko jedna osoba zna cały przepis, przekazywany dziedzicznie.
Od 2007 roku Angostura produkuje również Angostura Orange, bitters pomarańczowy z jasnymi nutami kwiatowymi i świeżą skórką pomarańczową. Angostura Orange nie zdominowała rynku bittersów pomarańczowych w taki sam sposób, w jaki jej bittersy aromatyczne stały się podstawowym produktem dla barów i konsumentów.
W 2009 roku pojawiły się braki bitterów Angostura; firma poinformowała, że głównym problemem był brak butelek. Pojawiły się nieprawdziwe pogłoski o wycofaniu produktu z rynku lub o wstrzymaniu produkcji bitterów w fabryce na Trynidadzie. Niedobór bitterów był tematem wielu artykułów informacyjnych i blogów, zwłaszcza w branży koktajlowej.
Użycie.
Angostura bitters są bardzo skoncentrowane, zawierają 44,7% alkoholu objętościowo i nie są zwykle spożywane w postaci nierozcieńczonej, lecz używane w niewielkich ilościach jako dodatek smakowy.
Lecznicze.
Angostura bitters ma rzekomo właściwości lecznicze Angostura bitters jest często błędnie uważana za trującą, ponieważ jest kojarzona z korą angostury (której nie zawiera), która, choć nie jest trująca, w czasie jej stosowania jako leku była często fałszowana przez pozbawionych skrupułów sprzedawców, którzy uzupełniali worki z korą tańszą, trującą korą Strychnos nux-vomica lub copalchi. Angostura jest nadal często używana przez mieszkańców Trynidadu do leczenia problemów trawiennych, przy założeniu, że składnik, jakim jest goryczka, może pomóc w niestrawności.
Koktajle.
Angostura bitters to kluczowy składnik wielu koktajli. Pierwotnie używano go do łagodzenia rozstroju żołądka żołnierzy armii Simóna Bolívara. Później stał się popularny w wodzie sodowej i zwykle podawano go z ginem. Mieszanka ta utrwaliła się w postaci różowego ginu, a ponadto jest wykorzystywana w wielu innych koktajlach, takich jak long vodka, składający się z wódki, bitterów i lemoniady. W Stanach Zjednoczonych pisco jest najbardziej znane z zastosowania w koktajlach z whiskey: old fashioned, przyrządzanych z whiskey, bitterów, cukru i wody oraz Manhattanach, przyrządzanych zwykle z żytniej whiskey i czerwonego wermutu. W pisco sour kilka kropel posypuje się na wierzch pianki, zarówno dla aromatu, jak i dekoracji. W koktajlu szampańskim kilka kropli bitterów dodaje się do kostki cukru.
W Hongkongu bitters Angostura jest składnikiem miejscowego koktajlu gunner. Choć nie ma go w klasycznej recepturze, barmani dodają czasem więcej smaku do koktajlu mojito, posypując jego wierzch kilkoma kroplami Angostura bitters. Bitters można także stosować w "bezalkoholowych" drinkach; popularnym napojem podawanym w australijskich i nowozelandzkich pubach jest drink z cytryną, limonką i bittersem. W Malawi bitters dodaje się do mieszanki kruszonego lodu, piwa imbirowego i Sprite'a, aby przygotować rock shandy.
W niektórych środowiskach barmańskich (zwłaszcza w Malezji), kieliszek Angostury przyjmuje się jako "uścisk dłoni barmana" w trakcie lub po zakończeniu zmiany.
Największym dostawcą bitterów Angostura na świecie jest Nelsen's Hall Bitters Pub na Washington Island na północno-wschodnim krańcu półwyspu Door Peninsula w Door County, Wisconsin. W czasach prohibicji w Stanach Zjednoczonych pub zaczął sprzedawać bittersy jako "tonik żołądkowy do celów leczniczych" na podstawie licencji farmaceutycznej. Praktyka ta, która przyczyniła się do tego, że pub stał się najstarszą nieprzerwanie działającą tawerną w Wisconsin, pozostała tradycją po zniesieniu prohibicji. Od 2018 roku pub jest gospodarzem Bitters Club, włącza bitters do menu i sprzedaje ponad 10 000 shotów rocznie

</doc>
<doc id="135409" url="https://pl.wikipedia.org/wiki?curid=135409" title="Poezja tyrtejska">
Poezja tyrtejska

Poezja tyrtejska – rodzaj poezji patriotycznej, nawołującej do walki w obronie niepodległości, budzącej pragnienie obrony ojczyzny i nienawiść do wroga. Jej nazwa wywodzi się od imienia spartańskiego poety Tyrtajosa, twórcy wielu poematów zagrzewających do walki. Wyrazem tej konwencji jest m.in. słynna maksyma "dulce et decorum est pro patria mori" („słodko i zaszczytnie umierać za ojczyznę”) z pieśni 2 księgi III Horacego. 
Poezja tyrtejska była popularna w Polsce w okresie zaborów. Znani polscy przedstawiciele poezji tyrtejskiej to przede wszystkim romantycy, tacy jak Adam Mickiewicz i Juliusz Słowacki, w czasie wojny i okupacji Andrzej Trzebiński, Tadeusz Gajcy i Krzysztof Kamil Baczyński, a także – z poetów powojennych – Władysław Broniewski czy Karol Ławicki.

</doc>
<doc id="135421" url="https://pl.wikipedia.org/wiki?curid=135421" title="Rozłóg">
Rozłóg

Rozłóg (niecka korazyjna) – rodzaj nieckowatej doliny, charakteryzującej się niewielkim spadkiem dna i łagodnymi zboczami, o dość stałym kącie nachylenia stoków, bez ich załamań. Granica między górną częścią doliny a graniczącą z nią wierzchowiną jest równie stopniowa i łagodna.
Rozłogi powstają na zboczach zbudowanych ze skał małoprzepuszczalnych (iły, gliny), głównie w wyniku spełzywania oraz spłukiwania osadów przez deszcze, w mniejszym zakresie udział ma też erozja wodna. W przypadku plejstoceńskich rozłogów istotną rolę w przemieszczaniu się osadów na stokach miała soliflukcja, która przekształciła debrze, wąwozy lub parowy w rozłogi.
Rozróżnia się rozłogi żywe – holoceńskie i martwe – plejstoceńskie.
Rozłogi mogą mierzyć do 5 km. Rodzajem rozłogu jest niecka denudacyjna, która wyróżnia się małą długością i większym nachyleniem dna doliny.

</doc>
<doc id="135422" url="https://pl.wikipedia.org/wiki?curid=135422" title="Eklezja">
Eklezja

Eklezja ( "ekklēsía" „zgromadzenie”) – Zgromadzenie Ludowe, zgromadzenie obywateli w demokracji ateńskiej w V i IV wieku p.n.e. Eklezja jako reprezentacja ogółu była najwyższą władzą w państwie, decydującą o polityce zagranicznej, sprawach wojskowych i niektórych sądowych.
Etymologia.
Termin "εκκλησία" używany jest w języku greckim nieprzerwanie od czasów starożytnych. Źródłosłów ma związek z czasownikiem "εκ-καλώ" – zapraszam osoby spośród ogółu, by utworzyły grupę. Stąd rozwinęło się m.in. znaczenie "έκ-κληση" – wezwanie, apel, odwołanie się, oznaczające zarówno wezwanie o charakterze postulatu czy prośby, jak i wezwanie do gromadzenia się. Powstały tak termin "εκκλησία" w dawnym języku greckim opisywał zarówno procedury działania, jak też jego wynik. W języku nowogreckim, znaczenie terminu "εκκλησία" zawężone jest do: "kościoła wyznań chrześcijańskich (organizacja i budynek)".
Obrady.
W obradach eklezji mogli uczestniczyć wszyscy pełnoprawni obywatele, którzy ukończyli 20 lat. Podczas obrad obowiązywała swoboda wypowiedzi ("isogoria") i składania wniosków. Obrady zaczynały się od modlitwy oraz zarżnięcia świni i skropienia jej krwią mównicy, aby przepędzić złe duchy. Następnie przedstawiano porządek obrad.
Zgromadzenie Ludowe zbierało się początkowo raz w miesiącu, później cztery razy. Każde obrady dotyczyły innego zakresu tematycznego – na pierwszych wybierano nowych urzędników, oceniano ustępujących, rozpatrywano sprawy dotyczące rozdawnictwa zboża oraz sądów skorupkowych, na drugich rozpatrywano sprawy dotyczące obywateli, a na trzecich i czwartych omawiano sprawy religijne oraz sprawy zastrzeżone dla posłów i heroldów.
Eklezja liczyła sobie 30-40 tys. obywateli; kworum wynosiło 6 tys. Na zebraniach obywatele głosowali nad uchwałami, zajmowali się polityką zagraniczną, decydowali o wojnie i pokoju, prowadzili tzw. sąd skorupkowy (ostracyzm), kontrolowali urzędników. Na jednym posiedzeniu podejmowano około 10 uchwał, a każda opatrzona była podpisem "edoxse to demo" ("uchwalone przez lud"). Najważniejsze decyzje wykuwane były na kamiennej płycie i ustawiane w centrum miasta, tak aby każdy mógł się z nimi zapoznać.
Głosowanie.
Głosowanie przeprowadzano poprzez podniesienie rąk (decyzje podejmowano na podstawie większości optycznej), w szczególnych przypadkach w sposób tajny, za pomocą kamyczków.
Miejsce obrad.
Miejscem spotkań była początkowo Agora, następnie specjalnie usypane wzgórze Pnyks. W ostatniej fazie istnienia demokracji był to Teatr Dionizosa – boga wina, winnej latorośli i płodności.

</doc>
<doc id="135435" url="https://pl.wikipedia.org/wiki?curid=135435" title="Biegus wielki">
Biegus wielki

Biegus wielki ("Calidris tenuirostris") – gatunek średniej wielkości ptaka wędrownego z rodziny bekasowatych (Scolopacidae). Nie wyróżnia się podgatunków.
Występowanie.
W sezonie lęgowym zamieszkuje północno-wschodnią Syberię. Zimuje głównie od Azji Południowo-Wschodniej do Australii; także na azjatyckich wybrzeżach Oceanu Indyjskiego – od Półwyspu Arabskiego przez Pakistan i Indie po Bangladesz.
Do Polski zalatuje wyjątkowo, stwierdzony dwukrotnie (15–19.09.2001 – Zbiornik Turawski, 17.07.2014 – ujście Wisły).
Status i ochrona.
Międzynarodowa Unia Ochrony Przyrody (IUCN) od 2015 roku klasyfikuje biegusa wielkiego jako gatunek zagrożony (EN); powodem tej decyzji jest szybko malejąca liczebność populacji wskutek osuszania przez człowieka terenów wykorzystywanych przez te ptaki jako miejsce postoju w trakcie przelotów. Wcześniej – od 1988 roku biegus wielki klasyfikowany był jako gatunek najmniejszej troski (LC), a od 2010 roku jako gatunek narażony (VU). Organizacja Wetlands International w 2007 roku szacowała liczebność światowej populacji na 292–295 tysięcy osobników.
W Polsce podlega ścisłej ochronie gatunkowej.

</doc>
<doc id="135436" url="https://pl.wikipedia.org/wiki?curid=135436" title="Dudley R. Herschbach">
Dudley R. Herschbach



</doc>
<doc id="135437" url="https://pl.wikipedia.org/wiki?curid=135437" title="Dudley Herschbach">
Dudley Herschbach



</doc>
<doc id="135438" url="https://pl.wikipedia.org/wiki?curid=135438" title="Henryk Kietlicz">
Henryk Kietlicz

Henryk Kietlicz (ur. ok. 1150, zm. 22 marca 1219) – arcybiskup gnieźnieński w latach 1199–1219. 
Życiorys.
Jego działalność przypada na czas pontyfikatu Innocentego III, który zamierzał podporządkować władzę świecką Kościołowi, a wewnątrz Kościoła – rozpowszechnić swoje poglądy.
Do współpracy z papieżem Henryk Kietlicz wykorzystał pozycję arcybiskupa gnieźnieńskiego jako duchownego, którego wpływ rozciągał się na wszystkie dzielnice piastowskie. Przedstawił program reformy kościelnej, która zawierała cztery postulaty: wprowadzenie celibatu duchowieństwa świeckiego, zarówno wyższego jak i niższego, uwolnienie kościoła spod władzy świeckiej (nadanie immunitetu), wyłączenie duchownych spod kompetencji sądów świeckich oraz zaprowadzenie kapitulnego wyboru biskupów.
Kietlicz wpłynął, by na synody prowincjonalne nie zwoływać przedstawicieli władz świeckich, a żonaci duchowni zostali odsunięci od sprawowania funkcji kościelnych. Ponadto duchowni otrzymali privilegium fori. W czasie sporów o dobra ziemskie wyklął księcia Władysława Laskonogiego, a później biskupa Arnolda, będącego stronnikiem księcia. W 1207 roku kapituła krakowska wybrała Wincentego Kadłubka na biskupa; w tym samym roku do Kietlicza pisał papież Innocenty III w sprawie uprawiania przez duchowieństwo "widowiska maski poczwar", znane szerzej jako Święto Głupców. W 1210 roku Leszek Biały, Konrad I mazowiecki i Władysław Odonic zrzekli się ius spolii, a w 1215 wydali następny przywilej w Wolborzu.
Sukces reformy, pomimo oporu znacznej części duchowieństwa polskiego, arcybiskup zawdzięczał głównie poparciu ze strony Innocentego III, który w razie potrzeby wystawiał odpowiednie bulle, nakazujące wprowadzenie poszczególnych postulatów w życie.
W 1212 roku w Mąkolnie postanowił zorganizować misję chrystianizacyjną w Prusach, której przewodzić miał Christian z Oliwy. Trzy lata później wziął udział w soborze laterańskim IV, gdzie spotkał się z Innocentym III i uzyskał potwierdzenie jego poparcia.
W 1216 roku zmarł Innocenty III, w konsekwencji Henryk Kietlicz utracił wsparcie papieża, a niechęć, jaką budził wśród polskich książąt i biskupów, mogła wyjść na jaw. Biskup płocki Gedko Sasinowic zwrócił się do następcy Innocentego III, Honoriusza III, ze skargą na widoczny przerost pychy arcybiskupa. Henryk Kietlicz został pouczony i od tego czasu nie brał udziału w życiu politycznym, co spowodowało kształtowanie się nowego układu wpływów wśród Piastów.

</doc>
<doc id="135439" url="https://pl.wikipedia.org/wiki?curid=135439" title="Saerimne">
Saerimne



</doc>
<doc id="135446" url="https://pl.wikipedia.org/wiki?curid=135446" title="Dzik euroazjatycki">
Dzik euroazjatycki

Dzik euroazjatycki, dzik ("Sus scrofa") – gatunek dużego, lądowego ssaka łożyskowego z rodziny świniowatych (Suidae). "Sus scrofa" jest jedynym przedstawicielem dziko żyjących świniowatych w Europie. Jest także przodkiem świni domowej.
Gatunek inwazyjny poza naturalnym zasięgiem występowania.
Dzik jest popularnym zwierzęciem łownym i jako taki doczekał się w języku myśliwych wielu szczegółowych określeń, pozwalających w krótkich słowach opisać zwierzę i jego zachowanie. Z czasem część tej terminologii weszła do języka codziennego, a także języka zoologów. W Polsce dzik jest pospolitym przedstawicielem tzw. zwierzyny czarnej, od trzeciego sierpnia 2017 nie podlega ochronie sezonowej. Samica dzika nazywana jest "lochą", samiec "odyńcem", a młode "warchlakami", warchlak o charakterystycznym paskowym umaszczeniu – "pasiakiem".
Występowanie i biotop.
Występowanie.
Zmiany zasięgu występowania.
Jako zwierzyna dzik został najprawdopodobniej introdukowany przed wiekami przez człowieka na Sardynii, Korsyce i Andamanach.
W Afryce przed kilkoma stuleciami dzik występował licznie na północ od Sahary oraz w dolinie Nilu, aż po obszary na południe od Chartumu w Sudanie. Dziś gatunek ten jest w północnej Afryce rzadki. Podgatunki, które żyły niegdyś od południowej Turcji po Palestynę ("Sus scrofa libycus"), jak i od Egiptu po Sudan ("Sus scrofa barbarus"), uważa się za wymarłe. Na Półwyspie Arabskim dzik występuje jedynie na skrajnej północy.
Obszar występowania zmieniał się w przeciągu stuleci kilkakrotnie, w zależności od zmian klimatycznych, jak i wpływów antropogenicznych. W ostatnich stuleciach na wielkość obszaru występowania wpływały przede wszystkim intensyfikacja rolnictwa, jak i związany z tym wzrost polowań. W Wielkiej Brytanii dzik został wytępiony w XVII wieku, jednak wiele dzików hodowlanych uciekło z farm i wracają na niektóre tereny dawnego występowania (Kent, East Sussex, Dorset). W Danii ostatnie osobniki upolowano na początku XIX wieku. Do roku 1900 dzik zniknął w Tunezji i Sudanie, do 1940 w wielu regionach Niemiec, Austrii, Szwajcarii i Włoch. Zwierzę wytępiono również w Szwecji.
Jeszcze w początkach XX wieku dzik był w Polsce uważany za szkodnika jako sprawca szkód w uprawach rolnych. Nie obowiązywały żadne zasady ochrony gatunku ani okresy ochronne i nie prowadzono dokarmiania. W latach 30. liczebność dzika w kraju spadła do zaledwie około 16 tysięcy. Jeszcze w latach 50. dzik prawie nie występował w centralnej i wschodniej części Polski. Wzrost liczebności populacji tego gatunku w późniejszych latach związany jest przede wszystkim z powstaniem upraw wielkołanowych. W roku 2006 liczebność na terenie Polski wynosiła ok. 177 tys. Powrót do większej populacji dzików pozytywnie wpływa na rozwój ekosystemu, m.in. poprzez redukcję liczby larw owadzich szkodników zimujących w ściółce lub spulchnianie gleby, jest jednak ograniczany ze względu na interesy rolników (dochody z upraw) oraz myśliwych (dochody z łowiectwa).
Obecny obszar występowania.
Obecny, naturalny zasięg występowania dzika obejmuje tereny od północnych krańców Afryki przez środkową i południową Eurazję. Gatunek nie występuje na północy Półwyspu Skandynawskiego, Finlandii i północnej części Rosji. Na Sachalinie odkryto jedynie jego kopalne pozostałości. Nie występuje również w suchych pustyniach Mongolii, wysokich górach Azji Środkowej, jak i na Wyżynie Tybetańskiej.
W Polsce bardzo licznie występuje na terenie całego kraju, w Tatrach nieliczny, dochodzi do górnej granicy lasu, powyżej 1400 m n.p.m.
Środowisko.
Dzik jest eurytopem, unika tylko terenów otwartych i górskich. Zasiedla głównie obszary o dużej lesistości, ponieważ w lasach znajduje pokarm oraz schronienie. Idealnym siedliskiem dla niego są lasy liściaste i lasy mieszane, gdzie znajduje się najwięcej typowego dla niego pokarmu. Optymalnym środowiskiem dla tego gatunku są prawdopodobnie lasy łęgowe.
Obserwuje się pojawianie dzików, w tym loch z warchlakami, na terenie wielu miast, gdzie przychodzą, aby żerować w śmietnikach i na wysypiskach.
Charakterystyka.
Morfologia.
Duży ssak o krępej budowie, z silnie rozwiniętą przednią częścią ciała i wyraźnie niższym zadem. Przeciętnie osiąga 1,1–1,5 m, a największe osobniki do 2 m długości ciała bez ogona. Na krótkiej, grubej i muskularnej szyi osadzony jest klinowaty łeb o małej mózgowioczaszce i dużej trzewioczaszce. Oczodół otwarty – bez pierścienia kostnego występującego u większości parzystokopytnych. Część przedoczna wyciągnięta w długi ryj ("gwizd"). Przednią krawędź ryja tworzy chrzęstna płytka nosowo-wargowa, tzw. tarcza ryjowa, zwana przez myśliwych "tabakierą". Tarcza ryjowa jest naga, silnie unerwiona i dobrze umięśniona, nawilżana wydzieliną gruczołów tarczy ryjowej.
Wysoko osadzone, stojące uszy ("słuchy") w kształcie trójkąta są silnie owłosione. Oczy dzika ("świece") są małe, brunatne i wysoko położone. Silne, czteropalczaste nogi ("biegi") średniej długości. Palce środkowe (III i IV) są większe i dłuższe, zakończone racicami, a palce zewnętrzne (II i V) mniejsze i krótsze, zakończone stosunkowo dużymi raciczkami ("szpilami") o półksiężycowatym kształcie. Na twardym terenie raciczki nie dotykają podłoża, natomiast na miękkim pozostawiają charakterystyczny trop.
Na końcu stosunkowo długiego ogona znajduje się pęk długich włosów ("chwost"). Skóra dzika ma czarny kolor. Pokryta jest okrywą włosową złożoną z twardej, elastycznej szczeciny ("pióra") oraz gęstych włosów wełnistych. Samice mają po 6 par sutków.
Ubarwienie dzika jest zmienne, latem ciemniejsze. Może przechodzić od niemal czarnego przez brązowoczerwone po płowe. Z powodu zwyczaju tarzania się w błocie jest zbliżone do barwy gleby występującej w rejonie życia osobnika. Niekiedy sierść na bokach jest tak pozlepiana żywicą, że tworzy pancerz zwany usmołem. Młode dzika, warchlaki, do 3–4 miesiąca życia mają wzdłuż tułowia czarne pasy (stąd nazwa "pasiak").
U tego gatunku jest wyraźnie zaznaczony dymorfizm płciowy. Samiec jest znacznie większy od samicy, a w starszym wieku bardzo rozrastają mu się kły górne. Dolne kły, zwane szablami, krzyżują się z kłami górnymi i tworzą bardzo groźny oręż tego zwierzęcia. "Sus scrofa" ma największą spośród lądowych ssaków łożyskowych liczbę zębów. W uzębieniu występują wszystkie kategorie zębów, zarówno w łuku górnym, jak i dolnym. Zęby boczne są typu bunodontycznego.
Zmysły.
Najczulszym zmysłem dzików jest węch. Mają także bardzo dobrze rozwinięte zmysły dotyku, smaku i słuchu. Wzrok tych zwierząt jest prawdopodobnie dobry, chociaż przez rozłożenie oczu po bokach głowy nie widzą dobrze tego, co dzieje się z przodu ciała.
Tryb życia.
Zwierzę stadne, żyjące w grupach rodzinnych nazywanych watahami. W skład gromady wchodzi od kilku do dwudziestu osobników obu płci: stara samica – przewodniczka – oraz inne samice z warchlakami (młode od dnia urodzenia do mniej więcej dnia 31 marca roku następnego). Pozostałe osobniki są słabiej związane ze stadem. Samce rzadko wiążą się z grupą, zwykle bytują samotnie. Watahy przebywające na wspólnych żerowiskach tworzą zgrupowanie liczące do 100 osobników.
Dziki w ciągu dnia odpoczywają w barłogach lub tarzają się w błocie. Wieczorem osobniki wyruszają na żer i pod osłoną nocy wychodzą z lasu na pola. Mogą być szkodnikami upraw.
Biegają kłusem, galopem lub skokami. W galop zrywają się rzadko i potrafią nim przebiec tylko kilkaset metrów. Dobrze pływają, dlatego występują na jeziornych i rzecznych wyspach.
Dziki czyszczą skórę z pasożytów ocierając się ("czochrając się") o pnie drzew.
Dzik jest agresywnym zwierzęciem i w niektórych sytuacjach odważnie szarżuje na wroga. Lochy z potomstwem są szczególnie niebezpieczne.
Pożywienie.
Dzik jest typowym wszystkożercą. Żywi się m.in. żołędziami, orzeszkami buczynowymi. Ryjąc w uprawach rolnych, potrafi czynić wielkie szkody, zwłaszcza w uprawach roślin bulwiastych.
W runie znajduje dżdżownice, owady, gryzonie, których nory odnajduje węchem, kłącza roślin, grzyby. Zjada nawet padlinę.
Zdobywa pokarm głównie przekopując ziemię swym wrażliwym, wydłużonym ryjem ("gwizdem").
Rozród.
Okres godowy, zwany u dzików "huczką", w strefie klimatu umiarkowanego trwa zimą – od listopada do stycznia. W cieplejszych regionach gody mogą się odbywać o każdej porze roku. Odyńce często staczają pomiędzy sobą walki o dostęp do samic.
Faza estrus u samicy trwa 21 dni. Przez 3 kolejne dni locha jest zdolna do zapłodnienia. Po 16–20 tygodniowej ciąży samica może wydać na świat nawet 12 młodych w jednym miocie. Zwykle rodzi 4–8, przy czym liczebność młodych w miocie rośnie z wiekiem samicy. Przed porodem locha układa sobie z roślin, ukryte w bezpiecznym miejscu, legowisko, zwane barłogiem.
Młode dziki rodzą się z otwartymi oczami i przez pewien czas pozostają w barłogu ogrzewając się wzajemnie ciałami. Młode są bardzo nieodporne na niskie temperatury i jak na parzystokopytne mocno uzależnione od troskliwej opieki matki. W ciągu pierwszych dni walczą o miejsce przy sutkach, ale później ustala się już hierarchia karmienia. Po kilkunastu dniach ruszają za matką i rozpoczynają samodzielne żerowanie. Okres laktacji trwa przez 3 miesiące. Po 10 miesiącach wyglądają już jak osobniki dojrzałe. Dziki w niewoli dożywają ponad 20 lat.
Podgatunki i mieszańce.
Dotychczas wyróżniono kilkadziesiąt podgatunków dzika. Poniżej przedstawiono najczęściej akceptowane przez badaczy, w nawiasach podano orientacyjny zasięg występowania danego podgatunku:
Niektórzy autorzy proponują uznać tylko cztery z wymienionych podgatunków:
Wśród podgatunków dzika często jest wymieniana pod nazwą "Sus scrofa domestica" lub "Sus domestica" – świnia domowa. Świnia domowa jest udomowioną formą dzika, a nie jego podgatunkiem. Jej naukowa nazwa to "Sus scrofa" f. "domestica", gdzie „f.” jest skrótem od słowa „forma”.
"Sus scrofa" może krzyżować się ze świnią brodatą ("Sus barbatus") i świnią celebeską ("Sus celebensis"). Hybrydy dzika i świni domowej nazywane świniodzikami dają płodne potomstwo.
Znaczenie.
Rola w ekosystemie.
Dziki odgrywają istotną rolę w ekosystemach leśnych i polnych. W poszukiwaniu pokarmu zdzierają wierzchnie warstwy gleby, spulchniając ją i mieszając ze ściółką. Dziki zjadają padlinę, gryzonie oraz larwy i poczwarki owadów, w tym wielu szkodników lasu, przez co przyczyniają się do przywrócenia równowagi ekologicznej między światem owadów a drzewostanem. Zjadają również chore ssaki i ptaki, ograniczając w ten sposób przenoszenie chorób. Młode dziki stanowią pokarm wielu drapieżników.
Znaczenie gospodarcze.
Z gospodarczego punktu widzenia dziki wyrządzają sporo szkód w przyleśnych uprawach rolnych oraz łąkach. W Polsce wyrządzają szkody zwłaszcza w uprawach roślin okopowych (ziemniak, burak, rzepa i marchew), zbożowych i bobowatych. W lasach niszczą mrowiska.
Dziki są zwierzętami łownymi zaliczanymi do zwierzyny grubej – czyli takiej, do której strzela się kulą, a nie śrutem – i tzw. zwierzyny czarnej. Poławiane przez człowieka głównie dla mięsa. Przed wynalezieniem materiałów syntetycznych ze skóry dzików wykorzystywano szczecinę. Wyprawiona skóra oraz kły dzików – w gwarze myśliwskiej nazywane "orężem" – stanowią cenione trofea łowieckie. Kępki włosów pobierane z grzbietu dzika są wykorzystywane przez myśliwych jako element dekoracyjny do kapelusza.
Udomowienie.
Udomowioną formą dzika jest świnia domowa ("Sus scrofa" f. "domestica") opisywana często pod nazwą "Sus domestica", choć nie jest odrębnym gatunkiem.
Dokładny czas i miejsce domestykacji dzika nie są znane. Przypuszczalnie, ok. 11 tys. lat temu (9 tys. lat p.n.e.) niezależnie od siebie zostały udomowione dwa jego podgatunki: europejski i azjatycki. Już Karol Darwin wyróżnił wśród udomowionych świń dwie podstawowe formy, które traktował jako odrębne gatunki i opisał pod nazwą "Sus scrofa" dla formy europejskiej i "Sus indicus" dla azjatyckiej. Badania genetyczne sugerują, że udomowienie miało miejsce w Chinach i na Bliskim Wschodzie, skąd świnie trafiły do Europy. Odkrycia na stanowiskach archeologicznych w Turcji wskazują na nasilenie relacji pomiędzy ludźmi a dzikami w drugiej połowie IX tysiąclecia p.n.e. Istnieje przypuszczenie, że w Europie rozwinęły się dwie linie rozwojowe świń, co może oznaczać, że poza Chinami istniały inne ośrodki domestykacji. Badacze próbują ustalić, czy udomowione świnie pojawiły się w jednym miejscu na świecie i zostały szeroko rozprzestrzenione, czy też – na co wskazują wyniki dotychczasowych badań – wraz z rozwojem cywilizacji rozprzestrzeniła się „technologia” udomowienia dziko żyjących świniowatych i wiedza ta została wykorzystana w wielu regionach Europy i Azji.
Chów dzików.
Walory mięsa z dzika oraz łatwość jego utrzymania na terenie zamkniętym skłaniają ludzi do prowadzenia chowu dzików niezależnie od chowu wielu ras świni domowej. W Polsce do prowadzenia chowu dzików wymagana jest zgoda ministra właściwego do spraw środowiska.
Zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów "Sus scrofa" został zaliczony do kategorii LC ("least concern" – niskiego ryzyka), a występujący na japońskich Wyspach Nansei (Riukiu) podgatunek "S. s. riukiuanus" w kategorii VU ("vulnerable" – narażony na wyginięcie).
Na dziki poluje wiele drapieżników, m.in. wilki, niedźwiedzie, duże koty, krokodyle, węże, jednak największym zagrożeniem pozostaje człowiek. Większość spośród zwierząt polujących na dziki atakuje tylko warchlaki, ponieważ dorosły dzik jest bardzo niebezpiecznym zwierzęciem; odnotowano nawet przypadki, w których dzik zmuszony do samoobrony zabił niedźwiedzia. Wpływ drapieżników innych niż człowiek na populację dzika jest pomijalny.
W polskim prawie łowieckim dzik nie jest objęty ochroną sezonową. Od 3 sierpnia 2017 Minister Środowiska zniósł całkowicie okres ochronny (również na lochy) umożliwiając polowania na dziki (wszystkie) przez cały rok, wywołując oburzenie myśliwych i grup broniących praw zwierząt. Polowania zbiorowe na dziki można prowadzić w terminie od 1 października do 15 stycznia (rozporządzenie Ministra Środowiska).
Liczebność polskiej populacji dzika szacowana była w roku 2018 na 87,9 tys. osobników, a w roku 2019 na 71,8 tys. osobników. Stanowi to znaczący spadek względem lat wcześniejszych - średnia wielkość populacji w latach 2009-2017 wynosiła bowiem 232,5 tys. dzików.
Polskie Ministerstwo Środowiska zaplanowało na pierwsze dwa miesiące 2019 roku akcję depopulacji dzików z powodu epidemii afrykańskiego pomoru świń. Polska Akademia Nauk gruntownie skrytykowała to ostateczne rozwiązanie. Z przyrodniczego punktu widzenia, wytępienie dzików nie jest w stanie zatrzymać rozprzestrzeniania ASF wśród trzody chlewnej. Co więcej, wskutek zaburzenia równowagi ekosystemu doprowadzi pośrednio do gwałtownego wzrostu zachorowań wśród ludzi na ciężkie choroby przenoszone przez drobne zwierzęta leśne – mogą to być, między innymi: borelioza, kleszczowe zapalenie mózgu, wścieklizna, gorączka krwotoczna HFRS. List protestacyjny do premiera Mateusza Morawieckiego do dziesiątego stycznia 2019 został podpisany przez ponad 800 uczonych.
Ze względu na ryzyko zarażenia ciężką chorobą pasożytniczą, jaką jest włośnica, mięso z dzika należy przed spożyciem poddawać badaniu weterynaryjnemu.
Dziki są podatne na zakażenie wirusem ASF. Są nosicielami herpeswirusa świń, wywołującego u nich chorobę Aujeszkyego.
Dzik w kulturze.
Religia.
Dzik był obecny w większości mitologii powstałych na terenie jego występowania. W Babilonii był przedstawiony jako posłaniec bogów, a jego mięso było objęte w określonych dniach zakazem spożywania. U ludów celtyckich zwierzę to symbolizowało druidów, szanowano je za to, że żywiło się żołędziami świętego dębu i stworzonymi przez pioruny truflami. Jego mitologicznym przeciwnikiem był niedźwiedź. Z powodu odstającej szczeciny przypominającej promienie, dzik był kojarzony ze Słońcem i towarzyszącymi mu bóstwami (np. Apollem), ale i z mrokiem, zimą (Set).
W mitologii skandynawskiej bóg płodności Freyr związany był z dzikiem. Posiadał on przedstawiciela tego gatunku, odyńca stworzonego ze złota przez karły, zwanego Gullinbursti. W Walhalli bohaterowie skandynawscy jedli mięso dzika Sahrimnira, by posiąść jego siłę.
W mitologii greckiej, poza Apollem, dzik symbolizuje Aresa, Artemidę, Hermesa, Posejdona. Zabicie dzika erymantejskiego było jedną z prac Heraklesa, greccy herosi polowali także na dzika kalidońskiego. Dziki były też uosabiane z uczciwością. W Iliadzie Agamemnon przysięga nad ciałem ofiarowanego bogom dzika.
Dzik w wielu mitologiach był też przyczyną śmierci bóstw i bohaterów, m.in. Ozyrysa, Adonisa, Zeusa kreteńskiego, Ankajosa, Diarmuida.
W hinduizmie w dzika wciela się Wisznu.
U Słowian połabskich istniał mit o olbrzymim, straszliwym odyńcu, jego tarzanie się w kałuży zwiastowało wojnę.
Totemiczną rolę dzika podkreśla duża liczba jego wotywnych brązowych przedstawień z różnych części Europy.
Dzik występuje także w legendzie o powstaniu Kielc. Według tej legendy Kielce swą nazwę wywodzą od dorodnych kłów jakiegoś wielkiego stworzenia – najprawdopodobniej dzika. W sercu Kielc na pamiątkę tego wydarzenia znajduje się pomnik dzika o wdzięcznej nazwie „Kiełek”.
Dzik w czasach antyku posiadał cechy walecznego wojownika, jak i potwora, budzącego grozę.
Określano go takimi słowami jak np.
acer (gwałtowny), ferox (zapalczywy), ferus (dziki), fremens (warczący), fulmineus (piorunujący), rubicundus (porywczy), suevus (wściekły), spumans (toczący pianę), torvus (groźny), videntus (brutalny).
W judaizmie dzik jest symbolem wrogów Izraelitów. W Starym Testamencie jest przedstawiony jako niszczyciel winnicy bożej ("Zrył ją dzik z lasu, a odyniec spasł ją"). Podejście to kontynuuje tradycja chrześcijańska, uosabiając dzika z diabłem.
Historia.
Już pierwsze okręty bojowe miały na dziobach wyrzeźbiony wizerunek dzika, ponieważ zwierzę to ryje ziemię, tak jak statek fale. Zwierzę to było symbolem króla Ryszarda III. Na znak gościnności umieszczano jego łeb nad drzwiami oberży.
Zdarzało się także, że zmieniano starsze podania i mity, jak np. opowieść o królu Arturze, który w pierwotnej wersji ściga białą lochę, natomiast od XII w., według powieści Chretiena de Troyes, poluje już na białego jelenia.
Filatelistyka.
Sylwetka dzika została uwidoczniona na polskich znaczkach pocztowych oznaczonych numerami 1491, 2107 – seria Zwierzyna i 2603.

</doc>
<doc id="135447" url="https://pl.wikipedia.org/wiki?curid=135447" title="Grota Łokietka">
Grota Łokietka



</doc>
<doc id="135452" url="https://pl.wikipedia.org/wiki?curid=135452" title="Park Narodowy Fudżi-Hakone-Izu">
Park Narodowy Fudżi-Hakone-Izu

 - najsłynniejszy park narodowy w Japonii. Jest on rozproszony na kilka części na obszarze setek kilometrów, należąc administracyjnie do prefektur: Yamanashi, Shizuoka, Kanagawa i aglomeracji tokijskiej. W jego skład wchodzą m.in.: góra Fudżi, miejscowość Hakone z licznymi gorącymi źródłami, półwysep Izu i wyspy Izu. Zajmuje on łącznie powierzchnię 121 695 ha (wyłącznie teren lądowy).
Park ten jest jednym z czterech najstarszych w Japonii. Pierwsza jego część powstała 1 lutego 1936 i obejmowała jedynie obszar Fuji-Hakone. W 1955 dołączono półwysep Izu i park otrzymał obecną nazwę. Archipelag siedmiu wysp Izu przyłączono natomiast w 1964.
Nieduża odległość od Tokio sprawia, że jest to najczęściej odwiedzany park narodowy w kraju. Obszar ten jest atrakcją turystyczną, oferując różnorodne formy aktywnego wypoczynku.
Obiekty.
Park Narodowy Fudżi-Hakone-Izu dzieli się na cztery główne obszary:
1. Obszar Fudżi
2. Obszar Hakone
3. Półwysep Izu
4. Wyspy Izu

</doc>
<doc id="135454" url="https://pl.wikipedia.org/wiki?curid=135454" title="Stanisław Orzechowski">
Stanisław Orzechowski



</doc>
<doc id="135455" url="https://pl.wikipedia.org/wiki?curid=135455" title="Podział administracyjny II Rzeczypospolitej">
Podział administracyjny II Rzeczypospolitej

Podział administracyjny II Rzeczypospolitej – podział administracyjny Polski i następujące w związku z nim zmiany w latach 1918–1939.
Synteza.
Tworzenie jednostek administracyjnych.
W chwili uzyskania niepodległości w 1918 roku, administracja polska spotkała się z pewnymi problemami. Poza władzami centralnymi na terenie Królestwa Polskiego i Galicji, na pozostałych obszarach kraju istniały tylko powiaty. W pierwszej kolejności należało utworzyć jednostki pośrednie – województwa. Z powodu różnych okoliczności (np. obowiązującego prawa zaborczego) zdecydowano się na zachowanie byłych granic rozbiorowych jako granic województw.
Na mocy tzw. "ustawy tymczasowej" z 2 sierpnia 1919 (która de facto przetrwała do 1937 roku) z dziesięciu guberni Królestwa Polskiego (wraz z zachodnimi terenami guberni grodzieńskiej) utworzono 14 sierpnia 1919 roku 5 województw: białostockie, kieleckie, lubelskie, łódzkie i warszawskie. W Warszawie ustalono odrębne województwo. Województwa te kwalifikowano jako województwa centralne.
Z byłych terenów pruskich utworzono 12 sierpnia 1919 roku województwa poznańskie (obszar Wielkiego Księstwo Poznańskiego i część powiatów namysłowskiego i sycowskiego) i pomorskie (obszar Prus Zachodnich wraz z Działdowem z Prus Wschodnich).
Województwo śląskie powstało na mocy ustawy z 15 lipca 1920 roku tegoż dnia. Składało się z polskiej części dawnego pruskiego Górnego Śląska oraz polskiej części dawnego austriackiego Księstwa Cieszyńskiego. Jako jedyne w Polsce, województwo śląskie cieszyło się szeroką autonomią w zakresie administracji i ustawodawstwa. Podział administracyjny województwa śląskiego na powiaty został ustanowiony rozporządzeniem wojewody śląskiego z dnia 17 czerwca 1922 r. w przedmiocie ustroju powiatowego Województwa Śląskiego. Województwa poznańskie, pomorskie i śląskie kwalifikowano jako województwa zachodnie.
Ustawą z 3 grudnia 1920 roku zjednoczono administracyjny ustrój Galicji z tym wprowadzonym w byłym zaborze rosyjskim, tworząc 23 grudnia 1920 roku województwa: krakowskie, lwowskie, stanisławowskie i tarnopolskie. Województwa te kwalifikowano jako województwa południowe.
Zgodnie z ustawą z 4 lutego 1921 roku na Zabużu utworzono 19 lutego 1921 roku województwa wołyńskie, poleskie i nowogródzkie. Ostatnim obszarem nowej Polski, który otrzymał status województwa była Ziemia Wileńska, tworząc dopiero 20 stycznia 1926 roku województwo wileńskie, zgodnie z ustawą z 22 grudnia 1925 roku. Województwa te kwalifikowano jako województwa wschodnie.
Po ustaleniu się granic i podziału na województwa i powiaty (w połowie 1922 roku), II RP składała się z 16 województw (15 + m. Warszawa) i Ziemi Wileńskiej oraz 270 powiatów ziemskich i 12 grodzkich (łącznie z Ziemią Wileńską).1 stycznia 1925 roku łączna liczba województw wynosiła: 17 (16 + m. Warszawa), a liczba powiatów ustaliła się na poziomie 281 (w tym 263 ziemskie). 1 stycznia 1928 funkcjonowało: 276 powiatów (w tym 263 ziemskie), 641 miast, 12 639 gmin wiejskich oraz 2691 obszarów dworskich (istniały wyłącznie w 2 województwach: pomorskim i poznańskim)
Charakterystyka.
Stolicami województw na ogół były miasta duże (Warszawa, Kraków, Lwów, Poznań), choć w kilku przypadkach były to miasta średnie (Łuck, Kielce), wręcz małe (Nowogródek). Siedziby powiatów były pod względem wielkości bardzo zróżnicowane. Niektóre miały większą liczbę mieszkańców niż stolice województw (Częstochowa, Radom, Gdynia, a od roku 1938 po przyłączeniu do województwa pomorskiego także i Bydgoszcz), inne były małymi miasteczkami, nawet wsiami (Janów Podlaski czy Stopnica). Istniejący podział administracyjny stanowił przedmiot krytyki.
W latach 20. wykazywano starania ku reformie administracyjnej, która zatarłaby ślady kordonów zaborowych. Postulowano m.in. podział Polski na pięć lub sześć województw, lecz takie skrajne projekty nie spotkały się z szerszym uznaniem. Poparcie zyskało natomiast przywracanie polskich nazw miejscowościom, których nazwy zostały zgermanizowane bądź zrusyfikowane (nie dotyczyło to jednak terenów dawnej Kongresówki, gdzie przetrwały nazwy carskiego pochodzenia typu "Aleksandrów" czy "Konstantynów").
Ważniejsze zmiany administracyjne.
1 kwietnia 1932 roku nastąpiła masowa likwidacja powiatów. Zniesiono 21 najmniejszych bądź najsłabszych powiatów, głównie na terenie województw poznańskiego i krakowskiego. Równocześnie, w największych miastach zaczęły powstawać powiaty grodzkie. Łącznie 20 miast (wraz z Gdynią w 1929) zostało wykluczonych z otaczających je powiatów ziemskich i podniesionych do rangi odrębnych powiatów. Dwa powiaty – sarneński (1930) i turczański (1931) – zmieniły województwo.
Pod koniec lat międzywojennych przybierał formę projekt zredukowania liczby województw, a mianowicie zlikwidowanie województw kieleckiego, białostockiego, nowogródzkiego, tarnopolskiego i stanisławowskiego. Powstał projekt utworzenia nowego województwa sandomierskiego, obejmującego głównie obszar Centralnego Okręgu Przemysłowego.
Dążenia do zniwelowania nadal istniejących różnic pozaborowych oraz chęć usprawnienia zarządzania ciążącym do siebie gospodarczo regionami były przyczyną przeprowadzonych w 1938 i 1939 roku dwóch serii zmian, polegających głównie na przełączaniu powiatów między sąsiednimi województwami. W ich ramach łącznie 25 powiatów (i pojedyncze gminy) zmieniły przynależność wojewódzką, często na zasadzie wzajemnej wymiany. Przeprowadzono także ujednolicenie podziału kraju na gminy i gromady. W październiku 1938 roku do Rzeczypospolitej z Czechosłowacji zostało przyłączone Zaolzie, a w listopadzie części Spisza, Orawy, Ziemi Czadeckiej, doliny Popradu oraz źródłowisko Udawy.
1 kwietnia 1939 roku II Rzeczpospolita składała się z: 16 województw, 264 powiatów (w tym 23 grodzkich), 611 gmin miejskich (w tym 53 miast wydzielonych z powiatowych związków samorządowych), 3195 gmin wiejskich oraz 40 533 gromad.
Powiaty według województw.
"Powierzchnia powiatów według stanu na 1939 r., a w przypadku wcześniejszego zniesienia lub zmiany przynależności wojewódzkiej powiatu – na ostatni rok istnienia lub przynależności do danego województwa. Liczba ludności na podstawie spisu powszechnego z 1931 r., a dla powiatów zniesionych lub przeniesionych przed tą datą – na podstawie spisu powszechnego z 1921 r."

</doc>
<doc id="135456" url="https://pl.wikipedia.org/wiki?curid=135456" title="Amfoteryczność">
Amfoteryczność

Amfoteryczność – zdolność związku chemicznego do reakcji z kwasami i zarazem zasadami. Inaczej, jest to zdolność związków chemicznych do bycia w jednych reakcjach kwasami, a w innych zasadami.
Chemia organiczna.
W chemii organicznej amfoteryczność wykazują amfolity, zawierające w cząsteczce odrębne grupy o charakterze kwasowym i zasadowym, np. aminokwasy białkowe.
Chemia nieorganiczna.
Niemal każdy związek chemiczny jest w jakimś stopniu amfoteryczny. Ze związków nieorganicznych największą amfoteryczność przejawiają połączenia pierwiastków ze środkowych grup układu okresowego. Jest to typowe zachowanie dla wodorotlenków metali o średniej elektroujemności, np. glinu, cynku i berylu, oraz półmetali, np. arsenu i antymonu. Skłonność pierwiastków do tworzenia związków amfoterycznych jest związana ze zdolnością tworzenia przez jego związki w roztworze wodnym zarówno kationów jak i anionów.
Np. jon glinu w silnie kwasowych roztworach tworzy sole, np. (przy nadmiarze chlorków tworzy kompleksy), w środowisku słabo kwasowym i obojętnym strąca się słabo rozpuszczalny wodorotlenek , który w alkalicznym środowisku roztwarza się z wytworzeniem jonów glinianowych, (tetrahydroksyglinian) i (heksahydroksyglinian):
Podobnie roztwarzane w roztworach zasadowych związki cynku tworzą tetrahydroksocynkany [Zn(OH)4]2–, berylu — tetrahydroksoberylany [Be(OH)4]2–, etc.
W przypadku związków pierwiastków o skłonnościach amfoterycznych, a występujących na kilku stopniach utlenienia, kwasowość takich związków rośnie wraz ze stopniem utlenienia:

</doc>
<doc id="135458" url="https://pl.wikipedia.org/wiki?curid=135458" title="Obwód kijowski">
Obwód kijowski

Obwód kijowski () – jeden z 24 obwodów Ukrainy. Leży w północnej części Ukrainy. Stolicą obwodu jest Kijów, który stanowi osobną jednostkę administracyjną.
Na wschodzie graniczy z obwodem czernihowskim i połtawskim, na południowym wschodzie z czerkaskim, na zachodzie z żytomierskim, a na północy z obwodem homelskim Białorusi.
Obwód leży na terenie historycznej Ukrainy oraz Podola (skrawek południowo-zachodni).
Miasta.
Największe miasta obwodu pod względem ludności według danych z 2016 roku:

</doc>
<doc id="135459" url="https://pl.wikipedia.org/wiki?curid=135459" title="Górka rozrządowa">
Górka rozrządowa

Górka rozrządowa – niewielkie, sztuczne wzniesienie o odpowiednim profilu znajdujące się na stacji rozrządowej i służące do rozrządzania (segregowania) wagonów towarowych znajdujących się w pociągach z wagonami o różnych stacjach przeznaczenia.
Stacje rozrządowe z górką rozrządową wykorzystują metodę rozrządu grawitacyjnego, bardziej efektywną w porównaniu do rozrządu płaskiego. Istnienie górki rozrządowej nie decyduje o tym czy dana stacja posiada status stacji rozrządowej; status taki nadaje zarządca infrastruktury kolejowej.
Manewry na górce rozrządowej są wykonywane na podstawie poleceń wydawanych za pomocą tarcz rozrządowych.

</doc>
<doc id="135460" url="https://pl.wikipedia.org/wiki?curid=135460" title="Willigis Jager">
Willigis Jager



</doc>
<doc id="135462" url="https://pl.wikipedia.org/wiki?curid=135462" title="Fizjologia człowieka">
Fizjologia człowieka

Fizjologia człowieka - nauka zajmująca się procesami życiowymi organizmu ludzkiego (czynnościami i funkcjami jego komórek, tkanek i narządów oraz prawami, które tymi funkcjami rządzą).
Podstawowym pojęciem fizjologii jest homeostaza – równowaga fizykochemiczna w organizmie umożliwiająca jego funkcjonowanie. Wszystkie komórki i narządy współdziałają w celu jej utrzymania.
W swych badaniach opiera się na fizyce, chemii, biologii, a także współpracuje z cytologią, anatomią, biofizyką, biochemią, elektroniką i wieloma innymi. Poszczególne działy fizjologii są również podstawą nauk klinicznych. Na przykład na fizjologii układu dokrewnego opiera się endokrynologia, a na fizjologii układu krążenia - kardiologia. Fizjologia zwierząt i człowieka stanowi łącznik pomiędzy biologią i medycyną.
Wyróżniamy fizjologię: ogólną, porównawczą, zwierząt, roślin, człowieka i patologiczną (patofizjologię).
W zakres fizjologii wchodzi nie tylko wiedza o prawidłowym funkcjonowaniu organizmu, ale też o sposobach przywracania właściwego działania gdy zostanie ono zaburzone. Stan zakłócenia tego prawidłowego działania nazywa się patologią.

</doc>
<doc id="135463" url="https://pl.wikipedia.org/wiki?curid=135463" title="Jaskinia Łokietka">
Jaskinia Łokietka

Jaskinia Łokietka lub Grota Łokietka (dawniej znana między innymi jako "Grota Królewska") – jaskinia krasowa o rozwinięciu poziomym w Dolinie Sąspowskiej w północno-zachodnim zboczu Chełmowej Góry w obrębie Ojcowskiego Parku Narodowego, udostępniona dla ruchu turystycznego.
Z jaskinią wiąże się legenda o Władysławie Łokietku, który schronił się w niej na okres około 6 tygodni po ucieczce z Krakowa przed wojskami czeskiego króla Wacława II. Życie uratował mu pająk, który zasłonił otwór jaskini pajęczyną, wprowadzając w błąd pościg. Pamiątką po tym wydarzeniu są nazwy jaskini oraz poszczególnych jej komór, a także brama w kształcie pajęczej sieci, zamykająca wejście.
Do wejścia prowadzi wąska szczelina skalna o długości 20 metrów (pozostałość korytarza, którego strop zawalił się). Korytarz zwany Głównym prowadzi do Sali Rycerskiej o wymiarach 25 × 10 metrów, z którego wychodzą dwa korytarze: schodami w dół do tak zwanej Sypialni (sztucznie przebity w roku 1974 przez górników Antoniego Jaźwińskiego, Antoniego Kaziróda i Stefana Czerniaka z Zakładów Górniczo-Hutniczych „Bolesław” w Bukownie koło Olkusza) oraz tak zwanej Kuchni, sali znajdującej się blisko powierzchni ziemi (ze stropu zwisają korzenie drzew). Sypialnia jest największą salą jaskini o wymiarach 20 × 30 metrów. Szata naciekowa Jaskini Łokietka jest uboga, zachowała się tylko w niedostępnych miejscach. Łączna długość korytarzy i komór wynosi około 270 metrów, temperatura wynosi 7–8 °C.
Jaskinia ta była znana od dawna. Pierwsze wzmianki pochodzą z końca XVII wieku, gdy nosiła nazwę "Spelunca Regia" (Jaskinia Królewska). Od końca XVIII wieku stanowiła atrakcję turystyczną, zwiedzano ją, wraz z sąsiednią Jaskinią Ciemną, w czasie odwiedzin popularnego wówczas Ojcowa. W 1927 uznana za zabytek. 
Jaskinia Łokietka przystosowana jest do obsługi masowego ruchu turystycznego. Istnieją ułatwienia w postaci drewnianych schodów, oświetlenia elektrycznego (od 1987). Rocznie zwiedza ją ponad 90 tysięcy osób.

</doc>
<doc id="135468" url="https://pl.wikipedia.org/wiki?curid=135468" title="Bronisław Trentowski">
Bronisław Trentowski



</doc>
<doc id="135469" url="https://pl.wikipedia.org/wiki?curid=135469" title="Józef Maria Hoene-Wroński">
Józef Maria Hoene-Wroński



</doc>
<doc id="135470" url="https://pl.wikipedia.org/wiki?curid=135470" title="Autonomiczna Republika Krymu">
Autonomiczna Republika Krymu

Autonomiczna Republika Krymu (, trb. "Awtonomna Respublika Krym"; , trb. "Awtonomnaja Riespublika Krym"; , trb. "Kyrym Muchtar Dżumchurieti") – autonomiczna republika znajdująca się na terenie Ukrainy. Obejmuje Półwysep Krymski, leżący na północnym wybrzeżu Morza Czarnego. Stolicą republiki jest Symferopol. W grudniu 2013 r. miała 1,97 mln mieszkańców.
Terytorium Ukrainy w części obejmującej Autonomiczną Republikę Krymu zostało w 2014 anektowane przez Federację Rosyjską, która utworzyła na zajętym obszarze jednostkę administracyjną o nazwie Republika Krymu.
Geografia.
Autonomiczna Republika Krymu ma powierzchnię 26 081 km². Teren ten obejmuje niemal cały obszar Półwyspu Krymskiego (oprócz obszaru Sewastopola i północnych fragmentów Mierzei Arabackiej).
W części wschodniej, obok cieśniny Kerez, wznoszą się góry Jaiłu, otaczające cały brzeg południowy i ku północy rozdzielające na kilka równoległych łańcuchów gór, pokrytych gęstym lasem. Na północy przechodzą w step, zajmujący większą część półwyspu. Najwyższym szczytem Gór Krymskich jest Roman-Kosz o wysokości 1545 m n.p.m., drugim szczytem – Czatyrdah (starożytne Mons Trapezus, 1527 m n.p.m.).
Na południu Krymu znajduje się dużo malowniczych miejscowości, warowni, ruin starożytnych gmachów, klasztorów, meczetów tatarskich, pięknych ogrodów i gajów oliwnych, natomiast w części północnej Krymu się ich prawie nie spotyka. Klimat łagodny umożliwia rozwój roślinności o charakterze podzwrotnikowym. Doliny, poprzecinane strumieniami i zatokami, są żyzne i urodzajne.
Krym dzieli się na trzy rejony:
Najdłuższą rzeką na półwyspie jest Sałhyr, a w dalszej kolejności Alma, Kacza, Belbek, Bułhanak i Czorna. Większość rzek na Krymie liczy jednak do 10 km i zazwyczaj kończą swój bieg na równinie, gdzie wysychają lub uchodząc do Morza Czarnego lub Azowskiego.
Podział administracyjny.
Autonomiczna Republika Krymu składa się z 14 rejonów oraz 16 miast. W skład rejonów wchodzi 56 osiedli typu miejskiego i 957 wsi.
Ludność.
Według danych z 1 grudnia 2013 r. Autonomiczną Republikę Krymu zamieszkiwało 1 967 218 osób, spośród których 1 233 420 osób (62,7%) zamieszkiwało w miastach, a 733 798 osób (37,3%) – na wsiach.
Narodowości.
Według spisu powszechnego z 2001 r. większość ludności (58,32%) stanowią Rosjanie. Oprócz nich żyją tu Ukraińcy (24,32%), Tatarzy krymscy (12,10%), Białorusini (1,45%), Tatarzy (0,55%), Ormianie (0,43%), Żydzi (0,22%), Polacy (0,19%). Tatarzy krymscy stanowili większość ludności półwyspu ostatnio w 1864 r. (50,3%). Przed końcem II wojny światowej stanowili ok. 20%, tj. do czasu gdy w ramach stalinowskich represji za domniemaną kolaborację z Niemcami zostali deportowani w większości do Uzbekistanu. Po uzyskaniu niepodległości przez Ukrainę liczba Tatarów krymskich na Krymie stale się zwiększa dzięki powrotom dawnych wygnańców lub ich potomków.
Miasta.
Największe miasta republiki oraz ich skład narodowościowy w oparciu o dane z 2001 roku:
Historia.
W obliczu rozpadu ZSRR Rosjanie zaczęli zgłaszać postulaty powrotu do Rosji. Autonomia była ceną, jaką rząd ukraiński zgodził się zapłacić za pozostanie Krymu w składzie państwa ukraińskiego i w 1991 r. zamieszkująca półwysep większość rosyjska uzyskała od komunistycznych władz zgodę na utworzenie Krymskiej ASRR, obejmującej obszar obwodu krymskiego, z wyjątkiem miasta Sewastopola, które pozostało bezpośrednio w granicach Ukrainy. Po rozpadzie ZSRR, 5 maja 1992 Rosjanie zamieszkujący półwysep proklamowali powstanie Republiki Krymu.
Ostatecznie osiągnięto kompromis – Krym zrezygnował z niepodległości, a władze niepodległej Ukrainy zgodziły się na status republiki autonomicznej. Sewastopol, niegdyś stanowiący część obwodu krymskiego został dodatkowym miastem wydzielonym jako siedziba rosyjskiej Floty Czarnomorskiej.
Gospodarka.
Jedną z podstawowych dziedzin gospodarczych jest turystyka, skoncentrowana wzdłuż bardzo długiego wybrzeża Morza Czarnego oraz Azowskiego, ale także w Górach Krymskich. Oprócz typowej turystyki wypoczynkowej, ważną rolę odgrywa także sieć uzdrowisk i sanatoriów.
Przemysł.
Rozwinięty jest przemysł górniczy, zwłaszcza wydobycie wapieni, które są podstawowym materiałem budowlanym na Krymie. Najważniejsze kamieniołomy znajdują się w rejonie Starego Krymu (żółte wapienie neogeńskich muszlowców) oraz Sewastopola (białe wapienie kredy górnej). W Bakczysaraju działa duża cementownia w oparciu o miejscowe złoża wapieni. W Symferopolu i jego okolicach znajdują się kamieniołomy pozyskujące ozdobne wapienie o dobrym polerze nazywane potocznie marmurami (choć nie jest to marmur w sensie definicji geologicznej). Niektóre słone jeziora (zwłaszcza jezioro Sasyk), powstałe z odcięcia zatok morskich są podstawą eksploatacji soli kamiennej. Do lat 90. XX wieku podstawą ciężkiego przemysłu były złoża rud żelaza na Półwyspie Kerczeńskim, na bazie których działała wielka huta żelaza, obecnie jednak zamknięta. W przeszłości duże znaczenie miały także kamieniołomy skał wulkanicznych, zwłaszcza diorytu.
Istotne znaczenie ma także przemysł spożywczy, skierowany na zaspokojenie potrzeb ludności miejscowej, ale także bardzo licznych turystów. Krym jest największym na Ukrainie producentem wina.
Rolnictwo.
Głównymi uprawami są zboże, w tym proso, tytoń, winorośl, owoce i warzywa. Specyficzna dla Krymu jest dość znaczna produkcja ziół leczniczych i kosmetycznych, częściowo uprawianych na farmach, częściowo zbieranych z dzikich łąk i stepów. Ważne źródło utrzymania miejscowej ludności stanowi hodowla jedwabników, pszczół, bydła, koni i owiec. Zarówno hodowla, jak i uprawy skoncentrowane są w północnym i środkowym Krymie. Część północnego Krymu stanowi step będący przedłużeniem stepów nogajskich, ubogi w drewno i wodę, w większości nieurodzajny i niezdatny do uprawy, nawadniany wodami o wysokim stężeniu soli mineralnych. Szczególnie zauważalne jest to w pobliżu tzw. Morza Zgniłego (Sywasz), będącego częścią morza Azowskiego. Oba morza, a także liczne zatoki stanowią podstawę rybołówstwa, choć ze względu na niezbyt liczne zasoby ryb w Morzu Czarnym, nie stanowi ono istotnej dziedziny gospodarki.
Transport.
Jest bardzo dobrze rozwinięty na Krymie i zatrudnia znaczną liczba osób w związku z przewozami turystycznymi. Są dwie główne linie kolejowe Sewastopol – Symferopol – Dżankoj, skąd odchodzą dwie linie w kierunku na Lwów i Zaporoże oraz Kercz – Dżankoj z odgałęzieniem na Teodozję. Istnieje też odgałęzienie Symferopol – Eupatoria. Rozbudowana jest także sieć dróg, w tym trasa Symferopol – Jałta, po której kursuje linia trolejbusowa, najdłuższa na świecie. Porty w Teodozji, Eupatorii, a zwłaszcza Sewastopolu obsługują statki oceaniczne, a także żeglugę przybrzeżną. W pomniejszych portach rozwinięta jest żegluga turystyczna.
Status polityczny.
Status polityczny Autonomicznej Republiki Krymu reguluje konstytucja Ukrainy oraz konstytucja Autonomicznej Republiki Krymu.
Organem ustawodawczym autonomii jest jednoizbowy parlament – Rada Najwyższa Republiki Autonomicznej Krymu, złożony ze 100 posłów.
Władzę wykonawczą sprawuje Rada Ministrów. Premiera autonomii powołuje (i odwołuje) parlament, po uzgodnieniu kandydatury z prezydentem Ukrainy.
W autonomii prezydent Ukrainy posiada swego specjalnego przedstawiciela.
Akty prawne władz republiki nie mogą być sprzeczne z konstytucją RAK oraz prawem Ukrainy.
Kompetencje władz autonomii obejmują m.in. kwestie rolnictwa, turystyki, planowania przestrzennego, transportu publicznego i instytucji kulturalnych itd. W razie uznania, iż zachodzi sprzeczność pomiędzy aktami prawnymi autonomii a prawem ukraińskim, prezydent Ukrainy może wstrzymać stosowanie aktów prawnych RN RAK i jednocześnie zwrócić się do Sądu Konstytucyjnego Ukrainy o ustalenie ich zgodności z prawem.
11 marca 2014 połączone zgromadzenie radnych Rady Najwyższej Autonomicznej Republiki Krymu i Rady Miejskiej Sewastopola przyjęło deklarację niepodległości Republiki Krymu. W deklaracji powołano się wprost na przypadek Kosowa i wyrok z 22 lipca 2010, w którym Międzynarodowy Trybunał Sprawiedliwości uznał, że jednostronna deklaracja niepodległości Kosowa nie narusza prawa międzynarodowego. Deklaracja ta nie została uznana przez władze Ukrainy i społeczność międzynarodową.
17 marca 2014 Rada Najwyższa Republiki Autonomicznej Krymu przyjęła postanowienie o niepodległości Republiki Krymu. To konsekwencja referendum, w którym za przyłączeniem Krymu z Sewastopolem do Rosji, według wyników podanych przez władze Krymu i nieuznanych przez władze Ukrainy, zagłosowało 96,57 proc. uczestników przy frekwencji 84% (wyniki te, jak i frekwencja, są kwestionowane). Tego samego dnia niepodległość Krymu uznała Rosja. 18 marca 2014 podpisano umowę między Rosją a Republiką Krymu i miastem wydzielonym Sewastopol o włączeniu Krymu do Rosji jako nowe podmioty federacji. Umowa ta weszła w życie z dniem ratyfikacji – 21 marca 2014 roku. Tego samego dnia dokonano odpowiednich zmian w Konstytucji Rosji, dopisując do niej dwa nowe podmioty federacji – Republikę Krymu i miasto federalnego znaczenia Sewastopol, które włączono do nowo utworzonego Krymskiego Okręgu Federalnego.
Ukraina i większość państw świata nadal uznaje Krym za republikę autonomiczną w składzie Ukrainy. Republikę Krymu i Sewastopol za część Federacji Rosyjskiej uznały oficjalnie ("de iure"): Afganistan, Kuba, Nikaragua, Korea Północna, Rosja, Syria i Wenezuela. Prezydent Białorusi Alaksandr Łukaszenka uznał aneksję Krymu "de facto". Rezolucja Zgromadzenia Ogólnego ONZ nr 68/262 27 marca 2014 uznała przyłączenie Krymu za sprzeczne m.in. z Deklaracją Zasad Prawa Międzynarodowego z 24 października 1970 czy Aktem Końcowym KBWE z 1 sierpnia 1975. Za rezolucją uznającą referendum krymskie za nielegalne opowiedziało się 100 państw – członków Organizacji Narodów Zjednoczonych, 11 było przeciw, 58 wstrzymało się od głosu.
W listopadzie 2019 Międzynarodowy Trybunał Sprawiedliwości orzekł na korzyść strony Ukrainy.
"De iure" Republika Krymu jest nadal częścią Ukrainy jako Autonomiczna Republika Krymu i miasto o osobnym statusie Sewastopol.

</doc>
<doc id="135471" url="https://pl.wikipedia.org/wiki?curid=135471" title="Biegus tundrowy">
Biegus tundrowy

Biegus tundrowy ("Calidris pusilla") – gatunek małego ptaka wędrownego z rodziny bekasowatych (Scolopacidae). Bliski zagrożenia wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1766 roku Karol Linneusz w 12. edycji "Systema Naturae". Autor nadał mu nazwę "Tringa pusilla", a jako miejsce typowe wskazał Santo Domingo. Obecnie gatunek zaliczany jest do rodzaju "Calidris". Nie wyróżnia się podgatunków.
Występowanie.
Biegus tundrowy zamieszkuje północną Kanadę oraz północną i zachodnią Alaskę, ostatnio skolonizował też północną część Półwyspu Czukockiego. Zimuje na pacyficznym wybrzeżu Ameryki od Meksyku po południowe Peru oraz wybrzeżu atlantyckim od Jukatanu i Antyli po środkową Argentynę. Sporadycznie zalatuje do Europy, w tym do Polski (na terenie kraju stwierdzony tylko 5 razy, ostatnio w 2012).
Status i ochrona.
Międzynarodowa Unia Ochrony Przyrody (IUCN) od 2012 roku uznaje biegusa tundrowego za gatunek bliski zagrożenia (NT, "Near Threatened"), wcześniej klasyfikowała go jako gatunek najmniejszej troski (LC, "Least Concern"). W 2006 roku liczebność światowej populacji szacowano na 2,2 miliona osobników. Trend liczebności populacji uznawany jest za spadkowy.
W Polsce podlega ścisłej ochronie gatunkowej.

</doc>
<doc id="135474" url="https://pl.wikipedia.org/wiki?curid=135474" title="Józef Gołuchowski (1797–1858)">
Józef Gołuchowski (1797–1858)

Józef Wojciech Gołuchowski (ur. 1797 w Łączkach Kucharskich, zm. 22 listopada 1858 w Garbaczu) – filozof mesjanistyczny uważany za prekursora romantyzmu w Polsce. Profesor Cesarskiego Uniwersytetu Wileńskiego w latach 1821–1824, członek korespondent Towarzystwa Królewskiego Przyjaciół Nauk w Warszawie w 1829 roku.
Usunięty z katedry Uniwersytetu przez władze rosyjskie, prowadził życie ziemianina z krótkim epizodem w czasie powstania listopadowego i kontaktami z filozofami niemieckimi.
Jego poglądy filozoficzne kształtowały się pod wpływem Friedricha Schellinga i stanowiły ich rozwinięcie. Jego prace i mowy odcisnęły silny wpływ na poglądy jemu współczesnych, m.in. Tomasza Zana, Joachima Lelewela i Adama Mickiewicza.
Życiorys.
Dzieciństwo i okres wiedeński.
Józef Gołuchowski pochodził z niezamożnej rodziny szlacheckiej gospodarującej od wieków w sandomierskiem i krakowskiem. Był synem Jana Nepomucena Gołuchowskiego oraz Emilii z Radziwiłowskich Gołuchowskiej. W 1808 r. stracił ojca. Rok później rozpoczął naukę w Rycerskiej Akademii Terezjańskiej ("Theresianum") w Wiedniu, gdzie po ukończeniu gimnazjum studiował matematykę.
W 1816 r. wydał rozprawę "Ansicht des Einflusses der Mathematik auf die Bildung des Menschen", a w następnym przedmowę do "Skizzen einer Reise nach Konstantinopol" barona Stürmera, dołączając własne trygonometryczne obliczenie odległości Konstantynopola od Wiednia. Publikował też artykuły w wiedeńskim czasopiśmie „Der Wanderer”.
Edukacja w Warszawie i początki kariery akademickiej.
W połowie 1817 r. przybył do Warszawy i – choć nie miał żadnego stopnia uniwersyteckiego – podjął starania o katedrę „matematyki pośredniej” na tworzącym się uniwersytecie, której jednak nie otrzymał. Jesienią tego roku zapisał się jako słuchacz na Wydział Prawa i Administracji Uniwersytetu Warszawskiego. W następnym roku starał się, znów bez powodzenia, o stanowisko docenta prywatnego filozofii.
W 1820 r. otrzymał stopień magistra obojga praw i administracji, przedstawiając dwie prace: jedną z prawa rzymskiego (po łacinie), drugą (po polsku) dotyczącą genezy „nauki finansowej” ("Naukę finansową czy utworzyły dawne wieki, czy też czasy teraźniejsze?"). Przez pewien czas wygłaszał bezpłatne prelekcje z filozofii, a w roku akademickim 1820/1821 prowadził jako lektor (bezpłatnie i poza planem) wykłady z prawa natury; uczył także w Liceum Warszawskim matematyki i greki.
W 1820 r. napisał (po łacinie) trzy prace na konkurs ogłoszony przez Radę Uniwersytetu, otrzymując w dziedzinie prawa pierwszą, zaś z teologii – drugą nagrodę za pracę o różnicy między chrześcijańskim a filozoficznym pojęciem cnoty.
Profesura w Wilnie.
Na początku 1821 r. zgłosił swą kandydaturę na profesora Logiki, Metafizyki i Filozofii moralnej Uniwersytetu Wileńskiego, posyłając rozprawę konkursową, do której dołączył "Plan dawania Filozofii", wykaz bibliografii ("Celniejsi pisarze Filozofii, z których tę naukę pożytecznie czerpać można") oraz wspomnianą pracę w języku niemieckim, „wprawdzie nie bezpośrednio się filozofii tyczącą, lecz zupełnie ze stanowiska filozoficznego napisaną”. 1 czerwca 1821 r. Rada Uniwersytetu, prawdopodobnie pod wpływem pozytywnej opinii Jana Śniadeckiego, wybrała go na „profesora extraordynaryjnego”, z pensją i obowiązkami „profesora ordynaryjnego”, polecając mu objąć je od 1 września tego roku.
Zwróciła się też do księcia Aleksandra Mikołajewicza Golicyna, carskiego ministra oświaty, o formalne zatwierdzenie tej nominacji. Dopiero po upływie półtora roku, 30 grudnia 1822 r., dzięki interwencji księcia Adama Jerzego Czartoryskiego, kuratora Wileńskiego Okręgu Naukowego, władze rosyjskie ostatecznie wyraziły zgodę.
Pobyt w Niemczech.
Po wysłaniu rozprawy Gołuchowski nie czekał jednak na rozstrzygnięcie konkursu i uzyskawszy zwolnienie z Uniwersytetu, udał się (na koszt własny) w „uczoną podróż do Francji i Niemiec” w celu „wydoskonalenia się w zawodzie filozoficznym i prawnym”. Do wyjazdu doszło prawdopodobnie z inspiracji J.K. Szaniawskiego, który zaprotegował młodego Polaka m.in. F. Schellingowi. Pod wpływem tego filozofa Gołuchowski napisał pracę "Die Philosophie in ihrem Verhältnisse zum Leben ganzer Völker und einzelner Menschen" ("Filozofia w stosunku do życia całych narodów i oddzielnych ludzi"), opublikowaną w 1822 r. w Erlangen. Uważana jest ona za „manifest romantyzmu” w filozofii polskiej, a rok jej publikacji zbiega się z datą pierwszego wydania Ballad i romansów Adama Mickiewicza.
W 1821 r. Uniwersytet w Heidelbergu nadał Gołuchowskiemu stopień doktora filozofii na podstawie napisanej po łacinie pracy o platońskiej koncepcji państwa. Prawdopodobnie wzięto też pod uwagę napisaną jeszcze w Wiedniu w języku niemieckim jego rozprawkę o filozofii moralnej. Stopień doktora nadał mu też (bez przeprowadzania egzaminu) Wydział Literatury Uniwersytetu Jagiellońskiego, ale dyplomu, z powodu nieobecności, Gołuchowski nie odebrał.
Powrót do kraju.
W sierpniu 1822 r. Gołuchowski wrócił do kraju, mając nadzieję na objęcie katedry od nowego roku akademickiego. W marcu roku następnego otrzymał list od Schellinga, który zachęcał go do ponownego przyjazdu do Niemiec, pisząc: "Pańskie pismo (Filozofia w stosunku do życia) tak powszechny znalazło poklask, że na literackim powodzeniu zbywać Panu nie może".
Władze carskie wiedziały o pobycie Gołuchowskiego w Niemczech i opublikowanej tam przez niego rozprawie. Mogło to mieć wpływ na przewlekanie sprawy jego profesury. 3 października 1822 r. Czartoryski ponownie napisał do Golicyna, prosząc o zatwierdzenie nominacji. Uznając konieczność wyzbycia się przez młodego filozofa „śladów niemieckości”, sugerował on wysłanie go, już po zatwierdzeniu, na kilka miesięcy do Szkocji, „by zapoznał się lepiej ze szkołą szkocką, która obecnie cieszy się opinią najodpowiedniejszej”.
4 kwietnia 1823 r. Gołuchowski zapisał w swym Dzienniku: "Odebrałem dziś na koniec od Uniw. Wileńskiego urzędowe doniesienie o mojej nominacyi na profesora filozofii". W tej sytuacji postanowił nie skorzystać z propozycji Schellinga i 9 maja udał się do Wilna, odwiedzając po drodze Puławy (siedziba Czartoryskich). 27 października, z pewnym opóźnieniem spowodowanym chorobą, przedstawił wykład inauguracyjny "O zadaniu filozofii".
Wykłady młodego profesora cieszyły się olbrzymią popularnością i przyciągały szerokie rzesze wileńskiej inteligencji; uczęszczały na nie także miejscowe damy, m.in. księżna Czetwertyńska. Gołuchowski zyskał sobie opinię doskonałego mówcy. Jak napisze po latach Adolf Hennel, który przeprowadził rozmowy z ówczesnymi studentami: "żaden z profesorów większego uroku i wpływu od J. Gołuchowskiego nie wywierał".
Aura uznania otaczająca nowego profesora wzbudziła podejrzenia władz rosyjskich. Zażądały one, by wykłady z filozofii odbywały się jedynie dla studentów; podjęły także działania mające na celu kontrolowanie i cenzurowanie ich treści, a 29 stycznia 1824 r. wymogły ich zawieszenie, co było efektem ogólnej atmosfery "fermentu politycznego" panującego w ówczesnym Wilnie.
3 maja 1823 r. kilku uczniów klasy V tamtejszego liceum napisało na tablicy "Niech żyje Konstytucja 3 maja!", a potem napis ten pojawił się także na murach klasztoru dominikanów z dopiskiem: "śmierć despotom: daj Boże, by to się sprawdziło". Wydarzenia te rozpoczęły długi proces represji młodzieży wileńskiej, obejmujący liczne przesłuchania i zakończony wieloma wyrokami skazującymi na katorgę i zsyłki w głąb Rosji. Nawet rektor Twardowski przesiedział kilka tygodni w więzieniu.
Senator Nikołaj Nowosilcow, przebywający wówczas w Wilnie w związku z toczącymi się tam procesami, sporządził dla Wielkiego Księcia Konstantego Pawłowicza krytyczny raport o wileńskim filozofie i polecił nakazanie Gołuchowskiemu opracowanie nowego programu. Wprowadzone modyfikacje nie usunęły jednak podejrzeń senatora, który 9 sierpnia 1824 r. zalecił usunięcie Gołuchowskiego z katedry. Pięć dni później ukaz carski nakazał Gołuchowskiemu opuszczenie Litwy. Wraz z nim wydaleni zostali także Joachim Lelewel, Ignacy Daniłowicz oraz Michał Bobrowski.
Być może tym, co ostatecznie przesądziło sprawę w wypadku Gołuchowskiego, była jego "Die Philosophie in ihrem Verhältnisse zum Leben". Książka ta dostała się w ręce Nowosilcowa, który ją uważnie przeczytał i znalazł to, czego potrzebował. Szczególną jego uwagę zwróciło twierdzenie autora, że – jak to ujął senator – "oprócz powszechnej i dawno znanej jest jakaś filozofia narodowa", bez której naród nie może podejmować żadnych samodzielnych przedsięwzięć, jak tego dowiodły wojny napoleońskie. Nowosilcow napisał, że u młodego polskiego profesora
Biograf filozofa, S. Harassek podaje inne wyjaśnienie:
Jeszcze dalej poszedł Maurycy Mochnacki, który w "Powstaniu narodu polskiego" (Paryż 1834) przedstawiał Gołuchowskiego i Lelewela jako ideologów „dążności moralnej i patriotycznej promienistych”, jako dostarczycieli teorii dla praktycznych działań Tomasza Zana i jego towarzyszy.
Ziemianin.
Wydalenie z Wilna zakończyło karierę akademicką Gołuchowskiego. Powrócił on do Warszawy, skąd 3 lipca 1825 r. napisał po francusku (nie znał rosyjskiego) list do Nowosilcowa, będącego wówczas także kuratorem Wileńskiego Okręgu Szkolnego, „w sprawie krzywdy z powodu usunięcia go z katedry”. Prosił w nim, by jako rekompensata za zrujnowanie jego kariery – zostało mu przyznane przynajmniej roczne uposażenie, a także tytuł honorowego członka Uniwersytetu Wileńskiego, co zabezpieczyłoby go przed niekorzystną dlań opinią podburzania młodzieży i prowokowania nieporządków na uniwersytecie, do czego się nie poczuwał. Odpowiedzi nie było.
Kilka lat później załamany na duchu Gołuchowski opuścił stolicę, by zająć się gospodarstwem rolnym. Ożenił się z wdową po swym młodszym bracie Leopoldzie Magdaleną Gołuchowską i ok. 1826 r. osiadł w Garbaczu (powiat opatowski), gdzie młoda para zakupiła zadłużony i zaniedbany majątek. Gołuchowski zarządzał nim z powodzeniem i doprowadził do jego uprzemysłowienia. Był uważany za wzorowego gospodarza, więc niejednokrotnie gościł w swych dobrach praktykantów z Instytutu Agronomicznego w Marymoncie. Po śmierci filozofa majątek w Garbaczu przeszedł drogą spadku w posiadanie rodziny Jagnińskich, którzy byli jego właścicielami do roku 1945. We wczesnych latach powojennych dwór spłonął w wyniku zaprószenia ognia.
Podczas powstania listopadowego Gołuchowski powołany został na stanowisko radcy Komisji Oświecenia. Po upadku powstania wrócił na wieś i do końca życia zajmował się gospodarstwem. Trzykrotnie (1839, 1845–46 i 1851 r.) podróżował do Europy. Podczas drugiej z tych podróży spotkał się z Schellingiem i innymi filozofami niemieckimi, ale do działalności akademickiej już nie powrócił, mimo propozycji objęcia katedry filozofii we Wrocławiu.
W drugiej połowie lat 40. XIX w. pod wpływem ówczesnych wydarzeń rewolucyjnych, zainteresował się problematyką społeczną, a zwłaszcza kwestią chłopską. Opublikował wtedy "O chłopach", a także anonimowo: "Kwestia włościańska w Polsce oraz Rozbiór kwestii włościańskiej w Polsce i w Rosji w r. 1850". Członek-korespondent Galicyjskiego Towarzystwa Gospodarskiego (1852-1853). 
Zmarł w Garbaczu 22 listopada 1858 r. o godz. 8.00 rano, co osobiście potwierdzili ówczesny wójt gminy i rządca dóbr Garbacz Antoni Podczaski oraz włościanin i gospodarz z Garbacza Franciszek Lipiec. Zapis tego wydarzenia sporządzony przez księdza K. Rogozińskiego znajduje się w księgach parafialnych kościoła w Mominie. Pochowany został w kościele parafialnym w Mominie, gdzie znajduje się również tablica pamiątkowa ufundowana przez Xawerego Jagnińskiego – bratanka Gołuchowskiego.
Trzy lata po śmierci myśliciela Eleonora Ziemięcka wydała w Wilnie jego "Dumania nad najwyższymi zagadnieniami człowieka" poprzedzone historycznym rozwinięciem głównych systematów filozoficznych od Kanta do najnowszych czasów, nad którymi Gołuchowski pracował prawdopodobnie już od 1825 r. Zdaniem Jerzego Szackiego, nie jest to dzieło w pełni oryginalne, gdyż w znacznej mierze stanowi adaptację popularnego wówczas podręcznika H. M. Chalybäusa "Historische Entwickelung der spekulativen Philosophie von Kant bis Hegel".
Twórczość i filozofia.
Poglądy filozoficzne kształtował pod wpływem Friedricha Schellinga. Próbował udowodnić istnienie Boga osobowego oraz nieśmiertelność duszy. Głosił koncepcję państwa-narodu jako tworu boskiego o swoistym „duchu narodowym”, realizującego ideał zhierarchizowanego społeczeństwa. Zwalczał materialistyczną filozofię XVIII wieku ze stanowiska irracjonalizmu. W w teorii poznania głosił prymat uczucia i intuicji nad rozumem.
Filozofia Gołuchowskiego oznaczała odejście od empiryzmu i utylitaryzmu epoki Oświecenia, głosząc idee typowe dla Romantyzmu; potęgę uczucia, intuicji, wzniosłości, wielkości ducha, konieczność walki i poświęceń dla szczytnych celów itp. Powstała ona w tym samym czasie, co "Romantyczność" i "Oda do młodości", będąc przejawem myśli i uczuć pierwszego pokolenia Polaków, które wychowało się po rozbiorach. Znaczenie tej filozofii dla dalszego rozwoju myśli i kultury polskiej nie było jednak takie, na jakie zasługiwała. Jej wpływ został zahamowany usunięciem Gołuchowskiego z katedry i jego wycofaniem się w świat rzeczy przyziemnych, które jego filozofia traktuje z charakterystyczną dla niej wyniosłością.
Jego największe dzieła to: "Filozofie i życie" (1822, wydanie polskie 1903), "Dumanie nad najwyższymi zagadnieniami człowieka" (1861). Ważną częścią jego dorobku są także mowy wygłaszane przy różnych okazjach, które były dla jego współczesnych rodzajem „manifestu ideologicznego”, mającego znaczący wpływ na ich dalsze życie.
"Filozofia w stosunku do życia całych narodów i oddzielnych ludzi".
Najbardziej znane dzieło Gołuchowskiego napisane pod wpływem kontaktów z Schellingiem zostało wydane pod tytułem "Die Philosophie in ihrem Verhältnisse zum Leben ganzer Völker und einzelner Menschen" w Erlangen w 1822 r.
Gołuchowski kierował tę pracę do jak najszerszego grona, wymagając jedynie dobrej woli i „zapuszczenia w głąb własną”; chciał trafić nie tyle do rozumu, co do serca i wyobraźni czytelnika. Zgodnie z duchem myśli Schellinga (któremu praca była zadedykowana), traktował filozofię jako wiedzę docierającą do Absolutu przejawiającego się we wszechświecie i życiu ludzkim, najpełniej zaś w naukach, religii i sztuce. Tak rozumiana filozofia – zdaniem autora – wprowadza jedność do poznania ludzkiego, dając całościowy ogląd przenikającego wszystko boskiego Absolutu; jest raczej działaniem niż pojęciowym rozumowaniem, ma charakter intuicyjny i ezoteryczny.
W aspekcie społecznym stanowi duszę państwa, tak jak rozum jest duszą natury. Bez filozofii nie ma życia idei, a bez życia idei nie ma życia narodu i wielkości państwa. Prawdziwa filozofia rodzi mężów wielkich duchem, czyli geniuszy. Prawdziwy filozof, to bezinteresowny kapłan prawdy; jego przeznaczeniem jest stać się „czystą świadomością swego narodu”, pobudzać jego energię duchową i wyzwalać drzemiące w nim siły. Między prawdziwą filozofią a prawdziwą religią panuje idealna harmonia, gdyż ta pierwsza upatruje w Bogu „praźródło wszelkiego bytu”. Filozofia, oparta na wewnętrznym oglądzie, przyczynić się może do wzbudzenia w ludziach miłości, która jest w stanie zapobiec zatomizowaniu życia społecznego, uczynić z niego jednolity organizm, wyrwać jednostki z przyziemnego materializmu i egoizmu.
Tradycyjna filozofia racjonalistyczna nie zdoła wyrwać człowieka z jego ograniczoności, bowiem „obchodzi ona życie w kółko, ale nigdy się do jego środka nie dostaje”. Filozofii prawdziwej, oddziałującej na życie, nie można się nauczyć, „przesypać” z głowy do głowy, trzeba ją samemu z siebie wydobyć, samemu przeżyć, by wznieść się do wieczności i nieskończoności, do Absolutu.
Gołuchowski był apologetą walki dla idei prowadzonej przez gigantów ducha. 
Filozofia pełni także rolę terapeutyczną, gdyż pozwalając na ogląd całości, umożliwia mu „wyjrzeć w wieczność” i ujrzeć harmonię przeciwieństw. Nauczanie szkolne nie powinno ograniczać się do podawania „śmiertelnej powłoki” oddzielnych faktów, do abstrakcyjnych pojęć i ogólników. Jeżeli ma mieć ono wpływ na życie, winna przenikać je 
"O zadaniu filozofii".
"O zadaniu filozofii" był wykładem inauguracyjnym po objęciu przez Gołuchowskiego katedry Filozofii na Uniwersytecie Wileńskim, wygłoszonym w 1823 r. Wykład ten często uważa się za podstawową inspirację dla działań kręgu Tomasza Zana, do którego należał m.in. Joachim Lelewel i Adam Mickiewicz.
Apelował w nim do słuchaczy, by podjęli z nim wspólny trud studiowania filozofii:
W dalszej części Gołuchowski wymienił główne zagadnienia filozofii, którymi według niego są: Bóg, nieśmiertelność duszy, cnota, przeznaczenie człowieka, świat.
Filozofia to dla Gołuchowskiego 
W dalszej części swego wykładu Gołuchowski poddał ostrej krytyce filozofię Oświecenia, przyrównując ją do bandy, która:
Kto się trudni filozofią, a „do wyższego życia się nie unosi”, tylko ją małpuje.

</doc>
<doc id="135479" url="https://pl.wikipedia.org/wiki?curid=135479" title="Królestwo Leónu">
Królestwo Leónu

Królestwo Leónu (, ast. "Reinu de Llión", ) – królestwo chrześcijańskie, powstałe w 910 roku jako sukcesor królestwa Asturii, położone w centralnej i północno-zachodniej części Półwyspu Iberyjskiego. Początkowo samodzielne, a następnie (z nieznacznymi przerwami) związane unią personalną z Kastylią. 
540–910 Czasy sprzed królestwa.
 Miasto León zostało założone przez Siódmy Legion Rzymski i początkowo pełniło funkcje siedziby dowództwa legionu oraz centrum handlu złotem wydobywanym w pobliskich kopalniach Las Médulas. W 540 miasto zostało podbite przez króla ariańskich Wizygotów, Leowigilda, który nie uciskał mieszkającej tam społeczności katolickiej, chociaż najwcześniejsze imiona z listy biskupów Leónu zdają się być raczej legendarne niż prawdziwe. 
W 717 miasto zostało stracone na rzecz Maurów, jednak nie dane mu było być świadkiem przekształcenia się państwa muzułmańskiego w Emirat Kordoby, ponieważ zostało odbite w 742 przez Królestwo Asturii w ramach Rekonkwisty. Było wówczas małym miastem, jednak dobrze obwarowanym za sprawą nowoczesnych murów obronnych stworzonych z ulepszenia poprzednich, rzymskich.
910–1065 Założenie królestwa i krótkotrwała unia.
Królestwo Leónu zostało ustanowione w 910, kiedy władcy Asturii przenieśli swoją główną twierdzę znad północnego wybrzeża półwyspu z Oviedo do Leónu, a król Asturii Alfons III Wielki każdemu z trzech synów przydzielił część swojego państwa: 
W efekcie państwo zostało ponownie zjednoczone pod jednym berłem, lecz nazwa Asturia zanikła na rzecz León, pochodzącą od nazwy nowej stolicy. 
Królestwo León szybko rozpoczęło intensywną ekspansję w kierunku południowym i wschodnim, zabezpieczając świeżo zdobyte tereny licznymi zamkami. Hrabstwo Burgos, jedno z hrabstw ustanowionych na nowych ziemiach, rozpoczęło za rządów hrabiego Fernánda Gonzáleza, kampanię ekspansji, ogłaszając w końcu niezależność. Hrabia obwołał się władcą Kastylii i kontynuował swoje podboje kosztem Leónu zawierając sojusz z Kalifatem Kordoby. Ten stan rzeczy trwał do 966, kiedy królowi Leónu Sancho I Grubemu udało się powstrzymać muzułmanów. 
Bezustanna rywalizacja między Leonem i Kastylią spowodowała ich osłabienie, które mogło zostać łatwo wykorzystane przez innych. Sancho Wielki, król Nawarry (ok. 1000–1035) w latach dwudziestych XI wieku podbił Kastylię, a następnie León podczas krótkiej kampanii roku 1034, zostawiając chwilowo Galicję niepodległą. To potężne królestwo rozpadło się jednak po jego śmierci, a jego syn Ferdynand przejął jedynie hrabstwo Kastylii. Jednak już dwa lata później, w 1037, podbił León i Galicję. Przez prawie trzydzieści lat, do roku 1065, rządził połączonymi królestwami Leónu-Kastylii.
Bezpośrednio na południe od Leónu leżał bogaty Kalifat Kordoby. Wewnętrzne nieporozumienia i spory podzieliły go w XI wieku na słabe, niepodległe królestwa, tzw. "taifas", tworząc sytuację, w której zubożali chrześcijanie wcześniej płacący haracz kalifowi, teraz mogli domagać się zapłaty ("parias") za przysługi oddawane osobnym frakcjom lub po prostu samemu wymuszając opłaty za ochronę. Pomimo że wpływała na niego mauryjska kultura terenów wcześniejszego Kalifatu, Ferdynand I zdecydował się brać przykład z Hrabstwa Barcelony i Królestwa Aragonii i wzbogacił się biciem złotych monet. Kiedy zmarł w 1065, jego ziemie i "parias" zostały podzielone między trójkę jego synów. Po bratobójczej walce, po początkowych sukcesach Sancha II, wygrał Alfons VI.
1066–1230 Czasy Rekonkwisty, ponowny rozpad i unia z Kastylią.
Zdobycie Toledo (6 maja 1085) przez Alfonsa VI był punktem zwrotnym w rozwijaniu się Leónu-Kastylii oraz kolejnym kamieniem milowym w procesie Rekonkwisty. Chrześcijanie żyjący pod rządami muzułmanów na Al-Andalusie przenieśli się w kierunku północnym, aby zaludnić opustoszałe ziemie przygraniczne, przynosząc ze sobą pozostałości kultury wizygockiej i klasycznej oraz propagując nową ideologię Rekonkwisty jako krucjaty przeciwko Maurom. Współcześni historycy uważają upadek Toledo jako powód ogromnej zmiany stosunków chrześcijan z mauryjskim południem, zmieniając je z wymuszania corocznego trybutu w ekspansję terytorialną. Alfons został wciągnięty w lokalne konflikty polityczne Toledo oraz zmuszony do zmierzenia się z nieznanymi mu problemami, jak obstawianie garnizonów pomniejszych twierdz muzułmańskich, które przeszły w jego ręce wraz z miastem, czy mianowaniem biskupa. Rola króla chrześcijańskiego, teraz zarządzającego subtelnymi, miejskimi, muzułmańskimi poddanymi, została więc gruntownie zrewidowana.
W 1097 w nabrzeżnej prowincji atlantyckiej zostało utworzone hrabstwo Portucale ze stolicą w Porto, które w 1139 r. oddzieliło się jako niepodległe Królestwo Portugalii. Królestwo Leónu-Kastylii zostało ponownie rozdzielone w 1157, po śmierci Alfonsa VII między jego dwóch synów. Królem Leónu i Galicji został Ferdynand II, a królem Kastylii Sancho III. Oba królestwa zostały ponownie zjednoczone w 1230 przez Ferdynanda III Świętego po wygaśnięciu linii kastylijskiej. W 1217 r., będąc następcą tronu Leónu Ferdynand objął tron Kastylii, a po śmierci ojca, Alfonsa IX został też królem Leónu. Pomimo że królowie Kastylii dalej uznawali tytuł króla Leónu jako swój tytuł nadrzędny i używali lwa w swoich sztandarach, historia Leónu po 1230 jest już historią królestwa Kastylii. Po zjednoczeniu Hiszpanii w XVI wieku, tytuł króla Leónu zachował się w oficjalnej tytulaturze władców Hiszpanii aż do XIX wieku.
Dzisiejsza prowincja Leónu została ustanowiona w 1833. Ziemie niegdyś należące do tego królestwa teraz wchodzą w skład autonomicznych społeczności Kastylii-Leónu, Extremadury oraz Portugalii.

</doc>
<doc id="135480" url="https://pl.wikipedia.org/wiki?curid=135480" title="Spor">
Spor

Spor, sporysz – demon z mitologii słowiańskiej, będący personifikacją płodności i plenności.
Traktowany jako abstrakcyjna siła sprawcza powodzenia, wzrostu i obfitości, na Białorusi występuje w formie upersonifikowanej, przedstawiany jako mężczyzna o białych, kędzierzawych włosach. Na Lubelszczyźnie występował w postaci zoomorficznej jako chomik lub szczur z woreczkiem, a także w formie węża, psa, kota lub żaby. Wiązany z pasożytniczym grzybem sporyszem, który lokalnie nazywany był „matką zboża” i uznawany za wróżbę dobrych plonów.
Teonim wywodzi się znaczeniowo ze wspólnych dla wszystkich Słowian słów "spory", "sporo", "przysparzać".

</doc>
<doc id="135484" url="https://pl.wikipedia.org/wiki?curid=135484" title="Dadźbóg">
Dadźbóg

Dadźbóg, Dażbóg, Dabóg – bóstwo Słowian wschodnich. Często określany jako syn Swaroga. Według części badaczy Swarożyc i Dadźbóg to jeden i ten sam bóg, a różnica miała wynikać z regionalnych różnic kultu. Nie brak też opinii utożsamiających Dadźboga z samym Swarogiem, gdyż w źródłach ruskich Dadźbóg często utożsamiany jest ze słońcem, zaś w "Powieści minionych lat" w katalogu bóstw czczonych przez Włodzimierza Wielkiego widnieje Dadźbóg, a nie Swaróg. Według "Słowa o wyprawie Igora" książęta ruscy uważali się za „wnuków Dażboga”.
Dadźboga uważa się za bóstwo dostatku, na podstawie teonimu wywodzonego od "dati-", „dać”. Drugi człon teonimu, "bog" odnosi się do słowa „bóg”, w znaczeniu bogactwa.
W późniejszym folklorze serbskim występuje będący prawdopodobnie reminiscencją ruskiego bóstwa Dabóg, władca ziemi i bóg zła.
Według hipotezy R. Jakobsona przekształceniem Dażboga było wzmiankowane przez Helmolda połabskie bóstwo Podaga.
Etymologia.
Od prasłowiańskiego Dad'ьbogъ ("Dad'ьboga"), południowosłowiańskie "Dabogъ" ("Daboga").
Wprowadzenie chrześcijaństwa zdegradowało pierwotną nazwę bóstwa i stąd serbochorwackie (z mitologii ludowej) "Dȃbōg" ("Dȃbog"), też "Dȃjbog" i "Dȃjbōg" oraz hipotetyczne "Daba", "Dabo", rzadko "Dàžbog" "zły duch panujący nad ziemią, szatan ("silan kao Gospod Bog na nebesima"); bóstwo np. wilków, drobnego bydła, duch opiekuńczy kopalni".
Nazwa osobowa "Dadzbog" notowana od XIII wieku (według Brücknera do XVII w.), nazwa miejscowa: Daćbogi istnieje do dzisiaj, w XVI wieku Dzadźbogi na Białostocczyźnie. Staropolskie (XV wiek) patronimicum: Dabogowięta i staroukraińskie (z XIV wieku) Дажбоговичъ.
Morfologia oraz semantyka przemawia za pierwotną formą "Da-bogъ", gdzie człon pierwszy to część czasownika "dati", człon drugi to "bogъ" "bogactwo, szczęście, dola". Pierwotnym znaczeniem byłoby więc "dający szczęście, dolę, bogactwo, divitias dans, deus dator".
Dażbóg w źródłach.
Wspomnienie o Dażbogu zachowało się w glosach do słowiańskiego przekładu kroniki Jana Malali z X lub XI wieku.
Pod koniec księgi pierwszej opowiada tam tłumacz, jak po potopie i rozproszeniu ludów panował w Egipcie najpierw Mestrom, po nim Jeremija (Hermes) następnie Feosta (Hefajstos), którego Egipcjanie nazywali bogiem, a następnie w początku księgi drugiej tłumacz interpolował nazwy: "Dażbóg" i "Swaróg" prawdopodobnie, by przybliżyć znaczenie słowiańskiemu czytelnikowi:
Nazwa Dażboga dwukrotnie występuje w "Słowie o wyprawie Igora" podczas reminiscencji. Jeden z fragmentów brzmi następująco:

</doc>
<doc id="135485" url="https://pl.wikipedia.org/wiki?curid=135485" title="Biegus białorzytny">
Biegus białorzytny

Biegus białorzytny, biegus Bonapartego ("Calidris fuscicollis") – gatunek małego ptaka wędrownego z rodziny bekasowatych (Scolopacidae). Zamieszkuje północną część Ameryki Północnej, zimuje w południowo-wschodniej Ameryce Południowej. Nie wyróżnia się podgatunków. Nie jest zagrożony.
Zasięg występowania.
W sezonie lęgowym zamieszkuje północną Kanadę i północną Alaskę. Zimuje w południowo-wschodniej Ameryce Południowej (od południowo-wschodniej Brazylii na południe po Ziemię Ognistą) i na Falklandach. W małych ilościach, lecz regularnie pojawia się w Europie, na Azorach i Wyspach Kanaryjskich. W Polsce do 2018 stwierdzony tylko 6 razy – w latach 1998, 2012, 2014 oraz 3 razy w 2018.
Status i ochrona.
Międzynarodowa Unia Ochrony Przyrody (IUCN) uznaje biegusa białorzytnego za gatunek najmniejszej troski (LC – "Least Concern"). W 2017 organizacja Partners in Flight szacowała liczebność światowej populacji lęgowej na 1,7 miliona osobników. Globalny trend liczebności populacji jest przypuszczalnie spadkowy ze względu na utratę i degradację siedlisk oraz prawdopodobnie presję ze strony myśliwych.
Na terenie Polski objęty ochroną gatunkową ścisłą.

</doc>
<doc id="135486" url="https://pl.wikipedia.org/wiki?curid=135486" title="Kasper Weigel">
Kasper Weigel

Kasper Weigel (ur. 10 czerwca 1880 we Lwowie, zm. 4 lipca 1941 tamże) – polski geodeta, profesor, rektor Politechniki Lwowskiej.
Życiorys.
Po ukończeniu II Gimnazjum we Lwowie (1898) studiował na Wydziale Inżynierii Politechniki Lwowskiej (1898–1903). Po okresie pracy inżynierskiej (budowa kolei Lwów – Podhajce) został w 1908 wykładowcą w Katedrze Miernictwa swojej macierzystej uczelni. W 1909 obronił doktorat, w 1911 habilitował się i rozpoczął wykłady z miernictwa oraz rachunku wyrównawczego, od 1912 był profesorem nadzwyczajnym, a od 1918 zwyczajnym. W czasie I wojny światowej kontynuował w Wiedniu działalność dydaktyczną dla studentów nieuczestniczących bezpośrednio w działaniach wojennych (w ramach Komitetu Techników Polskich założonego w 1915).
Po I wojnie światowej był profesorem Politechniki Lwowskiej (z tytułem profesora zwyczajnego), kierownikiem Katedry Miernictwa, dziekanem Wydziału Inżynierii Lądowej (1920), w roku akademickim 1929/1930 rektorem. Prowadził także kursy fotogrametryczne dla oficerów lotnictwa. Wykonywał pionierskie w Polsce pomiary metodą fotogrametryczną. Interesował się szczególnie rachunkiem wyrównawczym, ze szczególnym uwzględnieniem sieci geodezyjnych: światowych, krajowych i lokalnych. Współorganizował państwową służbę geodezyjną w Polsce. Został członkiem założycielem powołanego w 1938 Stowarzyszenia „Towarzystwo Budowy Panoramy Plastycznej Dawnego Lwowa”. W połowie 1935 został mianowany członkiem Okręgowej Komisji Wyborczej nr 71 we Lwowie przed wyborami parlamentarnymi w 1935. 
W okresie sowieckiej okupacji Lwowa nadal prowadził działalność naukową. W sierpniu 1940 był gościem Wszechzwiązkowego Komitetu ds. Nauki ZSRR w Moskwie. Był kandydatem w grudniowych wyborach do rad obwodowych i miejskich sowieckiego Lwowa – 15 grudnia 1940. Został zamordowany przez Niemców w grupie polskich profesorów lwowskich uczelni na Wzgórzach Wuleckich w nocy z 3 na 4 lipca 1941 wraz z jedynym, 33-letnim synem Józefem.
Jego postać jest patronem Katedry Geodezji na Wydziale Budownictwa i Inżynierii Środowiska Politechniki Rzeszowskiej.
Pełnione funkcje.
Działał również społecznie na Politechnice, sprawował funkcję kuratora chóru studentów (na potrzeby tego chóru komponował utwory) oraz kuratora Bratniej Pomocy Studentów.
Publikacje (wybór).
Wydał ponad 30 prac naukowych, w tym:

</doc>
<doc id="135489" url="https://pl.wikipedia.org/wiki?curid=135489" title="Uniwersytet Marii Skłodowskiej-Curie w Lublinie">
Uniwersytet Marii Skłodowskiej-Curie w Lublinie



</doc>
<doc id="135494" url="https://pl.wikipedia.org/wiki?curid=135494" title="Stjepan Mesic">
Stjepan Mesic



</doc>
<doc id="135495" url="https://pl.wikipedia.org/wiki?curid=135495" title="Retikulocyt">
Retikulocyt

Retikulocyt, retykulocyt, proerytrocyt (skrótowo Ret.) – niedojrzała postać krwinki czerwonej, która w szlaku erytropoezy bezpośrednio poprzedza dojrzałą krwinkę czerwoną, czyli erytrocyt. Jego powstawanie jest związane głównie z uzupełnianiem fizjologicznie niszczonych krwinek czerwonych oraz wyrównywaniem (kompensacją) skutków zdarzeń lub chorób w których dochodzi do utraty, czy niszczenia erytrocytów (np. krwotoków, zimnicy).
Proerytrocyty zostały odkryte w 1890 roku przez Paula Ehrlicha, niemieckiego bakteriologa i chemika.
Dojrzewanie retikulocytów.
Retikulocyty w procesie powstawania krwinek czerwonych powstają w szpiku kostnym z ortochromatycznych erytroblastów. W ciągu 2–4 dni dojrzewają bezpośrednio do erytrocytu, dojrzałej krwinki czerwonej. W stanie zdrowia do krwi przedostają się dwu-trzydniowe retikulocyty, gdzie w ciągu doby dochodzi do ich przekształcenia się do w pełni dojrzałego erytrocytu. Liczba retikulocytów we krwi stanowi około 40% ogólnej puli retikulocytów całego organizmu.
W stanach zmniejszonej liczności erytrocytów, czy to w wyniku choroby (niedokrwistości), po urazach (krwotoki), czy też fizjologicznie (np. u ludzi przebywających na dużych wysokościach n.p.m.), do krwi uwalniane są młodsze retikulocyty, czasem nawet jednodniowe. Całkowity czas ich dojrzewania nie ulega jednak istotnym zmianom.
Budowa retikulocytów.
Retikulocyty są pozbawionymi jądra komórkami wielkości 8–10 μm, których charakterystyczną cechą jest obecność "substantia reticulofilamentosa" (dosł. "substancji włókienkowej siateczki"). Siateczka ta jest pozostałością kwaśnych białek jądrowych zbudowanych z RNA. Brak jądra i obecność kwasu rybonukleinowego jest więc cechą pozwalającą odróżnić je od innych komórek krwi lub szpiku kostnego.
Retikulocyty, zwłaszcza dojrzałe, są komórkami zdolnymi do przenoszenia tlenu. Są jednak mniej wydajne od erytrocytów. Zawierają &gt;80%, a w przypadku retikulocytów krwi obwodowej &gt;95–97% masy hemoglobiny dojrzałego erytrocytu. Są większe od krwinek czerwonych, przez co stężenie hemoglobiny w retikulocytach jest mniejsze niż w erytrocytach. Te dwa fakty – często niepełna pula hemoglobiny i jej niższe stężenie, tłumaczy mniejszą zdolność wiązania tlenu.
Retikulocyty wykazują wyższą oporność osmotyczną w porównaniu do erytrocytów.
Informacją istotną diagnostycznie może być określenie udziału młodych retikulocytów (tzn. tych, które typowo znajdują się w szpiku) we krwi obwodowej. W tym celu przyjęto podział retikulocytów umownie określający ich wiek.
Najstarszą klasyfikacją jest czteroklasowy podział według Ludwiga Heilmeyera – klasyfikacja Heilmeyera. Dzieli ona retikulocyty na I, II, III i IV frakcji na podstawie cech morfologicznych (wyglądu) komórek rozmazu barwionego w celu ukazania retikulocytów. Dwie pierwsze klasy fizjologicznie we krwi obwodowej dorosłego człowieka występują szacunkowo w &lt;10%.
Podział ze względu na zawartość RNA wyróżnia 3 frakcje: młode, średnio dojrzałe i dojrzałe. Standaryzowany podział dzieli retikulocyty na młode i niedojrzałe.
Oznaczanie liczby retikulocytów.
Retikulocyty zlicza się we krwi obwodowej w celu określenia zdolności erytropoetycznej szpiku (zdolności wytwarzania krwinek czerwonych). Krew do tego badania pobiera się na typowy antykoagulant morfologiczny – wersenian potasowy.
Czas oznaczania względnej liczby retikulocytów (R% lub R‰) powinien być możliwie krótki: jeśli próbka przechowywana jest w temperaturze pokojowej – do 8 godzin, zaś w około 4 °C (2–6 °C) – do 3 dni. Ograniczenia te są konsekwencją postępującego dojrzewania retikulocytów także "in vitro".
Metodą referencyjną określania udziału retikulocytów jest technika immunofenotypowania np. w cytometrii przepływowej. Jest ona jednak metodą bardzo drogą, przez co najmniej rozpowszechnioną. W powszechnym użyciu stosuje się techniki:
Obie wymagają wybarwienia retikulocytów barwnikami ukazującymi RNA – do najczęściej stosowanych należą błękit brylantowy krezylu, błękit siarczanu Nilu, błękit metylenowy nowy. Najczęściej wyniki wyraża się w promilach lub procentach.
Metoda manualna opiera się na zliczaniu w barwionym rozmazie bezjądrzastych komórek zawierających przynajmniej dwie granatowe ziarnistości połączone nitką. Rozmazy te wykonuje się według ogólnych zasad; ogląda się je pod powiększeniem ok. 1000x.
Wynikiem jest stosunek zliczonych retikulocytów w tysiącu erytrocytów. Wynik taki obarczony jest dużym błędem, stąd oblicza się tzw. skorygowaną liczbę retikulocytów (SLR) według równania:
gdzie R% to względna liczba retikulocytów (w %), zaś Ht to hematokryt: B – u badanego, N – według normy.
Analizatory hematologiczne określają liczbę retikulocytów na podstawie wielkości komórek oraz ich zdolności do pochłaniania, rozpraszania światła lampy analizatora, czy też zdolności jego emisji po wzbudzeniu (luminescencji).
Wynik z analizatorów fałszować mogą elementy podobnej wielkości również zawierające RNA, np. skupiska płytek krwi, fragmenty białaczkowych leukocytów, pasożyty krwi, czy małe leukocyty (obecne przy limfocytozie).

</doc>
<doc id="135496" url="https://pl.wikipedia.org/wiki?curid=135496" title="Stjepan Mesić">
Stjepan Mesić

Stjepan (Stipe) Mesić (ur. 24 grudnia 1934 w Orahovicy) – chorwacki polityk i prawnik, działacz komunistyczny w Socjalistycznej Federacyjnej Republice Jugosławii, w 1990 premier Chorwacji, w 1991 przewodniczący Prezydium Jugosławii, w latach 1992–1994 przewodniczący Zgromadzenia Chorwackiego, prezydent Chorwacji w latach 2000–2010.
Życiorys.
W 1961 ukończył studia prawnicze na Uniwersytecie w Zagrzebiu. W tym samym roku zawarł związek małżeński z Milką Mesić, z którą ma dwie córki. Pracował jako menedżer w państwowym przedsiębiorstwie.
Działacz Związku Komunistów Chorwacji (SKH), wchodzącego w skład Związku Komunistów Jugosławii (SKJ). W 1966 został posłem do parlamentu Socjalistycznej Republiki Chorwacji, a dwa lata później stanął na czele władz miejskich Orahovicy. Aktywny uczestnik Chorwackiej Wiosny, ruchu dążącego do wzmacniania autonomii Chorwacji w ramach Jugosławii. Po jego upadku w połowie lat 70. oskarżony o udział w organizacji kontrrewolucyjnej i skazany na karę 2 lat i 2 miesięcy pozbawienia wolności, obniżoną na skutek apelacji w 1975 do kary 1 roku pozbawienia wolności, którą odbył w więzieniu w miejscowości Stara Gradiška.
Po zwolnieniu nie angażował się w działalność polityczną. Od końca lat 70. pracował w przedsiębiorstwie architektonicznym, później został jego głównym menedżerem. Do aktywności publicznej powrócił na początku 1990 w okresie przemian demokratycznych. Wstąpił wówczas do Chorwackiej Wspólnoty Demokratycznej Franja Tuđmana, został sekretarzem partii, a później przewodniczącym jej komitetu wykonawczego. HDZ zwyciężyła w tym samym roku w pierwszych wielopartyjnych wyborach do trzyizbowego parlamentu. 30 maja 1990 Stjepan Mesić objął urząd premiera, sprawując go do 24 sierpnia 1990. Ustąpił w związku z powołaniem w skład Prezydium Jugosławii, kolegialnej głowy federacji. Od 30 czerwca 1991 do 3 października 1991 pełnił funkcję przewodniczącego tej instytucji (był równocześnie sekretarzem generalnym Ruchu Państw Niezaangażowanych). Został usunięty z Prezydium Jugosławii po tym, jak Chorwacja wystąpiła z rządu federalnego.
We wrześniu 1992, po kolejnych wyborach, został przewodniczącym Zgromadzenia Chorwackiego. Funkcję tę pełnił do maja 1994. Odszedł z HDZ po konflikcie z władzami tej partii, dołączając do ugrupowania HND, które w wyborach w 1995 poniosło porażkę. W 1997 przeszedł do Chorwackiej Partii Ludowej (HNS), obejmując w jej strukturach stanowisko wiceprzewodniczącego.
W 2000 wystartował w wyborach prezydenckich rozpisanych po śmierci Franja Tuđmana. Poparły go poza HNS także m.in. Chorwacka Partia Chłopska i Istryjskie Zgromadzenie Demokratyczne. W pierwszej turze otrzymał 41,1% głosów, a w drugiej 59,0% głosów, pokonując Dražena Budišę. Urząd prezydenta objął 18 lutego 2000. W 2005 z powodzeniem ubiegał się o reelekcję w kolejnych wyborach, mając wsparcie większości ugrupowań opozycyjnych wobec HDZ. W pierwszej turze otrzymał 48,9% głosów, a w drugiej z wynikiem 65,9% zwyciężył Jadrankę Kosor. Drugą kadencję prezydencką zakończył 18 lutego 2010. W 2016 był kandydatem centrolewicowej koalicji na posła (z rekomendacji Chorwackiej Partii Emerytów), jednak nie uzyskał mandatu.

</doc>
<doc id="135497" url="https://pl.wikipedia.org/wiki?curid=135497" title="Stipe Mesić">
Stipe Mesić



</doc>
<doc id="135500" url="https://pl.wikipedia.org/wiki?curid=135500" title="Śpiew gregoriański">
Śpiew gregoriański



</doc>
<doc id="135501" url="https://pl.wikipedia.org/wiki?curid=135501" title="Autokefaliczna cerkiew">
Autokefaliczna cerkiew



</doc>
<doc id="135502" url="https://pl.wikipedia.org/wiki?curid=135502" title="Mazurek (ciasto)">
Mazurek (ciasto)

Mazurek – tradycyjne, niskie, słodkie ciasto kuchni polskiej.
Mazurki piecze się w okresie Wielkanocy. Sporządza się je z każdego rodzaju ciast. Często składane są z dwóch warstw ciast różnego rodzaju. Najbardziej typowe mazurki powstają z płatów kruchych, biszkoptowo-tłuszczowych, orzechowych. Jeszcze w dawnej kuchni polskiej wytwarzano też m.in. mazurki z ciasta makaronikowego i marcepanowego. Brzegi górnej powierzchni placka zaznacza się rysunkiem z ciasta lub masy orzechowej lub migdałowej. Popularne jest też wykonywanie na wierzchu kratki z ciasta. Mazurek często przekłada się lub pokrywa (nadziewa) jego wierzch masami (np. orzechową, migdałową, kajmakową, pomarańczowo-jabłkową), marmoladą lub dżemem. Wierzch wykańcza się najczęściej polewą, lukrem lub galaretką i zdobi owocami (suszonymi, kandyzowanymi lub z syropu), orzechami, bakaliami.
Mazurki powinny być niskie, do ok. 4 cm. Wypieka się je w różnych kształtach – najczęściej są prostokątne (w tym kwadratowe). Spotykane są też mazurki w kształcie rombów, trójkątne, owalne, okrągłe. Bogato zdobione mazurki często pełnią funkcję ozdobną.
„Mazurek orzechowy” wpisany jest na "Listę produktów tradycyjnych" Ministerstwa Rolnictwa i Rozwoju Wsi w kategorii „Wyroby piekarnicze i cukiernicze” w województwie kujawsko-pomorskim. Na ciasto składa się kruchy, płaski placek w kształcie prostokąta (w tym kwadratu), pokryty warstwą gęstego kremu z orzechów włoskich i udekorowany bakaliami.

</doc>
<doc id="135503" url="https://pl.wikipedia.org/wiki?curid=135503" title="Cenobici">
Cenobici



</doc>
<doc id="135505" url="https://pl.wikipedia.org/wiki?curid=135505" title="Ewangelie">
Ewangelie



</doc>
<doc id="135506" url="https://pl.wikipedia.org/wiki?curid=135506" title="Wrońskian">
Wrońskian

Wrońskian – wyznacznik znajdujący zastosowanie w rachunku różniczkowym i równaniach różniczkowych, opracowany przez polskiego matematyka Józefa Hoene-Wrońskiego, nazwany tak na jego cześć.
Jednym z zastosowań jest użycie lematu Wrońskiego do znajdowania układów funkcji liniowo niezależnych.
Definicja.
Niech formula_1 będą formula_2-krotnie różniczkowalnymi funkcjami. Macierz funkcji i ich pochodnych kolejnych rzędów 
nazywa się macierzą fundamentalną lub macierzą Wrońskiego.
Wrońskianem nazywa się wyznacznik macierzy fundamentalnej,
W algebrze różniczkowej uogólnia się to pojęcie w naturalny sposób. Niech F będzie ciałem różniczkowym, formula_5 Wrońskianem tych elementów nazywamy wyznacznik macierzy
W tym przypadku zachodzi twierdzenie:
Niech "F" będzie ciałem różniczkowym, "C" jego ciałem stałych. Wtedy formula_7 są liniowo zależne nad C wtedy i tylko wtedy gdy ich wrońskian jest tożsamościowo równy 0.
Własności.
Jeżeli funkcje są liniowo zależne w danym zbiorze, to ich wrońskian jest w tym zbiorze tożsamościowo równy zeru. Twierdzenie odwrotne nie jest prawdziwe, czego przykładem są funkcje
oraz
Przykład zastosowania.
Sprawdzić czy podane funkcje wektorowe formula_10 oraz formula_11 tworzą układ fundamentalny rozwiązań układu równań różniczkowych zwyczajnych pierwszego rzędu postaci: formula_12
"Rozwiązanie:"
Sprawdzamy najpierw czy podane funkcje są rozwiązaniami danego układu równań
a) formula_13 tzn. formula_14 jest rozwiązaniem.
b) formula_15 tzn. formula_16 również jest rozwiązaniem.
Aby sprawdzić czy powyższe funkcje tworzą układ liniowo niezależny wykorzystamy wrońskian:
Oznaczmy(jak w definicji wrońskianu): formula_17
Wtedy: formula_18
c) formula_19
Wrońskian jest niezerowy, co oznacza, że funkcje tworzą układ liniowo niezależny.
Z podpunktów a), b) i c) oraz z faktu, że rozwiązania należą do przestrzeni formula_20 wnioskujemy, że układ formula_21 jest układem fundamentalnym rozwiązań danego układu równań dla formula_22

</doc>
<doc id="135508" url="https://pl.wikipedia.org/wiki?curid=135508" title="Stanisław Gościniak">
Stanisław Gościniak

Stanisław Kazimierz Gościniak (ur. 18 lipca 1944 w Poznaniu) – polski siatkarz i trener siatkarski.
Życiorys.
Reprezentował kluby Gwardia Wrocław (do 1968 roku) i Resovia. Z Resovią zdobył 4 tytuły mistrza Polski (1971–1975), 1 srebrny medal i 2 brązowe.
Z drużyną tą sięgnął też po klubowe wicemistrzostwo świata w 1975 roku.
Był mistrzem świata w Meksyku w 1974; został też uznany za najlepszego gracza tych mistrzostw. Zdobył brązowy medal mistrzostw Europy (Stambuł,1967) – a także 2. miejsce w Pucharze Świata w Pradze. Ponadto brał udział w dwóch igrzyskach olimpijskich (Meksyk 1968 – 5. miejsce, Monachium 1972 – 9. miejsce).
Polskę reprezentował 218 razy (1965–1974). Był jednym z najlepszych rozgrywających na świecie.
W 1977 roku ukończył AWF i podjął pracę z AZS Częstochowa. Z klubem tym zdobył czterokrotnie mistrzostwo Polski (1990, 1994, 1995, 1997), trzykrotnie wicemistrzostwo (1991, 1992, 2001), raz Puchar Polski (1998) i raz superpuchar (1995).
W latach 1986–1987 był trenerem męskiej reprezentacji Polski, która podczas mistrzostw świata w Paryżu zajęła dziewiąte miejsce.
Funkcję tę pełnił ponownie w latach 2003–2004. Prowadził m.in. drużynę na igrzyskach olimpijskich w Atenach w 2004 (5–8. miejsce).
Od kwietnia 2009 jest trenerem reprezentacji Polski juniorów.
27 października 2005 został członkiem "Volleyball Hall of Fame" – siatkarskiej „Galerii Sław” mieszczącej się w Holyoke.
W latach 80. został pozyskany przez Gromosława Czempińskiego do współpracy ze Służbą Bezpieczeństwa PRL jako tajny współpracownik o pseudonimie Stin. W 2010 r., na potrzeby udziału w wyborach samorządowych, złożył oświadczenie lustracyjne, uznane 28 grudnia 2015 r. przez Sąd Okręgowy w Gliwicach za niezgodne z prawdą.

</doc>
<doc id="135510" url="https://pl.wikipedia.org/wiki?curid=135510" title="Zygmunt Wyrobek">
Zygmunt Wyrobek

Zygmunt Wyrobek (ur. 3 marca 1872 w Krakowie, zm. 19 lutego 1939 tamże) – polski pedagog i wychowawca harcerzy, jeden z twórców harcerstwa w Krakowie, bliski współpracownik Andrzeja Małkowskiego. Aktywny instruktor Towarzystwa Gimnastycznego „Sokół”; członek Państwowej Rady Wychowania Fizycznego oraz wizytator szkół.
Udział w Sokole.
W 1894 sędziował pierwszy mecz w historii polskiej piłki nożnej, jaki rozegrano podczas zawodów na II Zlocie Młodzieży Sokolej we Lwowie. Mecz trwał tylko 6 minut, gdyż pod naciskiem kierownictwa zlotu sędzia musiał zakończyć spotkanie po zdobyciu przez Włodzimierza Chomickiego pierwszej bramki – "match footbalistów" miał być tylko pokazem, a oczekiwano na zawody gimnastyczne.
Był kierownikiem zawodów podczas największego zlotu sokolstwa w Galicji, który odbył się w Krakowie w dniach 14–17 lipca 1910 roku w 500 rocznicę zwycięstwa wojsk polsko-litewskich w bitwie pod Grunwaldem. W zlocie uczestniczyło 7097 sokołów, w tym 781 osób z ziem zaboru pruskiego i rosyjskiego, z Rosji, Francji i Ameryki. Ze wszystkich zaborów przybyło 711 sokolic z oddziałów żeńskich. W zlocie uczestniczył również 70-osobowy oddział konny. W wolnych ćwiczeniach gimnastycznych, w dniu 16 lipca, brało udział 3116 sokołów, zaś 17 lipca – 3312 sokołów. Obok zawodów lekkoatletycznych odbyły się zawody pływackie, w strzelectwie, zapasach, szermierce, kolarstwie, jeździe konnej i wioślarstwie. W czasie zlotu dokonano odsłonięcia Pomnika Grunwaldzkiego, który ufundował Ignacy Paderewski.
Skauting i harcerstwo.
We wrześniu 1910 uczniowie I Gimnazjum św. Anny w Krakowie założyli pierwszy w Krakowie skautowy „Zastęp Kruków”; zastęp ten prowadził Władysław Smolarski. W 1911 krakowski działacz Sokoła, Zygmunt Wyrobek w oparciu o „Zastęp Kruków” założył Drużynę Skautów im. Tadeusza Kościuszki – była to pierwsza drużyna skautowa w Krakowie.
W marcu Zygmunt Wyrobek został Komendantem Miejscowym w Krakowie. We wrześniu kierował ćwiczeniami ośmiu skautowych drużyn krakowskich w Kostrzu. Odbierał przyrzeczenie skautowe od 14-letniego Józka Grzesiaka, przyszłego „Czarnego”.
Ruch skautowy w Krakowie rozwijał się bardzo szybko, w 1911 roku istniały już trzy oddziały skupiające 225 uczniów, zaś w 1913 roku – 20 drużyn i 907 osób.
Autor podręczników harcerskich "Vademecum skauta" i "Harcerz w polu" (1926), a także innych książek, m.in. "Niezwykła podróż" (1921).
Praca zawodowa.
Zygmunt Wyrobek był uczniem dr. Henryka Jordana i po jego śmierci kierownikiem jordanowskiego parku w Krakowie.
Zygmunt Wyrobek zawodowo związany był z Uniwersytetem Jagiellońskim w Krakowie, pełnił tam funkcję wizytatora wychowania fizycznego i wykładowcy Studium Pedagogicznego.
Bezpośrednio po zakończeniu I wojny światowej utworzono przy Uniwersytecie Jagiellońskim roczne Państwowe Kursy Wychowania Fizycznego. W Krakowie, głównie dzięki staraniom prof. Wydziału Lekarskiego UJ Stanisława Ciechanowskiego, gorącego orędownika reaktywowania przedwojennego Studium WF, zorganizowano trzy takie kursy. Kierownikiem pierwszego z nich był sam Ciechanowski, pozostałych dwóch dr Zygmunt Wyrobek. Łącznie na trzech kursach kwalifikacje zdobyły 124 osoby.

</doc>
<doc id="135512" url="https://pl.wikipedia.org/wiki?curid=135512" title="Liczba koordynacyjna">
Liczba koordynacyjna

Liczba koordynacyjna w chemii dotyczy głównie związków kompleksowych i związków metaloorganicznych i jest definiowana, na trzy, nieco różne sposoby:
Liczba koordynacyjna jest wielkością, która służy do stwierdzania, czy dany kompleks jest w stanie przyjąć jeszcze jakieś dodatkowe ligandy, czy też jego sfera koordynacyjna jest już całkowicie zapełniona. Współcześnie jednak, ze względu na trudności w ustalaniu tej liczby dla wielu złożonych związków kompleksowych, odchodzi się od tego pojęcia na rzecz dokładnego obliczania liczby elektronów tworzących układ wiązań danego związku.
Z podanych wyżej definicji, pierwsze dwie są oficjalnie uznane przez komisję terminologiczną IUPAC, zaś trzecia, mimo że formalnie nie uznawana, jest bardzo często stosowana, zwłaszcza w chemii metaloorganicznej. Pierwsza z tych definicji ignoruje fakt, że między metalem atomu, a atomami ligandów mogą występować wiązania wielokrotne. Gdy ligand łączy się w ten sposób z metalem, w rzeczywistości "blokuje" on więcej rzeczywistych miejsc koordynacyjnych, niż to wynika z tej definicji. Druga definicja jest nieco lepsza, ale ignoruje z kolei fakt istnienia ligandów π, które łączą się z metalem wyłącznie przez wiązania π, a zatem według tej definicji nie "blokują" żadnych miejsc koordynacyjnych. W rzeczywistości jednak, po przyłączeniu ligandu π miejsca koordynacyjne są blokowane, tak jak to wynika z rachunku elektronów.
Ostatnia definicja najlepiej "przekłada" liczbę elektronów uczestniczących w powstaniu wiązań między metalem i ligandami na liczbę koordynacyjną, ale z różnych względów nie jest powszechnie akceptowana. Definicje 2 i 3 ignorują istnienie kompleksów przyłączeniowych, gdzie zamiast wiązań atomowych jony są związane przyciąganiem elektrostatycznym.
W przypadku wielu związków kompleksowych zastosowanie do nich różnych definicji prowadzi do różnych rezultatów. Np. dla kompleksu cyklopentadienylowego, pokazanego na rysunku poniżej (M = dowolny atom metalu):
według pierwszej definicji liczba koordynacyjna wynosi: 8 (5 atomów węgla przyłączonych bezpośrednio z ligandu cyklopentadienylowego + 3 atomy chloru); według drugiej: 3 (atomy chloru są przyłączone wiązaniami σ, zaś wszystkie atomy węgla z cyklopentadienylu wiązaniami π); wreszcie według trzeciej jest to dla M = np. Mangan 9, gdyż w tworzeniu całego układu wiązań uczestniczy łącznie 18 elektronów (z manganu 7 + 5 z ligandu cyklopentadienylowego + 2×3 z ligandów chlorkowych).

</doc>
<doc id="135516" url="https://pl.wikipedia.org/wiki?curid=135516" title="Ivo Sanader">
Ivo Sanader

Ivo Sanader, również Ivica Sanader (ur. 8 czerwca 1953 w Splicie) – chorwacki polityk, publicysta i literaturoznawca, działacz Chorwackiej Wspólnoty Demokratycznej i jej przewodniczący w latach 2000–2011, poseł do Zgromadzenia Chorwackiego, premier Chorwacji w latach 2003–2009.
Życiorys.
Kształcił się w katolickiej szkole średniej NKG w Zagrzebiu, następnie wyjechał do Rzymu, gdzie przez rok studiował filozofię. Później wraz z żoną wyjechał do Austrii, na Leopold-Franzens-Universität Innsbruck kształcił się w zakresie literatury porównawczej i romanistyki. Tamże doktoryzował się w 1982 na podstawie pracy poświęconej twórczości francuskiego dramatopisarza Jeana Anouilha. Po powrocie do Splita pracował w dziale marketingu przedsiębiorstwa turystycznego, w 1983 został redaktorem programowym, a w 1988 redaktorem naczelnym wydawnictwa Logos. Wyjechał później do Austrii, gdzie prowadził własną działalność gospodarczą. Publikował liczne artykuły poświęcone literaturze w periodykach chorwackich i zagranicznych, jest również autorem kilku książek, w tym współredaktorem zbioru poezji wydanego również w języku polskim pt. "W tej strasznej chwili: antologia współczesnej wojennej liryki chorwackiej" (Krupski i S-ka, Warszawa 1996).
W 1990, podczas pobytu w Innsbrucku, założył lokalną strukturę Chorwackiej Wspólnoty Demokratycznej. W 1991 został kierownikiem literackim Chorwackiego Teatru Narodowego w Splicie. W 1992 wszedł w skład chorwackiego parlamentu. W 1993 objął stanowisko wiceministra spraw zagranicznych. W latach 1995–1996 kierował kancelarią prezydenta Franja Tuđmana, będąc jednocześnie sekretarzem generalnym narodowej rady bezpieczeństwa i obrony (VONS). Następnie powrócił do resortu spraw zagranicznych na poprzednią funkcję.
W 2000, 2003 i 2007 ponownie wybierany do Zgromadzenia Chorwackiego, w parlamencie zasiadał do 2011. Również w 2000 został nowym przewodniczącym HDZ, która wówczas znalazła się w opozycji. Kierowana przez niego partia wygrała kolejne wybory parlamentarne, 23 grudnia 2003 Ivo Sanader objął urząd premiera. HDZ zwyciężyła także w wyborach w 2007, dzięki czemu 12 stycznia 2008 jej lider mógł sformować swój drugi gabinet. Ustąpił niespodziewanie na początku lipca 2009. Wśród przyczyn dymisji wskazywano nierozwiązanie sporu ze Słowenią o rozgraniczeniu wód morskich Zalewu Pirańskiego i terenów granicznych nad rzeką Mura.
Podczas konwencji HDZ w Zagrzebiu 4 lipca 2009 został zastąpiony przez dotychczasową wicepremier Jadrankę Kosor na stanowisku przewodniczącego partii. 6 lipca parlament zatwierdził ją również na urzędzie premiera.
Wkrótce po rezygnacji wszczęto wobec niego postępowania karne w sprawach korupcyjnych. W styczniu 2010 został wykluczony z Chorwackiej Wspólnoty Demokratycznej. Powrócił do wykonywania mandatu poselskiego (zawieszonego na czas pełnienia funkcji rządowych), uzyskując immunitet parlamentarny. 9 grudnia 2010, tuż przed jego uchyleniem, wyjechał do Austrii. Na wniosek chorwackich władz był poszukiwany za pośrednictwem Interpolu. 10 grudnia został zatrzymany na autostradzie Tauern w Austrii, następnie przewieziony do aresztu śledczego w Salzburgu w oczekiwaniu na ekstradycję, do której doszło w lipcu 2011.
Zarzucono mu w różnych śledztwach m.in. przyjęcie łapówki 470 tysięcy euro w związku z pożyczką dla Chorwacji z austriackiego banku, a także przyjęcie łapówki 10 milionów euro od przedstawiciela węgierskiego koncernu MOL w zamian za umożliwienie mu uzyskania dominującej pozycji w chorwackim przedsiębiorstwie paliwowym INA. W 2012 został uznany za winnego zarzucanych mu przestępstw i skazany na karę 10 lat pozbawienia wolności. Kara została w postępowaniu odwoławczym obniżona do 8 lat i 6 miesięcy pozbawienia wolności (wyrok ten z powodów proceduralnych został jednak uchylony do ponownego rozpoznania w 2015). Kolejne wyroki skazujące zapadły wobec byłego premiera w innych postępowaniach dotyczących korupcji.
Był odznaczony różnymi krajowymi orderami, w tym Wielkim Orderem Królowej Jeleny. Po prawomocnym wyroku skazującym prezydent Ivo Josipović wydał decyzję pozbawiającą go chorwackich orderów.
Życie prywatne.
Ivo Sanader jest żonaty, ma dwie córki.

</doc>
<doc id="135520" url="https://pl.wikipedia.org/wiki?curid=135520" title="Józef Kremer">
Józef Kremer

Józef Kremer (ur. 22 lutego 1806 w Krakowie, zm. 2 czerwca 1875 tamże) – polski polihistor: filozof, estetyk, encyklopedysta, historyk sztuki, prekursor psychologii.
Życie.
Syn Josepha Kremera (1769-1848) z Opawy oraz Marii Anny Erb (1769-1828) pochodzącej z zamożnej szlacheckiej rodziny z Karlsbadu. Uczęszczał do gimnazjum św. Anny w Krakowie, a od 1823 studiował filozofię i prawo na Uniwersytecie Jagiellońskim. Po uzyskaniu stopnia magistra edukację uzupełniał w Berlinie, Heidelbergu i Paryżu (1828-1830). W Berlinie słuchał wykładów Georga Wilhelma Friedricha Hegla, Friedricha Daniela E. Schleiermachera, Carla Rittera, Eduarda Gansa i Friedricha Carla Savigny’ego, w Heidelbergu – m.in. Antona Friedricha J. Thibauta. Podczas dalszych studiów w Paryżu uczęszczał na wykłady Jeana-Baptiste’a Say’ego, François Guizota oraz Abla-François Villemaina. Uczestniczył w powstaniu listopadowym (ranny w bitwie pod Grochowem). Od 1847 wykładał filozofię na UJ, a od 1853 estetykę i historię sztuki w krakowskiej Szkole Sztuk Pięknych. Był jednym z autorów haseł do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii.
W latach 1865–1866 pełnił urząd dziekana Wydziału Filozoficznego, a w latach 1870–1871 rektora UJ. Należał do Towarzystwa Przyjaciół Sztuk Pięknych w Krakowie, Towarzystwa Naukowego Krakowskiego, Towarzystwa Archeologicznego w Wilnie, Towarzystwa Zachęty Sztuk Pięknych w Warszawie, Towarzystwa Przyjaciół Nauk w Poznaniu. W 1872 współzakładał Akademię Umiejętności, w której był dyrektorem Wydziału Historyczno-Filozoficznego, przewodniczącym Komisji Filozoficznej, członkiem Komisji Historii Sztuki oraz Komisji Archeologicznej.
Został pochowany na Cmentarzu Rakowickim w Krakowie.
Twórczość.
Prace Kremera zebrał i wydał w 12 tomach Henryk Struve (Warszawa 1877-1880).
Kremer jest prekursorem naukowego uprawiania psychologii w Polsce: przeprowadził systematyczny podział zjawisk psychicznych na świadome i nieświadome, zaś antropologię rozumiał jako naukę o ich wzajemnej relacji. W historii sztuki jako pierwszy w Polsce zaczął stosować poprawną terminologię stylową.
Rodzina.
Rodzeństwo Józefa Kremera: Karol Roman Kremer (1812-1860) – architekt krakowski; Aleksander August Kremer (1813-1880) – lekarz i społecznik.
Potomstwo Józefa Kremera i Marii Mączyńskiej (1824-1897): Helena (1846-1921), Józef (1848-1906), Maria (1854-1883). Helena w 1869 poślubiła lekarza i profesora Uniwersytetu Jagiellońskiego Lucjana Rydla (1833-1895), z którym miała siedmioro dzieci, w tym słynnego pisarza i poetę Lucjana Rydla (1870-1918). Józef ożenił się z Heleną Epstein. Najmłodsza Maria wyszła za mąż za znanego historyka Stanisława Smolkę (1854-1924).

</doc>
<doc id="135521" url="https://pl.wikipedia.org/wiki?curid=135521" title="Gematria">
Gematria

Gematria (hebr. גימטריה z grec. γεωμετρια) – system numerologii opierający się na języku i alfabecie hebrajskim, zaś samo słowo "gematria" pochodzi od greckiego słowa "geometria". Istnieje kilka form gematrii, między innymi "odkryta" i "mistyczna".
Gematria odkryta.
Jest to najbardziej powszechna forma "gematrii", używana czasami w Talmudzie i Midraszu i szczególnie popularna u wielu potalmudycznych komentatorów. Polega na przekształcaniu słów na liczby, zwykle przez przypisanie liczby do każdej litery alfabetu hebrajskiego. Po konwersji na liczbę słowa są porównywane do podobnie przekształconych innych słów i z podobieństw wyciągane są wnioski. Komentarzem niemal w całości poświęconym "gematrii" jest Baal ha-Turim autorstwa rabina Jakuba ben Aszera.
Gematria była często używana przez Maharala z Pragi i chasydzkich komentatorów Tory (jak na przykład Sefath Emmeth z Góry Kalwarii).
Gematria mistyczna.
Gematria mistyczna jest systemem rozpoznawania związków między sefirami a literami alfabetu hebrajskiego. System ten był rozwijany przez mistyczny nurt judaizmu, w pismach takich jak Zohar. 
Przykładem zastosowania gematrii są liczby hebrajskie. Choć są 22 litery hebrajskie, do wyrażenia liczb w zakresie od 1 do 999 potrzebnych jest 27 znaków – po dziewięć dla jednostek, dziesiątek i setek. Mistyczny hebrajski system notacji liczb uzupełnia brakujące pięć znaków tak zwanymi "sofit" – formami liter końcowych stosowanymi na końcu wyrazów. Znaki te nie są używane w niemistycznej numeracji.

</doc>
<doc id="135522" url="https://pl.wikipedia.org/wiki?curid=135522" title="Biegus Bonapartego">
Biegus Bonapartego



</doc>
<doc id="135523" url="https://pl.wikipedia.org/wiki?curid=135523" title="Małżonkowie">
Małżonkowie

Małżonkowie – osoby, które zawarły małżeństwo: mąż (mężczyzna) lub żona (kobieta). W legislacjach wielu państw małżonków mogą stanowić jeden mężczyzna i jedna kobieta (różnopłciowi małżonkowie monogamiczni). W niektórych państwach zalegalizowano małżeństwo osób tej samej płci (małżeństwo jednopłciowe, małżeństwo homoseksualne). W niektórych krajach legalne są również małżeństwa poligamiczne i wówczas małżonków stanowią: jeden mąż z wieloma żonami (wielożeństwo, poligynia) lub rzadziej jedna żona z wieloma mężami (wielomęstwo, poliandria).
Termin współmałżonek oznacza relację jednego z małżonków wobec drugiego. Po owdowieniu mąż to wdowiec, a żona to wdowa. Po rozwodzie małżonkowie to eksmałżonkowie lub rozwodnicy.
Referencje kulturowe.
Plemiona Celtów.
Ze względu na to, że Celtowie żyli w dużej części Europy, trudno jest generalizować ich zwyczaje i tradycje. Istnieją przesłanki, by twierdzić, że Celtowie praktykowali poligamię oraz egalitaryzm i partnerstwo (mężowie i żony dzielili się dobrami). Wiadomo, że w przypadku śmierci jednego z małżonków, druga strona otrzymywała na własność wspólnie zgromadzone dobra. Prezenty ślubne były własnością kobiety jako zabezpieczenia w przypadku rozwodu. Pozycja płci w związku celtyckim była generalnie równa.
Według Arystotelesa związki homoseksualne u Celtów były szanowane oraz uznawane (starożytni Grecy mieli kontakt z Celtami).
Plemiona Słowian.
Niewiele wiadomo o związkach wczesnych Słowian. Wiadomo jednak, że związki formalne Słowian były oparte na egzogamicznych klanach, przy czym związanie się z kimś nie oznaczało wykluczenia z klanu urodzenia, w przeciwieństwie do większości grup indoeuropejskich.
Nie wiadomo dokładnie, jaki stosunek do związków osób tej samej płci mieli starożytni Słowianie.
Małżonkowie w Biblii.
Mąż w Biblii.
Według Starego Testamentu, mąż to mężczyzna żyjący z kobietą w związku małżeńskim. W Biblii odpowiedniki tego słowa — hebrajski ("’isz") i grecki ("anér") — oznaczają "człowieka; mężczyznę". W odniesieniu do męża używane są także inne słowa hebrajskie: "’adòn" ("pan"), "bá‛al" ("właściciel; pan") oraz "réa‛" ("towarzysz; przyjaciel"). W Izraelu "mężem" nazywano również mężczyznę zaręczonego, a jego narzeczoną określano mianem "żony".
W czasach patriarchów mąż i ojciec był kapłanem oraz sędzią swej rodziny, a w całych dziejach opisanych w Biblii nieodmiennie cieszył się głębokim szacunkiem.
Żona w Biblii.
Według Biblii, żoną jest kobieta pozostająca z mężczyzną w związku małżeńskim. Hebrajski wyraz "’iszszáh" (dosł. "żeński człowiek") odnosi się zarówno do "kobiety", jak i do "żony", którą nazywano też "własnością męża". Greckie słowo "γυνή" (gyné) także może oznaczać "żonę" oraz ogólnie "kobietę".
Pochodzenie wyrazu "żona".
Język polski.
Słowo "żona" ma pochodzenie prasłowiańskie od słowa *"žena", które z kolei ma źródło w praindoeuropejskim morfemie *"gwen" (*"gʷenā"). Są to słowa oznaczające kobietę, wiązane ze słowem oznaczającym "rodzić". Praindoeuropejskie "gʷ" uległo palatalizacji do "ž". Ten sam źródłosłów mają takie słowa z innych języków indoeuropejskich, jak angielskie "queen" (królowa), staroirlandzkie "ben" (kobieta), gockie "qinō" (kobieta, żona) i in.
Przed rekonstrukcją praindoeuropejskiego źródłosłowu, pochodzenia słowa "żona" doszukiwano się w staropolskim "żonąć", mającym oznaczać 'gnać', 'zająć', 'pędzić', 'porwać'. Zygmunt Gloger w „Encyklopedii staropolskiej ilustrowanej” podaje: "mówiono np.: „pasterze żoną trzody z pastwisk”, – „śmierć tak dobrego jak złego jedną drogą żenie”, – „wicher deszcz żenie”, – „rzeka z gór żenie” (rwie, płynie raptownie). Stąd powstał u pierwszych Lechitów wyraz żona, oznaczający niewiastę porwaną, pochwyconą, przygnaną w małżeństwo, jak to było obyczajem narodowym u starożytnych Słowian. Stanowisko kobiety i żony w dawnej Polsce było takie samo jak u ludów zachodniej Europy a o całe niebo różniące się w pojęciach od obyczaju Słowian wschodnich i południowych."

</doc>
<doc id="135526" url="https://pl.wikipedia.org/wiki?curid=135526" title="Andrzej Towiański">
Andrzej Towiański

Andrzej Tomasz Towiański (ur. 1 stycznia 1799 w Antoszwińciach, zm. 13 maja 1878 w Zurychu) – polski ziemianin, filozof i przywódca religijny, mesjanista. Charyzmatyczny przywódca towiańczyków, organizacji zwanej też "Kołem Sprawy Bożej".
Życiorys.
Pochodził z Wileńszczyzny. Był synem Jakuba i Izabelli z domu Pomarnackiej. Studiował prawo na Cesarskim Uniwersytecie Wileńskim, był asesorem Sądu Głównego w Wilnie. 11 maja 1828 w tamtejszym kościele oo. Bernardynów doznał objawienia religijnego. Utwierdziło go to w przekonaniu, które towarzyszyło mu od dziecka, że walką z bronią w ręku, wynikającą z nienawiści do drugiego człowieka, nie da się zmienić rzeczywistości na lepszą.
W 1830 roku ożenił się z Karoliną Maksówną. W 1837 objął po śmierci ojca majątek w Antoszwińciach. W roku 1840 zostawił rodzinny majątek i rodzinę (w tym piątkę dzieci) i udał się do Paryża, gdzie po klęsce powstania listopadowego przebywała polska elita kulturalna. Zgromadził wokół siebie uczniów spośród emigrantów, m.in. Adama Mickiewicza, Juliusza Słowackiego, Seweryna Goszczyńskiego, Karola Balińskiego, Hieronima Napoleona Bońkowskiego, malarza Walentego Wańkowicza czy fotografa Michała Szweycera.
W 1842 został usunięty z Francji pod zarzutem szpiegostwa na rzecz Rosji. Osiadł na stałe w Zurychu, gdzie do końca życia prowadził swoją działalność. Dwukrotnie udawał się do papieża, aby przekonać go do rewolucji chrześcijańskiej, tj. wprowadzenia zasad ewangelicznych w stosunki międzynarodowe. Niewpuszczony przed oblicze papieskie, pisał listy do Grzegorza XVI i Piusa IX, na które nie otrzymał odpowiedzi.
Został pochowany na cmentarzu Sihlfeld w dzielnicy Wiedikon w Zurychu. Podczas pogrzebu tamtejszy proboszcz ksiądz Lochbrunner "powiedział bardzo wzniosłe słowa nad jego trumną", a H. Bońkowski wyraził nadzieję, że po odzyskaniu niepodległości Polacy przeniosą "te święte zwłoki" do ziemi ojczystej.
Jego żoną była Karolina z domu Max (1805-1878), a ich córką Aleksandra, po mężu Czarnowska (1832-1886), matka inż. Stanisława Czarnowskiego (1864-1926).
Istota towianizmu.
Idee Towiańskiego były połączeniem mistycyzmu z konkretnymi ideami politycznymi, odnoszącymi się bezpośrednio do sytuacji w Europie, do losu Polski i Polaków. Towianizm głosił potrzebę autentycznego naśladowania Chrystusa, widzenia bliźniego nawet we wrogu politycznym. Dlatego Towiański był oskarżany o brak patriotyzmu, a nawet szpiegostwo.
Jego zdaniem świat jest zespołem rozwijających się moralnie, nieśmiertelnych duchów, uszeregowanych w "kolumny", jasne i ciemne (reprezentujące dobro i zło), działających poprzez ludzi. Wszystko zmierza ku doskonałości, choć – jak podkreślał – droga ta jest pełna trudów i wyrzeczeń. Uważał, że Bóg chce, aby wszyscy zostali zbawieni, jednak szanuje ludzką wolę. Upomina świat przez swoich wysłanników, z których pierwszym i najważniejszym był Jezus Chrystus.
Towiańczycy szczególnym kultem obdarzali Napoleona, ponieważ według nich rozpoczął on demokratyzację świata. Sprzeniewierzył się jednak swej misji, stąd też uważali, że muszą ją kontynuować. Jednym z podstawowych założeń towianizmu było przekonanie, że w proces historyczny włączone są posłannictwa poszczególnych narodów, ze szczególnym uwzględnieniem Polaków, Francuzów i Żydów.
W nauce Towiańskiego można dostrzec idee ekumeniczne, rozwinięte później przez W. Sołowjowa, w których można dopatrzyć się analogii do idei głoszonych przez Jana Pawła II. Towiański jako pierwszy nazwał naród żydowski "starszymi braćmi". Określenie to utrwalił Mickiewicz w "Składzie zasad", skąd – jak twierdzą niektórzy – zaczerpnął je i spopularyzował polski papież.
Towiański odrzucał instytucję Kościoła w jej XIX-wiecznym kształcie. Domagał się kościoła wewnętrznego, duchowego. Dla patriotów polskich najbardziej kontrowersyjne były jego idee prymatu Sprawy Bożej nad sprawą niepodległości Narodu.
Upamiętnienie.
26 marca 1915 została odsłonięta ufundowana przez Polaków tablica upamiętniająca Andrzeja Towiańskiego w Zurychu przy Mainaustraße 56.

</doc>
<doc id="135530" url="https://pl.wikipedia.org/wiki?curid=135530" title="Adsorpcja w mikroporach">
Adsorpcja w mikroporach

Adsorpcja w mikroporach przebiega według innego mechanizmu niż adsorpcja w mezoporach, makroporach czy na powierzchni płaskiej. W porach adsorbentu o wymiarach większych niż typowe mikropory, a nawet w tzw. supermikroporach (czyli w porach na granicy rozmiarów mikroporów i mezoporów - rzędu 2-10 średnic cząsteczki adsorbatu), adsorbat może adsorbować się w sposób monowarstwowy, natomiast w typowych mikroporach (2-5 średnic cząsteczki adsorbatu) zjawisko ma inny charakter opisany w teorii objętościowego zapełniania mikroporów (TOZM) M. Dubinina i współpracowników. W ramach TOZM stosuje się szereg izoterm adsorpcji, z których najważniejsza jest izoterma Dubinina-Raduszkiewicza (DR) i jej uogólnienie, izoterma Dubinina-Astachowa (DA). W praktyce do opisu adsorpcji na takich typowych adsorbentach mikroporowatych jak węgle aktywne ("węgle aktywowane") najczęściej stosuje się prostą eksperymentalną izotermę Freundlicha.
Przy opisie adsorpcji w mikroporach należy zwrócić uwagę na problem z ustaleniem ilości takich porów - ze względu na niewielkie rozmiary porów w stosunku do rozmiaru cząsteczek adsorbatu nie opisuje ich dobrze ani powierzchnia ani ich objętość (w praktyce oba pojęcia są jednak stosowane) - zdecydowanie należy unikać pojęcia pojemności monowarstwy a najbezpieczniejsze jest posługiwanie się pojęciem pojemności adsorpcyjnej. W zależności od rodzaju (w szczególności wielkości) stosowanego adsorbatu obserwowana pojemność adsorpcyjna będzie się silnie zmieniać (tzw. efekt sitowy).

</doc>
<doc id="135532" url="https://pl.wikipedia.org/wiki?curid=135532" title="Jaskinie Polski">
Jaskinie Polski

Jaskinie Polski powstawały głównie w wyniku procesów krasowych, tak więc ich rozmieszczenie odpowiada występowaniu skał krasowiejących. Większość z nich znajduje się w południowej części kraju (Tatry, Pieniński Pas Skałkowy, Sudety, Wyżyna Krakowsko-Częstochowska, Góry Świętokrzyskie, Niecka Nidziańska, Roztocze, Karpaty fliszowe). 
Ponad 20% ogólnej liczby jaskiń w Polsce stanowią jaskinie niekrasowe.
Obszary występowania jaskiń w Polsce.
Tatry.
Znajdują się tu 862 jaskinie o łącznej długości przekraczającej 135 km, w tym największe i najgłębsze w Polsce.
Pieniński Pas Skałkowy.
Znajduje się tu 46 zinwentaryzowanych jaskiń, w tym 24 w Pienińskim Parku Narodowym. Najdłuższe z nich to: Jaskinia w Ociemnem (dł. 206 m, den. 48 m), Jaskinia Pienińska (dł. 101 m, den. 18 m) i Jaskinia nad Polaną Sosnówką (dł. 94 m, den.16 m).
Sudety.
Znajdują się tu 94 jaskinie, z których najdłuższe to: Jaskinia Niedźwiedzia w Masywie Śnieżnika (długość 4500 m, deniwelacja 118 m), Jaskinia z Filarami (dł. 727 m), Jaskinia Gwiaździsta (dł. 562 m, den. 65 m, zniszczona w 1994 roku) i Szczelina Wojcieszowska (dł. 440 m, den. 112,6 m), Wiele z sudeckich jaskiń zostało zniszczonych w wyniku eksploatacji surowca skalnego. 
Wyżyna Krakowsko-Częstochowska.
Znajduje się tu ponad 1580 zinwentaryzowanych jaskiń, w tym 156 o długości przekraczającej 40 m. Najdłuższe z nich to: Jaskinia Wierna (długość 1027 m, deniwelacja 30 m), Jaskinia Wierzchowska Górna (dł. 975 m, den. 25 m) i Jaskinia Szachownica I (dł. 690 m, den. 12,6 m).
Góry Świętokrzyskie.
Znajdują się tu 154 jaskinie, z których najdłuższe to: Chelosiowa Jama – Jaskinia Jaworznicka (dł. 3670 m, den. 61 m), Jaskinia Pajęcza (dł. 1183 m, den. 17,5 m) i Jaskinia Odkrywców (dł. 392 m, den. 16,5 m). W Górach Świętokrzyskich znajduje się też Jaskinia Raj (dł. 240 m, den. 9,5 m) – o bogatej szacie naciekowej, udostępniona do zwiedzania.
Niecka Nidziańska.
Znajduje się tu 106 zinwentaryzowanych jaskiń. To głównie obszar krasu gipsowego. Największymi jaskiniami są: Jaskinia Skorocicka (dł. 352 m, den. 5 m), Jaskinia w Wiśniówkach (dł. 342 m, den. 1,6 m), Jaskinia w Marzęcinie (dł. 250 m, gł. 10 m), Jaskinia Sawickiego (dł. 173 m, den. 3 m) i Jaskinia w Aleksandrowie (dł. 163 m, den. 4 m).
Karpaty fliszowe.
Znajduje się tu 1315 zinwentaryzowanych jaskiń. Są to jaskinie, których geneza związana jest przede wszystkim z ruchami masowymi: osuwiskami, obrywami, działalnością erozyjną. Najwięcej jaskiń zlokalizowano w Beskidzie Śląskim, Beskidzie Niskim i Beskidzie Sądeckim. Najdłuższe jaskinie w Karpatach fliszowych to: Jaskinia Wiślańska (dł. 2275 m, den. 41 m), Jaskinia Miecharska (dł. 1838 m, gł. 54,5 m) oraz Jaskinia w Trzech Kopcach (dł. 1244 m, den. 32,6 m).
Roztocze.
Znajduje się tu 14 niewielkich jaskiń, najdłuższą jest Jaskinia Diabelska (dł. 21 m, den. 3 m).
Niż Polski.
Znajdują się tu 22 jaskinie. Najdłuższe są, w większości powstałe sztucznie, na skutek działalności człowieka, Groty w Nagórzycach (dł. 617 m, den. 0 m). 
15 najdłuższych jaskiń w Polsce.
Większość podanych niżej jaskiń położonych jest w Tatrach.
15 jaskiń o największej deniwelacji w Polsce.
Wszystkie wymienione niżej jaskinie są położone w Tatrach.

</doc>
<doc id="135533" url="https://pl.wikipedia.org/wiki?curid=135533" title="Jan Pico della Mirandola">
Jan Pico della Mirandola



</doc>
<doc id="135534" url="https://pl.wikipedia.org/wiki?curid=135534" title="Platonizm">
Platonizm

Platonizm – nurt filozoficzny opierający się na filozofii Platona (427–347 p.n.e.), stanowiący jej interpretację i kontynuację. W poszczególnych epokach historycznych, rozwijały się różne odłamy platonizmu, niejednokrotnie bardzo się od siebie różniące. Platonizm należy do najbardziej wpływowych nurtów w myśli europejskiej. Poza filozofią miał również wpływ na inne dziedziny, takie jak teologia, nauka, sztuki piękne czy literatura.
Poglądy filozoficzne Platona nieprzerwanie oddziaływały na myśl filozoficzną począwszy od starożytności aż po czasy współczesne. Możemy tutaj mówić zarówno o kontynuacji i rozwoju platonizmu, jak i o jego krytyce lub wręcz całkowitym odrzuceniu. Do recepcji tej dochodziło w obrębie szkół i nurtów filozoficznych, była ona także obecna w pracach samodzielnych myślicieli. W rezultacie dorobek filozoficzny Platona podlegał różnorodnym przekształceniom, w związku z czym pojęcie platonizmu obejmuje szereg niejednokrotnie wykluczających się propozycji interpretacyjnych. Szczególnie istotny jest neoplatonizm, którego zakwestionowanie zainaugurowało wiele nowoczesnych interpretacji opartych na odczytaniu samych tylko dialogów. Osiemnastowieczny historyk Johann Jakob Brucker w swojej "Historia Critica Philosophiae" twierdził, że neoplatonizm opierał się na „przesądzie, entuzjazmie i mistyfikacji, wprowadził zamęt i bałamutność do religii chrześcijańskiej i filozofii [...], pomieszał idee i poglądy pogańskie z czystą i prostą doktryną Ewangelii [...] popsuł czystą religię Chrystusa, a swój własny kościół uczynił siedliskiem zwady i wylęgarnią błędu”. Dopiero w dwudziestym wieku zaczęto rehabilitować neoplatońską wykładnię Platona, m.in. za sprawą prac takich autorów jak Eric Robertson Dodds, Pierre Hadot, Werner Beierwaltes, Pierre Aubenque, Jean-Marc Narbonne czy Reiner Schürmann. Jak ujął to Philip Merlan, „obecna tendencja polega raczej na zasypywaniu przepaści między platonizmem a neoplatonizmem niż na jej pogłębianiu”. Charles Kahn twierdzi wprost, że „metafizyczna wizja Platona [...] jest wyraźnie wizją Plotyna i neoplatoników”.
Wyznaczniki platonizmu.
Lloyd Gerson wyróżnia pięć negatywnych wyznaczników platonizmu: antymaterializm, antymechanicyzm, antynominalizm, antyrelatywizm, antysceptycyzm. Zarazem odnajduje on u Platona także wymiar pozytywny: wszechświat charakteryzuje systematyczna, hierarchiczna jedność, której częścią jest człowiek, kategoria boskości i psychiki jest niezbywalna przy jego objaśnianiu, a szczęście jest wynikiem zajęcia utraconej pozycji w hierarchii.
Kerényi podaje pięć wyróżników platonizmu: teorię idei, anamnezę, filozoficzną erotykę, teorię dwóch światów oraz nadrzędną pozycję dobra.
Z kolei Matthias Baltes uważa, że istotą platonizmu jest pięć dogmatów: dogmat wolności duszy, dogmat wieczności świata, dogmat metempsychozy, dogmat hierarchii rzeczywistości, dogmat metafizyki idei. Wszelako, jak twierdzi Heinrich Dörrie, pierwotny platonizm cechowały spory o to, czy cała dusza jest nieśmiertelna, czy tylko jej część, czy idee są częścią boskiego intelektu, czy nie, czy wszechświat został stworzony w jednym momencie, czy też nie, czy zło należy utożsamiać z materią lub brakiem, czy też nie.
Działający w XVIII i XIX w. neoplatonik Thomas Taylor zdefiniował platonizm w 22 dogmatach ("Credo platonika"), z których pierwszy brzmi: „Wierzę w jedną pierwszą przyczynę wszystkich rzeczy, której natura jest nieskończenie transcendentna i zupełnie poza wszelką skończoną spekulacją; która jest nadistotowa, nadżyciowa, nadumysłowa; której nie można prawdziwie nazwać, mówić o niej, pojąć mniemaniem lub wyobrażeniem”.
Starożytność.
Akademia.
Początki recepcji platonizmu są dziejami założonej przez Platona "Akademii". Już wśród bezpośrednich jego następców toczono spory o właściwe rozumienie jego nauki. Pierwszymi, którzy wypowiadali się na ten temat, byli Speuzyp i Ksenokrates. Filozofia Platona została następnie rozwinięta przez jego ucznia, Arystotelesa, „heretyckiego platonika”, który skrytykował teorię idei swego nauczyciela, twierdząc, iż „idee są obecne w poszczególnych egzemplarzach”, uznając „aktywne samourzeczywistnianie, czyli rzeczywistą kauzalność owych egzemplarzy”. Arystoteles jednak błędnie przypisuje Platonowi pogląd, jakoby „idee były doskonałymi, zaświatowymi bytami, nie mającymi nic wspólnego z ich egzemplarzami”.
Po śmierci Platona głową Akademii – scholarchą – został jego siostrzeniec Speuzyp, który pełnił tę rolę do śmierci w 339 r. p.n.e. Po Speuzypie scholarchą był Ksenokrates – do śmierci w 314 r. p.n.e. Działalność Speuzypa i Ksenokratesa, wyrażająca się przede wszystkim w dążeniach do systematyzacji myśli Platona, zdeterminowała ogólny paradygmat platonizmu aż do czasów Plotyna, a więc do III w. n.e. Pisma Speuzypa i Ksenokratesa nie zachowały się, a ich nauczanie jest znane jedynie dzięki przekazom pośrednim.
Zarówno Speuzyp, jak i Ksenokrates przyjmowali doktrynę dwóch przeciwnych pryncypiów – Jednego oraz Nieskończonej Dyady. Speuzyp uważał owe pryncypia za nierównorzędne. Jedno uważał za bezwzględnie transcendentne, Dyadę natomiast za źródło indywiduacji i zróżnicowania. Źródłem tego poglądu była specyficzna interpretacja teorii idei. Wedle Speuzypa to, co jest źródłem danej przejawiającej się w świecie jakości samo nie może jej posiadać w ten sam sposób – dlatego np. idea dobra nie może być w prostym sensie dobra. Pogląd ten był przedmiotem krytyki Arystotelesa, której świadectwem są fragmenty XII ks. "Metafizyki". Dokładny przebieg dyskusji między Arystotelesem a Speuzypem nie jest jednak znany ze względu na niedobór źródeł. Wiadomo z pewnością, że Speuzyp – w związku z taką, a nie inną interpretacją teorii idei – nie utożsamiał Jednego z Dobrem i odmawiał mu wszelkiego charakteru etycznego. W związku z jego radykalnie transcendentnym charakterem nie uznawał także tożsamości Jednego i Rozumu, w czym różnił się od niemal całej późniejszej tradycji filozoficznej, która przyjęła arystotelesowskie utożsamienie Jednego z Rozumem ujętym jako samomyśląca się myśl ("noesis noeseos").
Speuzyp istotnie przyczynił się także do rozwoju logiki, m.in. kładąc fundamenty pod stworzoną przez Arystotelesa teorię kategorii. Speuzyp korzystał przede wszystkim z metody diairetycznej, w ramach której wypracował bardzo ścisły i wymagający model definicji – taki, który twierdzi, że wiedzieć, czym dana rzecz jest, oznacza znać wszystkie różnice odróżniające ją od tego, co nie jest z nią tożsame. Miał postulować totalny program diairetycznego opisu wszechrzeczy. Do naszych czasów zachowały się przede wszystkim świadectwa dotyczące jego prób kategoryzacji i opisu ryb.
Ksenokrates, który wywarł znacznie silniejszy wpływ niż Speuzyp, wypracował odmienną teorię dwóch pryncypiów. Monadę – odpowiadającą speuzypiańskiemu Jednemu – uważał za tożsamą z Rozumem w sposób bliski Arystotelesowi, Dyadę zaś za źródło wielości i bezmierności ("apeiria"). Monada i Dyada posiadają wedle Ksenokratesa charakter etyczny – pierwsza jest dobra, druga zła i nieuporządkowana. Ksenokrates podjął także próbę wywiedzenia całości uniwersum z dwóch kosmicznych pryncypiów – Monada i Dyada miały być wedle niego źródłem liczby, od której pochodzą punkt, linia, powierzchnia i bryła.
Numerocentryzm Ksenokratesa antycypował już Speuzyp, którego Arystoteles oskarżał wręcz o odrzucanie idei na rzecz liczb. O Ksenokratesie wiadomo, że uważał Duszę za „samoporuszającą się liczbę”, a także – podobnie jak Speuzyp – przypisywał jej nieśmiertelność i niematerialność, choć miała ona pozostawać w jakiś sposób powiązana ze światem zmysłowym. Obaj sprzeciwiali się także dosłownej interpretacji mitu o demiurgu z "Timajosa", żywiąc przekonanie, że świat jest niestworzony i odwieczny, a postać demiurga została wprowadzona przez Platona wyłącznie celem ułatwienia zrozumienia problemów kosmologii. Interpretacja Speuzypa i Ksenokratesa została przyjęta przez niemal całą późniejszą tradycję; jedynymi wyjątkami są Plutarch z Cheronei i Attyk.
Ksenokrates znany był z ogólnej tendencji do formułowania trójpodziałów. Uważa się go za twórcę popularnego trójpodziału filozofii na fizykę, etykę i logikę – choć podobnego rozróżnienia można się także doszukać w "Topikach" Arystotelesa. Ponadto Ksenokrates proponuje trójpodział świata fizycznego – wyróżniając trzy stany skupienia bądź gęstości materii – oraz kosmosu, twierdząc, że każdemu z tych stanów odpowiadają trzy sfery: (1) Ziemia, (2) księżyc i powietrze, (3) Słońce. Każdemu z trzech stanów skupienia oraz trzech sfer kosmosu odpowiadają trzy rodzaje poznania: mniemanie ("doksa"), postrzeżenie zmysłowe ("aisthesis") i wiedza ("episteme"). Podział ów umożliwił Ksenokratesowi próby rozwoju systematycznej demonologii, która swój szczyt osiągnęła dopiero pięć wieków później, w pismach Plutarcha z Cheronei.
Ksenokrates rozwinął także metodę alegoryczną, praktykował bowiem alegoryczną interpretację bóstw olimpijskich jako sił natury. Podobnie jak Speuzyp, wykazywał głębokie zainteresowanie Pitagorasem i pitagoreizmem, co objawiało się w próbach rekonstrukcji domniemanej pierwotnej filozofii Pitagorasa. Wątki pitagorejskie były prawdopodobnie szczególnie mocno obecne u Speuzypa, któremu przypisowano identyfikację omawianego w "Timajosie" Pierwowzoru z pitagorejską Dziesiątką. W późniejszych wiekach koncepcje te oddziałały na filozofię neopitagorejską.
Po Ksenokratesie scholarchą był Polemon (314–269 r. p.n.e.), znany przede wszystkim ze swojego nauczania etycznego, podkreślającego zasadę spójności życia. Jego uczniem był założyciel szkoły stoickiej, Zenon z Kition. Akademickie źródła stoicyzmu były w późniejszych wiekach inspiracją dla platoników wykazujących tendencje synkretyczne, np. Antiocha z Askalonu. Ostatnim scholarchą Starej Akademii był Krates (269–266 r. p.n.e.). Innymi ważnymi filozofami związanymi ze Starą Akademią byli Arystoteles, Heraklides, Eudoksos z Knidos, Filip z Opuntu i Krantor. Arkezilaos (266–241 r. p.n.e), który objął scholarchat po Kratesie, zapoczątkował okres Średniej Akademii, cechujący się przede wszystkim sceptycyzmem akademickim, pokrewnym pirronizmowi. Ostatnim scholarchą, którego władza była jednogłośnie akceptowana, był Filon z Laryssy (110–84 r. p.n.e.) – już w okresie Nowej Akademii. W 86 r. p.n.e., podczas pierwszej wojny Rzymu z Mitrydatesem, Ateny zostały zdobyte przez żołnierzy Lucjusza Korneliusza Sulli, zaś gaj Akademosa zniszczony i splądrowany po trzech stuleciach działalności ateńskiej Akademii.
Medioplatonizm.
Rozwój tendencji określanych jako medioplatonizm zapoczątkował Antioch z Askalonu, działający w latach 80. i 70. I w. p.n.e. uczeń Filona z Laryssy. Choć sam nie był wybitnym filozofem, doprowadził do zmiany kierunku rozwoju platonizmu, przede wszystkim do odwrotu od sceptycyzmu na rzecz dogmatyzmu i eklektyzmu. Antioch dążył do wykazania zasadniczej zbieżności między Akademią, Stoą i Perypatem. Jego uczniem był Cyceron, jeden z twórców łacińskiej pojęciowości filozoficznej, np. terminu "materia". Cyceron był autorem pierwszych parafraz pism Platona w języku obcym – całości "Timajosa" oraz mitu Era z "Państwa", który przekształcił w wieńczące dzieło "O rzeczypospolitej" ("De re publica") opowiadanie o śnie Scypiona ("Somnium Scipionis"). Istotny wpływ na rozwój medioplatonizmu miał także stoik Posejdonios z Apamei (135–51 r. p.n.e.).
Właściwy paradygmat myśli medioplatońskiej został zdefiniowany przez Eudorosa z Aleksandrii (I w. p.n.e.). Eudoros postulował zmianę tradycyjnej hierarchii trzech części filozofii, umieszczając etykę ponad fizyką. Najważniejszy z zachowanych fragmentów dzieł Eudorosa to przypisywane mu, przekazane przez Stobajosa, paradygmatyczne dla medioplatonizmu określenie celu filozofii jako upodobnienia się do boga ("homoiosis theou"), o którym Platon pisze w "Teajtecie" 176b–c: Zdaniem Sokratesa i Platona, celem jest podobieństwo do boga – dokładnie tak, jak u Pitagorasa. Platon określił rzecz jaśniej, dodając „w miarę możności”. W istocie. jest to możliwe jedynie dzięki mądrej rozwadze, a więc dzięki życiu zgodnie z cnotą. Do Boga należy bowiem tworzenie kosmosu i piastowanie go. Do mędrca zaś – prawidłowe ułożenie żywota i zarządzanie siłami witalnymi.
Nakreślony w horyzoncie transcendencji paradygmat upodobnienia się do boga "homoiosis theoi" należy rozumieć jako przeciwstawny stoickiej immanentystycznej "oikeiosis", sztuce zamieszkiwania świata fizycznego i zharmonizowana własnego istnienia z warunkującą je naturą.
Eudoros wprowadził także do platonizmu rozmaite wątki neopitagorejskie, co wiąże się przede wszystkim z oddziaływaniem dwóch traktatów – "O naturze duszy i świata", przypisywanym Timajosowi z Lokroi (atrybucja powszechnie uznawana za fałszywą) oraz "O naturze wszechrzeczy", przypyswanym Ocellusowi Lukanusowi. Eudoros kontynuował rozwój akademickiej teorii pierwszych zasad wszechrzeczy oraz dążność do odtworzenia pierwotnego pitagoreizmu; ocena jego rzeczywistego wkładu jest jednak, podobnie jak w przypadku Antiocha, utrudniona charakterystyczną dla ich epoki tendencją do przedstawiania własnych osiągnięć jako części dawnej tradycji.
Medioplatonizm rozwinął także Filon z Aleksandrii (ok. 20 r. p.n.e. – ok. 50 r. n.e.), filozof żydowski, twórca filozoficznych fundamentów teologii żydowskiej i chrześcijańskiej. Filon pozostawał pod wpływem niemal wszystkich współczesnych mu prądów intelektualnych, z których prawdopodobnie najistotniejszymi były platonizm, stoicyzm i tradycja żydowska. Niewątpliwy jest ogromny wpływ "Timajosa" na traktat "O stworzeniu świata", w którym Filon wykorzystuje wiele współczesnych mu koncepcji medioplatońskich, szczególnie teorię pierwszych zasad oraz – obcą samemu Platonowi – identyfikację idei z myślami stwórcy. Co istotne, u Filona pojęcie kosmosu nie służy do opisu swoistej syntezy tego, co idealne i tego, co zmysłowe, ale zostaje rozciągnięte na wszystkie dziedziny uniwersum – dlatego u Aleksandryjczyka po raz pierwszy znajdujemy pojęcia „kosmos umysłowy” ("kosmos noetos") czy „kosmos zmysłowy” ("kosmos aisthetos"), których brak w kosmologii Platona, opisującej jeden, a nie wiele światów.
Najbardziej znanym reprezentantem medioplatonizmu był Plutarch z Cheronei (ok. 46 – ok. 120 r. n.e.). O wyjątkowym znaczeniu Plutarcha w historii platonizmu stanowi przede wszystkim jego dzieło literackie, szczególnie "Żywoty" i "Moralia", oba niezwykle poczytne w późniejszych wiekach, szczególnie w renesansie. Podstawowe źródło rekonstrukcji poglądów filozoficznych Plutarcha stanowią "Moralia" – zbiór dialogów filozoficznych adresowanych w dużej mierze do współczesnej autorowi elity imperialnej – oraz jego pisma egzegetyczne i religioznawcze, w których dokonuje on interpretacji fragmentów dialogów Platona bądź kultu Izydy i Ozyrysa. Pomimo bardzo wysokiej poczytności dzieł Plutarcha na przestrzeni wieków – wynikającej głównie z ich wysokiej wartości literackiej – nie zachowały się jego ściśle teoretyczne traktaty filozoficzne takie jak "Gdzie są idee?", "Sposób w jaki materia uczestniczy w ideach" i "O materii".
W dziedzine etyki Plutarch podąża za wyznaczonym przez Eudorosa paradygmatem upodobnienia do boga, który prawdopodobnie radykalizuje oraz naturalizuje – w dialogu "O odwlekaniu kary przez bogów" Cheronejczyk mówi bowiem o upodobnieniu nie „w miarę możności”, ale „w jakiś sposób”. Proces upodobnienia zostaje wpisany w porządek kosmiczny – dokonuje się ono poprzez rozwój przyrodzonych człowiekowi władz poznawczych i spontaniczne rozpoznawanie przezeń piękna i dobra stworzenia.
Najbardziej charakterystycznym elementem dorobku filozoficznego Plutarcha jest jednak determinująca całość etyki kosmologia. W dwóch kwestiach Cheronejczyk bardzo wyraźnie różni się od reszty tradycji – pierwszą jest literalna interpretacja mitu o demiurgu z "Timajosa" i odrzucenie utrzymującego się od Speuzypa i Ksenokratesa przekonania od odwiecznym i niestworzonym charakterze kosmosu. Plutarch krytykuje także charakterystyczną dla Starej Akademii numerocentryczną psychologię, podkreślając, że w dialogach Platona brak dowodów na pogląd, że Platon utożsamiał duszę z liczbą, a jedynie na to, że została ona uporządkowana „przy pomocy liczby, proporcji i harmonii”. Drugim jest relatywny dualizm psychologiczny, tzn. przekonanie o istnieniu dwóch dusz kosmicznych lub dwóch aspektów tej samej Duszy, którymi są 1) stanowiąca zasadę Zła pierwotna nieuporządkowana zmysłowa Pradusza oraz 2) dobra, stworzona przez demiurga Dusza rozumna, pokrewna bogu. Proces stworzenia kosmosu – przemiany Duszy – odpowiada więc etycznemu procesowi upodobnienia jednostki do boga. Głównymi źródłami takiej interpretacji poza, rzecz jasna, opisem stworzenia Duszy z "Timajosa", są fragment z "Teajteta", w którym Sokrates mówi, że „dwa pierwowzory w łonie bytu rzeczywistego stoją” oraz X ks. "Praw".
Medioplatonizm stanowi epokę pośrednią między czasami Akademii a neoplatonizmem – dwoma okresami cechującymi się wyraźną linią rozwoju i dziedziczenia autorytetu. Jego specyfiką, szczególnie w epoce Cesarstwa, jest dalece posunięty eklektyzm oraz otwarcie na rozmaite wpływy niegreckie – semickie, egipskie i perskie. Na tym tle dokonuje się intensywna recepcja platonizmu w literaturze łacińskiej – dzięki działalności Cycerona, Apulejusza z Madaury czy Chalcydiusza, autora słynnego przekładu "Timajosa" 17a–53c wraz z komentarzem, który w dobie średniowiecza stał się najpoczytniejszym tekstem platońskim w zachodniej Europie i wywarł ogromny wpływ na łacińskojęzyczną filozofię średniowieczną. Na gruncie myśli medioplatońskiej wyłania się także hermetyzm oraz rozmaite prądy gnostyckie, szczególnie walentynianizm. Ściśle powiązani z medioplatonizmem neopitagorejczycy – Moderat z Gades, Nikomach z Gerasy i Numenios z Apamei – wypracowywują kluczowe dla późniejszego neoplatonizmu koncepcje takie jak system hipostaz czy emanacja, które następnie w III w. n.e. Ammonios Sakkas, twórca szkoły w Aleksandrii, przekazuje swym uczniom, w tym Plotynowi.
Neoplatonizm.
Szkoła w Aleksandrii.
Szkoła rozwijała się w I poł. III w. n.e..
Szkoła w Rzymie.
Szkoła rozwijała się w II poł. III w. n.e.
Szkoła syryjska.
Szkoła rozwijała się na początku IV w. n.e.
Szkoła pergamońska.
Szkoła rozwijała się w latach 325–363 n.e.
Szkoła ateńska.
Szkoła rozwijała się od IV do 529 r. n.e.
Druga szkoła aleksandryjska.
Szkoła rozwijała się w IV-VII w. n.e. Zauważalne są w niej wpływy chrześcijańskie.
Neoplatonicy łacińskiego zachodu.
Nurt ten rozwijał się w IV-V w. n.e.
Kolejnym krokiem w rozwoju platonizmu była neoplatońska systematyzacja dokonana w III w. n. e. przez Ammoniusza Sakkasa i jego ucznia Plotyna, autora "Ennead", którzy „wypracowali platonizm – w przeciwieństwie do sokratyzmu – jako system, nie odstępując ani o włos od jego istotnych fundamentów”. Oddzielili oni pozytywną treść platonizmu od literackich elementów oraz techniki prezentacji związanej z figurą Sokratesa. Zakładali oni wspólnotę poglądów ("homodoxia") między Platonem a Arystotelesem i używali pojęć arystotelesowskich takich, jak możność, akt, materia i substancja do interpretacji Platona. Jądrem zrekonstruowanego przez nich systemu jest doktryna trzech emanujących z siebie hipostaz: (1) pierwszej zasady, zwanej też jednym lub dobrem, która jest niepoznawalna i niewymowna; (2) wiecznego umysłu ("nous"), w którym usytuowane są idee i który jednoczy je w całość; (3) duszy świata, która działa w czasie, pośrednicząc między ideami jako doskonałymi wzorcami a zmiennym światem zjawisk. Sam Plotyn twierdzi w "Enneadzie" V, 8, iż doktryna ta nie jest wynalazkiem Platona, lecz przekazuje on jedynie naukę dawnych mędrców. Żyjący w V w. n. e. scholarcha Akademii Syrian napisał komentarz do ostatnich dwóch ksiąg "Metafizyki" Arystotelesa, powołując się na niepisaną naukę Platona. Działający również w V w. n. e. Proklos był autorem syntezy platonizmu pt. "Teologia Platońska", jak również komentarzy do "Timajosa", "Państwa", "Kratylosa" i "Parmenidesa".
Patrystyka.
Po recepcji pogańskiej platonizm został włączony do dyskursu prowadzonego na gruncie trzech wielkich religii monoteistycznych: żydowskiej, chrześcijańskiej i muzłumańskiej, stanowiąc przede wszystkim teoretyczną podstawę dla objawienia. Chrześcijańscy teologowie tacy jak Klemens z Aleksandrii i Orygenes skorzystali z neoplatońskiej syntezy, aby ugruntować teologię chrześcijańską. Klemens nazywał drugą hipostazę "logosem", zawierającym w sobie wszystkie idee. Orygenes określał pierwszą hipostazę Ojcem, czyli Dobrem Samym ("autoagathon"). Grzegorz z Nyssy „zastosował tylko chrześcijańskie nazwy do pojęć platońskich i nazwał to teologią chrześcijańską”. Żyjący w IV w. teolog Augustyn utożsamiał absolut z prawdą, dobrem i jednością, uznając jego transcendencję w stosunku do wszelkich możliwych określeń, wszechobecność i jednoczesną nieobecność, niezmienność i bycie źródłem wszelkiej zmiany, kontynuując dialektykę "Parmenidesa" Platona.
Średniowiecze i wczesna nowożytność.
Filozofom średniowiecza Platon był znany początkowo jedynie z fragmentów "Timajosa". Od XII w. lokalnie znane były również fragmenty "Fedona" i "Menona". Znane były niektóre dzieła neoplatońskie takie jak przypisywane Apulejuszowi z Madaury "O Platonie i jego nauce", komentarz do "O interpretacji" Arystotelesa czy dialog "Asklepios", czy kompilacja komentarzy do Platońskiego "Timajosa" autorstwa Chalcydiusza. Idee neoplatońskie były zawarte również w licznych dziełach patrystycznych. W ten też sposób wywierały znaczący wpływ na całą epokę.
Wielką rolę w religijnej recepcji platonizmu odegrał anonimowy mnich podający się za Dionizego Areopagitę, ucznia Pawła z Tarsu. Pseudo-Dionizy Areopagita napisał traktat o teologii mistycznej, stanowiący próbę uzgodnienia doktryny Platona (w szczególności "Parmenidesa") z Ewangelią. Pośród teologów chrześcijańskich ten nurt platoński kontynuował m.in. Eriugena. Uznawał on najwyższą jedność za niepojętą do tego stopnia, że utożsamiał ją z nicością. Platońską inspirację posiada także definicja Boga podana przez Anzelma, który w "Proslogionie" stwierdził, iż „dobro, ponad które nie ma nic lepszego, nie może być pojęte”. Tomasz z Akwinu jest uznawany raczej za arystotelika niż platonika, jednak był on – również jako arystotelik – do głębi przesiąknięty myśleniem w kategoriach platońskich. Był on „monistycznym platonikiem”, u którego trzy hipostazy zbiegają się w jednej, uznającym dobro za istotę absolutu, polegającą na tożsamości jego istoty i istnienia, co wyklucza jakiekolwiek zło i rozpad, a także jest warunkiem jego jedności. Następnie w XV w. pod wpływem platonizmu tworzył Mikołaj z Kuzy.
Do odnowy platonizmu doszło potem w:
Filozofia arabska.
Źródła recepcji.
Platon (ar. "Aflatun") był określany przez arabskich filozofów jako „boski”, nazywano go również „imamem filozofów”. Jego dzieła były jednak znane czytelnikom arabskim jedynie za pośrednictwem neoplatońskich opracowań. Jedynymi dialogami Platona przełożonymi na arabski w całości były "Prawa", "Sofista", "Timajos" i "Państwo". Poza nimi przetłumaczono jedynie fragmenty "Fajdrosa", "Fedona" i "Uczty". Wpływy platonizmu na filozofię i myśl arabską zaznaczyły się przede wszystkim w obszarze teologii, teorii państwa oraz metod samodoskonalenia.
Do czynników, które umożliwiły i ułatwiły rozpowszechnienie się filozofii platońskiej wśród Arabów zalicza się przede wszystkim dociekania teologiczne związane z interpretacją Koranu oraz tłumaczenia dzieł greckich z zakresu filozofii, matematyki, medycyny oraz innych nauk. Koran, święta księga islamu, stanowiła inspirację dla rozważań nad naturą Boga, przysługującymi mu cechami oraz jego stosunkiem do człowieka. Z tego względu, jak podkreśla Katarzyna Pachniak:
„(…) koraniczne widzenie świata, pod wieloma względami odwołujące się do judaizmu i chrześcijaństwa, oraz hermeneutyka Koranu nadały kształt filozofii islamu i sprawiły, że teologię od filozofii oddziela często bardzo cienka linia”.
Drugim z czynników, który umożliwił rozpowszechnienie się filozofii platońskiej wśród Arabów były tłumaczenia dzieł greckich (niektórych najpierw na język syriacki, zaś następnie na arabski). Po zamknięciu Akademii Platońskiej w Atenach w 529 według legendy jej scholarchowie i uczeni udali się na Wschód, znajdując schronienie najpierw w Iranie oraz na terenie późniejszej Syrii, gdzie dalej działali tworząc tzw. syriacką szkołę neoplatońską, do której przedstawicieli zalicza się m.in. Sergiusza z Reszainy. Wraz z przejęciem władzy w Kalifacie przez dynastię Abbasydów w połowie VIII w. uczeni syriaccy zostali zaproszeni do Bagdadu, gdzie zapewniono im dogodne warunki do prowadzenia działalności naukowej i translatoryjnej. W 832 w Bagdadzie został założony instytut zajmujący tłumaczeniami dzieł filozofów greckich na język arabski. Nosił on nazwę Dom Mądrości (ar. "Bajt al-Hikma"). W rezultacie przełożono m.in. prace Euklidesa, Archimedesa, Ptolemeusza, Arystotelesa, Aleksandra z Afrodyzji, Temistiusza, Porfiriusza, Ammoniosa Sakkasa, Hipokratesa, Galena, Platona oraz Plotyna.
Przebieg recepcji.
Podstawową cechą wyróżniającą filozofię arabską w średniowieczu było połączenie arystotelizmu i platonizmu w jego wersji neoplatońskiej. Stanowisko Arystotelesa i perypatetyków bywało zatem interpretowane i rozwijane w duchu neoplatońskim, a zwłaszcza przez pryzmat myśli Plotyna i jego koncepcji emanacyjnej. Jak podkreśla ten fakt Étienne Gilson:
„Arabowie nigdy nie czuli potrzeby dokonywania wyboru pomiędzy tymi dwoma filozofami. W gruncie rzeczy nigdy sobie nie wyobrażali, że chodzi tu o dwóch filozofów”,
co było efektem przypisywania aż do X w. dzieło Plotyna Arystotelesowi. Podobnie wypowiada się M.-M. Anawati O.P., zdaniem którego:
„Arabowie wierzyli, że była tylko jedna filozofia, której mistrzami byli Platon i Arystoteles”.
Al-Kindi.
Recepcja platonizmu w filozofii muzułmańskiej rozpoczęła się w IX w. wraz z Al-Kindim (ok. 800–870), przeżywając swój rozkwit w X i XI w., głównie za sprawą prac Al-Farabiego (ok. 870–950) oraz Awicenny (ok. 980–1037). Pod koniec XI w. pojawiła się silna reakcja na myśl rozwijaną przez Awicennę i jego uczniów. Jednym z głównych adwersarzy był związany z sufizmem reformator islamu sunnickiego, Abu Hamid Al-Gazali (1058–1111), autor słynnego "Rozproszenia filozofów". Jego dzieło, jak również krytyka filozofii, było szeroko dyskutowane (i tak jest do dzisiaj). Jednym z głównych przeciwników intelektualnych interpretacji Al-Gazalego był dobrze znany łacińskim autorom Awerroes (1126–1198). Dzieło autorów muzułmańskich kontynuowali również (w języku arabskim) autorzy żydowscy i chrześcijańscy. Do najważniejszych zalicza się Izaaka Izraeli (ok. 830–930), Jahję Ibn Adi (893–974) czy Majmonidesa (1135–1204). Filozofię arabską, która rozwijała się pod wpływem inspiracji greckich określa się mianem "falsafy".
Za twórcę "falsafy" uznaje się działającego w IX w. Al-Kindiego, nazywanego także „twórczym filozofem” (ar. "fajlasuf") oraz „filozofem arabów”. Tłumaczył pisma greckie na język arabski. Najprawdopodobniej dzięki jego staraniom przetłumaczono w Bagdadzie:
Sam Al-Kindi był autorem streszczeń i parafraz dzieł Platona takich jak "Obrona Sokratesa", "Kriton", "Fedon", "Menon" i "Uczta", choć do dziś zachowały się jedynie krótkie fragmenty i sentencje Sokratesa. W swych pracach poruszał zagadnienia z niemalże wszystkich dziedzin ówczesnej nauki, m.in. z filozofii, matematyki, astronomii, medycyny, muzyki i polityki. Swoją refleksję filozoficzną Al-Kindi oparł na arystotelizmie i neoplatonizmie. Za swój cel obrał uporządkowanie i usystematyzowanie wiedzy starożytnych Greków. W swym najważniejszym traktacie "O filozofii pierwszej" Al-Kindi zajmuje się naturą jedni, którą utożsamia z Bogiem. Przyjmował, że do stworzenia świata doszło na drodze emanacji. Z Boga, w akcie stworzenia, wypływają (emanują) kolejno poszczególne byty. Za pierwszy byt uważał archanioła Gabriela. W ten sposób Al-Kindi chciał pogodzić wykorzystaną przez siebie neoplatońską koncepcję emanacji z Koranem. Al-Kindi podkreślał transcendencję Boga, wskazując, że nie można go ujmować w żadnych kategoriach, gdyż jest poza czasem, przestrzenią, nie posiada przyczyny, jest oddzielony od swego stworzenia, które całkowicie przerasta. W tym względzie nawiązywał do neoplatońskiego sposobu mówienia o jedni wyłącznie poprzez negację.
Al-Farabi.
Następcą Al-Kindiego był Al-Farabi, który w swej refleksji nawiązywał zarówno do arystotelizmu, jak i platonizmu, starając się pogodzić oba te systemy ze sobą. Poglądy filozoficzne Al-Farabiego są znane z dwóch zachowanych dzieł: "Polityka" oraz "Państwo doskonałe". W kosmologii oparł się na neoplatońskiej koncepcji emanacji. Uważał, że Pierwszy Byt, czyli Bóg powołuje do istnienia pierwszą inteligencję, zaś z niej – również w drodze emanacji – powstaje kolejna, która również emanuje kolejną. Wszystkich inteligencji jest łącznie 10 i tworzą one poszczególne ciała niebieskie. Ostatnią, dziesiątą inteligencją, jest Księżyc. Al-Farabi rozwijał także platońską ideę sprawiedliwego państwa w ujęciu neoplatońskim, uznając doskonałe państwo za emanację prajedni. Uważał, że celem życia człowieka jest osiągnięcie szczęścia. Z tego względu, że nie wszyscy ludzie potrafią ten cel osiągnąć samodzielnie, niezbędne jest istnienie organizacji państwowej. Tym samym państwo nie stanowi celu samego w sobie, lecz powinno być tak zorganizowane, aby umożliwić jego obywatelom uzyskanie szczęścia. Osiągnięcie tego celu umożliwia odpowiednia hierarchia społeczna, na czele której powinien stać król-filozof.
„Jego najbardziej znane pisma są dziełami politycznymi, mówiącymi o ustrojach politycznych oraz osiąganiu szczęścia poprzez życie polityczne. Przedstawiają one problem uzgodnienia filozofii z islamem w nowej perspektywie: relacji pomiędzy najlepszym ustrojem – w szczególności takim, jak rozumiał go Platon – i boskim prawem Islamu”.
Napisał kompendium "Praw" Platona oraz traktaty pokazujące „prawdziwą jedność” filozofii Arystotelesa i Platona.
Po Al-Farabim.
Również kolejny z filozofów arabskich, Awicenna, łączył w swojej myśli arystotelizm z neoplatonizmem. Jego główne dzieło to "Księga uzdrowienia", która w średniowieczu w Europie znana była jedynie we fragmentach zatytułowanych jako "Sufficientiae". Przyjmował koncepcję emanacji, zgodnie z którą Bóg jako jedność mógł stworzyć wyłącznie jedność. W taki sposób doszło do powstania najwyższego intelektu, z którego wyemanowały inteligencje niższe, z nich zaś dopiero to, co materialne.
Nurt platoński w filozofii arabskiej był kontynuowany przez autorów związanych z ugrupowaniem szyickim znanym jako ismailizm. Isma’ilici skojarzyli koncepcję Jedna zawartą w "Ennedach" Plotyna z podstawowymi monoteistycznymi zasadami Koranu (jedności Boga, Proroka i prawdy). Na wzór Plotyna utworzyli też emanacyjną metafizykę: podstawową jednością jest Bóg, jego emanacją jest Jedność wtórna to rozum powszechny, z której wyłania się wielość rzeczy. Trzecia hipostaza Jedności to dusza świata, wywodząca z siebie dusze ludzkie i wszechświat, jako umysł czynny kształtująca bierną materię. Jedno jest analogiczne do jedyności samego Allaha, rozum powszechny jest analogiczny do Proroka i jego następcy Alego, do duszy świata analogiczni są imamowie i mędrcy krzewiący wiarę.
Platonikiem był także piszący po persku i arabsku, rozwijający mistykę światła filozof Suhrawardi (1154–1191), nazywany „mistrzem wschodu”, założyciel szkoły ilumunacjonistycznej, autor traktatu "Filozofia iluminacji" ("Partaw Nama"). Od Suhrawardiego wywodzi się perska linia platonizmu ("ishraqiyun"). Samo słowo "ishraq" oznacza „wschód”. Arabowie określali zwolenników Suhrawardiego tym właśnie mianem ze względu na ich wschodnie pochodzenie. Wedle Suhrawardiego człowiek może dostąpić wglądu intelektualnego w formie wizji, oglądając "świat pośredni", sytuujący się między światem materialnym a intelektualnym. Suhrawardi jako pierwszy sformułował ontologię świata pośredniego i uzasadnił jego realność, zauważył także, że:
„jeśli utracimy poczucie jego rzeczywistości, wizje profetyckie i wydarzenia metafizyczne nie będą już mogły mieć miejsca”.
Platonizm w filozofii arabskiej rozwijał również Ibn Arabi (1165–1240), autor "Księgi o podróży nocnej do najbardziej szlachetnego miejsca", "Traktatu o miłości", "Drogi do Pana Mocy". Ibn Arabi rozwijał awicenniańską koncepcję człowieka doskonałego, zanurzonego w jedni i zjednoczonego z nią, wedle którego istnieje tylko „jedno, jedyne, absolutne istnienie, poza którym nie ma nic”, a nawet „nasza świadomość jedynego istnienia jest jego świadomością samego siebie”. Wedle Ibn Arabiego świat stanowi oblicze jedna, które „jest ukrytym skarbem, pragnącym, by je poznano, toteż stworzyło świat, aby dać się poznać”.
Syntezy arabskiego platonizmu Awicenny, Suhrawardiego i Ibn Arabiego dokonał w swym dziele Mułła Sadra (1571/2–1636/40).
Idealizm niemiecki.
Ostatnie ćwierćwiecze XVIII wieku było okresem nagłego wzrostu zainteresowania filozofią Platona na obszarze Niemiec, czego wyrazem był wpływ platonizmu na formujący się w początkach XIX wieku idealizm niemiecki. Najbardziej znamiennym świadectwem tych zainteresowań jest komentarz Friedricha von Schellinga do "Timajosa", sporządzony przez niego w wieku zaledwie dziewiętnastu lat.
Kant.
W "Krytyce czystego rozumu" Kant krytykuje podejście Platona do zmysłowości. Interpretuje koncepcje greckiego filozofa jako skrajny przykład dualizmu, naznaczony dużą dozą niechęci wobec cielesnego oraz zmysłowego komponentu człowieczeństwa. Zdaniem Kanta, Platon miał rację, gdy wykazał, że poznanie zmysłowe jest bardzo ograniczone. Konsekwencje jakie wyciągnął z tego twierdzenia – iluzja, że rozum bez ciała byłby skuteczniejszym narzędziem poznawczym, są jednak błędne. Zdaniem Kanta poznanie wymaga współdziałania zmysłów oraz intelektu. „Gołąb prując w swobodnym locie powietrze, którego opór odczuwa, mógłby sobie wyobrazić, że w przestrzeni pozbawionej powietrza będzie mu się jeszcze lepiej udawało latać. Tak samo Platon opuścił świat zmysłów, gdyż świat ten stawia dla intelektu tak ciasne granice i puścił się poza nie na skrzydłach idei w pustą przestrzeń czystego intelektu. Nie zauważył, iż przez swoje wysiłki nie zdobywa [nowej] drogi, nie znalazł bowiem oporu, niby podstawy, na której mógłby się oprzeć i do której mógłby użyć swych sił, by poruszyć z miejsca intelekt”.
Kant uważał, że dane naoczne oraz kategorie intelektu nie umożliwiają tworzenia większych związków poznawczych. Jest to istotne zwłaszcza na gruncie etyki, gdyż pojęcie „cnoty” czy wzory moralne znacznie przekraczają sferę empirii. Zdaniem Kanta, Platon słusznie wykazał, że pojęcia dobra oraz zła wymagają istnienia cnoty, jako idei – której nie możemy zaczerpnąć z doświadczenia, ale która ma jednak pewną realność. Niemiecki filozof świadomie przyjął pojęcie idei, jednak dokonał znaczących przesunięć. „Natomiast każdy sobie uświadamia, że gdy mu się kogoś przedstawia jako wzór cnoty, to on przecież zawsze jedynie w swej własnej głowie posiada prawdziwy oryginał, z którym porównuje ów rzekomy wzór i wedle którego jedynie go ocenia. Jest nim zaś idea cnoty, w stosunku do której wszelkie możliwe przedmioty doświadczenia służą wprawdzie za przykłady (…), lecz nigdy za pierwowzory”. W interpretacji Kanta idee Platona są niezmysłowe oraz przekraczają pojęcia intelektu, a zatem przekraczają możliwości ludzkiego doświadczenia. W odczytaniu niemieckiego filozofa platońskie idee posiadają także wymiar niemal mistyczny, przez wzgląd na ich pochodzenie od Demiurga, mającego przymioty boskie. Kant wytyka Platonowi, że przeniósł refleksje na temat idei z poziomu rozumu praktycznego na grunt poznania spekulatywnego. Ponadto miałby on nie zauważyć, że mają one charakter wyłącznie iluzji transcendentalnej, choć z konieczności przedstawiają się naszemu umysłowi jako istniejące obiektywnie. Zgodnie z teorią Kanta, idee transcendentalne mieszczą się nie w świecie pozazmysłowym, ale w obrębie samego podmiotu, a konkretnie w jego rozumie. Narzucają się one rozumowi w sposób konieczny. Ponieważ przekraczają doświadczenie, jako rzeczy same w sobie (noumeny) pozostają niepoznawalne na gruncie poznania spekulatywnego. „Idee są niezbędnym warunkiem praktycznego używania rozumu – regulują one naszą wiedzę oraz pozwalają otrzymać kategorie moralne.Zgodnie z teorią Kanta, idee są transcendentalnymi iluzjami, czyli subiektywną reprezentacją (sposobem w jaki myślimy), które w sposób nieunikniony oraz bezpośredni prezentują się tak, jak gdyby istniały obiektywnie (to jest, jakby reprezentowały przedmioty niezależne od umysłu)”.Podstawowym problem dla Platona oraz dla Kanta jest zagadnienie formy. Idee platońskie są formami wyabstrahowanymi z rzeczy i zjawisk. Natomiast u Kanta formy aprioryczne naoczności, czas oraz przestrzeń, znajdują się w czystym rozumie (a więc w podmiocie). Ze zmysłów pochodzą wrażenia, którym formy naoczności nadają jedność – dokonują syntezy różnorodnych treści, układają je w stosunki czasoprzestrzenne. Kant odwraca zatem kierunek operacji intelektualnej: czyste formy są niejako narzucone przez umysł na surowe dane.
Immanuel Kant nie cytuje ani jednego z dialogów Platona, a sposób, w jaki się do niego odnosi świadczy o tym, że zna tę filozofię z drugiej ręki. Komentatorzy i komentatorki wskazują zazwyczaj dwa główne dzieła, z których Kant mógł czerpać swoją wiedzę. Pierwszym jest "Historia Critica philosophiae" Jakuba Bruckera, w której interpretacja tekstów platońskich została silnie przesiąknięta myślą neoplatońską. Drugim istotnym źródłem był "Phaidon" Mossesa Mendelssohna – parafraza platońskiego "Fedona", uwypuklająca przede wszystkim etyczny wymiar refleksji autora "Państwa".
Neokantyzm.
Kant nigdy wszelako nie przeprowadził systematycznej interpretacji dialogów Platona. Dokonali tego przedstawiciele neokantyzmu marburskiego, Hermann Cohen i Paul Natorp. Ukoronowaniem ich pracy jest dzieło życia Natorpa, "Platons Ideenlehre" (1902, drugie wydanie 1921 z dodanym posłowiem pt. "Logos-Psyche-Eros", w którym rewiduje on swoje wcześniejsze założenia). Fundamentalnym celem badawczym szkoły marburskiej było ugruntowanie obiektywności nauki. Odkrycie przez Kanta doświadczenia jako wytworu podmiotu transcendentalnego umożliwiło ujęcie poznania jako doświadczenia naukowego. Uzasadnienie nauki zostaje sprowadzone do ujawnienia zasad myślenia (aktywności podmiotu), a sama wiedza przestaje być faktem i nabiera charakteru "fieri" (stawania się). Obustronna relacja historycznego rozwoju wiedzy i jej systemu każe marburczykom poszukiwać historycznych źródeł idealizmu dla pełnego wyjaśnienia idealizmu jako systemu wiedzy (rozumianej jako uzasadnione doświadczenie naukowe).
Dla przedstawicieli neokantyzmu marburskiego Platon staje się prekursorem idealizmu – jako pierwszy filozof odróżnia "eidos" rozumiany (w duchu Sokratesa) jako koncept (odniesiony do zmysłowości) od idei, która jest czystą niezmieszaną ze zmysłowością samą formą. Dodatkowo Hermann Cohen wydobywa z "Fedona" interpretację hipotezy jako aktywności podmiotu ustanawiającego doświadczenie, tym samym czyniąc Platona pierwszym idealistą transcendentalnym. Paul Natorp kontynuuje program Cohena sprowadzając całość myśli Platona do doktryny idei ("Ideenlehre") i ujawniając ewolucje myśli Platona analogicznie do historycznego rozwoju idealizmu. To pozwala mu uporządkować chronologicznie całość spuścizny platońskiej zgodnie z następującym rozwojem: w "Fajdrosie" odkrywa Platon ideę jako czysty "eidos"; w "Teajtecie" idee stają się podstawowymi kategoriami ("Grundbegriffe"); w "Fedonie" idee ujawnią się zaś jako podstawowe sądy/hipotezy/prawa ("Grundsätze"), a w "Państwie" odkrywa Platon najwyższą zasadę jednoczącą całość wiedzy – "idea tou agathou" (idea dobra). "Sofista", "Parmenides" i "Fileb" stanowią pełny wykład trzech ujęć idei – szczególnie "Parmenides", którego 9 hipotez jest odkryciem dziewięciu praw, poprzez które podmiot konstytuuje doświadczenie naukowe.
Hegel.
Czołowy przedstawiciel idealizmu niemieckiego, Georg Wilhelm Friedrich Hegel, uważał Platona za jednego z najważniejszych myślicieli starożytności. W obszernym omówieniu w tomie II "Wykładów z historii filozofii" Hegel wskazuje, że to właśnie Platon był twórcą pierwszej filozofii, która miała charakter naukowy. Spośród podejmowanych przez Platona zagadnień Hegel był zainteresowany przede wszystkim dialektyką. W związku z tym spośród dialogów szczególną uwagę poświęcał "Państwu", "Parmenidesowi", "Sofiście" i "Timajosowi". Hegel uważał dialektykę Platona za zapowiedź swej własnej metody dialektycznej.
Platon rozpatrywanie czystych myśli samych w sobie i dla siebie, takich jak byt i niebyt, jedno i wiele, to, co nieograniczone i to, co ograniczone, nazywał dialektyką, prawdziwym filozofowaniem i poznawaniem prawdy. Platońska dialektyka według Hegla nie daje wyłącznie rezultatu negatywnego, jakim miałoby być wprowadzanie zamętu w wyobrażeniach i pojęciach. Istnieje w swej formie spekulatywnej, ukazując jednoczenie się przeciwieństw, które się unicestwiły. Jej funkcją jest rozpoznanie w czystych pojęciach absolutnej istoty i przedstawienie ruchu tych pojęć. Dialektyczny ruch dokonujący się w sferze myśli wchodzi w stosunek z tym, co ogólne.
Oprócz dialektyki platońskiej Hegel przykładał także szczególne znaczenie do teorii idei. Jego zdaniem „prawdziwie spekulatywną wielkością Platona (...) jest bliższe określenie idei”. Idea ta, jak twierdzi autor "Fenomenologii Ducha", zostaje następnie wyniesiona przez Arystotelesa do rangi rzeczywistości ("energeia"), podczas gdy wobec niej idea w ujęciu platońskim wydaje się mieć wyłącznie charakter możności ("dunamis"). Charakteryzując w sposób całościowy filozofię Platona Hegel uważał, że stanowi ona pierwszą syntezę całej przedplatońskiej filozofii. Z kolei sam platonizm osiągnął następnie swą pełnię w myśli filozofów neoplatońskich, szczególnie zaś u Proklosa. Neoplatonizm stanowił bowiem właściwą samowiedzę, która nastąpiła po zniesieniu antytetycznego w stosunku do pierwotnego platonizmu sceptycyzmu Nowej Akademii.
Hegel krytykował wyrażoną w "Państwie" filozofię polityczną jako obojętną na problem wolności. Inaczej niż u Platona, dla Hegla wolność jest nierozerwalnie powiązana z procesem dialektycznym. Być wolnym oznacza bowiem „bycie u siebie w tym, co inne”. Jest to zatem przyswojenie i przekroczenie swojej uświadomionej ograniczoności, swego własnego Innobytu, i zwrócenie się ku temu, co ogólne. „Wolność”, jak stwierdza Hegel, „występuje wyłącznie w powrocie do siebie; to, co nieodróżnione jest tym, co pozbawione życia; dlatego aktywna, żywa konkretna ogólność jest czymś, co się w sobie odróżnia, ale pozostaje w tym wolna”. Owa „aktywna, żywa konkretna ogólność” jest niczym innym, jak ideą, która, podobnie jak u Platona, istnieje sama w sobie i dla siebie – a uświadomienie sobie tego „jest początkiem wznoszenia się świadomości ku temu co duchowe i ku świadomości, że prawdziwe jest to, co ogólne”.
Krytyka z przełomu XIX i XX w. – „mistrzowie podejrzeń”.
Dziewiętnastowieczny rozwój nauk przyrodniczych związany z nasileniem scjentyzmu, empiryzmu i krytycyzmu, doprowadził do kryzysu metafizyki, a także do zwątpienia w idealistyczną wykładnię Platona i metafizycznie pojmowany platonizm jako teorię dwóch światów. Doprowadziło to do rozwoju czysto historycznych badań nad Platonem, w szczególności przez przodującą pod tym względem filologię niemiecką ("Altertumswissenschaft"), co jednak zostało skrytykowane m.in. przez Fryderyka Nietzschego jako oderwany od życia "antykwaryzm". Przeprowadzono zarazem druzgoczącą krytykę metafizyki w ogóle i platonizmu w szczególności. Paul Ricoeur nazwał głównych przedstawicieli owego nurtu krytycznego, Karola Marksa, Fryderyka Nietzschego i Zygmunta Freuda, "mistrzami podejrzeń", albowiem ich metoda polegała na przyjęciu fizycznej podstawy, do której redukowali metafizyczną nadbudowę, którą uznawali za wtórną i jako taką podejrzaną. Marks, wychodząc z pozycji materialistycznych, redukował wszelką metafizykę do ekonomicznej podstawy bytowej zgodnie z dictum "byt określa świadomość". Nietzsche uznawał "życie" za fenomen pierwotny, a wszelkie konstukty teoretyczne i ideologiczne takie jak prawda lub dobro jedynie za narzędzia, mające służyć życiu i wobec życia pochodne. Dla Freuda kategorią pierwotną jest popędowa siła życiowa, którą nazwał libido, do której redukował wszelkie fenomeny życiowe i kulturowe wyższego rzędu, tłumacząc ich wykształcenie mechanizmem sublimacji. Myśliciele ci wszyscy zajmowali się także Platonem i wypracowanym przez niego metafizycznym modelem świata oraz psychiki ludzkiej, który poddali krytyce.
Marks.
Odniesienia do Platona w pismach Marksa dotyczą głównie podziału pracy i hierarchii społecznej w "Państwie". Są to wątki istotne o tyle, że według Marksa to właśnie podział pracy (przede wszystkim na fizyczną i umysłową) prowadzi do jej utowarowienia, a w konsekwencji do alienacji. Marks twierdzi w "Kapitał", że zasada podziału pracy (a więc specjalizacji) leży u podstaw platońskiej wizji państwa. Według Marksa Platon wzorował swój ideał państwa na kastowym ustroju Egiptu, uchodzącym w starożytności za „wzór kraju przemysłowego”. Problemy gospodarek prawdziwie uprzemysłowionych występują wszakże u Platona w formie co najwyżej zalążkowej: rozpoznana jest kwestia jakości i wartości użytkowej towarów, ale nie problematyzuje się ich wartości wymiennej (fluktuacji cen).
W swojej rozprawie doktorskiej Marks podejmuje też kwestię związków platonizmu z chrześcijaństwem (szczególnie rzekomych analogii między Sokratesem a Jezusem) i problematyzuje „mitologiczny” sposób narracji obecny w niektórych dialogach. Rozważania te mają jednak charakter marginalny.
Według dwudziestowiecznych marksistowskich historyków filozofii Platon jest „ideologiem arystokratycznej reakcji”, „najbardziej nieprzejednanym wrogiem światopoglądu materialistycznego”, założycielem szkoły filozoficznej, „która stała się ośrodkiem starożytnego idealizmu, zaciekle walczącego w ciągu stuleci przeciwko materializmowi i ateizmowi”. „Filozofia Platona jest ideologiczną transpozycją interesów arystokracji greckiej”. „Przesłanką całego politycznego i pedagogicznego systemu platońskiego jest uznanie ustroju niewolniczego za rzekomo konieczną podstawę społeczeństwa doskonałego”, a zatem „utopia Platona nie ma nic wspólnego z komunizmem, ponieważ zakłada istnienie stosunków ustroju niewolniczego i stawia sobie za zadanie ich umocnienie”. „Ostatni okres filozoficznej działalności Platona charakteryzuje pewien uwiąd starczy, eklektyczne łączenie nauki o ideach z pitagorejską nauką o liczbach”, jego „obiektywny idealizm przekształcił się całkowicie w koncepcję religijno-mistyczną”. Jest twórcą „arcybzdurnej mistyki idei”. „Nie było ani jednego reakcyjnego kierunku myśli europejskiej, który by nie sięgnął do Platona jako do swego źródła”. Odmiennego zdania jest socjalista Karl Kautsky, który na pytanie „jaki ustrój państwowy proponuje Platon zamiast tych »złych ustrojów« [tzn. oligarchii i demokracji]?” odpowiada „Tylko komunizm, jego zdaniem, może uleczyć niezgodę”.
Istnieją współcześni interpretatorzy marksistowscy, jak Slavoj Žižek, rozumiejący Platona materialistycznie. Alain Badiou zaproponował komunistyczną wykładnię "Państwa". Mark Ruda zasugerował, że można po marksistowsku rozumieć platońską alegorię jaskini, wyczerpującej interpretacji jednak nie przeprowadził.
Nietzsche.
Jeden z najważniejszych wątków myśli Nietzschego, z wykształcenia filologa klasycznego, stanowi jego krytyka platonizmu, determinująca całą późniejszą recepcję dzieła Platona. Nietzsche uważał Platona za centralną postać zachodniej kultury, a platoński projekt polityczny i jego porażkę – za zarodkową dominantę tragizmu i wewnętrznego pęknięcia tejże kultury. Najważniejszym świadectwem wczesnych poglądów Nietzschego na Platona są pisma "Narodziny tragedii" (1871), "Filozofia w tragicznej epoce Greków" (1873) oraz wykład "Wprowadzenie do studium dialogów platońskich" (1871). W centrum zainteresowania Nietzschego nie stoją pojęcia i teorie, ale sama osoba filozofa – zgodnie z wyznawanym przez niego prymatem życia, ciała i instynktu jako prymarnych źródeł i ścieżek istoczenia iścizny, które kulminuje określeniem filozofii mianem „rodzaju wysublimowanego popędu cielesnego”. Nietzsche uważa Platona za poświęcającego się agitacji reformatora politycznego dążącego do totalnej przemiany społeczeństwa i kultury. Wedle "Wprowadzenia do studium dialogów platońskich" wpływ Kratylosa wykształcił w młodym Platonie przeświadczenie o zmienności wszystkich rzeczy i wzgardę wobec cielesności, świata i człowieka; o możności poznania rozumowego przekonała go sokratejska dialektyka pojęć – idei znajdujących się nie poza światem, a wewnątrz samego poznającego rozumem człowieka. Decydujące było jednak oddziaływanie pitagorejczyków, ich głęboki pesymizm oraz mająca religijne podłoże elitarystyczna praktyka polityczna. W ten sposób ukonstytuował się charakterystyczny dla Platona zestaw cech osobowościowych i postaw: poczucie misji legislacyjnej, nawiązujące do presokratejskiej tradycji filozofów-prawodawców; niezachwiana wiara w siebie, wynikająca z osobistego dostępu do idei; odrzucenie całej dotychczasowej kultury greckiej – szczególnie Homera – stanowiące reakcję na ówczesny głęboki kryzys Hellady; przedstawienie siebie jako twórcy właściwego kanonu kultury, mającego stać się normatywną podstawą nowego społeczeństwa. Wedle Nietzschego Platon w istocie był nihilistą, a jego dialogi składają się ze „szlachetnych kłamstw” wytworzonych celem zwiększenia zasięgu oddziaływania jego projektu politycznego. Najważniejszymi z owych „szlachetnych kłamstw” są etyka Dobra i teoria idei.„Platon w gruncie rzeczy przedkładał pozór nad byt – zatem kłamstwo i zmyślanie nad prawdę, nierzeczywistość nad realność; a tak bardzo był przekonany o wartości pozoru, że przyznał mu atrybuty «byt», «przyczynowość» i «dobroć»”.W dojrzałych pismach Nietzschego jeden z dominujących wątków stanowi odwrócenie platonizmu ("Umdrehung des Platonismus"). Jak pisze Nietzsche:„Moja filozofia – odwrócony platonizm: im coś dalej od tego, co prawdziwie bytujące, tym to coś jest czystsze, piękniejsze, lepsze. Życie wśród pozoru jako cel”.Najbardziej znany zarys tej idei znajduje się w rozdziale "Jak „świat prawdziwy” stał się w końcu baśnią" ze "Zmierzchu bożyszcz". Pierwotna idea Platona jest tożsama z jego osobą; następnie platonizm ulega zafałszowującemu przekształceniu przez chrześcijaństwo i kantyzm, aż zostaje stopniowo przezwyciężony przez pozytywizm i – docelowo – nietzscheanizm. Projekt Nietzschego pozostaje jednak niedomknięty, a on sam okazuje się niezdolny do wyjścia poza odziedziczone po Platonie metafizyczne myślenie propozycjonalne i opozycjonalne, co wynika przede wszystkim z głoszonej przez niego „uczciwości intelektualnej” – z niezgody na opracowanie spójnego systemu kosztem niespójności i z będącej pochodną tej niezgody ciągłej rewizji własnych ustaleń czy poglądów. Nietzsche dociera bowiem do aporii, którą dostrzega Heidegger: „odwrócenie zasady metafizycznej pozostaje zasadą metafizyczną”, sama negacja metafizyki nie jest jeszcze jej przezwyciężeniem. Dlatego właśnie Nietzsche „pozostaje w dziejach zachodniej metafizyki najbardziej nieokiełznanym platonikiem”, pomimo iż „ostatnie lata jego twórczości to nic innego, jak usiłowanie odwrócenia platonizmu”. Ostatecznie Nietzsche okazuje się filozofem jeszcze bardziej konsekwentnym – i zarazem jeszcze bardziej tragicznym – niż opisywany przez niego Platon. O ile bowiem Platon miał zbudować swój projekt filozoficzny wokół praktyki „szlachetnego kłamstwa”, o tyle sam Nietzsche nieustannie podkreśla fakt głębokiej przepaści między Nadczłowiekiem a masami, które powinny być podległe jego władzy, a także niemożność skłonienia poświęcającego się twórczości Nadczłowieka do działalności politycznej, której celem – tak samo jak w platonizmie – jest udoskonalanie drugiego człowieka i pomaganie mu w wydźwignięciu się ponad swą aktualną kondycję. Zaproponowana przez Platona sankcja, skłaniająca szlachetnego arystokratę do działalności politycznej – perspektywa cierpienia wynikająca z bycia rządzonym przez gorszych od siebie, jeżeli samemu nie obejmie się władzy – traci ważność na gruncie jakościowej różnicy między Nadczłowiekiem a masami, różnicy utrwalonej głęboką pogardą dobrego i szlachetnego arystokraty dla upadlającej i korumpującej działalności politycznej. W związku z niemożnością przejścia od filozofii do polityki – a tym samym politycznego uprawomocnienia filozofii – filozof pozostaje izolowanym od społeczeństwa „kometą”, figurą przypadkową, i, ze względu na przytłaczającą niezdolność do wypełnienia swego przeznaczenia – figurą głęboko tragiczną.
Freud.
Doktryna psychoanalizy Freuda opiera się na założeniach materialistycznych, co czyni go w punkcie wyjścia przeciwnikiem potocznie rozumianego platonizmu. Sam Platon w "Sofiście" nazywa materialistów „synami ziemi”, co jednak istotne, sam nie sytuuje siebie w obozie przeciwników materializmu, po stronie zwolenników „bezcielesnych idei”, lecz raczej w pozycji trzeciej, poza tak prosto pojmowaną opozycją. Istnieją wszelako daleko idące zbieżności między poglądami Freuda i Platona, w szczególności jeśli chodzi o triadyczny model psychiki ludzkiej, a także co do metodologii. Można powiedzieć, że opierająca się na dialogu metoda sokratejska ma na celu uzdrowienie duszy, psychoterapię, a samopoznanie, jakie dokonuje się za pośrednictwem analityka (który sam przecież nic nie wie, a tylko doprowadza do ujawnienia wiedzy, do uświadomienia nieświadomego), stanowi cel zarówno dialektyki platońskiej, jak i psychoanalizy freudowskiej. Co więcej, zarówno dla Platona, jak i dla Freuda kluczowa jest figura sublimacji jako jednego z centralnych mechanizmów aparatu psychicznego. U Platona sublimacją jest ruch psychiki poza zmysłowość ku czystym ideom, co przedstawia np. mowa Diotymy w "Uczcie"; Freud zaś tłumaczy libidynalne podłoże tego mechanizmu. Pomimo tych daleko idących podobieństw Freud bardzo rzadko powołuje się na Platona. W „Autobiografii” (1924) Freud twierdzi, że nie czerpał z Platona, a o podobieństwach pomyślał dopiero po przeczytaniu eseju Havelocka Ellisa "Hysteria in Relation with the Sexual Emotions" (1898), który jako pierwszy wskazał na zbieżności metody psychoanalitycznej z filozofią Platona. W „Psychologii zbiorowości” (1921) Freud powołuje się już na dwa teksty o stosunku psychoanalizy do platonizmu, twierdząc wyraźnie, że „Eros filozofa Platona jest ściśle zbieżny z siłą miłosną, którą psychoanaliza określa jako libido”. W "Oporach wobec psychoanalizy" (1925) Freud dodaje, iż „to, co psychoanaliza nazywa seksualnością, nie jest tożsame z impulsem do łączenia się dwóch płci ani wytwarzaniem przyjemnego uczucia genitalnego; raczej chodzi tu o wszechobejmującego i wszechpodtrzymujego Erosa z Uczty Platona”. Pfister tak pisze do Freuda w liście z 14 stycznia 1921: „Poczyniłem znakomite odkrycie, które sprawi Panu radość. Nachmansohn przeoczył w swym artykule to, co najważniejsze. Platon bowiem napisał: "Jeżeli sztuka leczenia jest wiedzą o erosach ciała, a ten, który jest w stanie rozróżnić między dobrym i złym erosem i wprowadzić zmianę, tak iż ciało zastąpi jeden rodzaj erosa drugim i będzie w stanie wdrożyć erosa tam, gdzie go nie ma – ten jest najlepszym z lekarzy" [Platon, "Uczta", 186b–188a]. Platon wywodzi wszelką sztukę, religię, moralność z miłości, a także ma zadziwiającą wiedzę o nieświadomości, o sprzecznych dążeniach umysłu”.
Nie jest jednak tak, że Freud nie znał Platona. Już bowiem w 1880 roku przełożył na język niemiecki on obszerną rozprawę J.S. Milla na temat Platona. We wczesnych pismach Freuda, m.in. w "Objaśnieniu marzeń sennych" (1900) pojawia się często zdanie Platona, iż dobrzy ludzie śnią tylko o tym, co źli rzeczywiście robią. W późnym dziele "Poza zasadą przyjemności" (1920) pojawia się odniesienie do figury androgyna z "Uczty". W przedmowie z 1920 roku do "Trzech rozpraw o seksualności" (1905) Freud pisze, iż każdy, kto pogardliwie odnosi się do psychoanalizy, powinien pamiętać, jak bardzo ta teoria zbieżna jest z platońską teorią miłości. W "Uwagach na temat dwóch zasad procesu psychicznego" (1911) Freud opisuje mechanizm odwrócenia od rzeczywistości, analogiczny do platońskiego zwrotu duszy w jaskini, twierdząc, iż zwrot ten dokonywany jest przez psychikę neurotyczną, dla której rzeczywistość jest nie do zniesienia, więc aparat psychiczny, dążący do maksymalizacji przyjemności i minimalizacji cierpienia odrzuca rzeczywistość, zastępując ją wyobrażeniową projekcją, której przydaje status wyższej realności. W rozprawie "Niesamowite" (1919) Freud analizuje mechanizm utożsamienia z własnym idealnym sobowtórem (co odpowiada platońskiej psyche rozumianej jako coś odrębnego od ciała) oraz przypominania sobie czegoś, co psychika postrzega jako coś świeżo odkrywanego, choć zarazem znajomego i prastarego (co odpowiada platońskiej anamnezie). W "Zaprzeczeniu" (1925) Freud analizuje rolę momentu negacji w działaniu aparatu psychicznego, co niektórzy komentatorzy interpretują w kategoriach dialektycznych jako zasada konstytucji dziedziny umysłowej, wskazując na konstytutywną, a nie tylko represywną funkcję sublimacji, umożliwiając tym samym odniesienie Freudowskiej analizy do dialogów Platona poświęconych tej problematyce ("Sofista", "Parmenides"). Postfreudowscy psychoanalitycy także podnoszą wątek relacji Platona i platonizmu do psychoanalizy. Otto Rank twierdzi, że Sokrates był prekursorem psychoanalizy”, a sam Freud był „twórcą mitu w wielkim stylu, a zatem w platońskim sensie prawdziwym filozofem”. Jacques Lacan, francuski kontynuator psychoanalizy Freuda, poświęcił jedno ze swoich seminariów analizie "Uczty" Platona, skupiając się w szczególności na pojęciu "agalmy", czyli ostatecznego przedmiotu pożądania, wobec którego wszystkie partykularne obsadzenia są jedynie namiastką.
Fenomenologia.
Dziewiętnastowieczny kryzys metafizyki i związana z nim krytyka platonizmu doprowadziły do przesilenia w interpretacji Platona, czego efektem było przezwyciężenie metafizycznej wykładni platonizmu przez fenomenologię, która – zgodnie ze sformułowaną przez Husserla "zasadą wszystkich zasad" – umowała zjawiska tak, jak są dane i w tym zakresie, w jakim są dane, niezależnie od tego, czy są one dane w naoczności zmysłowej czy też nadzmysłowej (kategorialnej, intelektualnej), nie usiłując rozstrzygać sposobu istnienia owych zjawisk, tzn. ich rzeczywistości, lecz ujmując je w ich faktyczności. Podejście to umożliwiło odnowę badań nad Platonem i platonizmem, a także ponowne ujęcie problematyki platońskiej niezależnie od samego Platona.
Husserl.
Edmund Husserl, twórca fenomenologii, w jednym z listów do Juliusa Stenzela (komentatora Platona) nazywa siebie platonikiem ("Platoniker"), który „zmaga się (i zmagał na długo zanim poznał samego Platona) z platońskimi problemami”. W swoich dziełach natomiast wyraźnie separuje się od „platońskiego realizmu”, tj. od przyjmowania idei i przypisywania im „rzeczywistego (prawdziwego) bytu”, podobnie jak to się czyni w wypadku realnych przedmiotów. Jedną z możliwości wytłumaczenia tej sprzeczności jest pokazanie odmiennych perspektyw obu filozofów przy jednoczesnych punktach styku. Z drugiej strony niektórzy komentatorzy podkreślają, że Husserl nie krytykuje wprost samego Platona, ale pewną postać jego myśli nazwaną „platonizmem”. Trzeba też zwrócić uwagę na okresy w filozofii Husserla: od "Badań Logicznych" przez "Idee" "czystej fenomenologii i fenomenologicznej filozofii" po "Medytacje kartezjańskie" daje się zaobserwować pewien kierunek w rozumieniu przedmiotów idealnych, idący w stronę coraz mocniejszego związania ich z podmiotową świadomością.
Husserl, podobnie jak wcześniej Kartezjusz, poszukiwał filozofii pierwszej, posiadającej absolutny punkt oparcia dla poznania i wiedzy. Zgodnie z duchem nowożytności absolutność rozumiał jako to, co absolutnie pewne, a nie to, co absolutnie istnieje. Filozofia pierwsza nie miała więc być w założeniu teorią bytu (metafizyką) jak u Arystotelesa, ale teorią poznania (epistemologią), wyznaczającą pewną i niezawodną metodę dochodzenia do prawdy.
Postulat poszukiwania tego, co pewne pociąga za sobą przynajmniej dwie zasady: przyjmowania za prawdziwe tylko tego, co się źródłowo prezentuje oraz tego, co nie pociąga za sobą nieuprawomocnionych założeń (idea bezzałożeniowości). Aby dojść do takiego poznania Husserl proponuje przede wszystkim dwie metody: redukcję fenomenologiczną i eidetyczną. Pierwsza postuluje oczyszczenie (gr. ἐποχή, "epoché"), czyli „wzięcie w nawias”, „wyłączenie” (ale nie przekreślenie) wszystkiego, co nie jest źródłową daną świadomości, co stanowi nieuprawione założenie, czyli obok różnego rodzaju teorii i przeświadczeń przede wszystkim tezę naturalnego nastawienia, że „przestrzenno-czasowa rzeczywistość” jest „stale obecna” naprzeciwko człowieka i istnieje niezależnie od niego. Metoda ta pozwala dotrzeć do czystych fenomenów – podstawowych danych świadomości, czyli do tego, co się jej źródłowo i bezpośrednio prezentuje, co jest jej immanentne.
Poszukiwanie wiedzy prawdziwej ("episteme"), czyli opartej na tym, co absolutne, było również istotne dla Platona. Husserl analogicznie do ucznia Sokratesa w punkcie wyjścia odrzuca naturalne nastawienie, przyjmujące świat zjawiskowy za realnie istniejący. Dopiero właściwa droga poznania, metoda dialektyczna u Platona, redukcja Husserla ma doprowadzić do ugruntowania wiedzy na czymś absolutnym, czyli ostatecznie na ideach. Przedmiot poznania, nie jest więc wprost dany, w szczególności w naturalnym podejściu do świata, ale należy go dopiero odsłonić poprzez „zwrot duszy”, stosując odpowiednie umysłowe metody. I tak redukcję fenomenologiczną Husserla można odnieść do sokratejskiej metody elenktycznej, czyli zbijania w dyskusji, celem obalenia fałszywych lub nieuzasadnionych opinii ("doxa"). Można też widzieć w niej generalnie ideę odwracania się od tego, co naturalnie przyjmowane jako rzeczywiste, a co Platon w metaforze jaskini nazywa „cieniami”.
Druga metoda Husserla w dochodzeniu do tego, co absolutne, redukcja eidetyczna, zakłada co najmniej kilka sposobów, które pozwalają dotrzeć do ogólnych i koniecznych idei na podstawie fenomenów danych świadomości. Warto wspomnieć tu o "ideacji", czyli o szczególnego rodzaju naoczności, która pozwala uchwycić istotę ("eidos", ideę), w strumieniu przeżyć i danych świadomości. Dokonuje się to intuicyjnie i bezpośrednio, a nie np. w wyniku abstrakcji. Inny sposób to myślowe "uzmiennianie", polegające z kolei na wytwarzaniu różnych wyobrażeniowych odmian badanego przedmiotu i poszukiwaniu tego, co w nim stałe, a więc idealne.
Redukcja eidetyczna również pociąga za sobą Platońskie założenia. Przede wszystkim "ideacja" przypomina Platońskie bezpośrednie oglądanie idei „okiem” umysłu, natomiast w "uzmiennianiu" można zobaczyć dalekie echa dialektycznej gimnastyki przechodzenia różnych wariantów hipotez z Platońskiego "Parmenidesa".
Ostateczny przedmiot poznania filozoficznego i grunt, na którym można oprzeć wiedzę pewną, Husserl za Platonem upatruje w „świecie” idei. "Eidos" jest dla Husserla „nowego rodzaju przedmiotem”, który dzieli co najmniej kilka podobnych cech z Platońską ideą: jest ogólny i konieczny, aprioryczny w stosunku do indywidualnych przedmiotów, stanowiący ich istotę, czyli ich „co”, dzięki czemu są tym, czym są (np. to dzięki czemu drzewo jest drzewem). Podobnie jak dla Platona, według Husserla za zjawiskami nie kryje się materialna substancja, ale struktura istot (idei), które je konstytuuje w jednostkowe postacie. Można nawet, przy wszystkich różnicach, zaryzykować twierdzenie, że Platońska idea jest tą samą ideą również dla Husserla, tylko jawiącą się w świadomości podmiotu poznającego i tylko w jego granicach.
Husserl nie tylko więc w punkcie wyjścia jest platoński, ale również w punkcie dojścia. Należy jednak z drugiej strony zwrócić uwagę na kilka różnić. Po pierwsze projekt fenomenologii Husserla jest przede wszystkim metodologiczny, dlatego jego "eidos" jest metafizycznie zredukowany tylko do danych świadomości. Nie jest absolutnym bytem, istniejącym niezależnie od fenomenów i podmiotu poznającego, jak chciał Platon, który z kolei odrzucał rozumienie idei jako myśli tkwiących immanentnie w podmiocie. Platon nie przekreśla realności świata, przeciwnie, uznaje zjawiska (fenomeny) za złudzenia podmiotu, a podstawy realności świata szuka właśnie w ideach, które są nawet bardziej realne od indywidualnych przedmiotów. Husserl przeciwnie: nie pyta o byt, czym jest w sobie, ale o jego jawienie się świadomości, w jaki sposób jest jej dany. Platon szuka ugruntowania wiedzy w czymś transcendentnym (zewnętrznym) wobec podmiotu, dla Husserla jest ono możliwe tylko w transcendentalnej świadomości, poprzedzającej wszelką realność. Po drugie istotę można poznać tylko w granicach tego, co się bezpośrednio prezentuje intencjonalnej świadomości, co przypomina stanowisko Arystotelesa, a nie jak chciał Platon, niezależnie od przedmiotów indywidualnych, a jedynie przy ich okazji ("anamneza"). Po trzecie Husserl mówi o istotach indywidualnych oraz o możliwości odsłonięcia istoty w przedmiocie fikcyjnym, „czysto wyobrażeniowym”, podczas gdy Platon nie przyjmował istnienia ani idei indywiduum, ani możliwości łączenia idei z bytami fikcyjnymi. Wszystkie te różnice wskazują na odmienne perspektywy i założenia obu filozofów przy wskazanych wcześniej punktach styku.
Podsumowując można powiedzieć, że fenomenologia Husserla jest przede wszystkim metodą poznania, dlatego właśnie na poziomie epistemologii jest w wielu punktach zbieżna z Platońską koncepcją: idee są warunkiem i przyczyną prawdziwej wiedzy. Platon uznając dodatkowo idee za przyczynę i warunek realnego istnienia rzeczy, wprowadza tym samym swoją teorię na inny poziom – metafizyki. Husserl przyjmuje idee, ale bierze w nawias ich realne (metafizyczne) istnienie. Stanowisko takie jest więc „metafizycznie neutralne”, a ze względu na konstytuowanie się (jawienie) idei jako sensów przedmiotowych w świadomości, bywa nazywane „semantycznym platonizmem”.
Heidegger.
Martin Heidegger był filozofem wywodzącym się z tradycji platońskiej, kwestionującym ją i zarazem usiłującym ją restytuować. Choć nigdy nie przedstawił systematycznej interpretacji wszystkich dialogów Platona, nieustannie zmagał się z dziedzictwem myśli platońskiej, jakim jest metafizyka: „Cała metafizyka, a także jej przeciwnik, pozytywizm, mówi językiem Platona”. Samo pojęcie prawdy ("aletheia"), stanowiące nieustanny punkt odniesienia i oś myślenia Heideggera, jest pojęciem platońskim. Heidegger usiłuje restytuować źródłowe, niepredykatywne pojęcie prawdy, zakryte – jak twierdzi – przez wtórne, tzw. klasyczne pojęcie prawdy ("adaequatio rei et intellectus", zgodność rzeczy w myślą), redukujące prawdę do zdania twierdzącego, zgodnego z rzeczywistością; sama jednak zgodność jest możliwa dopiero na gruncie uprzedniej jedności tego, co uzgadniane. Dokonując zwrotu ku źródłowemu sensowi prawdy, zakrytemu przez późniejszą tradycję, która pełni tu – niczym pozór ("doxa") u Platona – funkcję zasłony czegoś pierwotniejszego, Heidegger powtarza platoński ruch zwrotu ku źródłu ("periagoge holes tes psyches"). W swojej fundamentalnej intencji odkrycia tego, co zakryte pozorem i dotarcia do źródłowej prawdy Heidegger jest więc filozofem platońskim "par excellence". Także późna wypowiedź Heideggera, iż jego filozofia jest „fenomenologią niewidzialnego” wskazuje na powtórzenie platońskiego gestu odwrócenia od tego, co widzialne, zmysłowo dane, do dziedziny tego, co niezmysłowe, dane w czysto umysłowej ("noetycznej") naoczności. Podstawą tego wglądu jest to, co Heidegger nazywa „fenomenologicznym widzeniem”, odpowiednik platońskiej noezy, spojrzenia „okiem umysłu”, które otwiera się, gdy oko ciała słabnie. Jak wspomina Heidegger, tym, czego przede wszystkim nauczył się od Husserla, było widzenie fenomenologiczne, istotowe. Owo patrzenie, które Husserl po raz pierwszy opisał w "Badaniach logicznych" (1900) jako „naoczność kategorialną”, stanowiło otwarcie furtki dla wykroczenia poza dziedzinę tego, co zmysłowo dane – było zatem powtórzeniem platońskiego zwrotu poza to co zmysłowe, gestu "periagoge".
Heidegger dopatruje się nawet w starożytnej filozofii greckiej prefiguracji fenomenologii, więcej nawet, twierdzi on, iż filozofia Arystotelesa stanowi fenomenologię wcześniejszą i bardziej radykalną od Husserlowskiej:
„To, co dla fenomenologii aktów świadomości spełnia się jako samo-pojawianie-się fenomenu, zostało bardziej źródłowo pomyślane już przez Arystotelesa i w całym greckim myśleniu i istnieniu jako ἀλήθεια, jako nieskrytość tego, co obecne”.
W napisanym wraz z Husserlem dla Encyklopedii Britannica artykule "Fenomenologia" Heidegger wywodzi projekt fenomenologii od Parmenidesa. Pomimo uznania filozofii greckiej za protofenomenologię Heidegger nie jest jej jednoznacznym apologetą, przypisuje bowiem wykształconej przez nią metafizyce rolę negatywną, głosi konieczność jej destrukcji w celu odsłonięcia źródłowego sensu podstawowych kategorii filozoficznych takich jak byt, dobro i prawda. Teza ta kulminuje w Heideggerowskim twierdzeniu o zapomnieniu bycia ("Seinsvergessenheit") które – jak dowodzi Heidegger rozpoczynającym "Bycie i czas" cytatem z "Sofisty" – uległo zapomnieniu już w czasach Platona. Stąd późniejsza próba Heideggera odkrycia tego, co zapomniane, zasłonięte przez późniejszą tradycję (platonizm i metafizykę), w oparciu o filozofię przedplatońską: Anaksymandra, Heraklita i Parmenidesa. Niemniej jednak Heidegger poświęca wiele uwagi dialogom Platona, które czyta wbrew stereotypowej lekturze, uznającej Platona za platonika. Heidegger czyta Platona fenomenologicznie:
„Decydującą […] z technicznego punktu widzenia sprawą było, że nie mówiono o Platonie i nie wykładano jego teorii idei, lecz przez cały semestr zajmowano się jednym tylko dialogiem, analizując go krok po kroku, aż wreszcie znikała czcigodna doktryna ustępując miejsca zespołowi problemów mających bezpośrednie i pilne znaczenie. Dziś brzmi to dość zwyczajnie, ponieważ tylu innych kroczy już tą drogą; ale nikt nie szedł nią przed Heideggerem”.
W ramach "Gesamtausgabe" wydano szereg pism Heideggera, w których interpretuje on Platona: "Sofistę", "Teajteta" i "Państwo", "Parmenidesa" i "Fajdrosa" oraz metaforę jaskini z "Państwa" w jednej z najważniejszych rozpraw Heideggera pt. "Platona nauka o prawdzie". Najważniejsze dzieło Heideggera "Bycie i czas" (1927) rozpoczyna fragment z "Sofisty" Platona (244a). Zadaniem wczesnej filozofii Heideggera było opracowanie pytania o Bycie lub o sens Bycia. Według Heideggera już w filozofii Platona rozpoczyna się proces zapomnienia Bycia. W latach 1924–1925 Heidegger prowadzi wykłady na temat "Sofisty" Platona, w okresie 1942–43 wykłady poświęcone "Parmenidesowi". Jedynym wydanym drukiem artykułem Heideggera o Platonie jest "Platona nauka o prawdzie" (1931/32), gdzie analizuje metaforę jaskini z VII księgi "Państwa". Według Heideggera w filozofii Platona dokonała się przemiana istoty Prawdy. Przed Platonem prawda pojmowana była jako „nieskrytość” ("aletheia"). W filozofii Platona "aletheia" dostaje się pod jarzmo idei. Metafora ukazuje proces uobecniania, który ostatecznie doprowadza do oglądania idei (obecność). Idea nie jest procesem ujawniania, lecz rzeczywistością ujawnioną, o którą nie trzeba pytać. Podstawowe różnice między Platonem a Heideggerem dotyczą (1) relacji między człowiekiem a Byciem, (2) kwestii dziejowości, (3) stosunku do poezji i (4) formy refleksji filozoficznej. U Platona dusza człowieka (1) powinna kontemplować Bycie ujęte jako prawda; u Heideggera dominuje natomiast post-chrześcijański rys rozumienia Dasein, dający się interpretować jako swoiste oczyszczenie się dla Bycia – zrobienie miejsca Byciu. Platon dokonuje tu ruchu poza egzystencję, u Heideggera zaś człowiek jako sposób Bycia sam stanowi sedno egzystencji. Pojęcie dziejowości (2) u Platona praktycznie nie występuje, Heidegger dąży natomiast do ugruntowania rozumu historycznego przez destrukcję metafizyki. Platon dąży do separacji filozofii od poezji (3), Heidegger twierdzi natomiast, że tradycja poetycka jest dla filozofii istotnym punktem odniesienia ze względu na poetyckie podejście do języka, w którym złożone są ogromne możliwości rozwoju form wypowiedzi filozoficznej. Refleksja filozoficzna (4) u Platona jest bezzałożeniowa, u Heideggera nawiązuje ona natomiast do tradycji hermeneutycznej.
Heideggerowski projekt destrukcji metafizyki, będący zarazem projektem wydobycia ukrytego za platonizmem rdzenia filozofii Platona, można ukazać za pomocą relacji fizyki do metafizyki (sam Platon, choć metafizyka jest mu przypisywana, nie posługuje się takim pojęciem). W rozprawie "O istocie i pojęciu physis" Heidegger twierdzi, iż „Arystotelesowska "Fizyka" jest ukrytą i dlatego nigdy wystarczająco nieprzemyślaną, podstawową księgą filozofii zachodniej. [...] "Metafizyka" w tej samej mierze jest fizyką, jak i "Fizyka" metafizyką”. We "Wprowadzeniu do metafizyki" dodaje:„u Greków [...] byt jako taki w całości [...] zwano "physis". To podstawowe greckie określenie bytu zwykło się tłumaczyć jako natura [...], lecz ten łaciński przekład wypiera już pierwotną treść greckiego słowa "physis" [...]”, które oznacza „coś, co samo z siebie rozkwita (np. rozkwit róży), rozpoczynający się rozwój, ukazywanie się w takim rozwoju i utrzymywanie się oraz pozostawanie w nim [...]. Owego wschodzenia i przewyższania-siebie-w-sobie nie należy brać za proces, który obserwujemy wśród innych procesów w obrębie bytu. "Physis" jest byciem samym, na mocy którego byt staje się obserwowalny i taki pozostaje. [...] Temu, co fizyczne, przeciwstawiamy to, co psychiczne, obdarzone duszą, natchnione, żywe. Wszystko to jednak [...] dla Greków należy jeszcze do "physis".”. Fizyka, a zatem nauka o przyrodzie ("physis") rozumianej jako byt w całości, byt duchowy i żywy, jest więc zdaniem Heideggera właściwym przedmiotem filozofii. W "Timajosie", dialogu opatrzonym podtytułem „o przyrodzie” ("peri physeos"), Platon nazywa ten byt „doskonałym żyjącym”, „jestestwem żywym”, „widzialnym i dotykalnym”, „obdarzonym duszą i rozumem”, czasowym i przestrzennym ziszczeniem niezmiennego absolutu, „obrazem niewidzialnego”, „bogiem postrzegalnym zmysłami”, jego „jednorodzonym synem”, „żywym światem”. W rozumieniu Heideggera na moment jawności (nieskrytości) owego bytu wskazuje greckie pojęcie "aletheia" w źródłowym jego rozumieniu. Słowo "aletheia" wywodzi się bowiem od czasownika "letho" („ukrywać”) i stanowi jego negację ("a"-"letheia"). Relacja bytu w jego jawności, w jego odsłonięciu tu oto ("Dasein") jest właśnie stosunkiem jawnobycia świata do tego, co za nim skryte, niewidzialne ("lethe" w "aletheia"). Właśnie dlatego "aletheia", czyli prawda w źródłowym sensie, rozumiana jako „samojawienie się fenomenów” świata, stanowi przedmiot nieustannego namysłu Heideggera. To, co absolutne, jawi się jako świat, tu oto, a prawda jest samą jego jawnością. Takim ujęciem stosunku fizyki do metafizyki Heidegger potwierdza tezę Nietzschego, iż Platon jest panteistą w przebraniu dualisty. Metafizyka okazuje się maską samej "physis", która – jak to ujął Heraklit – „lubi się skrywać”, jest jej momentem samozakrycia i samonegacji, a zarazem wskazaniem na jej ukrytą – niczym wewnętrzne piękno Sokratesa – istotę.
XX i XXI wiek.
W dwudziestym wieku nastąpił nawrót do zainteresowania Platonem w kontekście kryzysu metafizyki, co umożliwiło zapoczątkowaną przez Martina Heideggera interpretację Platona w kategoriach immanentnych, jako myśliciela "physis", wbrew tradycyjnemu, metafizycznemu schematowi myślenia, który uznawał Platona za fundatora metafizyki. Według Catherine Zuckert filozofowie XIX i XX w. tacy jak Nietzsche, Heidegger, Gadamer, Strauss i Derrida:
„w przekonaniu, iż nowoczesny racjonalizm wyczerpał swe możliwości, zwrócili się do Platona, aby ponownie odkryć źródłowy charakter filozofii i na nowo pojąć tradycję zachodnią jako całość”.
Szczególnie żywe było zainteresowanie Platonem w Niemczech. Pisali o nim m.in.:
Próbę rekonstrukcji nauk niepisanych Platona podjęli badacze z Uniwersytetu w Tybindze: Hans Joachim Krämer, Konrad Gaiser i Thomas Alexander Szlezák. Myślą Platona interesowała się psychoanaliza Freuda oraz jego następców, jak również krąg Stefana Georgego. Platonem zajmowali się także:
W angielskim kręgu kulturowym platonizm był badany przez Paula Shoreya, Johna Burneta, Alfreda Edwarda Taylora, Francisa Macdonalda Cornforda, Harolda F. Chernissa, a po II wojnie światowej m.in. przez Jacoba Kleina, Erica Voegelina i Leo Straussa, Allana Blooma, Setha Benardete, Evę Brann, Stanleya Rosena, Gregory’ego Vlastosa, Kennetha M. Sayre’a, Charles H. Kahn, Gail Fine. W Niemczech przez Juliusa Stenzela, Paula Friedländera, Wernera Jaegera, we Francji przez Augusta Dièsa, Léona Robina, Luca Brissona, we Włoszech przez Margheritę Isnardi Parente, Giovanniego Reale.
Prócz tego myśl Platona rozwijali m.in.:
Platonizm w różnych odcieniach znaczeniowych przyjmowało też wielu filozofujących logików, matematyków i fizyków, takich jak na przykład:
Platoński realizm pojęciowy był przyjmowany w teorii wiedzy jako „trzeci świat” przez Karla Raimunda Poppera, a w filozofii matematyki przyjmuje go amerykańska filozofka Penelope Maddy. W XXI w. do Platona odwołuje się w swoich wykładach polski fizyk teoretyczny Krzysztof Meissner, którego pradziadkiem był Wincenty Lutosławski.
W Polsce pierwszy pełny przekład dialogów platońskich jest dziełem Władysława Witwickiego. Platonem zajmowali się również: Wincenty Lutosławski, Zbigniew Jordan, Benedykt Woyczyński, Władysław Tatarkiewicz, Bolesław Leśmian, Izydora Dąmbska, Władysław Stróżewski, Cezary Wodziński, Karol Tarnowski, Ryszard Legutko, Seweryn Blandzi, Juliusz Domański, Kazimierz Leśniak, Bogdan Dembiński, Joanna Gajda-Krynicka, Marian Przełęcki, Marian Wesoły, Marek Piechowiak, Kazimierz Pawłowski, Elżbieta Wolicka, Zbigniew Danek, Tomasz Mróz, Zbigniew Nerczuk, Dorota Zygmuntowicz, Piotr Nowak, Piotr Augustyniak, Artur Pacewicz, Andrzej Serafin.
W dwudziestym wieku odżył też dialog platoński jako gatunek filozoficzny, uprawiali go Martin Heidegger, Werner Heisenberg, Paul Valéry, Roger Scruton oraz Alain Badiou.
Tradycję platońską pielęgnują m.in.:

</doc>
<doc id="135535" url="https://pl.wikipedia.org/wiki?curid=135535" title="Agent (programowanie)">
Agent (programowanie)

Agent – program komputerowy wykorzystywany w programowaniu agentowym.
Definicja agenta.
Ze względu na brak standardów nie ma zgodności co do definicji agenta. Możemy jednak zdefiniować agenta jako jednostkę, działającą w pewnym środowisku, zdolną do komunikowania się, monitorowania swego otoczenia i podejmowania autonomicznych decyzji, aby osiągnąć cele określone podczas jej projektowania lub działania.
Agent powinien charakteryzować się następującymi cechami:
Dodatkową często wykorzystywaną cechą jest mobilność.
Inne popularne cechy agenta:
Rodzaje agentów.
Można wyróżnić kilka rodzajów agentów ze względu na sposób: spostrzegania otoczenia, ingerencji w środowisko, podejmowania decyzji:
Istnieją dwa podejścia do tworzenia systemów opartych na agentach programowych: wykorzystanie pojedynczego agenta lub stworzenie systemu wieloagentowego
Podział ze względu na przeznaczenie i reakcje użytkowników.
1. Agenty zarządzające informacją – mają na celu wspomaganie użytkownika. Jednym z przykładów jest „asystent-doradca” w programach Microsoft Office
2. Agenty w systemach rozproszonych
3. Agenty w modelowaniu systemów złożonych

</doc>
<doc id="135536" url="https://pl.wikipedia.org/wiki?curid=135536" title="John S. Pemberton">
John S. Pemberton

John Stith Pemberton (ur. 8 lipca 1831, Knoxville, zm. 16 sierpnia 1888, Atlanta) – amerykański farmaceuta, twórca receptury Coca-Coli.
Był ciężko ranny w wojnie secesyjnej (walczył po stronie konfederatów); w trakcie leczenia uzależnił się od morfiny i kokainy. W swoim laboratorium w Atlancie wymyślił specyfik na ukojenie nerwów na bazie liści koki i orzeszków kola; sprzedawał go później z saturatora jako „pyszny i orzeźwiający napój tak dobry, że Bóg by nim nie wzgardził”.
Wspólnik Pembertona wymyślił nazwę i wykaligrafował ją, tworząc popularne później logo. W pierwszym roku produkcji sprzedawano dziennie 9 szklanek, współcześnie średnio ponad miliard butelek. Pemberton zmarł krótko po zarejestrowaniu firmy Coca-Cola Co. Późniejsza receptura usuwa kokainę z ekstraktu liści koki i stanowi pilnie strzeżoną tajemnicę.

</doc>
<doc id="135540" url="https://pl.wikipedia.org/wiki?curid=135540" title="Płatkonóg szydłodzioby">
Płatkonóg szydłodzioby

Płatkonóg szydłodzioby ("Phalaropus lobatus") – gatunek małego ptaka wędrownego z rodziny bekasowatych (Scolopacidae).
Systematyka.
Gatunek ten bywał niekiedy umieszczany w monotypowym rodzaju "Lobipes". Nie wyróżnia się podgatunków.
Występowanie.
Zamieszkuje wybrzeża Morza Arktycznego, w Eurazji od Półwyspu Skandynawskiego po Cieśninę Beringa, w Ameryce Północnej, na Grenlandii, Svalbardzie i Islandii, ponadto w Szkocji i Irlandii. Zimuje na otwartym morzu, pojawiając się na wybrzeżach: pacyficznym Ameryki Środkowej i środkowo-zachodniej Ameryki Południowej, Morza Arabskiego, zachodniej Afryki, Półwyspu Malajskiego oraz wysp Indonezji i zachodniej Melanezji.
W Polsce nieliczny ptak spotykany na przelotach w maju-czerwcu i lipcu-październiku pojedynczo lub w małych grupkach, najliczniej nad Zatoką Gdańską. Na wybrzeżu częsty, w głębi lądu rzadko.
Status i ochrona.
Międzynarodowa Unia Ochrony Przyrody (IUCN) uznaje płatkonoga szydłodziobego za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 3,6–4,5 milionów osobników. Trend liczebności populacji uznawany jest za spadkowy.
W Polsce podlega ścisłej ochronie gatunkowej.

</doc>
<doc id="135542" url="https://pl.wikipedia.org/wiki?curid=135542" title="Równania Chapmana-Kołmogorowa">
Równania Chapmana-Kołmogorowa

Równanie Chapmana – Kołmogorowa – odnosi się do jednorodnych procesów Markowa i wyraża się wzorem:
gdzie formula_2 jest prawdopodobieństwem przejścia ze stanu formula_3 do formula_4 w czasie formula_5 a formula_6 jest zmienną losową.
Równanie Chapmana-Kołmogorowa oznacza, iż prawdopodobieństwo przejścia ze stanu formula_3 do formula_4 w czasie formula_9 może być realizowane w ten sposób, że najpierw zachodzi przejście ze stanu formula_3 do formula_11 w czasie formula_5 a następnie ze stanu formula_11 do stanu formula_4 w czasie formula_15 Takie przejścia mogą się odbywać na formula_16 sposobów w zależności od wyboru stanu pośredniego formula_17
Równanie to jest jednak prawdziwe tylko dla procesów Markowa, ponieważ tylko one mają własność zwaną "brakiem pamięci", co oznacza, że prawdopodobieństwo formula_18 nie zależy od stanu formula_19 czyli od historii procesu.
Dokonując odpowiednich przekształceń tego wzoru otrzymamy równania Kołmogorowa.

</doc>
<doc id="135543" url="https://pl.wikipedia.org/wiki?curid=135543" title="ISO-2022-JP">
ISO-2022-JP



</doc>
<doc id="135545" url="https://pl.wikipedia.org/wiki?curid=135545" title="Aktywność">
Aktywność



</doc>
<doc id="135546" url="https://pl.wikipedia.org/wiki?curid=135546" title="Tatowie">
Tatowie

Tatowie (ros. "таты") – naród zamieszkujący Federację Rosyjską, ogółem ok. 19,4 tys. osób, z tego w Dagestanie ok. 15 tys. (2001 r.), a w Azerbejdżanie ok. 10,2 tys.
Przyjmuje się, iż Tatowie są potomkami plemion perskich, które osiadły w górach Kaukazu w V i VI w.
Tatowie posługują się językiem tackim, należącym do grupy języków irańskich, choć większość zna także rosyjski lub język azerski. Język tacki jest blisko spokrewniony z perskim.
Wyznają islam szyicki, część chrześcijaństwo monofizyckie, natomiast grupa Tatów, zwana Żydami górskimi wyznaje także judaizm. Kwestią dość dyskusyjną jest poczucie wzajemnej więzi wszystkich tych grup, zwłaszcza górskich Żydów z pozostałymi, tym bardziej, że w ostatnich latach nasila się emigracja Żydów górskich do Izraela.

</doc>
<doc id="135548" url="https://pl.wikipedia.org/wiki?curid=135548" title="Strategiczna gra czasu rzeczywistego">
Strategiczna gra czasu rzeczywistego

Strategiczna gra czasu rzeczywistego (ang. "real-time strategy", RTS) – gatunek gier komputerowych, będący modyfikacją turowych gier strategicznych, polegającą na niekrępowaniu graczy turami i kolejkami ruchów. Gracze mogą podejmować działania, kiedy chcą, natomiast skutki owych są widziane natychmiast. Gatunek ten stawia większy nacisk na szybkość podejmowania decyzji.
Wśród gier RTS wyróżnia się gry taktyczne czasu rzeczywistego (ang. "real-time tactical game", RTT), podgatunek lub odrębny gatunek charakteryzujący się większym naciskiem na decyzje taktyczne związane bliżej z samą walką niż gospodarcze decyzje strategiczne. Jednym z najbardziej znanych przedstawicieli jest seria gier "Myth". Strategiczne gry czasu rzeczywistego mogą zawierać też elementy z gier RPG, jak choćby bohaterów zdobywających poziomy doświadczenia (jak np. w "", czy "SpellForce").
Historia.
Geneza.
Pierwsze komputerowe gry strategiczne pojawiają się pod koniec lat 70., najpierw na komputerach Mainframe, później zaś na pierwszych komputerach osobistych. Część tych gier inspiruje się grami planszowymi, w szczególności grami wojennymi, tak więc ich wspólną cechą jest rozgrywka turowa. Rozróżnienie pomiędzy turową grą strategiczną a strategiczną grą czasu rzeczywistego jest więc stosunkowo nową koncepcją. Aż do lat 90. większość gier strategicznych jest turowych, w przeciwieństwie do gier akcji, które rozgrywają się w czasie rzeczywistym. Uważano wówczas, że tych dwóch gatunków gier nie da się pogodzić ze względu na ich pochodzenie. Pierwsze z nich odziedziczyły długi czas rozgrywki oraz złożoność po wojennych grach planszowych, drugie zaś niedługi czas rozgrywki i prostotę po grach arkadowych. Wprowadzanie elementów czasu rzeczywistego do gry strategicznej było zatem rzadko wykorzystywane. W efekcie strategie czasu rzeczywistego pojawiały się stopniowo, począwszy od prób połączenia ekscytacji i szybkości rozgrywki gier akcji z taktyką oraz złożonością gier strategicznych. Pierwszym, który wykorzystał tę ideę, jest niewątpliwie Don Daglow – twórca gry strategicznej "Utopia" (1981). Wyraźnie odróżniając się od gier planszowych, "Utopia" wprowadza wiele zmian, dzięki którym może być uważany za jednego z prekursorów gier 4X jak również gier w budowanie miasta i gier w boga.
Po "Cytron Masters", inne gry wojenne, takie jak "Legionnaire" (1982) autorstwa Chrisa Crawforda czy "Stonkers" (1983) sprawiają, że gatunek ewoluuje w kierunku stylu bardziej skupionego na akcji i taktyce.
Pierwsza fala.
Dopiero w 1992 termin „gra strategiczna czasu rzeczywistego” został po raz pierwszy użyty przez producenta "", Bretta Sperry'ego, w celu opisania gry opracowanej przez Westwood Studios. Jeśli chodzi o samą koncepcję gry, jest ona tylko niewielkim krokiem naprzód w porównaniu do jej poprzedników, jednak jej sukces i wpływ są znaczące. Staje się pierwszą strategią czasu rzeczywistego, która definiuje swój gatunek oraz kolejne gry.
Pomimo sukcesu "Dune II", w ciągu dwóch lat od wydania żadna gra strategiczna nie powraca do tego systemu gry. Dopiero Blizzard Entertainment wzmacnia fundamenty stworzone przez "Dune II", by stworzyć prawdziwy gatunek, przenosząc ten system do świata średniowiecznej fantastyki w grze "" (1994).
Kontynuacje gier.
Westwood Studios tworzy następnie "Command and Conquer" (1995), duchowego spadkobiercę "", którego akcja rozgrywa się w alternatywnej rzeczywistości końca lat 90. XX w. Spór toczy się o kontrolę nad pozaziemską substancją, Tiberium, pomiędzy dwiema frakcjami, Global Defense Initiative oraz Bractwem Nod. Gra oferuje szybszą rozgrywkę niż jej poprzednia wersja i wprowadza kilka ulepszeń, w tym możliwość wybierania wielu jednostek naraz za pomocą kliknięcia, tryb wieloosobowy, uproszczony interfejs i przerywniki filmowe, nakręcone z prawdziwymi aktorami na greenscreenie.
Jednocześnie, Blizzard Entertainment wykorzystuje pozytywne recenzje i komercyjny sukces "Warcrafta", aby stworzyć kolejną część, "" (1995). Pod względem technicznym, zostaje poprawiona grafika oraz interfejs, co pozwala na wybranie wielu jednostek jednocześnie, jak w "Command and Conquer", łatwo wyświetlić statystyki wybranych jednostek oraz wydawać rozkazy takie jak pozostanie na miejscu, ściganie wroga czy patrolowanie. "Warcraft II" wprowadza także nowe zasoby, jednostki morskie, jednostki lotnicze oraz większe zróżnicowanie między dwiema frakcjami. Wreszcie wprowadzony zostaje nowy system – mgła wojny.
Klony gier.
Ze względu na sukcesy pierwszych gier strategicznych Westwood i Blizzard Entertainment oraz rywalizację pomiędzy ich tytułami, gatunek staje się szczególnie popularny i daje podstawę wielu klonom, mniej lub bardziej udanym. Pośród RTS-ów science fiction warto wymienić wydane w 1997 "Conquest Earth, Dark Colony, Earth 2140 oraz Z wydane w 1996."
Gatunek ostatecznie zrywa z science fiction i fantasy w 1997 roku dzięki dwóm zupełnie odmiennym strategiom czasu rzeczywistego, opartym jednak na tym samym pomyśle. Pod kierownictwem jednego z twórców "Cywilizacji", Ensemble Studios opracowało "Age of Empires" (1997), które odtwarza starcia między dwunastoma cywilizacjami starożytności na przestrzeni czterech epok.
Miesiąc po wydaniu "Age of Empires", studio Enlight Software wydaje "Seven Kingdoms" (1997), które pozostaje stosunkowo niezauważone, pomimo znacznie większego rozbudowania strategii niż w większości RTS-ów tamtych czasów.
Po wieloletniej rozgrywce bazującej na systemie 2D, w grudniu 1997 strategiczne gry czasu rzeczywistego zaczynają korzystać z grafiki 3D wraz z premierą "Dark Reign: The Future of War".
Pomimo graficznego podobieństwa do swoich poprzedników, gry w wersji 3D wykorzystują mapę ze zróżnicowanym ukształtowaniem terenu na wielu poziomach, które wpływa na odległość widzenia jednostek. Jednostki mogą teraz widzieć więcej dzięki widokowi z góry, ale również przyczaić się za drzewem lub skałą, aby przygotować zasadzkę lub ukryć się. Oprócz tej ewolucji, gra wprowadza również pewne innowacje, takie jak zdolność do wyłączania budynków w celu oszczędzania energii i przydzielanie misji do jednostek, bez konieczności późniejszej interwencji gracza.
Umocnienie się gatunku.
Równolegle z pojawieniem się gier RTS w 3D, tradycyjne gry z widokiem izometrycznym na stałe wpisują się w gatunek dzięki najpopularniejszym RTSom wszech czasów. Po rosnącym sukcesie Blizzard Entertainment wraz z dwoma pierwszymi "Warcraftami", a następnie "Diablo", studio wkracza w świat science fiction dzięki grze "Starcraft" (1998).
Następnie Ensemble Studios proponuje alternatywę dla "Starcrafta" – kontynuację swojego historycznego RTSa: "" (1999).
W 2001 gra "Empire Earth" wyprodukowana przez studio Sierra Entertainment próbuje zająć miejsce "Age of Empires II" – historycznej strategii czasu rzeczywistego.
Westwood Studios kontynuuje swoje prace, publikując remake gry ": Dune 2000" (1998).
Eksperymenty i gry hybrydowe.
Na początku 2000 roku popularność tego gatunku zaczęła spadać, a wydawcy porzucili klony "Command &amp; Conquer". Społeczność RTS-ów została podzielona pomiędzy lojalną grupę fanów skupiającą się na rywalizacji i aspekcie gry wieloosobowej, takiej jak "StarCraft", oraz bardziej „peryferyjną” grupę, która preferuje kampanie solo lub gry hybrydowe, takie jak "Anno", "The Settlers" albo grand strategy wargame, jak "Europa Universalis".
Producenci i wydawcy, którzy próbują wejść na rynek gier RTS, zmieniają swoją strategię i eksperymentują z nowymi koncepcjami, aby dotrzeć do szerszej publiczności, często krzyżując RTS z innymi rodzajami gier komputerowych, np. "Majesty: The Fantasy Kingdom Sim" (2000), "Warrior Kings: Battles" (2002) lub "" (2002) od Blizzard Entertainment.

</doc>
<doc id="135549" url="https://pl.wikipedia.org/wiki?curid=135549" title="Kompleksy jonowe">
Kompleksy jonowe

Kompleksy jonowe - rodzaj jonów lub związków kompleksowych, w których ładunek elektryczny atomu centralnego i ligandów nie równoważą się. Kompleksy jonowe mogą być anionami lub kationami, np. jon Pb2+ tworzy cztery kompleksy chlorkowe, zawierające od 1 do 4 ligandów chlorkowych:
Spośród czterech możliwych kompleksów, trzy to kompleksy jonowe, a jeden, [PbCl2]0, to kompleks obojętny, a jednocześnie trudno rozpuszczalny związek ołowiu(II), PbCl2.
Większość znanych związków kompleksowych to kompleksy jonowe, np. żelazocyjanki, żelazicyjanki, tetrahydroglinian litu, tetrajodortęcian(II) potasu i in.

</doc>
<doc id="135552" url="https://pl.wikipedia.org/wiki?curid=135552" title="Lint">
Lint

Lint – historyczny program oryginalnego Uniksa analizujący kod w C pod kątem podejrzanych lub nieprzenośnych instrukcji, pomagający wykryć błędy.
Obecnie tego typu funkcje są często wbudowane w IDE. Istnieją jednak również samodzielne programy do analizy kodu, taki program określany jest jako linter (ang. "linter"). Stąd lintery często mają w nazwie słówko "lint", np. xmllint, Lintian, ESLint.

</doc>
<doc id="135554" url="https://pl.wikipedia.org/wiki?curid=135554" title="Tandoor">
Tandoor

Tandoor (hind. "tandūr", "tannūr"; pers. "tanūr", arab. "tannūr," uzb". tandir") – gliniany piec w kształcie dzbana używany w Indiach oraz innych regionach południowej Azji i Azji Środkowej, opalany węglem drzewnym, drewnem lub nawozem, zaś konserwowany liśćmi szpinaku. Temperatura pieczenia przekracza 480 °C.
Potrawy przygotowane w piecu mają niepowtarzalny smak i określa się je wspólnym mianem "tandoori". Zazwyczaj opieka się w nim różne gatunki mięsa wcześniej marynowane, a także owoce morza i warzywa oraz placki "naan". Ze względu na wysoką temperaturę i krótki czas pieczenia, przygotowywane dania są chrupkie i soczyste.
Po rozgrzaniu pieca, dla osiągnięcia idealnej temperatury dla pieczenia, ścianki tandoor'a są spryskiwane wodą, często ręcznie. Jeżeli w środku pieca jest za wysoka temperatura - pieczywo się nie przyklei do ścianek.
Współczesne piece tandoor wykonane są z szamotowych cegieł bądź metalu i najczęściej opalane gazem.

</doc>
<doc id="135555" url="https://pl.wikipedia.org/wiki?curid=135555" title="Hind.">
Hind.



</doc>
<doc id="135556" url="https://pl.wikipedia.org/wiki?curid=135556" title="François de La Rochefoucauld (pisarz)">
François de La Rochefoucauld (pisarz)

François de La Rochefoucauld, Franciszek VI książę de la Rochefoucauld (ur. 15 września 1613 w Paryżu, zm. 17 marca 1680 tamże) – francuski pisarz, pamiętnikarz i filozof.
Znaczną część życia spędził na dworze francuskim. Po wycofaniu się z polityki zajął się pisarstwem. Swoje refleksje na temat natury ludzkiej zawarł w zbiorze "Maksymy i rozważania moralne" (1664). Zerwał z optymistycznym poglądem na naturę ludzkości, wskazywał na hipokryzję, egoizm, słabość oraz próżność, rządzące ludźmi. Uczciwość i dobroć jest pozorem, losem ludzkim rządzi natomiast irracjonalny przypadek.

</doc>
<doc id="135558" url="https://pl.wikipedia.org/wiki?curid=135558" title="La Rochefoucauld">
La Rochefoucauld



</doc>
<doc id="135559" url="https://pl.wikipedia.org/wiki?curid=135559" title="Steve Vai">
Steve Vai

Steven Siro Vai (ur. 6 czerwca 1960 w Nowym Jorku) – amerykański wirtuoz gitary, kompozytor, a także producent muzyczny. Trzykrotny zdobywca nagrody Grammy (oraz 9 nominacji). Przyznaje się do inspiracji twórczością Jimiego Hendrixa. Uczeń Joego Satrianiego i absolwent Berklee College of Music. Założyciel fundacji Make A Noise, corocznie przydzielającej stypendia dla gitarzystów i innych muzyków szukających finansowego wsparcia. Od połowy lat 80. XX w. jest inspiracją dla wielu instrumentalistów na całym świecie.
W 2004 roku muzyk został sklasyfikowany na 53. miejscu listy 100 najlepszych gitarzystów heavymetalowych wszech czasów według magazynu Guitar World.
Początki.
Od początku Steve przejawiał fascynację muzyką Franka Zappy. W roku 1978 postanowił wysłać Zappie opracowane własnoręcznie transkrypcje jego solówek. Ten zaprosił go na spotkanie i był pod takim wrażeniem gry młodego Vaia, że włączył go do zespołu. Steve mógł pokazać swój talent w takich utworach jak „Moggio” i „Stevie’s Spanking”. Jeździł z Zappą także w trasy koncertowe i podpatrywał muzyków na scenie wiele się przy tym ucząc. Wraz z nim nagrał 6 płyt (1980–1984).
Kariera.
Po opuszczeniu zespołu Zappy w 1982 roku Vai przeniósł się do Kalifornii, gdzie nagrał swój pierwszy solowy album zatytułowany "Flex-Able" (1984) i występował w kilku formacjach. W 1985 roku zastąpił Yngwie Malmsteena w zespole Alcatrazz Grahama Bonneta, ale nie pozostał w nim długo. Zdążył jednak nagrać album "Disturbing the peace".
Jeszcze w tym samym roku Steve dołączył do grupy byłego frontmana formacji Van Halen, Davida Lee Rotha. Nagrał z nią dwa albumy: "Eat’em And Smile" oraz "Skycraper". Jako że Roth prowadził wówczas publiczną walkę na słowa z byłymi członkami Van Halen, opinia zaczęła porównywać ówczesnego gitarzystę z jego zespołu – Steve’a z liderem i gitarzystą konkurencyjnej grupy – Eddiem Van Halenem.
W 1989 roku Steve dołączył do zespołu Whitesnake byłego wokalisty Deep Purple, Davida Coverdale’a zastępując dotychczasowego gitarzystę Adriana Vandenberga, po tym jak ten został kontuzjowany krótko przed sesją nagraniową do nowej płyty. Współpraca zaowocowała albumem "Slip Of The Tongue". Po opuszczeniu Whitesnake Vai poświęcił się solowej działalności. Począwszy od wydanego w 1990 roku albumu "Passion and Warfare", wydaje kolejne płyty i koncertuje po całym świecie.
W rozmowie z Piotrem Nowickim dla magazynu TopGuitar Steve Vai przyznał: „Nigdy także nie pozwoliłem się zaszufladkować. Nie musiałem czekać, aż zagrają moje utwory w radiu. Wielu fanów postrzega mnie tylko jako gitarzystę, ale nie pozwoliłem, by przyćmiło to moje umiejętności kompozytorskie. Lubię na przykład pisać ballady z wokalem i inne takie rzeczy. Gdy zajmujesz się rzeczami, które naprawdę cię interesują i ekscytują, to dzieje się tak, że znajdujesz swoich odbiorców i jesteś szczęśliwszy, bo najlepszą rzecz robisz wtedy, gdy naprawdę lubisz to, co robisz”
Instrumentarium.
Używa głównie gitar elektrycznych przedsiębiorstwa Ibanez – pomógł podczas projektowania serii Ibanez JEM, oraz siedmiostrunowych Universe które firmuje swoim nazwiskiem. Ma również zaprojektowane na indywidualne zamówienie trzygryfowe gitary Ibanez JEM Tripleneck i Ibanez Heart Tripleneck.

</doc>
<doc id="135561" url="https://pl.wikipedia.org/wiki?curid=135561" title="Płatkonóg płaskodzioby">
Płatkonóg płaskodzioby

Płatkonóg płaskodzioby ("Phalaropus fulicarius") – gatunek średniej wielkości ptaka wędrownego z rodziny bekasowatych (Scolopacidae). Nie jest zagrożony wyginięciem.
Występowanie.
Płatkonóg płaskodzioby zamieszkuje północną Syberię, Alaskę i północną Kanadę, Islandię, Grenlandię oraz Svalbard i Nową Ziemię. Zimuje na otwartym morzu u wybrzeży Ameryki Południowej oraz zachodniej i południowo-zachodniej Afryki, w Ameryce nielicznie także dalej na północ – aż po Kalifornię oraz na środkowo-zachodnim Atlantyku po Karolinę Północną. Czasem zostaje spychany przez sztormy na lądy Zachodniej i Środkowej Europy.
Do Polski zalatuje sporadycznie – do 2021 roku odnotowano 132 stwierdzenia, łącznie zaobserwowano 137 osobników.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1758 roku Karol Linneusz w 10. edycji "Systema Naturae", uznawanej za początek nomenklatury zoologicznej. Autor nadał gatunkowi nazwę "Tringa Fulicaria". Jako miejsce występowania wskazał Amerykę; później miejsce typowe ograniczono do Zatoki Hudsona – taką lokalizację podał George Edwards w cytowanej przez Linneusza publikacji z 1750 roku. Obecnie płatkonóg płaskodzioby umieszczany jest w rodzaju "Phalaropus". Nie wyróżnia się podgatunków.
Morfologia.
W locie widać szeroki biały pasek skrzydłowy. Gdy pływa, podobny jest do mewy, ale znacznie mniejszy. W porównaniu z płatkonogiem szydłodziobym jest nieco większy i mocniej zbudowany. Dziób ma grubszy i latem staje się on żółty z czarnym końcem, podczas gdy u jego krewniaka jest cały czarny.
Status i ochrona.
Międzynarodowa Unia Ochrony Przyrody (IUCN) uznaje płatkonoga płaskodziobego za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 1,35–2,98 milionów osobników. Ogólny trend liczebności populacji nie jest znany.
W Polsce podlega ścisłej ochronie gatunkowej.

</doc>
<doc id="135563" url="https://pl.wikipedia.org/wiki?curid=135563" title="Rezerwat przyrody Las Łagiewnicki">
Rezerwat przyrody Las Łagiewnicki

Rezerwat przyrody Las Łagiewnicki – wydzielony fragment Lasu Łagiewnickiego – lasu komunalnego w Łodzi – oraz Parku Krajobrazowego Wzniesień Łódzkich; utworzony w 1996 roku. Jego powierzchnia wynosi 69,86 ha (akt powołujący podawał 69,85 ha).
Głównym przedmiotem ochrony jest kompleks naturalnych fitocenoz leśnych, charakteryzujących się bogactwem florystycznym. Na terenie rezerwatu stwierdzono dotychczas 280 gatunków roślin naczyniowych, w tym 9 gatunków podlegających ochronie ścisłej (naparstnica zwyczajna, pełnik europejski, wawrzynek wilczełyko, bluszcz pospolity i 5 gatunków storczyków) oraz 7 gatunków chronionych częściowo (m.in. marzanka wonna, kopytnik pospolity, konwalia majowa). Rezerwat jest także cenną ostoją faunistyczną – szczególnie bogata jest fauna owadów i ptaków.
Na terenie rezerwatu wyodrębniono 5 zbiorowisk leśnych:
Łódź jest jednym z nielicznych wielkich miast w Europie, które posiadają w swych granicach administracyjnych aż dwa rezerwaty leśne. Oprócz rezerwatu „Las Łagiewnicki” istnieje jeszcze rezerwat „Polesie Konstantynowskie”. Obydwa stanowią pozostałość dawnej puszczy łódzkiej.

</doc>
<doc id="135564" url="https://pl.wikipedia.org/wiki?curid=135564" title="Św. Franciszek Salezy">
Św. Franciszek Salezy



</doc>
<doc id="135566" url="https://pl.wikipedia.org/wiki?curid=135566" title="Piłka nożna w Polsce (2001/2002)">
Piłka nożna w Polsce (2001/2002)

Piłka nożna w Polsce - sezon 2001/2002
Rozgrywki ligowe.
I liga polska w piłce nożnej.
 Grupa Mistrzowska
 Bramki U siebie Na wyjeździe
 M Nazwa klubu M P Z R P zdo str róź Z R P Z R P
 1 Legia Warszawa 28 42 15 10 3 50 24 26 9 3 2 6 7 1
 2 Wisła Kraków 28 41 17 4 7 50 29 21 9 4 1 8 0 6
 3 Amica Wronki 28 36 13 10 5 47 27 20 10 3 1 3 7 4
 4 Polonia Warszawa 28 32 12 8 8 41 32 9 9 4 1 3 4 7
 5 Odra Wodzisław 28 27 12 6 10 40 33 7 8 3 3 4 3 7
 6 GKS Katowice 28 26 9 8 11 27 38 -11 7 3 4 2 5 7
 7 Pogoń Szczecin 28 23 9 8 11 29 33 -4 7 4 3 2 4 8
 8 Ruch Chorzów 28 23 8 8 12 30 36 -6 7 4 3 1 4 9
 Grupa Spadkowa
 Bramki U siebie Na wyjeździe
 M Nazwa klubu M P Z R P zdo str róź Z R P Z R P
 9 Górnik Zabrze 28 34 10 9 9 36 33 3 5 7 2 5 2 7
 10 Widzew Łódź 28 31 9 9 10 28 32 -4 7 3 4 2 6 6
 11 Zagłębie Lubin 28 29 10 8 10 41 44 -3 6 5 4 4 3 6
 12 Groclin Grodzisk 28 28 10 5 13 36 38 -2 6 1 7 4 4 6
 13 KSZO Ostrowiec 28 25 8 8 12 28 37 -9 6 3 5 2 5 7
 14 RKS Radomsko 28 23 7 10 11 23 34 -11 5 5 4 2 5 7
 15 Śląsk Wrocław 28 19 7 7 14 35 47 -12 4 3 7 3 4 7
 16 Stomil Olsztyn 28 18 4 11 13 21 45 -24 2 9 3 2 2 10
 GRUPA "A"
 Bramki U siebie Na wyjeździe
 M Nazwa klubu M P Z R P zdo str róź Z R P Z R P
 1 Odra Wodzisław 14 31 10 1 3 28 14 14 7 0 0 3 1 3
 2 Wisła Kraków 14 28 9 1 4 28 15 13 5 1 1 4 0 3
 3 Polonia Warszawa 14 25 7 4 3 25 13 15 5 1 1 2 3 2
 4 GKS Katowice 14 18 5 3 6 17 23 -6 4 1 2 1 2 4
 5 Zagłębie Lubin 14 18 5 2 6 23 28 -5 4 2 1 1 1 5
 6 KSZO Ostrowiec 14 15 4 3 7 14 18 -4 3 0 4 1 3 3
 7 Górnik Zabrze 14 11 2 5 7 13 22 -8 0 5 2 2 0 5
 8 Widzew Łódź 14 11 3 2 9 9 24 -15 2 1 4 1 1 5
 GRUPA "B"
 Bramki U siebie Na wyjeździe
 M Nazwa klubu M P Z R P zdo str róź Z R P Z R P
 1 Legia Warszawa 14 27 8 3 3 31 14 17 3 2 2 5 1 1
 2 Pogoń Szczecin 14 24 7 3 4 20 16 4 5 1 1 2 2 3
 3 Amica Wronki 14 24 6 6 2 26 16 10 4 2 1 2 4 1
 4 Ruch Chorzów 14 19 5 4 5 16 18 -2 4 2 1 1 2 4
 5 Śląsk Wrocław 14 18 5 3 6 21 25 -4 3 1 3 2 2 3
 6 RKS Radomsko 14 16 4 4 6 10 16 -6 3 2 2 1 2 4
 7 Groclin Grodzisk 14 15 4 3 7 18 23 -5 3 1 3 1 2 4
 8 Stomil Olsztyn 14 10 2 4 8 10 24 -14 1 4 2 1 0 6

</doc>
<doc id="135573" url="https://pl.wikipedia.org/wiki?curid=135573" title="16 bateria artylerii przeciwlotniczej">
16 bateria artylerii przeciwlotniczej



</doc>
<doc id="135574" url="https://pl.wikipedia.org/wiki?curid=135574" title="1 bateria artylerii przeciwlotniczej">
1 bateria artylerii przeciwlotniczej



</doc>
<doc id="135575" url="https://pl.wikipedia.org/wiki?curid=135575" title="Grzegorz z Sanoka">
Grzegorz z Sanoka

Grzegorz z Sanoka herbu Strzemię, inne formy nazwiska Gregorius Sanocensis, Gregorius Sanoceus, Gregorius de Sanok (ur. ok. 1407 w okolicach Sanoka, zm. 29 stycznia 1477 w Rohatynie) – polski duchowny rzymskokatolicki, profesor Akademii Krakowskiej, arcybiskup metropolita lwowski w latach 1451–1477, pierwszy przedstawiciel renesansowego humanizmu w Polsce, krytyk scholastyki i poeta.
Życiorys.
Syn Piotra, mieszczanina sanockiego oraz ławnika sądu wyższego prawa niemieckiego na zamku w Sanoku. Miał brata Pawła noszącego przydomek Długosz. Kalimach informuje, że urodził się "in pago, non procul a fonte Istulae" – w zapadłej wsi, nad Wisłokiem.
Dokładną relację dotyczącą życia i działalności Grzegorza z Sanoka podaje Adam Fastnacht w swej pracy "Pochodzenie społeczne studentów Uniwersytetu Jagiellońskiego z diecezji przemyskiej w latach 1400–1642". Według niej Grzegorz jako 12-letni chłopiec uciekł z domu i po trwających 10 lat wędrówkach dotarł aż za Łabę. Około 1421 rozpoczął naukę w Krakowie. Zajmował się m.in. przepisywaniem rękopisów, śpiewem i muzyką. W 1428 zapisał się na Akademię Krakowską, gdzie uzyskał stopień bakałarza. W 1433 został profesorem poezji rzymskiej. W latach 1433–1437 był wychowawcą synów wojewody krakowskiego Jana Tarnowskiego. Przed 1437 przyjął święcenia kapłańskie. Na dalsze studia wyjechał do Włoch, gdzie przebywał trzy lata. W kancelarii papieża Eugeniusza IV powierzono mu obowiązki muzyka i kopisty. Po powrocie do Krakowa uzyskał w 1439 stopień magistra artium. W Akademii Krakowskiej wykładał poezję klasyczną. Po pobycie we Włoszech osiadł w 1440 w Wieliczce jako proboszcz, utrzymując ścisły kontakt z krakowskim środowiskiem naukowym. Ufundował szpital dla ubogich w Brzesku. Jako kapelan króla Władysława Warneńczyka i notariusz kancelarii królewskiej wziął udział w wyprawie węgierskiej (1440) i warneńskiej (1444). W latach 1440–1450 przebywał na Węgrzech, gdzie przez pewien czas był wychowawcą synów Jana Hunyadyego i przebywał na dworze humanisty biskupa Jana Vitéza. Po powrocie do kraju w 1451 został arcybiskupem metropolitą lwowskim i stworzył w swojej rezydencji w Dunajowie pierwszy w Polsce dwór humanistyczny. Był gwarantem pokoju toruńskiego 1466 roku. Za namową Andrzeja Odrowąża, wojewody ruskiego, zgodził się na sprowadzenie do Lwowa bernardynów. Zmarł 29 stycznia 1477 w Rohatynie koło Lwowa.

</doc>
<doc id="135578" url="https://pl.wikipedia.org/wiki?curid=135578" title="Żydzi górscy">
Żydzi górscy

Żydzi górscy (samonazwanie: джухур, ros.: горские евреи) – grupa etnolingwistyczna w Federacji Rosyjskiej, licząca według różnych źródeł ok. 20-25 tys. osób. Zamieszkują głównie Rosję (ok. 11,3 tys.), Dagestan (3,6 tys.), Kabardo-Bałkarię (ok. 3,2 tys.). Pewne skupiska także w Azerbejdżanie (ok. 5,5 tys.) oraz Izraelu (ok. 3 tys.). 
Górscy Żydzi wyznają judaizm.
Posługują się dialektem języka tackiego, należącym do rodziny języków irańskich, dlatego też uważani są za odłam Tatów, choć identyfikacja z pozostałymi grupami, posługującymi się tym językiem, lecz wyznającymi islam i monofizyckie chrześcijaństwo jest niska. Większość zna także język rosyjski, jako język urzędowy Federacji Rosyjskiej. Niektórzy uczeni uważają, iż język, jakim posługują się Żydzi górscy, jest różny od języka tackiego i stosują określenie: język dżuchuri lub dżuuri (джухури, джуури).
Dyskutowany jest problem pochodzenia Żydów górskich. Podczas gdy jedni badacze twierdzą, iż w przeszłości Żydzi mieszkając wśród Tatów przejęli ich język, inni twierdzą natomiast, że to Tatowie przyjęli w przeszłości judaizm. Postuluje się również ich pochodzenie od jednego z Dziesięciu Zaginionych Plemion Izraela. Przyjęcie judaizmu przez Tatów wiązane jest czasem z możliwością znalezienia się w X w. pewnych plemion irańskich pod zwierzchnictwem wyznających judaizm Chazarów.

</doc>
<doc id="135579" url="https://pl.wikipedia.org/wiki?curid=135579" title="Płatkonogowate">
Płatkonogowate



</doc>
<doc id="135580" url="https://pl.wikipedia.org/wiki?curid=135580" title="Kasjopeja (mitologia)">
Kasjopeja (mitologia)

Kasjopeja (także Kassjopeja, Kasjopea; gr. Kassiópē, Kassiépeia, łac. Cassiope, Cassiepeia) – w mitologii greckiej królowa Etiopii.
Uchodziła za żonę króla Etiopii, Cefeusza (Kefeusa) i matkę Andromedy. Była bardzo urodziwa, ale jednocześnie niezwykle próżna i zarozumiała. Bogowie przemienili ją po śmierci w gwiazdozbiór nieba północnego.
Mityczna Kasjopeja jest identyfikowana z gwiazdozbiorem Kasjopei ("Cassiopeia"). Widnieje na niebie niedaleko konstelacji, Andromedy ("Andromeda"), Cefeusza ("Cepheus"), Perseusza ("Perseus"), Pegaza ("Pegasus"), Wieloryba ("Cetus"), które są z nim mitologicznie powiązane. Imieniem królowej nazwano rodzaj roślin z rodziny wrzosowatych – kasjopeja ("Cassiope").

</doc>
<doc id="135581" url="https://pl.wikipedia.org/wiki?curid=135581" title="Horror punk">
Horror punk

Horror punk – styl muzyczny, łączący cechy punk rocka i gotyckiego rocka, inspirowany stylistyką horroru. Muzyka, teksty, a także otoczka sceniczna odwołują się zazwyczaj do klasycznych filmów grozy, rzadziej literatury, czasami w sposób parodystyczny. Za prekursora horror punka uważany jest amerykański zespół The Misfits. W Polsce współcześnie zespołem wykonującym stylistykę horror punka był warszawski zespół Miguel and the Living Dead.

</doc>
<doc id="135582" url="https://pl.wikipedia.org/wiki?curid=135582" title="Whitesnake">
Whitesnake

Whitesnake – brytyjski zespół hardrockowy, stworzony w 1978 przez byłego wokalistę Deep Purple, Davida Coverdale’a. 
Grupa powstała w połowie lat 70., zyskując największą popularność w latach 80. Przez jej skład przewijali się m.in. Jon Lord, Ian Paice z Deep Purple, a także Bernie Marsden, Micky Moody, Steve Vai, czy Aynsley Dunbar. Na początku zespół często był porównywany do Deep Purple, nie tylko dlatego, że trzech muzyków pochodziło z tej grupy, ale przede wszystkim z racji podobieństwa brzmień i wyraźnego wpływu jednego zespołu na drugi. W późniejszych latach zespół zbliżył brzmienie do popularnego w latach osiemdziesiątych hard rocka.
Historia.
Po licznych zmianach personalnych w 1984 Whitesnake wydał udany album "Slide It In", zaś największe przeboje zespołu – „Here I Go Again” oraz „Is This Love” – pochodzą z płyty "Whitesnake" z 1987. Pierwszy z nich pojawił się pierwotnie na albumie "Saints &amp; Sinners". Po wydaniu w 1989 albumu "Slip of the Tongue" ze Steve’em Vaiem, zespół milczał aż do 1997 (jeśli nie liczyć kolekcji "Greatest Hits" z 1994 i trasy koncertowej w tym samym roku), kiedy to światło dzienne ujrzała płyta "Restless Heart". W 2003 grupa odbywała trasę koncertową z okazji 25-lecia swego istnienia.

</doc>
<doc id="135585" url="https://pl.wikipedia.org/wiki?curid=135585" title="Phalaropus">
Phalaropus

Phalaropus – rodzaj ptaka z podrodziny brodźców (Tringinae) w rodzinie bekasowatych (Scolopacidae).
Występowanie.
Rodzaj "Phalaropus" obejmuje gatunki zamieszkujące brzegi zbiorników wodnych tundry w Ameryce Północnej i Eurazji, a zimujące na morskich wybrzeżach lub na pełnym morzu.
Morfologia.
Długość ciała 18–22 cm, rozpiętość skrzydeł 32–41 cm; masa ciała 20–77 g. Samice są większe od samców; u płatkonoga szydłodziobego o 10%, u płaskodziobego o 20%. Ubarwienie w sezonie lęgowym z elementami czerwieni, bieli, szarości, czerni; miejscami płowe. Posiadają cienkie dzioby i duże oczy. Palce pokryte są płatkami skórnymi, skok bocznie spłaszczony.
Pożywienie.
Żerują w płytkiej wodzie, na wybrzeżu lub wzdłuż linii wodorostów wyrzuconych przez wodę. Żywią się głównie owadami, przeważnie są to ochotkowate i komarowate. Prócz tego zjadają chruściki, ślimaki, plankton, meduzy, bardzo małe ryby i skorupiaki. Płatkonóg płaskodzioby niekiedy zbiera pasożyty z grzbietów waleni. Jeżeli żerują na wodzie, przed zebraniem pożywienia zataczają w niej koło, przez co organizmy w niej przebywające wypływają.
Lęgi.
Płatkonogi gniazdują zarówno samotnie, jak i w kolonii. Cechą charakterystyczną jest barwniejsze ubarwienie samic, które także tokują. Wybierają miejsce na gniazdo, lecz prawdopodobnie to samce je przygotowują. Samice przylatują na tereny lęgowe w czerwcu, wcześniej od samców, lecz niekiedy już z nimi. Tworzone pary nie są zbyt trwałe, lecz ptaki je tworzące nie oddalają się od siebie. 
W lęgu zazwyczaj cztery jaja, o kształcie od owalnego do gruszkowatego; barwa oliwkowopłowa, występują czarne lub brązowe plamy. Masa jaja wynosi 6–9 gramów. Składane są w odstępie 24–30 godzin. Jeżeli samica po złożeniu jaj napotka inne samce w otoczeniu, może z nimi kopulować i założyć kolejny lęg. Inkubacja trwa 16–24 dni, młode są zagniazdownikami, po 3–6 godzinach od wyklucia opuszczają gniazdo mieszczące się w kępie roślin w pobliżu wody. Opiekuje się nimi wyłącznie samiec, który ogrzewa je i nadzoruje. Młode są w pełni opierzone po 18–21 dniach od wyklucia.
Systematyka.
Podział systematyczny.
Do rodzaju należą następujące gatunki:

</doc>
<doc id="135586" url="https://pl.wikipedia.org/wiki?curid=135586" title="Galindo I Aznárez">
Galindo I Aznárez

Galindo I Aznárez (zm. 867) – hrabia Aragonii w latach 844-867. Był synem Aznara I, hrabiego Aragonii (809-820), Urgell, Cerdanyi i Conflent (820-?). Otrzymał od ojca trzy ostatnie hrabstwa przed 833 r., kiedy został wybrany na hrabiego Pallars i Ribagorzy, którymi zarządzał tylko jeden rok. Po okresowych rządach w Pampelunie wrócił do Aragonii w 844 r., aby otrzymać hrabstwo po bezpotomnej śmierci Galindo Garcésa.
Z małżeństwa z Guldregudą miał tylko jednego syna, Aznara II Galindeza.

</doc>
<doc id="135587" url="https://pl.wikipedia.org/wiki?curid=135587" title="Emil Friedrich Götz">
Emil Friedrich Götz

Emil Friedrich Götz (ur. 26 lipca 1806 w Gdańsku, zm. 8 sierpnia 1858 w Kilonii) – lekarz, Honorowy Obywatel Miasta Gdańska.
Doktor medycyny. Studiował na uniwersytetach w Heidelbergu i Halle. Od 1842 kierował szpitalem miejskim w Gdańsku (objął to stanowisko po Wilhelmie Baumie).
W 1849 Rada Miasta Gdańska za wybitne zasługi w kierowaniu walką z epidemią cholery w latach 1848-1849 nadała mu tytuł Honorowego Obywatela Miasta Gdańska.
W 1853 został powołany na stanowisko profesora w Kilonii.

</doc>
<doc id="135590" url="https://pl.wikipedia.org/wiki?curid=135590" title="SuperPuchar Polski">
SuperPuchar Polski



</doc>
<doc id="135591" url="https://pl.wikipedia.org/wiki?curid=135591" title="I liga polska w piłce nożnej (2001/2002)">
I liga polska w piłce nożnej (2001/2002)

I liga polska w sezonie 2001/2002 - 68. edycja najważniejszych rozgrywek piłkarskich w Polsce, została podzielona na dwie grupy: 
Pierwsze 4 drużyny z każdej z grup "A" i "B" w rundzie wiosennej grały w "Grupie mistrzowskiej" o tytuł Mistrza Polski, zaś drużyny które zajęły w swoich grupach miejsca od 5. - 8. grały w "Grupie spadkowej" o utrzymanie się w lidze.
Absolutnym beniaminkiem ligi był .
Po rundzie jesiennej niespodziewanym liderem był zespół Odry Wodzisław Śląski. Po rundzie jesiennej dokonano podziału punktów o 50% i drużyny przystąpiły do rywalizacji w grupach mistrzowskiej i spadkowej. Ostatecznie tytuł Mistrza Polski wywalczyła Legia Warszawa, wicemistrzem została Wisła Kraków.
Królem strzelców został Maciej Żurawski (Wisła Kraków) - 21 bramek.
System rozgrywek był krytykowany, m.in. za podział o połowę punktów uzyskanych w rundzie jesiennej (na czym najwięcej straciły drużyny, które jesienią zdobyły większą liczbę punktów m.in. rewelacyjna jesienią Odra Wodzisław Śląski), oraz za brak systemu rozgrywek każdy z każdym (np. Pogoń Szczecin nie grała w ogóle z KSZO Ostrowiec Świętokrzyski, nie doszło również do meczu Legii Warszawa z Widzewem Łódź), zaś np. Odra Wodzisław Śl. grała z Wisłą Kraków, aż cztery razy w ciągu sezonu. W następnych sezonach powrócono więc do tradycyjnej formy rozgrywek.
Baraże o I ligę.
Po zakończeniu sezonu I i II ligi rozegrano dwumecze barażowe o 2 miejsca w najwyższej klasie rozgrywkowej w sezonie 2002/2003. W pierwszym zmierzyły się: 14. drużyna I ligi i 3. drużyna II ligi – i , w drugim: 13. drużyna I ligi i 4. drużyna II ligi – i . Szczakowianka awansowała do I ligi, pozostał zaś w niej KSZO.
RKS Radomsko złożył po dwumeczu ze Szczakowianką protest w sprawie braku uprawnień do gry zawodnika drużyny z Jaworzna – Branko Rašicia, który został odrzucony przez Polski Związek Piłki Nożnej (tzw. sprawa Rašicia).
"Wynik dwumeczu – 2:1 dla Szczakowianki."
"Wynik dwumeczu – 3:1 dla KSZO."
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="135593" url="https://pl.wikipedia.org/wiki?curid=135593" title="Socjalistyczny Związek Studentów Polskich">
Socjalistyczny Związek Studentów Polskich

Socjalistyczny Związek Studentów Polskich, skrótowiec SZSP – organizacja studencka funkcjonująca w Polsce w latach 1973–1982.
Charakterystyka.
Powstała 27 marca 1973 r. poprzez scalenie działających na uczelniach kół Zrzeszenia Studentów Polskich, Związku Młodzieży Socjalistycznej i Związku Młodzieży Wiejskiej. Tego samego dnia zgłosiła akces do Federacji Socjalistycznych Związków Młodzieży Polskiej.
Prowadziła działalność ideologiczno-propagandową, kulturalną oraz sportowo-turystyczną. W ramach działalności wydawniczej publikowała czasopisma „itd”, „Student” i inne.
Była jedną z organizacji skupionych w FJN.
Została zawieszona w czasie stanu wojennego i rozwiązana w 1982.

</doc>
<doc id="135594" url="https://pl.wikipedia.org/wiki?curid=135594" title="SZSP">
SZSP



</doc>
<doc id="135595" url="https://pl.wikipedia.org/wiki?curid=135595" title="Autoportret reportera">
Autoportret reportera

Autoportret reportera – zbiór fragmentów wywiadów i wypowiedzi Ryszarda Kapuścińskiego, poświęconych pracy reporterskiej, podróżom, metodzie tworzenia, a także funkcji i odpowiedzialności mediów. Lektura książki przedstawia Kapuścińskiego jako człowieka, podróżnika, artystę, przenikliwego komentatora otaczającego nas świata. Wyboru fragmentów rozmów dokonała Krystyna Strączek.
Pierwsze wydanie, o nakładzie 40 000 egzemplarzy, ukazało się w roku 2003. Wydawcą książki jest Znak - .

</doc>
<doc id="135599" url="https://pl.wikipedia.org/wiki?curid=135599" title="Dino Zoff">
Dino Zoff

Dino Zoff (ur. 28 lutego 1942 w Mariano del Friuli) – piłkarz włoski, reprezentant kraju, jeden z najlepszych bramkarzy w historii piłki nożnej.
W swej długiej karierze odniósł wiele sukcesów: był 3-krotnym uczestnikiem mistrzostw świata (1974, 1978, 1982). W reprezentacji debiutował na Euro 1968, gdzie zdobył złoty medal. W 1978 zajął z drużyną 4. miejsce, zaś w 1982 roku osiągnął największy sukces, zdobywając mistrzostwo świata. Był wówczas kapitanem reprezentacji. Do dzisiaj Zoff pozostaje najstarszym zawodnikiem w historii, który sięgnął po to trofeum. Rozegrał 112 spotkań w reprezentacji Włoch, grał m.in. w Juventusie (1972-83, 570 spotkań w Serie A), zdobył Puchar UEFA (z Juventusem, 1977), 6 razy sięgał po mistrzostwo kraju i 2 razy po Puchar Włoch. Dwukrotnie grał w finale Pucharu Europy Mistrzów Klubowych: w 1973 i 1983. Po skończeniu kariery jako zawodnik został trenerem m.in. Juventusu, z którym w sezonie 1989–1990 zdobył Puchar UEFA oraz Puchar Włoch, S.S. Lazio, olimpijskiej kadry Włoch i pierwszej drużyny Włoch od 1998, z którą zdobył wicemistrzostwo Europy (2000). Pomiędzy 20 września 1972 (3:1 z Jugosławią), a 15 czerwca 1974 (3:1 z Haiti) nie puścił bramki przez 1142 minuty z rzędu w meczach reprezentacji, ustanawiając światowy rekord. Wybrany przez IFFHS trzecim najlepszym bramkarzem XX wieku.

</doc>
<doc id="135600" url="https://pl.wikipedia.org/wiki?curid=135600" title="Żwirowiec łąkowy">
Żwirowiec łąkowy

Żwirowiec łąkowy, żwirowiec obrożny ("Glareola pratincola") – gatunek średniej wielkości ptaka z rodziny żwirowcowatych (Glareolidae), występujący w Eurazji i Afryce. Sporadycznie zalatuje do Polski. Nie jest zagrożony wyginięciem.
Systematyka.
Dawniej za podgatunek żwirowca łąkowego uznawano żwirowca orientalnego ("G. maldivarum"), a niekiedy także żwirowca stepowego ("G. nordmanni"). Międzynarodowy Komitet Ornitologiczny (IOC) wyróżnia obecnie jedynie dwa podgatunki: "G. p. pratincola" i "G. p. fuelleborni". Opisane podgatunki "erlangeri" i "riparia" uznaje za synonimy "G. p. fuelleborni". Również podgatunek "boweni" opisany z Afryki Zachodniej włączono do "G. p. fuelleborni". Podgatunek "limbata" opisany z wybrzeży Morza Czerwonego uznany za błędny.
Występowanie.
Żwirowiec łąkowy zamieszkuje w zależności od podgatunku:
Status i ochrona.
Międzynarodowa Unia Ochrony Przyrody (IUCN) uznaje żwirowca łąkowego za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 160–600 tysięcy osobników. Ogólny trend liczebności populacji uznawany jest za spadkowy.
W Polsce podlega ścisłej ochronie gatunkowej.

</doc>
<doc id="135601" url="https://pl.wikipedia.org/wiki?curid=135601" title="Powstanie Mahdiego">
Powstanie Mahdiego

Powstanie mahdystów – rewolucja islamska przeprowadzona w Sudanie w latach 1881–1899 przez reformatora religijnego Mahometa al-Mahdiego (1844–1885) i jego naśladowców, tworzących ruch duchowy i polityczny zwany mahdyzmem (arab. mahdiyah المهدية). W historiografii imperium brytyjskiego powstanie to jest często ukazywane w jego wymiarze politycznym jako zbrojne wystąpienie derwiszów z Sudanu przeciwko Egiptowi i Wielkiej Brytanii. Jednak lektura dokumentów ukazuje, że oprócz wymiaru politycznego miało ono przede wszystkim charakter religijny: jako rewolucja islamska mająca ambicję ogarnąć cały świat.
Geneza i główne idee powstania mahdystów.
Mahomet al-Mahdi rozpoczął swoją misję od przepowiadania, odwiedzając, pisząc listy i nawiązując różne inne kontakty. Następnie zorganizował swoją społeczność, zarówno cywilną, jak i wojskową. Osiągnięte sukcesy militarne dodatkowo przekonały go, że jego misja pochodzi od Boga. Wtedy zaczął kłaść fundamenty pod swoje państwo mahdystów, które miałoby mieć charakter teokratyczny i być kierowane przez Boga. Muhammad al-Mahdi przyznał sobie trzy tytuły: imam, następca wysłannika Bożego, oczekiwany mahdi (rodzaj muzułmańskiego mesjasza). Jako "imam" uważał się za głowę wspólnoty prawdziwych muzułmanów. Jako "następca Mahometa" przejął rolę proroka Mahometa, by przywrócić do życia założoną przez niego społeczność. Jako "oczekiwany mahdi" uważał się za tego, który miał przyjść na końcu czasów. Dlatego uważał się za kogoś więcej niż ojca niepodległości Sudanu lub reformatora religijnego. Podobnie jak Muhammad Ibn Abd al-Wahhab, założyciel sunnizmu, Mahomet al-Mahdi jest dokładnym obrazem proroka Mahometa i to z nim, Mahometem al-Mahdim, czas skończy swój bieg, więc jest ostatnim wysłanym.
Zbadane przez Camilla Ballina dokumenty z epoki, włączając w to listy pisane przez samego Mahdiego, ukazują następujące rysy ideowe powstania:
Przyczyny i przebieg walk.
Od 1822 roku Sudan poddany był zwierzchności Egiptu, który sam był formalnie prowincją Imperium Osmańskiego. Rządy mówiących przeważnie po turecku urzędników egipskich wywoływały niechęć miejscowej ludności, którą pogłębiała polityka fiskalna władzy i nieliczenie się z potrzebami mieszkańców Sudanu.
Wiosną 1881 roku Muhammad Ahmad wyjawił swoim uczniom, że Bóg powierzył mu zadanie oczyszczenia islamu i zniszczenia wrogich islamowi rządów egipskich. 29 czerwca ogłosił się mahdim, Bożym wysłannikiem, który pokona wrogów i doprowadzi swoich wyznawców do wiecznej szczęśliwości. Liczba zwolenników Mahdiego szybko rosła i wkrótce jego uzbrojona w prymitywną broń armia wyruszyła do walki. Pod koniec 1883 roku mahdyści pokonali trzy armie egipskie i zdobyli El Obeid oraz Barę. W kwietniu 1884 roku wojska Mahdiego podeszły pod Chartum; rozpoczęte 26 stycznia 1885 roku ostateczne oblężenie Chartumu zakończyło się zdobyciem miasta. W boju poległ wysłany na pomoc wojskom egipskim brytyjski generał Charles Gordon. Od tego momentu Sudan był wolny.
Mahdi osiedlił się w swojej rezydencji w wiosce Omdurman pod Chartumem. Z niej to kierował życiem religijnym stworzonego przez siebie państwa, starając się urzeczywistnić głoszone przez siebie idee oczyszczenia islamu. Sprawy związane z administrowaniem państwem powierzył mianowanym przez siebie czterem kalifom. Rządy te nie zawsze były efektywne, jeśli chodzi o gospodarkę kraju, gdyż Sudan często nawiedzały w tym okresie klęski głodu. W 1885 roku Mahdi poważnie zachorował na tyfus i zmarł 22 czerwca. Władzę po nim objął jego zaufany towarzysz, Abdullahi, który rozpoczął serię najazdów na Egipt i Abisynię, licząc na poparcie tamtejszej ludności. Spotkało go jednak rozczarowanie, gdyż na pomoc Egiptowi przybyły liczne i dobrze uzbrojone wojska brytyjskie. W 1896 roku rozpoczęły operację podboju Sudanu. Abdullahi nie miał dostatecznych sił, by powstrzymać Brytyjczyków, jednak mahdyści przez blisko dwa lata stawiali rozpaczliwy opór. W 1898 roku połączone siły egipsko-brytyjskie, dowodzone przez lorda Kitchenera, rozgromiły mahdystów w bitwie pod Omdurmanem. Rok później Abdullahi podjął ostatnią próbę odwrócenia losów wojny, ale poniósł klęskę w bitwie pod Karari i poległ w boju.
Klęska ta oznaczała koniec niepodległego Sudanu, który dostał się pod kontrolę egipsko-brytyjską. Klęska powstania oznaczała też uzależnienie Egiptu od Wielkiej Brytanii – oficjalnego sojusznika.

</doc>
<doc id="135603" url="https://pl.wikipedia.org/wiki?curid=135603" title="Nocówkowate">
Nocówkowate

Nocówkowate, jaszczurki nocne (Xantusiidae) – rodzina małych jaszczurek z infrarzędu Scincomorpha w rzędu łuskonośnych (Squamata).
Systematyka.
Do rodziny należą następujące rodzaje:

</doc>
<doc id="135606" url="https://pl.wikipedia.org/wiki?curid=135606" title="Z Afryki">
Z Afryki

Z Afryki – album fotograficzny Ryszarda Kapuścińskiego, będący podsumowaniem jego wieloletniej pracy jako korespondenta prasowego i reportera w Afryce. Album posiada walory dokumentu i świetnej fotografii. W 2001 roku uhonorowany został wyróżnieniem w Konkursie Polskiego Towarzystwa Wydawców Książek „Najpiękniejsze Książki Roku” oraz Nagrodą im. Arkadego Fiedlera „Bursztynowy Motyl”.
Pierwsze wydanie (3000 egzemplarzy) ukazało się w roku 2000 nakładem wydawnictwa Buffi, Bielsko-Biała.

</doc>
<doc id="135610" url="https://pl.wikipedia.org/wiki?curid=135610" title="Prząśniczka">
Prząśniczka

Prząśniczka – pieśń skomponowana przez Stanisława Moniuszkę na głos i fortepian do słów Jana Czeczota. Obecnie często wykonywana jako utwór instrumentalny, na instrumentach dętych.
Jej transkrypcję na fortepian wykonał polski kompozytor Henryk Melcer-Szczawiński. Popularne było wykonanie Prząśniczki przez duet fortepianowy „Marek i Wacek”. Utwór był wykorzystywany jako sygnał wywoławczy przez stacje radiowe i telewizyjne: Polskie Radio Białystok oraz Telewizję Łódź.
Na "Prząśniczce" wzorowany jest utwór Sanah i Igora Herbuta z 2022 roku – "Mamo tyś płakała".
Hejnał Łodzi.
Od 29 lipca 1998 (zgodnie z uchwałą Nr LXXXVI/835/98 Rady Miejskiej), dzięki inicjatywie łódzkiego radnego Andrzeja Jędrzejczaka (ówczesnego wiceprzewodniczącego Rady Miejskiej), „Prząśniczka” została oficjalnym hejnałem Łodzi i jednym z miejskich symboli. Hejnał grany jest codziennie na trąbce, o godzinie 12:00, z okna Urzędu Miasta Łodzi przy ul. Piotrkowskiej 106 (do 8 września 2011 z balkonu budynku nr 104, pałacu Juliusza Heinzla). Melodia rozbrzmiewa również o pełnej godzinie jako dźwięk zegara z wieży dawnego Ratusza Miejskiego przy placu Wolności.
Łódź już wcześniej kojarzona była z „Prząśniczką”. W 1973 – podczas obchodów 550-lecia nadania Łodzi praw miejskich – narodził się pomysł grania tego sygnału muzycznego z wieży dawnego ratusza (z czasem mechanizm odtwarzający muzykę połączono z zegarem). Przez wiele lat również łódzki oddział TVP używał „Prząśniczki” jako charakterystycznego sygnału swojej stacji. Do niedawna, jako tło muzyczne planszy wywoławczej na początku programów lokalnych w TVP2, wykorzystywana była mocno zmodyfikowana, nowoczesna wersja tej melodii.
Hejnał Łodzi wykonywany jest na zmianę przez Piotra Grabowskiego i Władysława Cichego z Orkiestry Dętej MPK (do 2011 roku zmiennikiem był Włodzimierz Miszczak). Utwór wykonywany jest dwukrotnie – najpierw trębacz gra zwrócony w stronę placu Wolności, a później w przeciwnym kierunku – do placu Niepodległości.
Prząśniczka w Żyrardowie.
Utwór jest wygrywany codziennie o 12.00 przez kuranty zegara umieszczonego na budynku Urzędu Miasta (Magistratu).

</doc>
<doc id="135613" url="https://pl.wikipedia.org/wiki?curid=135613" title="Fairport Convention">
Fairport Convention

Fairport Convention jest uznawany za pierwszy brytyjski zespół folkrockowy. Założony w 1967 roku w Londynie, jako zespół wykonujący amerykańskie piosenki w stylu Jefferson Airplane oraz Boba Dylana, w ciągu dwóch lat wypracował swój własny styl, łącząc muzykę rockową z tradycyjnymi angielskimi piosenkami ludowymi. W skład zespołu w okresie nagrywania pierwszej płyty nazwanej "Fairport Convention" (1967) wchodzili: Ashley Hutchings, Simon Nicol, Richard Thompson, Martin Lamble, Judy Dyble oraz Iain Matthews.
Wydany w 1969 roku album "Liege and Lief" uznawany jest za nagranie definiujące nurt, jakim był brytyjski folk rock. Materiał tworzący płytę odzwierciedlał zainteresowanie muzyków, a w szczególności wokalistki Sandy Denny oraz basisty Ashleya Hutchingsa, muzyką ludową. Krótko po wydaniu albumu, zarówno Sandy Denny, jak i Ashley Hutchings opuścili zespół, by stworzyć swoje własne folkrockowe projekty (odpowiednio zespoły Fotheringay i Steeleye Span).
W latach 1967 – 1979 w zespole dochodziło do częstych zmian personalnych. Na nagranym w 1973 roku albumie "Nine" (Dave Swarbrick, Dave Pegg, Dave Mattacks, Trevor Lucas oraz Jerry Donahue) nie wystąpił żaden z muzyków spośród tych, którzy tworzyli zespół w roku 1967.
W roku 1979 zespół rozpadł się, do roku 1985 dając jedynie wakacyjne koncerty podczas własnego festiwalu folkrockowego w Cropredy. W roku 1985 muzycy nagrali jednak kolejną płytę sygnowaną nazwą Fairport Convention: "Gladys' Leap" (Dave Pegg, Simon Nicol oraz Dave Mattacks) i od tego czasu jako zespół, mimo kilku kolejnych zmian w składzie, istnieją do dnia dzisiejszego. Festiwal w Cropredy odbywa się od 1979 roku regularnie, w sierpniu.
W roku 2002 brytyjska rozgłośnia BBC Radio 2 przyznała zespołowi nagrodę "Lifetime Achievement Award" (nagroda za całokształt twórczości) podczas corocznej ceremonii rozdania nagród BBC Radio 2 Folk Awards. Co więcej, w tym samym roku słuchacze BBC Radio 2 uznali "Liege and Lief" za najważniejszy album folkrockowy w historii.
W roku 1996 zespół wystąpił w Polsce w ramach wrocławskiego festiwalu "Folk i szanty"
Muzycy.
Aktualni:
Pozostali:

</doc>
<doc id="135614" url="https://pl.wikipedia.org/wiki?curid=135614" title="Rzepicha">
Rzepicha

Rzepicha (Rzepka) – wzmiankowana w Kronice Galla Anonima żona Piasta, protoplasty dynastii Piastów, i matka Siemowita.
Postać Rzepichy pojawiała się w źródłach zawsze obok męża, a jej wątek nie był rozbudowywany. Samo imię ma formę zdrobniałą i pochodzi od rzepy z przyrostkiem pomniejszającym.

</doc>
<doc id="135615" url="https://pl.wikipedia.org/wiki?curid=135615" title="2 Bateria Motorowa Artylerii Przeciwlotniczej">
2 Bateria Motorowa Artylerii Przeciwlotniczej

Bateria motorowa artylerii przeciwlotniczej typu A nr 2 – pododdział artylerii przeciwlotniczej Wojska Polskiego w II Rzeczypospolitej.
Bateria nie istniała w organizacji pokojowej WP. Została zmobilizowana 24 sierpnia 1939 przez 11 dywizjon artylerii przeciwlotniczej w Stężycy dla 2 Dywizji Piechoty Legionów. 28 sierpnia, na okres mobilizacji i koncentracji wojsk została skierowana do obrony przeciwlotniczej mostów na Wiśle w Dęblinie i do macierzystej dywizji już nie powróciła. W obronie mostów pozostawała do 6 września. 
Działania baterii w kampanii wrześniowej.
7 września, po utworzeniu Grupy Artylerii Przeciwlotniczej „Ireneusz” ppłk. Ireneusza Kobielskiego, bateria weszła w skład Zgrupowania OPL „Stawy” mjr. Alfonsa Fenglera, broniącego Głównej Składnicy Uzbrojenia nr 2 w Stawach. 9 września, po rozwiązaniu Grupy Artylerii Przeciwlotniczej „Ireneusz”, bateria przejęła 2 półstałe armaty przeciwlotnicze kalibru 40 mm wz. 38 Bofors od plutonu artylerii przeciwlotniczej nr 182 z Bazy Lotniczej Dęblin (bez obsługi), po czym została skierowana do Włodawy z zadaniem obrony przeciwlotniczej dowództwa Armii „Lublin”. Stamtąd bateria przemieściła się przez Chełm, Krasnystaw do Wożuczyna. W Chełmie zestrzeliła samolot niemiecki. W Rachaniach pod Wożuczynem ostrzelała zmotoryzowaną kolumnę niemiecką. 22 września, po kapitulacji Armii „Lublin”, bateria zniszczyła działa i ciągniki. Część żołnierzy baterii dostało się do niewoli, niewielka grupa zaś pod dowództwem ogn. pchor. Zbigniewa Marquarta dołączyła w Szastarce do Samodzielnej Grupy Operacyjnej „Polesie”.

</doc>
<doc id="135617" url="https://pl.wikipedia.org/wiki?curid=135617" title="Tandoori">
Tandoori

Tandoori - kolorowe i wonne potrawy kuchni indyjskiej przygotowywane w specjalnym glinianym piecu tandoor. Przed włożeniem do pieca mięso marynuje się w jogurcie i przyprawach oraz barwi na czerwono kaszmirską chili lub na żółto szafranem. Ponieważ czas pieczenia jest krótki, kolor potrawy pozostaje bardzo intensywny, zaś mięso pieczone bezpośrednio nad gorącym paleniskiem nie wysycha i pozostaje miękkie.

</doc>
<doc id="135618" url="https://pl.wikipedia.org/wiki?curid=135618" title="Sławin">
Sławin

Sławin – wieś w Polsce, w województwie wielkopolskim, w powiecie ostrowskim, w gminie Sieroszewice. 
Sławin leży przy drodze wojewódzkiej nr 450 Kalisz – Wieruszów i drodze lokalnej Ołobok – Psary.
Miejscowość przynależała administracyjnie przed rokiem 1887 do powiatu odolanowskiego.
W latach 1975–1998 do województwa kaliskiego, a w latach 1887–1975 i od 1999 do powiatu ostrowskiego.
Położenie i granice.
Sławin znajduje się 10 km od Kalisza, 12 km od Grabowa i 17 km od Ostrowa.
Wieś jest otoczona trzema rzekami, które w sposób naturalny wyznaczają jej granice: Prosna, Ołobok i Barycz (Gnilna).
Sławin sąsiaduje z następującymi miejscowościami:
Wieś liczy obecnie 270 mieszkańców.
Historia.
W pierwszych latach naszej ery tereny wioski Sławin były już zamieszkane, co potwierdzają odkopane w południowej części wsi nad rzeką Ołobok (przy wydobywaniu żwiru) piece do wypalania garnków i wytopu rudy żelaza (dymarki). Prace wykopaliskowe prowadzili tutaj w latach 1983/1984 łódzcy archeolodzy. 
Odkryta osada pochodziła z wczesnego okresu rzymskiego, przy pracach wykopaliskowych okazało się, że jest silnie zniszczona i zniekształcona. Odkryto tu kilka palenisk, piec do wypalania ceramiki oraz ślady produkcji żelaźniczej w postaci kloców żużla z dymarek i dwa kęsy żelazne. Znaleziska te świadczą o tym że pobliskie tereny (jak cały region okołokaliski) były znaczącym ośrodkiem masowej produkcji żelaza a ich produkty były głównym składnikiem wymiany handlowej. 
Miało to proste wytłumaczenie z tej przyczyny, że Sławin leżał przy jednej z odnóg Szlaku Bursztynowego, który łączył Morze Bałtyckie z Cesarstwem Rzymskim. 
Pierwsza pisemna wzmianka pochodzi z 1336 roku i związana jest Wawrzynem ze Sławina herbu Zaremba.
Następni właściciele to:
W 1905 roku urodził się w Sławinie bł. Józef Kut
Obecnie wioska liczy 275 mieszkańców.

</doc>
<doc id="135619" url="https://pl.wikipedia.org/wiki?curid=135619" title="Agent oprogramowania">
Agent oprogramowania



</doc>
<doc id="135620" url="https://pl.wikipedia.org/wiki?curid=135620" title="Agent programowy">
Agent programowy



</doc>
<doc id="135621" url="https://pl.wikipedia.org/wiki?curid=135621" title="Ziemowit">
Ziemowit

Podobne

</doc>
<doc id="135624" url="https://pl.wikipedia.org/wiki?curid=135624" title="Dave Pegg">
Dave Pegg

Dave Pegg (ur. 2 listopada 1947 w Birmingham) – basista angielski.
Jest jednym z najwybitniejszych brytyjskich basistów folkrockowych. Jako zawodowy muzyk karierę rozpoczął w połowie lat sześćdziesiątych, grając na gitarze w lokalnych zespołach w Birmingham. Po raz pierwszy jako basista występował w zespole The Ian Campbell Folk Group. Tam też poznał Dave’a Swarbricka, skrzypka, który od początku 1969 występował w zespole Fairport Convention. Namówiony przez Swarbricka przyłączył się do zespołu na początku 1970, zastępując jego założyciela, basistę Ashleya Hutchingsa, który opuścił zespół, by założyć folkrockową formację Steeleye Span. Od tego czasu Pegg jest nieprzerwanie muzykiem Fairport Convention.
Gdy zespół Fairport Convention rozpadł się na 6 lat w 1979, Pegg dołączył jako basista do rockowego zespołu Jethro Tull, występując jako jego członek do 1995. W 1985 Fairport Convention odnowiło działalność, z Peggiem jako basistą, który przez kolejne 10 lat był członkiem obu zespołów. W 1987 zespół Jethro Tull pojechał w trasę koncertową po Stanach Zjednoczonych z Fairport Convention jako zespołem towarzyszącym, a Pegg występował na każdym koncercie zarówno jako członek jednego, jak i drugiego zespołu.
Oprócz gitary basowej Pegg, zarówno na nagraniach, jak i podczas koncertów, często wykorzystuje mandolinę.
Od 1979 Pegg organizuje coroczny festiwal folkrockowy w Cropredy (do 2004 jako „Cropredy Festival” wraz z żoną Christine, współpracę z żoną zakończył w związku z rozpadem małżeństwa; od 2005 organizacją zajmuje się cały zespół Fairport Convention, a festiwal nosi nazwę „Fairport’s Cropredy Convention”).
Dave Pegg na stałe mieszka w Banbury, w hrabstwie Oxfordshire w Anglii. Ma córkę Stephanie, która pracuje jako konsultant PR, oraz syna Matta Pegga, również basistę, który występował jako członek między innymi Jethro Tull (1991) oraz Procol Harum (od 2003).

</doc>
<doc id="135625" url="https://pl.wikipedia.org/wiki?curid=135625" title="Programowanie wieloagentowe">
Programowanie wieloagentowe



</doc>
<doc id="135626" url="https://pl.wikipedia.org/wiki?curid=135626" title="System wieloagentowy">
System wieloagentowy

System wieloagentowy () – system złożony z komunikujących się i współpracujących między sobą agentów, realizujących wspólne cele.
Zastosowanie.
Systemy wieloagentowe często stosowane są w sytuacjach, gdy trzeba rozwiązać problemy o charakterze rozproszonym lub złożonych obliczeniowo, np. wyszukiwanie informacji w sieci, zarządzanie sieciami telekomunikacyjnymi, symulacja rynku, wspomaganie zarządzania w przedsiębiorstwie i kontrola ruchu lotniczego.

</doc>
<doc id="135629" url="https://pl.wikipedia.org/wiki?curid=135629" title="Cmentarz św. Jerzego">
Cmentarz św. Jerzego



</doc>
<doc id="135630" url="https://pl.wikipedia.org/wiki?curid=135630" title="Raúl Gonzalez">
Raúl Gonzalez



</doc>
<doc id="135632" url="https://pl.wikipedia.org/wiki?curid=135632" title="Thomas Gravesen">
Thomas Gravesen

Thomas Gravesen (ur. 11 marca 1976 w Vejle) – duński piłkarz, grający na pozycji defensywnego pomocnika.
Życiorys.
Jest wychowankiem Vejle BK. W 1997 roku trafił do Bundesligi i grał w Hamburger SV. W 2000 roku wyjechał do Anglii i przez 5 sezonów grał w Evertonie. W 2005 roku został graczem Realu Madryt, z którym został wicemistrzem Hiszpanii. Reprezentował Danię m.in. na Mistrzostwach Europy 2004 (porażka w ćwierćfinale z Czechami).
30 sierpnia 2006 został piłkarzem Celtic F.C. W Celtiku strzelił swojego pierwszego hat-tricka w karierze w wygranym 3:1 meczu ze St. Mirren F.C. W 2007 roku wywalczył z Celtikiem mistrzostwo Szkocji. W latach 2007–2008 przebywał na wypożyczeniu w Evertonie. 27 stycznia 2009 ogłosił zakończenie kariery.
Życie prywatne.
Gravesen ma dwójkę braci, jego ojciec grał m.in. w Evertonie, Espanyolu i VfL Bochum.

</doc>
<doc id="135633" url="https://pl.wikipedia.org/wiki?curid=135633" title="Powiat bialski">
Powiat bialski

Powiat bialski – powiat znajdujący się w województwie lubelskim utworzony w 1999 roku; największy powiat w województwie (obejmuje 11% jego powierzchni) i trzeci co do wielkości w Polsce (po białostockim i olsztyńskim). Jego siedzibą jest miasto Biała Podlaska.
Administracja.
Na terenie powiatu znajduje się 340 wsi, z czego 328 jest na prawach sołectw.
Demografia.
Według danych z 31 grudnia 2019 roku powiat zamieszkiwały 110 772 osoby. Natomiast według danych z 30 czerwca 2020 roku powiat zamieszkiwały 110 454 osoby.
Stopa bezrobocia.
We wrześniu 2019 liczba zarejestrowanych bezrobotnych wynosiła 4100 osób, a stopa bezrobocia 9,3%.
Warunki naturalne.
Wschodnią i północną granicę powiatu stanowiącą jednocześnie granicę pomiędzy Polską a Białorusią, wyznacza największa rzeka regionu, jaką jest Bug. Na odcinku przy gminie Konstantynów rozdziela on również województwa lubelskie z podlaskim. Na terenie powiatu przebiega granica między: Europą Zachodnią a Europą Wschodnią, zaś przepływająca przez centralną część powiatu Krzna dzieli go na część zachodnio- i wschodnioeuropejską.
Powiat bialski to także region pogranicza klimatycznego, gdzie walkę o wpływ toczą masy powietrza atlantyckiego z kontynentalnym.
Fizjograficzne mezoregiony powiatu to: Równina Łukowska – na zachodzie i północy, Zaklęsłość Łomaska i Równina Kodeńska oraz fragmenty Równiny Parczewskiej – na południu, a także skrawek Polesia Brzeskiego – na wschodzie. Wszystkie one z wyjątkiem Równiny Łukowskiej wchodzą w skład makroregionu Polesie Zachodnie, natomiast tereny Równiny Łukowskiej na której znajduje się lewobrzeżna część stolicy powiatu, śródmieście Białej Podlaskiej, wchodzą w skład Niziny Południowopodlaskiej. Dwoma megaregionami występującymi na terenie powiatu są Niż Wschodnioeuropejski i Niż Środkowoeuropejski, których granica biegnie Krzną. Do tego drugiego należy Równina Łukowska.
Największe rzeki powiatu to: Bug, Krzna, Zielawa, Rudka i Klukówka; na rozległych łąkach wzdłuż tych rzek występują koloniami: czajki, rycki, rzadkie w kraju kuliki wielkie.
Przez powiat przepływa także Kanał Wieprz-Krzna, który zasila największy w powiecie 650-hektarowy zbiornik retencyjny „Żelizna”. Pośród przybrzeżnych szuwarów, gniazdują: perkozy, rdzawoszyie, mewy śmieszki, różne gatunki kaczek, błotniaki stawowe, kureczki, łabędzie nieme oraz jedne z najliczniejszych w kraju skupiska bociana białego i rzadkiego bociana czarnego i wiele innych ptaków.
Starorzecza porastają kożuchy grzybieni białych, osoki aloesowatej, rdestów i grążeli żółtych urozmaicających faunę i florę. Przy brzegach występują, zaś pałki szerokolistnej trzciny, turzyc, a także kosaćce żółte.
Rezerwaty przyrody.
Chmielinne •
Czapli Stóg •
Dobryń •
Liski •
Łęg Dębowy •
Omelno •
Stary Las •
Szwajcaria Podlaska
Parki krajobrazowe.
Na obszarze powiatu bialskiego znajdują się 282 pomniki przyrody ożywionej i nieożywionej. Wśród nich wyróżniamy: 3 – pomniki stanowiskowe, 4 – pomniki alej drzew, 25 – pomników głazów narzutowych, 64 – pomniki grup drzew oraz 187 – pomników pojedynczych drzew.
Drzewa objęte ochroną pomnikową należą do 17 gatunków, wśród których najliczniejsza jest lipa. Znajdują się one (według częstotliwości występowania) na terenie: lasów państwowych, parków dworskich, obiektów sakralnych, przy drogach, a także na prywatnych posesjach. Drzewami o największym obwodzie pnia, są mający 7,7 m dąb szypułkowy w Jabłecznej oraz mająca 635 cm, lipa drobnolistna znajdująca się w Pokiniance.
Klimat.
Obszar powiatu znajduje się w obrębie klimatu przejściowego umiarkowanego i zaliczany jest do podlasko-poleskiego regionu klimatycznego. Jest to jeden z chłodniejszych regionów klimatycznych, częściej niż w innych regionach zjawiają się w nim dni z pogodą dość mroźną, słoneczną i bez opadu. Charakteryzuje się on średnio ok. 175 dniami w roku z pogodą umiarkowanie ciepłą (w tym kilka, kilkanaście z upalną) z czego 70 dni jest pochmurnych, a 55 z opadem. Inne cechy charakterystyczne klimatu to: krótsze niż w zachodniej Polsce przedwiośnie i przedzimie oraz okres wegetacyjny trwający ok. 205 dni. Notuje się dużą roczną amplitudę temperatury między latem a zimą (śr. 22 °C). Miesiącami najcieplejszymi są lipiec i sierpień – ze śr. temperaturą 18,2 °C, zaś najzimniejszymi styczeń i grudzień – ze średnią ok. 4 °C. Rocznie występuje ok. 210 dni z temperaturą dobową powyżej 5 °C. Średnia roczna temperatura dla całego powiatu to ok. 7 °C.
Opady przeważają w okresie letnim, a roczna ich suma wynosi śr. 547 mm z tego 351 mm w półroczu letnim i 196 mm w półroczu zimowym. Mniejsze opady występują na terenach zachodnich a większe we wschodnich (najwięcej w dolinie Bugu ok. 560 mm). Pokrywa śnieżna na terenie powiatu tworzy się zazwyczaj już w listopadzie, a zanika w marcu, zalegając średnio 70 do 90 dni w roku (lecz w ostatnich latach obserwuje się o wiele niższe wskaźniki).
Wiatry przeważają z kierunków zachodnich niosąc (w odróżnieniu od wiatrów wschodnich występujących głównie w okresie zimowym) chłodniejsze powietrze latem a cieplejsze zimą. Średnia prędkość wiatru notowana w roku to 3 m/s. Średnio notowanych jest 12 dni w roku w których wieją bardzo silne wiatry, tj. powyżej 15 m/s, mała jest liczba dni zupełnie bezwietrznych.
Lasy.
Lasy powiatu bialskiego (według stanu na początek 2007 r.) zajmują powierzchnię 71 579 ha. Daje to wskaźnik lesistości 26%, czyli o 3,5% większy od średniej województwa lubelskiego, lecz o 3% mniejszy od średniej krajowej. Lasy występujące na terenie powiatu w 57,3% należą do Skarbu Państwa, zaś reszta stanowi własność prywatną. Lasy Skarbu Państwa administrowane są przez cztery nadleśnictwa, tj.:
Wśród gmin powiatu, najbardziej lesista jest gmina Drelów – 37,03% a najmniej gmina Sławatycze – 6,27%.
Lasami występującymi na terenie powiatu są głównie lasy iglaste (bory) – ponad 70% powierzchni z dominacją sosny. Średnio w roku pozyskuje się z lasów powiatu – 210 tys. m³ grubizny drewna. Obecnie obserwuje się stały wzrost poziomu zalesienia, spowodowany głównie poprzez przyrost młodostanu brzozowego.
Historia.
Czasy piastowskie.
W czasach piastowskich tereny obecnego powiatu bialskiego wchodziły w skład ówczesnego Podlasia rozciągającego się wówczas od (obecnych miast) Augustowa – na północy, . Były to tereny, na których stykały się ze sobą wpływy Polski, Litwy, Rusi, a także Jaćwingów, a nawet Krzyżaków. Był to obszar raczej płaski pokryty licznymi lasami, borami i bagnami.
W X wieku nadbużańskie tereny powiatu bialskiego jako pierwsze zaludniły słowiańskie plemiona Bużan i Dulebów. Plemiona te już za czasów Mieczysława I były stopniowo wypierane, aż w końcu całkowicie wyparte przez napływające z północy dzikie plemię Jaćwingów. Jaćwingowie na terenach powiatu panowali do XIII wieku, kiedy to ich przepędzenia dokonali Polacy od zachodu i Rusini od wschodu. Obecne ślady po Jaćwingach pozostały w nazwach niektórych wsi (jak choćby Jaźwiny), a w mniejszym stopniu w nazwiskach rodowych (np. Koma, Nabit), jednak już nie występujących na terenie powiatu bialskiego.
Terytorium obecnego powiatu bialskiego w czasach piastowskich, jako że leżało na pograniczu trzech dopiero się formułujących państw, pełniło doniosłe znaczenie strategiczne. Z tego też powodu na ziemiach tych toczyły się liczne walki między Polakami, Rusinami i Litwinami, których skutkiem było okresowe przechodzenie tych ziem z jednej strony na drugą.
Polskiego panowania na tych terenach możemy dopatrzyć się już w 981 roku, kiedy to kronikarz ruski w swej kronice pisze: "nad rzeką Krzną w okolicy Nepli była bitwa Włodzimierza Wielkiego z Polakami", bądź też zapis z 1016 r. "Poszedł Włodzimierz książę Ruski na Lachów i zajął ich grody" – tj. tereny z lewej strony Bugu. Bezsprzecznie terytorium obecnego powiatu należało do Polski od 1020 roku, kiedy to Bolesław Chrobry zdobył ziemię brzeską, której częścią składową był dzisiejszy powiat bialski. W roku 1038 na skutek panującej anarchii w Polsce, ziemia brzeska zostaje podbita przez księcia kijowskiego Jarosława Mądrego. Kroniki ruskie tak piszą o tym fakcie: "Jarosław ciągnąc łodziami z wojskiem z południa ku północy, ku ziemiom polskim, rzeką Bug, opanował ziemię nad Bugiem aż do Mazowsza, zabrał stąd gromady niewolników spośród miejscowej ludności, rozsadzając na terenach zdobytych, sprowadzonych z Rusi – Rusinów".
W 1071 roku na skutek oręża Bolesława Szczodrego ziemia brzeska na pewien czas wraca do Polski. Następnie panowanie nad ziemią brzeską dzierżą różni książęta ruscy w tym pińsko-turowscy. Później zaś powstaje oddzielne księstwo brzeskie, którego ziemie wraz z Brześciem w 1164 r. przejściowo zdobył książę litewski Skirmunt. Ponownie ziemię brzeską przyłączył do Polski Kazimierz Sprawiedliwy w roku 1182, po 12 dniach oblężenia Brześcia. Nie mogąc sprawować osobistej władzy nad tymi dalekimi terenami, król oddał ją swoim starostom, a później (swemu kuzynowi) Romanowi, z obowiązkiem hołdu. Roman nie mogąc znieść obowiązku lennego, podniósł bunt przeciwko królowi, co w. w konsekwencji doprowadziło to do jego śmierci w bitwie z Polakami pod Zawichostem w 1205 r. W XIII wieku następcy Kazimierza Sprawiedliwego nie umieli już tych ziem utrzymać dla Polski. W czasie osłabienia państwa polskiego spowodowanego rozbiciem dzielnicowym ziemiami powiatu na przemian władali różni książęta ruscy z rodu Rurykowiczów.
Skłóconej i wojującej między sobą Rusi, jak i Polsce od ok. 1240, zaczęli zagrażać Tatarzy, którzy wykorzystując osłabienie obydwu krajów w wielkim marszu z 1241 r. niszczyli wszystko, co stało na ich drodze, zabijając lub biorąc w jasyr miejscową ludność. Po nawale tatarskich zagonów na teren powiatu w 1242 r. weszli Litwini, zagarniając Podlasie wraz z ziemią brzeską i powiatem bialskim – dla siebie. Wówczas to książę Erdziwiłł wziął się za odbudowywanie spalonych przez Tatarów grodów, osad i wsi. W połowie XIII w. włada tymi ziemiami syn Mendoga (władcy Litwy) – Wojsiełk. Jednakże po otrząśnięciu się Polski z tatarskiej nawałnicy w 1282 roku, ziemie powiatu bialskiego Leszek Czarny z powrotem przywraca dla Polski.
O całe Podlasie, a wraz z nim ziemię brzeską i jej częścią składową, jaką był powiat bialski, rościli sobie prawo nie tylko Litwini, ale i Krzyżacy. Żądania te były skierowane zarówno do Polaków, jak i Litwinów w zależności od tego, kto posiadał w danej chwili te ziemie. Kres żądań krzyżackich miała położyć bulla papieża Urbana IV z 1264 r., przyznająca całe Podlasie wraz z ziemią brzeską Polakom na zasadzie praw wojennych. Mimo to Krzyżacy nie wyrzekli się definitywnie pretensji do tych ziem. Dowodzi tego najazd z sierpnia 1379 r., kiedy to Krzyżacy idąc z zachodu (czyli przez teren obecnego powiatu), zniszczyli i zrabowali Brześć. Pozostałością po Krzyżakach grasujących na terenie obecnego powiatu, była nazwa Leśnej Podlaskiej, która do XVII wieku nazywała się "Okopami Krzyżackimi".
Okres panowania ostatnich Piastów, to czas w którym stopniowo państwo polskie zaczęło się jednoczyć, podnosząc się z upadku spowodowanego rozbiciem dzielnicowym. Pierwszy rok królowania Władysława Łokietka dowodzi jeszcze o niestabilności państwa. Wówczas to w roku 1320 książę litewski Giedymin zajmując całe Polesie i część Podlasia zagarnął ziemie powiatu z powrotem dla Litwy. Po śmierci Giedymina ziemie powiatu przejął jego syn Kiejstut, lecz nie na długo, bowiem syn Łokietka – Kazimierz zaczął na nowo ubiegać się o nie. Po 15 latach swego panowania Kazimierz Wielki spełnił swe zamiary, zdobywając w roku 1349 Wołyń, a wraz z nim księstwo brzeskie i Brześć po 9 dniach jego oblężenia. Król postanowił osadzić w księstwie brzeskim na prawach lennych – książąt litewskich, pod nadzorem swych wojsk. Jednakże już w 1350 r., książęta litewscy podnieśli bunt przeciwko Polsce, wypędzając królewskie załogi. Na skutek dwuletniej wojny między Polską a Litwą, księciu Olgierdowi udało się odebrać ziemię brzeską i przyłączyć ją w 1351 r. do Litwy.
Czasy jagiellońskie.
Czasy panowania Jagiellonów w końcu XIV wieku, oznaczały dominację Litwy na tych terenach. Mimo to książęta polscy nie zaprzestali działań mających na celu przywrócenie tych ziem dla Polski. Dowodzi to fakt z roku 1382, kiedy to zięć Kiejstuta, książę mazowiecki Janusz I Starszy, opanował południową część Podlasia (w tym ziemię brzeską) i przyłączył ją do Mazowsza. Jednak już w rok potem odebrał te ziemie od Mazowsza i zagarnął dla Litwy wielki książę litewski Władysław, oddając rządy nad prowincją Witoldowi. Książę Witold wpisał się historię ziemi bialskiej jako jej mądry zarządca, który doprowadził ją do znacznego rozkwitu.
Kres odwiecznych walk między Polakami a Litwinami o te ziemie położyła unia polsko-litewska zawarta 14 sierpnia 1385 r. w Krewie. Wtedy to na skutek unii personalnej obu narodów, ziemia brzeska przestała być zarzewiem sporów i stała się terenem wspólnotowym. Ostatecznie status tych ziem został określony w roku 1452, kiedy to Księstwo Brzeskie zostało włączone wraz z całym Podlasiem do województwa trockiego, a następnie w 1460 roku przyznane Wielkiemu Księstwu Litewskiemu przez Kazimierza Jagiellończyka. Zbyt wielki rozmiar województwa trockiego powodujący trudności w jego administrowaniu spowodował konieczność wyodrębnienia południowych jego terenów (w tym obszaru dzisiejszego powiatu) i utworzenia województwa podlaskiego. Dokonał tego w 1513 roku, król Zygmunt Stary.
Polacy nigdy nie pogodzili się z utratą Podlasia i domagali się sprawiedliwego jego podziału. Dokonał tego na sejmie w Lublinie w 1569 r. król Zygmunt August, przyznając Koronie jego część zachodnią, podczas gdy część wschodnia (a w tym ziemie obecnego powiatu) weszły w skład Litwy.
Dokument ten opatrzony datą 5 marca 1569 rok, wskazywał, że: ",(...) Ziemia podlaska odwiecznie należała do Polski (...) my Litwini ku pierwszemu ciału w tytuł Korony na wieczne czasy ją przywracamy (...)”. " Z ziem Podlasia wschodniego, które przypadły Litwie, Litwini utworzyli województwo brzeskie w którego skład weszły ziemie obecnego powiatu bialskiego. Województwo brzeskolitewskie miało stolicę w Brześciu i dzieliło się na powiaty: brzeski (zachodni) i piński (wschodni). Ziemie obecnego powiatu bialskiego, weszły w skład powiatu zachodniego, który posiadał kasztelana i wybierał jednego posła, senatora i deputata. Granica zachodnia województwa brzeskolitewskiego była jednocześnie granicą między Polską a Wielkim Księstwem Lubelskim. Przebiegała przez miejscowości: Stary Bubel – na północy poprzez Swory, Rogoźniczka – w centrum oraz Kolembrody, Wisznice- na południu. Z ważniejszych miejscowości obecnego powiatu bialskiego, do strony polskiej należały: Konstantynów, Leśna Podlaska, Międzyrzec Podlaski, Drelów, Rossosz, a do litewskiej: Janów Podlaski, Pratulin, Terespol, Łomazy, Wisznice.
W połowie XVI wieku, na terytorium obecnego powiatu bialskiego istniało 9 wydzierżawionych dóbr królewskich obejmujących okoliczne wsie. Wśród nich wyróżniamy miasta Łomazy i Piszczac, oraz wioski Dąbrowica, Huszcza, Kijowiec, Kobylany, Michałki, Ortel i Wohyń. W tym że czasie dotarł na te tereny ustrój sejmikowy, który nie cieszył się znaczną popularnością. Było to spowodowane niskim poziomem umysłowym ówczesnej szlachty, dla której nowinki ustrojowe były niezrozumiałe i niepotrzebne. O dużym poziome analfabetyzmu, świadczy bardzo częsty sposób aprobowania uchwał sejmikowych przez zaznaczenie krzyżyka. Było to spowodowane m.in. tym że na terytorium województwa brzeskolitewskiego obowiązywało niejasne ustawodawstwo litewskie, a językiem urzędowym był niechciany białoruski. Władzę sądowniczą na tych terenach reprezentował Sąd Kopny. Był to sąd ludowy składający się z 60 mieszkańców których wyroki zapadały większością głosów i były ostateczne.
Czasy I Rzeczypospolitej (po Unii Lubelskiej).
Druga połowa XVI wieku to czas wewnętrznej stabilizacji Rzeczypospolitej Obojga Narodów, a co za tym idzie i województwa brzeskiego litewskiego. Najważniejszym wydarzeniem jakie miało miejsce na tymże terytorium w końcu XVI w., była Unia brzeska zawarta w 1596 r. między Kościołem Rzymskokatolickim a Cerkwią Prawosławną. Inne doniosłe wydarzenie o charakterze sakralnym, miało miejsce 15 września 1631 r., kiedy to w kaplicy zamkowej książąt Sapiehów w Kodniu, w sposób niezwykle uroczysty został umieszczony cudowny obraz Matki Bożej de Guadaluppe.
Niezmiernie trudnym okresem dla ziem powiatu bialskiego był rok 1657, w którym to na skutek potopu szwedzkiego i rabunków wojsk Rakoczego, znaczna część ziemi brzeskiej została zniszczona. Szczególnie dotkliwie w wyniku tych zajść ucierpiały ówczesne miasta Janów Biskupi ("Podlaski") oraz Kodeń (utracił dach świątyni i dzwony), które już nigdy nie dźwignęły się z upadku.
Czasy panowania Jana III Sobieskiego spowodowały napływ ludności tatarskiej, dla której na terenie powiatu, były nadawane królewszczyzny. Tatarzy w zamian za służbę u boku króla polskiego otrzymali posiadłości m.in. w Kobylanach, Lebiedziewie, Małaszewiczach, Ortelu i Studziance. Tatarszczyzny na terenie obecnego powiatu pod koniec XVIII w. zajmowały już rozległy obszar 360 włók litewskich ziemi. Wrzesień roku 1683 był znamienny nie tylko w historii Polski, ale i całego Południowego Podlasia. Wtedy to prócz sławetnego zwycięstwa wojski Sobieskiego pod Wiedniem, miało miejsce inne znamienne wydarzenie. Na terenie dzisiejszej Leśnej Podlaskiej dwóm chłopcom pasącym bydło ukazał się na gruszy obraz Matki Bożej, wyryty na kamiennym kole. Został on uznany za cudowny dekretem biskupa łuckiego Prażmowskiego z 24 października 1700 roku. Wydarzenie to rozszerzyło kult maryjny na terenie powiatu na dwa ośrodki, północny – leśniański i południowy – kodeński.
Czasy saskie, przynosiły stopniowe zubożenie mieszkańców ziem powiatu brzeskiego. Wykorzystując osłabienie Rzeczypospolitej, w 1706 r. wojska szwedzkie ponownie wkraczyły w granice powiatu, niszcząc na nowo miasta i wsie oraz nakładając na ich mieszkańców kontrybucje. W roku 1752 przybyli z Częstochowy do Leśnej oo. Paulini założyli swój klasztor, który stał się ostoją jedności i wiary katolickiej na zbliżające się lata zaborów.
Okres zaborów.
Powiat lub ujezd bialski istniał w guberni siedleckiej Królestwa Kongresowego. W 1866 zmniejszony, opisany w tomie I Słownika geograficznego Królestwa Polskiego. Od 1918 w granicach województwa lubelskiego. Powiat bialski po zakończeniu wojny był wyniszczony rabunkową polityką okupanta. Na wyzwolonym terenie zaczęły szybko powstawać polskie struktury administracyjne – rządowe, samorządowe, jak i kościelne. 

</doc>
<doc id="135634" url="https://pl.wikipedia.org/wiki?curid=135634" title="Latencja">
Latencja



</doc>
<doc id="135635" url="https://pl.wikipedia.org/wiki?curid=135635" title="Pierre Gassendi">
Pierre Gassendi

Pierre Gassendi, Pierre Gassend (ur. 22 stycznia 1592 w Champtercier w Prowansji, zm. 24 października 1655 w Paryżu) – francuski filozof i astronom oraz duchowny katolicki.
Zaliczał się do czołowych matematyków swoich czasów. Nauczał w Digne, Aix, Kolegium Królewskim w Paryżu i zajmował kilka stanowisk kościelnych. Silnie wystąpił przeciwko koncepcjom Arystotelesa, szczególnie w "Exercitationes paradoxicae adversus aristoteleos" (1624). Odnowił atomistyczną filozofię Epikura, odrzucając niezgodne z religią katolicką poglądy o materialności duszy i odwieczności atomów. Polemizował z Kartezjuszem, krytykując poglądy o ideach wrodzonych oraz kartezjański dualizm. Do jego uczniów należał Molier. Był pierwszym obserwatorem przejścia Merkurego na tle tarczy Słońca w 1631 roku.

</doc>
<doc id="135637" url="https://pl.wikipedia.org/wiki?curid=135637" title="Karl Hess">
Karl Hess

Karl Hess (ur. 25 maja 1923 w Waszyngtonie, zm. 22 kwietnia 1994) – amerykański filozof polityki, krytyk systemu podatkowego, dziennikarz, redaktor, jeden ze współtwórców anarchokapitalizmu, ateista, autor kilkunastu książek w tym "Mostly on the Edge", "Dear America", "Community Technology" i "Capitalism for Kids" oraz dziesiątek przemówień dla "wszystkich najważniejszych Republikanów połowy XX wieku" – Richarda Nixona, Dwighta Eisenhowera, Geralda Forda i Barry’ego Goldwatera, który określał go mianem współczesnego Szekspira.
Młodość.
Hess urodził się w Waszyngtonie, ale w dzieciństwie przeniósł wraz z rodzicami na Filipiny. Po tym, jak matka wystąpiła o rozwód (po zdradzie, jakiej dopuścił się jej mąż) mały Karl wrócił wraz z nią do Waszyngtonu. Odmówiła przyjęcia alimentów oraz jakiegokolwiek wsparcia od byłego męża i utrzymywała rodzinę na skromnym poziomie z pensji telefonistki.
Karl podobnie jak matka, był zdania, że system publicznej edukacji to strata czasu i nie przykładał się do nauki. W wieku 15 lat zakończył edukację i został zatrudniony jako pomoc dziennikarska w "Mutual Broadcasting System". Do pracy przyjął go Walter Comp, komentator polityczny "Mutual" pracujący w tym samym budynku, co matka Hessa. W wieku 18 lat Karl Hess został asystentem redaktora w Washington Daily News. Później pracował także jako redaktor w "The Fisherman" i w "Newsweeku", skąd został wyrzucony po tym, jak odmówił napisania nekrologu prezydenta Franklina D. Roosevelta. Później pracował w "Champion Papers and Fibre Company", gdzie za namową swoich szefów, widzących w tym interes firmy, zaangażował się w kampanię republikanów. W tym czasie poznał senatora Arizony Barry’ego Goldwatera, którego prezydencką kampanię później współtworzył.
W 1942 chciał zaciągnąć się do armii, ale nie został przyjęty ze względu na przebytą jeszcze na Filipinach malarię.
W książce "Dear America" Hess napisał, że ateistą został po doświadczeniach pracy w prosektorium w wieku 15 lat. Patrząc na zwłoki zrozumiał, że człowiek to tylko ciało i krew i nic poza tym. Wcześniej zagorzały katolik, od 15. roku życia nie chodził do kościoła.
Działalność polityczna.
Jako autorowi przemówień senatora Goldwatera przypisuje mu się autorstwo powiedzenia „Ekstremizm w obronie wolności nie jest zbrodnią; umiar w dążeniu do sprawiedliwości nie jest cnotą”. Sam Hess przyznał, że zdanie to znalazł w liście historyka prezydenta Lincolna Harry’ego Jaffa, a była to parafraza cytatu z Cycerona. Goldwater użył go w swoim wystąpieniu po otrzymaniu nominacji Partii Republikańskiej na urząd prezydenta i zgodnie z tym, co pisał Playboy, wypowiedź ta sprawiła, że senator Goldwater stracił wiele głosów.
Po przegranych przez Goldwatera wyborach w 1964 roku (przegrał z Lyndonem Johnsonem), Hess pożegnał się z Partią Republikańską i rozpoczął pracę jako spawacz. Zaczął również pisywać do gazet teksty, w których krytykował wielki biznes, hipokryzję i kompleksy Ameryki.
W 1964 wraz z Murrayem N. Rothbardem przystąpił do lewicowej organizacji "Students for a Democratic Society", w ramach której rozpoczął aktywną działalność przeciwko wojnie wietnamskiej, segregacji rasowej (był jednym z nielicznych białych przyjętych do Czarnych Panter – radykalnego ugrupowania murzyńskiego walczącego o równouprawnienie Czarnych) i przymusowemu opodatkowaniu.
Demokratyczny prezydent Johnson niezadowolony z krytyki i faktu, że Hess wcześniej udzielał się w Partii Republikańskiej, polecił IRS ("Internal Revenue Service" – amerykański urząd skarbowy) skontrolowanie tego zdeklarowanego przeciwnika podatków. Podczas audytu kontroler skarbowy udowadniał, że nieważne, czy w deklaracjach wszystko jest w porządku, ważne, czy jest niezgodne z prawem. Hess w odpowiedzi wysłał do IRS kopię Deklaracji Niepodległości wraz z listem, w którym oświadczył, że nie zamierza więcej płacić podatków.
Urząd skarbowy skonfiskował mu majątek i zajął na poczet zaległych podatków przyszłe zarobki. Gdy Hess w liście zapytał, z czego w takim razie ma żyć, IRS odpowiedział, że jest to już jego problem. Wtedy Hess nauczył się spawać i zatrudnił się w jednej z waszyngtońskich firm w zamian za żywność i miejsce do spania. Obok pracy „zarobkowej” wykonywał też artystyczne rzeźby, z których część trafiła w ręce wytrawnych kolekcjonerów.
W 1968 roku Richard Nixon został wybrany prezydentem USA a senator Barry Goldwater powrócił do kongresu. Ze względu na starą znajomość Hess zgodził się napisać kilka przemówień dla Goldwatera, w których przekonywał do zniesienia obowiązkowego poboru do wojska. Goldwater po lekturze tekstów miał powiedzieć: „Zobaczymy, co powie na to Dick Nixon”. Hess gardził Nixonem i nie chciał sytuacji, w której będzie zależny od jego opinii. Postanowił więc definitywnie zakończyć współpracę z Goldwaterem.
Hess coraz bardziej przekonywał się do anarchistycznych idei pod wpływem rozmów i lektury książek swojego przyjaciela Murraya Rothbarda i prac Emmy Goldman, o których twierdził, że zawierają esencję Ayn Rand bez „tego idiotycznego solipsyzmu, na punkcie którego Rand był tak czuła”.
Działalność pisarska.
W latach 1969–1971 wydawał wraz z Rothbardem "The Libertarian Forum".
W 1969 roku opublikował w Playboyu artykuł "The Death of Politics", uważany za jeden z najważniejszych manifestów libertariańskich, który jak żaden inny przyczynił się do powstania współczesnego ruchu wolnościowego. Pisał w nim:
Twierdził, że politycy robią od czasu do czasu dobre rzeczy, ale dopiero wówczas gdy wszystkie wcześniej stosowane przez nich środki zawiodły.
W połowie lat 70. przeprowadził się wraz z żoną z Waszyngtonu do Zachodniej Wirginii, gdzie zamieszkał w zbudowanym przez siebie samowystarczalnym energetycznie domku jednorodzinnym i zaangażował się w programy dobroczynne. Pomagając biednym i pracując z dziećmi z murzyńskich gett zyskał sobie uznanie lokalnej społeczności. Tym samym zrealizował wszystkie swoje życiowe plany – "być dobrym przyjacielem, kochankiem, sąsiadem".
W 1992 roku, mimo poważnej choroby serca zgodził się wystartować z listy Libertarian Party na stanowisko gubernatora Zachodniej Wirginii. Spytany przez jednego z dziennikarzy, co zrobi jeśli rzeczywiście zostanie wybrany na to stanowisko (co z powodu problemów z dopuszczeniem do wyborów, wydawało się niemożliwe) odpowiedział – „Zażądam ponownego przeliczenia głosów!”. Tuż po kampanii przeszedł kilka poważnych operacji, po których rozpoczął pracę nad autobiografią „Mostly on the Edge”.

</doc>
<doc id="135639" url="https://pl.wikipedia.org/wiki?curid=135639" title="Bracia Adamowiczowie">
Bracia Adamowiczowie

Bracia Bolesław Adamowicz (ur. w 1896, zm. w czerwcu 1979) i Józef Adamowicz (ur. w 1893, zm. w listopadzie 1970) – amerykańscy przemysłowcy oraz lotnicy-amatorzy polskiego pochodzenia, wsławieni lotem przez Atlantyk w 1934 roku.
Życiorys.
Urodzili się na Wileńszczyźnie we wsi Janowszczyzna (Янкоўшчына, białorus.) pow. Wilejskiego, w ówczesnym zaborze rosyjskim. Za wzorem najstarszego brata Bronisława, przed I wojną światową wyemigrowali do Stanów Zjednoczonych. Początkowo Józef pracował w cukrowni Arbockler Brothers, a młody Bolesław w fabryce sprężyn, a w końcu w tej samej cukrowni. W 1918 roku Bolesław i Józef Adamowiczowie, którzy w międzyczasie uprościli swoje imiona na Ben i Joe, z uzbieranych oszczędności założyli w Nowym Jorku własne przedsiębiorstwo w postaci niewielkiej wytwórni napojów chłodzących i gazowanych oraz wody sodowej. Po kilku latach, własna działalność ustawiła ich nieźle pod względem finansowym.
W 1928 roku po raz pierwszy w życiu bracia odbyli lot turystyczny małym samolotem w charakterze pasażerów i od tej pory zaczęła się ich fascynacja lotnictwem. 
Za 3400 dolarów kupili własny dwupłatowy samolot szkolny Waco (nr rej. NC 1868) i ukończyli lekcje podstawowego pilotażu. Następnie zakupili samolot Waco z mocniejszym silnikiem Wright o mocy 165 KM. 
Pod wpływem wyczynów lotniczych na świecie, w tym coraz liczniejszych przelotów nad Atlantykiem, szczególnie silnie działających na wyobraźnię, bracia zdecydowali podjąć wzorem Charlesa Lindbergha próbę przelotu nad Atlantykiem, wychodząc z założenia, że „jakiś Polak musi zwyciężyć ocean, bo nie może być Polak gorszy od Amerykanina, Francuza albo Duńczyka i Włocha”. Na utwierdzenie w zamiarze wpłynęło dość przypadkowe zwycięstwo w konkursie samolotów turystycznych na lotnisku Floyd Bennett w maju 1932, gdzie dystans do pokonania wynosił jednak zaledwie 11 mil. Mimo to, obaj bracia byli amatorami w dziedzinie pilotażu, o niewielkim przygotowaniu teoretycznym. 
W celu przelotu, bracia sprzedali stary samolot i zakupili za sumę 22 000 dolarów dalekodystansowy samolot J300 firmy Bellanca, napędzany silnikiem Wright o mocy 200 KM, o prędkości maksymalnej 209 km/h (nr rej. NR797W). Oprócz standardowych zbiorników o pojemności 1627 litrów paliwa, bracia zamontowali w kadłubie dwa dodatkowe zbiorniki na 440 galonów benzyny, a awaryjnie zabrali także 21 galonów w blaszanych bańkach. Z wyposażenia, samolot posiadał jedynie żyrokompas, natomiast z powodu kurczących się oszczędności braci, nie posiadał radia ani automatycznego pilota. Samolot otrzymał wymalowane na kadłubie godło Orła Białego i angielską nazwę "City of Warsaw" (pol. "Miasto Warszawa") oraz napis „New York – Warszawa”. 
Gdy w sierpniu 1933 roku bracia dokonywali przelotu do planowanego miejsca startu, z Nowego Jorku na niewielkie lądowisko Harbour Grace na Nowej Fundlandii, pilot, któremu zlecili przeprowadzenie samolotu, uszkodził go podczas lądowania. Mimo to, bracia odremontowali samolot i postanowili podjąć próbę przelotu w następnym roku. Przymusową przerwę Bolesław Adamowicz wykorzystał na pogłębienie umiejętności z nawigacji lotniczej i zdanie egzaminu z lotów bez widoczności ziemi, zaledwie na kilka dni przed startem. Bracia zapoznali się również dokładniej z charakterystykami meteorologicznymi nad Atlantykiem. Mimo to, nie posiadając radia, a jedynie rakietnicę z nabojami sygnalizacyjnymi, przelot był połączony z wyjątkowo dużym ryzykiem. 
28 czerwca 1934 bracia wystartowali z lotniska Floyd Bennett Field koło Nowego Jorku do wysuniętego najbardziej na wschód lotniska Harbour Grace na Nowej Fundlandii; tym razem lecieli o własnych siłach i wylądowali bez kłopotów. Następnego dnia, 29 czerwca o godzinie 5 rano, bracia wystartowali do lotu przez Atlantyk, wpisujac w dzienniku pokładowym: „June 29. Take off 5 O’Clock From Harbour Grace for Warsaw, Poland”. 
Początkowo bracia lecieli we w miarę dobrych warunkach, na wysokości 3000 m, lecz po sześciu godzinach nad oceanem, temperatura spadła i samolot uległ oblodzeniu, tracąc manewrowość i obniżając pułap na ok. 1200 m. Na mniejszej wysokości, w cieplejszym otoczeniu, Bolesław odzyskał panowanie nad samolotem. Charakterystyczny był fakt, że Józef, prowadzący dziennik pokładowy po angielsku, po uwagach: "ice.. ice.." (lód), niespodziewanie wpisał: "Boże zletujse nad nami". Lecąc dalej, bracia napotkali złą pogodę: burzę z gęstymi chmurami o niskiej podstawie, deszczem i porywistym wiatrem. Po kilku godzinach w burzy, braciom udało się wylecieć ponad chmury, na wysokość ok. 4000 m. Wówczas, po 11 godzinach lotu bracia odkryli, że z jednego ze zbiorników wycieka paliwo. Na szczęście, dzięki awaryjnemu zapasowi, który przepompowali do zbiorników głównych, starczyło im paliwa na dalszy lot. Rankiem 30 czerwca po około 20 godzinach lotu ujrzeli brzeg Europy, lecz nie wiedzieli, gdzie dokładnie się znajdują. Ponieważ nadciągnęły chmury i mgła, bracia przez dalsze trzy godziny lecieli na wschód, bez widoczności ziemi, po czym zawrócili i przez godzinę lecieli w przeciwnym kierunku. Korzystając z polepszenia widoczności, a nie mogąc zlokalizować żadnego miasta, wylądowali na przygodnej małej łące, przeskakując stado krów – jak się okazało, koło miejscowości Fleury-sur-Orne w Normandii we Francji. 
Bracia skorzystali z gościny Francuzów i spotkali się z przybyłym polskim attaché wojskowym, a następnego dnia po naprawie kółka ogonowego, które uległo lekkiemu uszkodzeniu podczas lądowania, bracia wystartowali do Paryża, gdzie ich przylot stał się już sensacją. Po zatankowaniu, bracia podjęli dalszy lot do Warszawy, lecz z powodu kończącego się paliwa, pomyliwszy położenie po drodze, lądowali w Niemczech niedaleko granicy z Polską. Z powodu konieczności naprawy podwozia, dopiero następnego dnia wystartowali do dalszego lotu, lecz na skutek pomylenia kursu wylądowali w Toruniu. Ostatni odcinek do Warszawy bracia przebyli w towarzystwie pilota Aleksandra Onoszki, czuwającego nad prawidłowością nawigacji. Na lotnisku mokotowskim w Warszawie, samolot Adamowiczów wylądował około godz. 17, w honorowej eskorcie polskich myśliwców. Łącznie przelot z Nowego Jorku do Warszawy trwał cztery doby i jedenaście godzin.
W Warszawie bracia zostali powitani jako bohaterowie i podejmowani przez władze państwowe, w tym premiera Kozłowskiego oraz uhonorowani odznaczeniami. Otrzymali Złotą Odznakę Honorową Ligi Obrony Powietrznej i Przeciwgazowej, a także honorowe odznaki pilotów wojskowych. Ich wyczyn szczególnie mocno wpływał na emocje przez fakt, że obaj bracia byli, jak to określano w publikacjach z tego okresu, zwykłymi „zjadaczami chleba”, dwoma starszymi panami "o pewnej skłonności do łysiny, o nieprzeciętnej tuszy i jowialnym wyglądzie businessmanów z działu gastronomicznego". W istocie, ich wyczyn, przy jedynie amatorskim doświadczeniu w pilotażu, był wysoce śmiały i ryzykowny i udał się, jak to sami bracia przyznawali, dzięki dużej dozie szczęścia. Byli drugimi Polakami, którzy przelecieli nad Atlantykiem, po Stanisławie Skarżyńskim (maj 1933), lecz pierwszymi, którzy przelecieli nad północnym Atlantykiem. 
Po zakończeniu uroczystości na ich cześć, bracia sprzedali samolot Lidze Obrony Przeciwlotniczej i Przeciwgazowej i powrócili statkiem do USA.
Wrócili do USA pełni optymizmu, z ambitnymi planami na przyszłość. Jednakże w porcie przywitali ich nie tylko fotoreporterzy i członkowie rodziny, ale i prokuratorzy. W ich fabryce policjanci znaleźli maszynę bimbrowniczą i beczki fermentującego moszczu. Wprawdzie Adamowiczowie twierdzili, że w 1927 r. mieli pozwolenie na produkcję alkoholu, ale destylarnie musiały płacić podatki, czego bracia nie robili. Skazano ich na 15 miesięcy więzienia, a gdy z niego wyszli, nigdy już nie odzyskali reputacji ani majątku. Bolesław i Józef znowu musieli prowadzić życie emigrantów na dorobku, pracowali u dawnego znajomego na Brooklynie, mieszkali razem w tanim pokoju. Zmarli zapomniani i w biedzie – Józef Adamowicz w listopadzie 1970, a Bolesław Adamowicz w czerwcu 1979
W 1951 ich pamiętnik "Przez Atlantyk" został wycofany z polskich bibliotek oraz objęty cenzurą.

</doc>
<doc id="135641" url="https://pl.wikipedia.org/wiki?curid=135641" title="Jagiellonka">
Jagiellonka



</doc>
<doc id="135643" url="https://pl.wikipedia.org/wiki?curid=135643" title="Locke">
Locke

Miasta w USA:
Gminy w USA:
Sztuka:

</doc>
<doc id="135646" url="https://pl.wikipedia.org/wiki?curid=135646" title="Julien Offray de La Mettrie">
Julien Offray de La Mettrie

Julien Offray de La Mettrie (ur. 25 grudnia 1709, zm. 11 listopada 1751) – francuski lekarz i filozof-naturalista.
Życiorys.
La Mettrie praktykował jako lekarz wojskowy, ale satyry przeciwko kolegom oraz jawnie głoszony materializm zmusiły go w 1746 do ucieczki z Francji. Przebywał później w Holandii, a następnie w Prusach na dworze Fryderyka II. Główną jego pracą filozoficzną był "Człowiek-maszyna" ("L’homme-machine") z roku 1748; ponadto opublikował również m.in. „Człowieka-roślinę”, „Historię naturalną duszy” oraz „System Epikura”.
La Mettrie, argumentując w oparciu o swoją wiedzę fachową i rozległe doświadczenie lekarskie, wykazywał, że wszelkie czynności przypisywane zwykle duszy zależą w istocie od funkcjonowania ciała. Z przesłanki tej wyprowadził wniosek, że człowiek jest istotą wyłącznie materialną i działającą podobnie jak maszyna (wniosek ten inspirowany był również obserwacją budzących w czasach La Mettriego sensację maszyn Vaucansona).
Za podstawową władzę psychiczną La Mettrie uważał wyobraźnię, rozumianą jako pewna czynność ciała, występująca zarówno u ludzi, jak i u zwierząt. Różnice intelektualne między człowiekiem a zwierzęciem uznał w związku z tym za różnice stopnia. W oparciu o doświadczenia , szwajcarskiego lekarza, który opracował metodę uczenia głuchoniemych artykulacji wyrazów, La Mettrie głosił, że odpowiednio dobrane małpy można by skutecznie nauczyć ludzkiej mowy, tym samym w pełni je „uczłowieczając”. 
La Mettrie negował istnienie nieśmiertelnej duszy, a także Boga w sensie proponowanym przez teologię – nie wykluczał przy tym istnienia stworzyciela świata, ten jednak nie miałby niczego wspólnego z religią.
Według oficjalnej wersji zmarł z przejedzenia pasztetem z wątróbek nadziewanym truflami na przyjęciu u francuskiego ambasadora w Poczdamie, nieoficjalnie przyczyną zgonu miało być puszczanie krwi. La Mettrie, sprzeczając się z nadwornymi lekarzami na temat celowości tego zabiegu, jakoby kazał sobie z powodu nieznacznej dolegliwości żołądka upuścić krew, co skończyło się dla niego tragicznie.

</doc>
<doc id="135647" url="https://pl.wikipedia.org/wiki?curid=135647" title="Rousseau">
Rousseau



</doc>
<doc id="135648" url="https://pl.wikipedia.org/wiki?curid=135648" title="Prawo Amdahla">
Prawo Amdahla

Prawo Amdahla, znane również jako Wywód Amdahla, zostało nazwane od nazwiska twórcy architektur komputerowych Gene Amdahla, i jest używane do znajdowania maksymalnego spodziewanego zwiększenia wydajności całkowitej systemu jeżeli tylko część systemu została ulepszona. Jest ono często używane w przypadku prowadzenia obliczeń równoległych do przewidzenia teoretycznego maksymalnego wzrostu szybkości obliczeń przy użyciu wielu procesorów.
Zwiększenie szybkości wykonywania się programu przy użyciu wielu procesorów w obliczeniach równoległych jest ograniczane przez czas potrzebny do sekwencyjnego dzielenia programu. Na przykład jeżeli program potrzebuje 20 godzin w przypadku obliczeń prowadzonych na procesorze jednordzeniowym i 1 godzina obliczeń nie może zostać przetworzona poprzez obliczenia równoległe, ale pozostałe 19 godzin (95%) obliczeń mogą, wówczas bez względu na to ile procesorów zostanie użytych do przeprowadzenia obliczeń równoległych minimalny czas wykonania programu nie będzie nigdy mniejszy niż ta krytyczna 1 godzina. Tak więc zwiększenie szybkości obliczeń jest ograniczone do 20×, jak przedstawiono na diagramie.
Opis.
Prawo Amdahla jest to model zależności pomiędzy oczekiwanym wzrostem szybkości implementacji równoległej algorytmu a algorytmem szeregowym, przy założeniu, że zakres problemu pozostanie taki sam w implementacji równoległej. Na przykład jeżeli z całości rozpatrywanego problemu implementacja równoległa algorytmu może wykonać 12% operacji bezwzględnie szybko (podczas gdy pozostałe 88% operacji nie może być wykonana równolegle), prawo Amdahla stanowi, że maksymalne zwiększenie wydajności wersji równoległej wynosi: formula_1 razy szybciej niż implementacja nierównoległa.
Mówiąc bardziej technicznie, prawo to skoncentrowane jest na zwiększeniu wydajności osiągniętej z usprawnienia obliczeń, które wpływają na proporcję formula_2 tych obliczeń, gdzie usprawnienie ma wzrost szybkości obliczeń formula_3 (Na przykład, jeżeli usprawnienie obliczeń dotyczy części stanowiącej 30% wszystkich obliczeń, formula_2 będzie równe 0,3; jeżeli usprawnienie powoduje, że część, której dotyczy, wykonuje się dwa razy szybciej, wówczas formula_5 będzie równe 2). Prawo Amdahla stanowi, że całkowity wzrost szybkości po zastosowaniu usprawnienia będzie wynosił:
Aby zobaczyć, jak ten wzór został wyprowadzony, załóżmy, że czas wykonania starych obliczeń wynosi 1 jakiejś jednostki czasu. Czas wykonania nowych obliczeń będzie równy czasowi wykonania części bez usprawnień (czyli formula_7), plus czas, jaki zabierze wykonanie części po zastosowaniu usprawnień. Długość czasu części ulepszonej jest równa czasowi wykonania części usprawnionej, ale przed zastosowaniem ulepszeń, podzielonej przez wzrost szybkości wykonania, co daje w rezultacie czas wykonania części ulepszonej, jako formula_8 Tak więc finalne zwiększenie szybkości wykonania obliczane jest poprzez podzielenie czasu wykonania części ulepszonej – przed zastosowaniem ulepszenia – przez czas wykonania części ulepszonej – po zastosowaniu ulepszenia – co jest tym, co powyższy wzór czyni.
Kolejny przykład. Mamy zadanie, które zostało podzielone na cztery części: P1 = 11%, P2 = 18%, P3 = 23%, P4 = 48%, co daje w sumie 100%. Teraz określamy, że P1 nie ulegnie przyspieszeniu, wiec S1 = 1 lub 100%, P2 ulegnie przyspieszeniu 5×, więc S2 = 500%, P3 ulegnie przyspieszeniu 20×, więc S3 = 2000%, oraz P4 ulegnie przyspieszeniu 1,6×, więc S4 = 160%. Poprzez użycie tego wzoru
P1/S1 + P2/S2 + P3/S3 + P4/S4, znajdujemy, że czas wykonania to
lub nieco mniej niż ½ niż oryginalny czas wykonania, który jak wiemy jest równy 1. Tak więc całkowity wzrost szybkości wykonania wynosi:
formula_10
lub nieco więcej niż dwa razy tyle co oryginalna szybkość wykonania przy użyciu formuły formula_11 Należy zauważyć, że 20× i 5× przyspieszenia szybkości nie mają większego wpływu na końcowe przyspieszenie całkowite i czas wykonania jeżeli 11% nie ulega przyspieszeniu oraz 48% zostaje przyspieszone o 1,6×.
Zrównoleglanie.
W przypadku zrównoleglania, Prawo Amdahla mówi, że jeżeli formula_2 jest proporcją programu, który może podlegać zrównolegleniu (np. korzyści z wykonywania równoległego) i formula_13 jest proporcją części, która nie może zostać zrównoleglona (pozostaje w przetwarzaniu szeregowym), wówczas maksymalne przyspieszenie jakie może być uzyskane przy użyciu formula_14 procesorów jest równe:
Przy granicy, gdzie formula_14 dąży do nieskończoności, maksymalne przyspieszenie wykonania dąży do formula_17 W praktyce stosunek wydajności do ceny spada gwałtownie jeśli formula_14 zostanie zwiększone nawet jeśli istnieje komponent formula_13 o małej wartości.
Na przykład jeżeli formula_2 jest równe 90%, wówczas formula_13 jest równe 10% w takim przypadku wykonanie zadania może zostać przyspieszone maksymalnie 10 razy bez względu na jak duża będzie wartość formula_22 Z tego względu przetwarzanie równoległe jest użyteczne albo dla małych ilości procesorów lub zadań o bardzo dużej wartości formula_23 czyli zadań, które nie stanowią większego problemu przy rozbijaniu ich na zadania cząstkowe do przetwarzania równoległego. Dużą częścią programowania równoległego jest dążenie do zredukowania komponentu formula_13 do możliwie najmniejszej wartości.
formula_2 może zostać przewidziane przy użyciu zmierzonego przyspieszenia formula_26 na pewnej ilości procesorów formula_27
formula_2 przewidziane tym sposobem może zostać użyte do przewidzenia wzrostu prędkości działania dla innej liczby procesorów przy użyciu Prawa Amdahla.
Powiązanie z prawem malejących przychodów.
Prawo Amdahla w szczególnym przypadku demonstruje działanie prawa malejących przychodów. Jeżeli zostanie dokonany optymalny wybór (w znaczeniu osiągniętego wzrostu prędkości), wówczas wzrost wydajności przy każdej kolejnej optymalizacji będzie mniejszy. Jeżeli jednak zostanie dokonany wybór nieoptymalny to po ulepszeniu go i próbie ulepszania komponentu bardziej zoptymalizowanego można zauważyć w rezultacie wzrost. Przykładowo, jeżeli do wykonania wybrany zostanie element B, a później A to w rezultacie nastąpi wzrost. Jeśli natomiast najpierw do optymalizacji wybrany zostanie element A, a później B w efekcie będzie można zaobserwować zachowanie jak w przypadku prawa malejących przychodów. W skrócie – tylko jeden przypadek (gdzie rozpoczęto od elementu najbardziej zoptymalizowanego) może być odpowiednio wykorzystany do zademonstrowania prawa malejących przychodów. Czasami opłaca się przeprowadzenie usprawnienie systemu w porządku w jakim jest on niezoptymalizowany, uważając jednak na to, iż niektóre usprawnienia mogą okazać się bardziej złożone niż inne i zabierające więcej czasu potrzebnego na znalezienie rozwiązań – pisanie kodu.
Prawo Amdahla reprezentuje prawo malejących przychodów jeśli zostanie wzięte pod uwagę jaki rodzaj rezultatu zostanie otrzymany poprzez dodanie dodatkowych procesorów do maszyny wykonawczej, w przypadku prowadzenia obliczeń o ustalonej wielkości używając wszystkich dostępnych procesorów. Każdy nowy procesor, który zostanie dodany do systemu będzie poszerzał możliwości systemu o coraz mniejszą ilość użytecznej mocy obliczeniowej w porównaniu do poprzedniego dodanego procesora. Za każdym razem gdy liczba procesorów zostanie podwojona współczynnik wzrostu prędkości przetwarzania będzie malał, jako że całkowita przepustowość zmierza ku granicy formula_30
Analiza ta pomija potencjalne „wąskie gardła” takie jak przepustowość pamięci, czy przepustowości I/O, jeżeli parametry te nie są skalowane odpowiednio do ilości procesorów; jakkolwiek biorąc pod uwagę tylko takie „wąskie gardła” na ogół pokazują ponadto prawo malejących przychodów tylko poprzez dodawanie kolejnych procesorów.
Przyspieszenie w programach sekwencyjnych.
Maksymalne przyspieszenie wykonania programu sekwencyjnego, w którym pewna część została przyspieszona formula_31 razy jest ograniczona poprzez nierówność
gdzie formula_33 formula_34 jest częścią czasu (przed ulepszeniem) zużytego w części, która nie była ulepszona. Na przykład (patrz obrazek po prawej):
Tak więc wykonanie części A dwa razy szybciej będzie lepszym rozwiązaniem niż wykonanie części B pięć razy szybciej. Procentowe ulepszenie w prędkości wykonania może być obliczone jako

</doc>
<doc id="135649" url="https://pl.wikipedia.org/wiki?curid=135649" title="Jaskinia Wierzchowska Górna">
Jaskinia Wierzchowska Górna

Jaskinia Wierzchowska Górna – jaskinia na Wyżynie Krakowsko-Częstochowskiej, na zboczu górnej części Doliny Kluczwody w miejscowości Wierzchowie, w odległości ok. 1 km od drogi krajowej nr 94. Jest drugą pod względem długości jaskinią na Wyżynie Krakowsko-Częstochowskiej. W skałach, w których znajduje się ta jaskinia są także trzy inne, mniejsze jaskinie: Schronisko przy Wierzchowskiej Górnej Pierwsze, Schronisko przy Wierzchowskiej Górnej Drugie i Schronisko przy Wierzchowskiej Górnej Trzecie.
Informacje ogólne.
Jaskinia Wierzchowska powstała w wapieniach górnojurajskich, stanowi przykład podziemnej formy krasowej. Ma złożony system korytarzy i komór. Posiada trzy otwory wejściowe skierowane na północny zachód.
Korytarze mają łącznie 975 m. Temperatura powietrza ok. . "Hala Wielka Dolna", znajdująca się w tej jaskini, należy do największych na Jurze.
Historia.
Pierwsze wzmianki o jaskini pochodzą z 1853 roku. W II połowie XIX wieku obszar badany był przez Jana Zawiszę w latach 1871–1873 i Gotfryda Ossowskiego w latach 1884–1886. Badania potwierdziły istnienie intensywnego osadnictwa w tym regionie już w epoce neolitu (ok. 7 tys. lat). Archeolodzy znaleźli fragmenty naczyń i narzędzi oraz ślady po ogniskach. Ciekawie prezentują się osady jaskiniowe z punktu widzenia paleontologii. W namulisku natrafiono m.in. na kości niedźwiedzi jaskiniowych, hien oraz innych zwierząt występujących na tym obszarze w epoce lodowcowej.
W XIX wieku intensywnie rozwijał się ruch turystyczny. Do Ojcowa zjeżdżali kuracjusze, a część z nich chętnie odwiedzała znaną już wówczas "Grotę Wierzchowską", która jako jedna z pierwszych jaskiń w Europie została przystosowana do obsługi ruchu turystycznego. Otwory zabezpieczono drewnianą palisadą, wewnątrz zainstalowano oświetlenie z chińskich lampionów oraz przygotowano przewodników.
Współczesność.
Dzisiaj Wierzchowska jest najdłuższą przystosowaną do zwiedzania jaskinią w Polsce. Prowadzi przez nią wytyczona, bezpieczna i profesjonalnie oświetlona trasa wiodąca poprzez kręty "Przesmyk Długi", "Salę z Kotłami" i "Hotelik" do największej komory jaskiniowej, "Sali Balowej" i dalej do "Sali Człowieka Pierwotnego". Można spotkać nietoperze (głównie podkowce małe) oraz pająki: sieciarze jaskiniowe.
Jaskinię można zwiedzać wyłącznie z wykwalifikowanym przewodnikiem. Długość trasy turystycznej wynosi 700 m, czas zwiedzania to ok. 50 min. Możliwe jest zwiedzanie stanowisk archeologicznych (osadnictwo neolityczne).
Czynna od 9 kwietnia do 30 listopada, również w każdy weekend I kwartału (z wyjątkiem pierwszego weekendu stycznia), oraz w terminach ferii zimowych w woj. małopolskim i śląskim od 1000 do 1500. Zwiedzanie o pełnej godzinie.
Jaskinia Wierzchowska otrzymała status pomnika przyrody na terenie Jurajskiego Parku Krajobrazowego „Dolinki Podkrakowskie” i stanowi jeden z najciekawszych obiektów znajdujących się na jego terenie.
Jaskinia Wierzchowska Górna jest położona na terenie obszaru Natura 2000 – PLH120005 „Dolinki Jurajskie”.

</doc>
<doc id="135652" url="https://pl.wikipedia.org/wiki?curid=135652" title="Copycat">
Copycat



</doc>
<doc id="135653" url="https://pl.wikipedia.org/wiki?curid=135653" title="Zmarzlina">
Zmarzlina



</doc>
<doc id="135654" url="https://pl.wikipedia.org/wiki?curid=135654" title="Nadmiar powierzchniowy">
Nadmiar powierzchniowy

Nadmiar powierzchniowy, także: nadmiar adsorpcyjny, nadwyżka adsorpcyjna – ilość adsorbatu (przeliczona zwykle na jednostkę powierzchni lub, dla uproszczenia, na jednostkę masy adsorbentu), która w wyniku adsorpcji przemieściła się z tzw. "fazy objętościowej" (część układu poza zasięgiem sił adsorpcyjnych) do "fazy powierzchniowej" (w zasięgu sił adsorpcyjnych). Ta "faza powierzchniowa" nie ma z góry określonej grubości, chociaż często ogranicza się do jednej lub kilku średnic cząsteczek adsorbatu.
Jeżeli gęstość adsorbatu (odpowiadająca ciśnieniu lub stężeniu adsorbatu) w "fazie objętościowej" jest niewielka w porównaniu z jego gęstością w "fazie powierzchniowej", to można uprościć rozważania i badać jedynie ilość adsorbatu na powierzchni (w fazie powierzchniowej), czyli tzw. adsorpcję rzeczywistą. Jednak w układach, gdzie gęstość adsorbatu w fazie powierzchniowej jest porównywalna z gęstością w fazie objętościowej (lub nawet mniejsza od niej), trzeba badać nadmiar powierzchniowy, który przy założeniu stałej objętości fazy powierzchniowej jest w przybliżeniu proporcjonalny do różnicy gęstości adsorbatu w fazie powierzchniowej i objętościowej. O ile adsorpcja rzeczywista jest zawsze nieujemna, to nadmiar powierzchniowy może być dodatni (adsorpcja dodatnia – zwiększenie gęstości adsorbatu przy powierzchni adsorbentu), jak i ujemny (zmniejszenie gęstości adsorbatu w porównaniu z fazą objętościową, wypieranie adsorbatu).
Analizując adsorpcję najczęściej mówi się o wielkości adsorpcji, czyli ilości zaadsorbowanego adsorbatu. W rzeczywistości mierzalną wielkością jest właśnie nadmiar powierzchniowy.
Analizę adsorpcji nadmiarowej prowadzi się często w oparciu o izotermy adsorpcji. Najpopularniejszym równaniem izotermy adsorpcji nadmiarowej jest izoterma Everetta. Dzięki prostej postaci liniowej można łatwo wyznaczyć parametry tego równania. Jeżeli dane eksperymentalne są liniowe we współrzędnych równania Everetta, to wówczas przyjmuje się, że układ doświadzczalny spełnia założenia teoretyczne izotermy. Równanie to zawiera niejawne założenie o monowarstwowości adsorpcji oraz homogeniczności powierzchni adsorbentu.

</doc>
<doc id="135655" url="https://pl.wikipedia.org/wiki?curid=135655" title="Copy Cat">
Copy Cat



</doc>
<doc id="135656" url="https://pl.wikipedia.org/wiki?curid=135656" title="CC">
CC

CC to liczba 200 w rzymskim systemie liczbowym.
CC może również oznaczać:
CC jako skrót lub kod może również oznaczać:

</doc>
<doc id="135658" url="https://pl.wikipedia.org/wiki?curid=135658" title="Stanley Finch">
Stanley Finch

Stanley Wellington Finch (ur. 20 lipca 1872 w Monticello, zm. w 1951) – pierwszy dyrektor (1908-1912) amerykańskiego Biura Śledczego (ang. "Bureau of Investigation" – BOI), które ostatecznie przekształciło się w FBI.
Życiorys.
Urodził się w 1872 się w Monticello w stanie Nowy Jork. W 1893 został urzędnikiem w Departamencie Sprawiedliwości, gdzie pracował przez prawie 50 lat. W latach 1893-1908 awansował ze stanowiska urzędnika do głównego śledczego (ang. "Chief Examiner").
W trakcie pracy w Departamencie Sprawiedliwości ukończył George Washington University Law School. w 1911 został przyjęty w szeregi waszyngtońskiej adwokatury .
Jako główny śledczy był zwolennikiem powstania jednostki detektywów w Departamencie Sprawiedliwości. W tym czasie, jeżeli Departament Sprawiedliwości chciał prowadzić postępowanie w sprawie przestępstwa, musiał korzystać z personelu Tajnych Służb Departamentu Skarbu. Gdy prokurator generalny Stanów Zjednoczonych Charles Joseph Bonaparte stworzył w 1908 jednostkę agentów specjalnych, nazwaną później Biurem Śledczym, powierzył ją Finchowi. Jednostka ta przekształciła się później w Federalne Biuro Śledcze – FBI.
Od 1913 r. do lat 30. XX wieku, Stanley Finch dzielił czas pomiędzy prywatne interesy i stanowisko w Departamencie Sprawiedliwości. Przeszedł na emeryturę w roku 1940.

</doc>
<doc id="135659" url="https://pl.wikipedia.org/wiki?curid=135659" title="Peter Finch">
Peter Finch

Peter Finch (ur. 28 września 1916 w Londynie, zm. 14 stycznia 1977 w Los Angeles) – brytyjski aktor teatralny i filmowy.
Urodził się jako Frederick George Peter Ingle-Finch w Londynie w Wielkiej Brytanii. W dzieciństwie mieszkał we Francji, Indiach i Australii. Dorastał w Sydney.
Karierę teatralną rozpoczął w 1935. Pracował również w radiu, przed kamerą zadebiutował w 1938 w filmie "Tata i Dave przybyli do miasta" (ang. "Dad and Dave Come to Town"). Jego pierwszym brytyjskim filmem był "Eureka Stockade" (1949). Związany był z zespołem teatralnym Laurence Oliviera.
Hollywoodzki debiut miał miejsce w 1950 w filmie "A Town Like Alice".
Zmarł pięć dni po premierze swojego ostatniego filmu "Atak na Entebbe" ("Raid On Entebbe") w którym wcielił się w postać Icchaka Rabina. Pośmiertnie przyznano mu Nagrodę Akademii (Oscar) dla najlepszego aktora w 1977 za rolę w filmie "Sieć" (ang. "Network", 1976). Otrzymał również pięć nagród Brytyjskiej Akademii Filmowej.
Wiele źródeł podaje, że jego prawdziwe nazwisko brzmiało William Mitchel, nie jest to jednak prawdą. Informacja ta ma związek z jego aresztowaniem w Rzymie z powodu pijaństwa; w celu ochrony swojej reputacji zawodowej podał fałszywe dane. Stało się to powodem późniejszych przypuszczeń, że jest to jego prawdziwe nazwisko.

</doc>
<doc id="135661" url="https://pl.wikipedia.org/wiki?curid=135661" title="Izaak Luria">
Izaak Luria

Izaak ben Szlomo Luria Aszkenazi (hebr. יצחק לוריא; znany pod akronimem „"ha-Ari"” hebr. האר"י;) (ur. 1534 w Jerozolimie, zm. 25 lipca 1572 w Safedzie) – rabin, kabalista, czynny w XVI wieku w Safedzie w Palestynie. Uznawany jest za ojca nowoczesnej kabały. Nowoczesny nurt mistycyzmu żydowskiego jest nawet nazywany kabałą luriańską.
Życiorys.
Izaak Luria urodził się w 1534 roku w Jerozolimie, w Palestynie będącej wówczas częścią Imperium Osmańskiego. Jego ojciec był aszkenazyjskim Żydem, a matka sefardyjką. Jeszcze jako dziecko stracił ojca, i był wychowywany przez bogatego wujka, Mardechaja Francisa, poborcę podatkowego z Kairu. Umożliwił on Izaakowi naukę od najlepszych żydowskich nauczycieli, w tym u wiodącego rabina Dawida ibn Zimra. Młody Luria okazał się pilnym uczniem literatury rabinicznej i pod kierownictwem rabina Bezalela Aszkenaziego stał się biegły w Talmudzie. W wieku 15 lat poślubił swą kuzynkę i – będąc dobrze uposażonym – podjął dalsze studia talmudyczne. Chociaż z początku próbował kariery kupieckiej, szybko zwrócił się ku ascezie i żydowskiemu mistycyzmowi. Będąc w wieku około 22 lat zaangażował się w studia nad księgą Zohar (trzynastowiecznym dziełem kabalistycznym, które właśnie wtedy zostało po raz pierwszy wydane drukiem). W ich wyniku podjął życie pustelnika – osiedlił się w Egipcie, w odosobnionej chacie położonej nad rzeką Nil, gdzie przez siedem lat oddawał się medytacjom. Swoją rodzinę odwiedzał tylko w szabat, odzywał się niewiele i zawsze tylko w języku hebrajskim. Tradycja chasydzka twierdzi, że Luria często rozmawiał z prorokiem Eliaszem, który miał go inicjować we wzniosłych i tajemnych doktrynach.
W 1569 roku Luria powrócił do Ziemi Izraela. Przez krótki czas przebywał w Jerozolimie, gdzie jego nowy system kabalistyczny nie spotkał się z uznaniem, a następnie zamieszkał w Safedzie w Górnej Galilei. Miasto to było w owym czasie centrum studiów kabalistycznych. Luria przyjechał do miasta dokładnie w dniu pogrzebu rabina Mojżesza Kordowero (w czerwcu 1570 r.). Młodzi studenci kabały w Safedzie, pozbawieni swojego najbardziej poważanego nauczyciela, przylgnęli teraz do rabina Lurii, który wywarł na nich trwały wpływ. Stopniowo stali się zwolennikami kabały luriańskiej. Luria podzielił swoich uczniów na dwie klasy: (1) nowicjuszy, którym wykładał podstawy kabały, oraz (2) wtajemniczonych, którzy stali się powiernikami jego formuł inwokacji i przyzywania. Najbardziej znanym z wtajemniczonych był rabin Chaim Vital, który według Lurii posiadał duszę nie zbrudzoną przez grzech Adama. Razem z nim Luria odwiedził grób rabina Szymona bar Jochaja na górze Meron. Tradycja mówi, że groby rabinów na górze Meron były wówczas nie oznakowane i ich tożsamość była nieznana. Luria, dzięki wskazówkom uzyskanym od proroka Eliasza, miał rozpoznać i opisać każdy z grobów. Sława Lurii jako znanego kabalisty szybko się rozprzestrzeniała, i grupa jego uczniów stała się odrębną kongregacją, w której dominowały jego sekretne doktryny, wpływając na wszystkie ceremonie religijne. Podczas szabatu Luria chodził w białych szatach (symbolizujących czystość i odpuszczenie grzechów) oraz nosił czterokrotną szatę symbolizującą cztery litery tetragramu. Sam Luria stwierdzał, że podczas snu jego dusza wstępowała do nieba i rozmawiała z wielkimi nauczycielami z przeszłości. Wykładał on swoim uczniom kabałę, dzięki której zamierzał stworzyć podstawę dla nowego ogólnoświatowego ładu moralnego. W swoich naukach odpowiadał na pytanie o to, jak skończony świat mógł zaistnieć w nieskończonym Bogu, jak idealny Bóg mógł stworzyć nieidealny świat, w jakim celu powstało zło oraz jakie jest zamierzenie Boga względem roli ludzkości w jego dziele stworzenia świata. Dla Lurii mistycyzm nie kończył się jedynie na tajemnicach Stworzenia i religijnej ekstazie. Uważał on, że każda ceremonia religijna jest uświęcona nie tylko samą tradycją i nakazem Tory, ale przede wszystkim wpływem, jaki wywiera na świat duchowy. W szczególności święty był szabat – uważany za przejaw Boskości w doczesności – i wszystkie ceremonie i modlitwy, które się wtedy odprawia. Według Lurii bowiem, każda sylaba modlitwy zawiera ukryte imiona Boga, a więc powinna być traktowana z najwyższym szacunkiem i pobożny Żyd przy wypowiadaniu modlitwy powinien oddawać się intensywnej medytacji. Poza tradycyjnymi rytuałami Luria wprowadził w swojej kongregacji nowe i zawarł je w „"Szulkchan Arukch szel Ari"” (pol. "Kodeks Praw Ariego"). Jednak tendencja do zastępowania tradycyjnego judaizmu rabinicznego jego wersją mistyczną opartą na naukach samego Lurii spotykała się z niechęcią i napomnieniami ze strony środowisk konserwatywnych. Mimo to Luria nie zaniechał tych praktyk, a po jego śmierci stały się one jeszcze silniejsze.
W owym czasie do Palestyny licznie napływali wygnani edyktem z Alhambry Żydzi hiszpańscy. Spostrzegali oni swoje cierpienia jako wypełnienie proroctw mówiących o przyjściu Mesjasza. Wielu z nich stało się zwolennikami kabały luriańskiej. Swojego nauczyciela, rabina Izaaka Lurię, nazywano akronimem „"ha-Ari"” (pol. "Lew") lub "ha-Ari ha-Kadosz" (pol. "Święty Lew"). Zmarł 25 lipca 1572 roku (5 av 5332) w Safedzie. Został pochowany na starym cmentarzu.
Dzieła.
Luria zwykł był wykładać swe nauki na bieżąco i – z wyjątkiem niektórych kabalistycznych wierszy po aramejsku na okazję szabatu – nie zapisywał niczego. „Jego” dzieła kabalistyczne spisał tak naprawdę rabin Chaim Vital, kompilując nauki mistrza. Zebrał on wszystkie notatki uczniów z wykładów mistrza, opracowując na ich podstawie dzieło „"Ec Chaim"” (pol. "Drzewo Życia"). Początkowo ta sześciotomowa publikacja krążyła jedynie w formie rękopisów dostępnych wyłącznie dla uczniów Lurii. Musieli oni przysięgać pod groźbą ekskomuniki, że nie pozwolą wykonać kopii dla obcego kraju, więc wszystkie manuskrypty Lurii były dostępne jedynie w Ziemi Izraela. W końcu jednak, jedna z nich została przywieziona do Europy i opublikowana w 1772 roku przez Izaaka Satanowa w Żółkwi. Objaśniała ona zarówno kabałę spekulatywną, opartą na księdze Zohar, jak i kabałę praktyczną (zwaną inaczej "cudowną"), której twórcą był Luria.
Znaczenie.
Rabi Izaak Luria jest uważany za ojca współczesnej kabały. Nowoczesny nurt mistycyzmu żydowskiego został nawet nazywany kabałą luriańską. Została ona niemal całkowicie zaakceptowana, stając się częścią judaizmu ortodoksyjnego, chociaż nie wszyscy ortodoksi przestrzegają zwyczajów wprowadzonych przez Lurię. Uważa się, że praktyki te, rozwinięte jeszcze przez uczniów Ariego, utorowały drogę dla pseudomesjanizmu Sabbataja Cwiego.
Luria otrzymał przydomek „"Arizal ha-Kadosz"” (pol. "Święty Ari" lub "Wielki Ari"). W całej żydowskiej historii tylko kilku rabinom przyznano przydomek „"ha-Kadosz"”. Obok Lurii byli to: Jeszaja Horowic ("Szela ha-Kadosz"), Mojżesz Alszech ("Alszich ha-Kadosz") i Chaim ibn Attar ("Or ha-Chaim ha-Kadosz").

</doc>
<doc id="135662" url="https://pl.wikipedia.org/wiki?curid=135662" title="Izoterma DI">
Izoterma DI

Izoterma DI, czyli izoterma Dubinina-Izotowej lub inaczej izoterma bi-DR – kombinacja liniowa 2 izoterm Dubinina-Raduszkiewicza (DR). Twórcy teorii objętościowego zapełniania mikroporów (TOZM) bardzo wcześnie dostrzegli niemożność opisania niektórych układów doświadczalnych za pomocą izotermy DR i wprowadzili to proste równanie w celu opisania adsorpcji w układach mikroporowatych o niejednorodnej strukturze porów:
gdzie:
Równanie to można uważać za prekursora całkowego równania Stoeckliego.
Powyższe równanie dobrze się sprawdza, gdy na typowym logarytmicznym wykresie równania DR, tj. 
wyraźnie widać dwa obszary prostoliniowe oddzielone obszarem przejściowym. Jest to typowe odzwierciedlenie tzw. bimodalnego rozkładu mikroporów.

</doc>
<doc id="135663" url="https://pl.wikipedia.org/wiki?curid=135663" title="Naan">
Naan

Naan, perski/urdu: نان, hindi: नान (czasami spolszczone Nanica) – płaski chleb drożdżowy z białej mąki pochodzenia środkowoazjatyckiego, w kształcie dużej kropli, pieczony w specjalnym cylindrycznym piecu – tandoor. Pod tą nazwą znany obecnie od Turkiestanu poprzez Indie aż po Birmę. W Indiach popularny przede wszystkim w kuchni kaszmirskiej. Podawany z dodatkiem czosnku, sezamu, cebuli, warzyw, jagnięciny, sera i bakalii. Serwowany razem z wieloma potrawami .
Przykładowe składniki:

</doc>
<doc id="135664" url="https://pl.wikipedia.org/wiki?curid=135664" title="Socket 2">
Socket 2

Socket 2 – typ gniazda procesora zaprojektowany dla systemów 486, obsługujący również procesory Intel Pentium OverDrive.
Socket 2 został zastąpiony gniazdem Socket 3.

</doc>
<doc id="135665" url="https://pl.wikipedia.org/wiki?curid=135665" title="Joseph Fouche">
Joseph Fouche



</doc>
<doc id="135668" url="https://pl.wikipedia.org/wiki?curid=135668" title="Pomiot Fenrisa">
Pomiot Fenrisa

Pomiot Fenrisa (znany też jako "Wilki Fenrira") – fikcyjne plemię z gry fabularnej .
Plemię to sięga korzeniami ludów germańskich i watah Germanii i Skandynawii. Wilkołaki należące do niego znane są jako przerażający i zawzięci wojownicy. Ciągle szkolą się w walce, pojedynkują, trenują w sztuce przetrwania by szlifować swoje umiejętności bojowe. W ich plemieniu kult siły i sprawności fizycznej jest tak silny, że cenią każdą zdobytą w bitwie szramę a czasem nawet, by się sprawdzić, przeprowadzają rytualne (samo)okaleczenia.
Pomiot Fenrisa znany jest z niesławnych praktyk "testowania" innych plemion wilkołaczych. Ich celem jest sprawdzenie w walce, czy inne plemiona nadają się na obrońców Gai. W praktyce wygląda to tak, że wyzywają do walki inne plemiona i przejmują ich caerny, jeśli tamci nie są w stanie ich obronić. To właśnie ten powód (bądź pretekst) był przyczyną ich ciągłych walk z plemieniem Fianna. To Fenrisi przewodzili też wilkołakom ze Starego Świata w wojnie przeciw indiańskim plemionom Uktena i Wendigo, których postrzegali jako słabych bo nie zahartowanych w walce ze .
Wilki Fenrisa mają opinię bezkompromisowych i podatnych na ataki Szału, przez co są wyśmiewani przez inne plemiona. Jako że są postrzegani jako "fizyczni", plemiona nastawione na manipulację (szczególnie Władcy Cienia) mają ich za mięso armatnie.

</doc>
<doc id="135670" url="https://pl.wikipedia.org/wiki?curid=135670" title="Metalografia (poligrafia)">
Metalografia (poligrafia)

Metalografia w rozumieniu techniki poligraficznej, poprzedziła bezpośrednio typografię, opracowana ok. roku 1430 w oparciu o techniki znane wcześniej przez złotników, rytowników i grawerów. Stosowana w Nadrenii i Niderlandach; Johannes Gutenberg stosował ją w Strasburgu w latach 1434 - 1439. W porównaniu z opracowaną dwadzieścia lat później typografią, metalografia miała wadę, polegającą na trudności jednakowego ustawienia form odlewniczych. Był to jednak istotny krok naprzód w porównaniu z technologiami poprzedzającymi (np. drzeworytnictwem i ksylografią), wykorzystującymi nietrwałe drewno jako formy drukowe, bo wprowadzał znacznie trwalszy metal - od tego też czasu zaczyna się kariera stopów ołowiu w poligrafii.
Zobacz też: Poligrafia.

</doc>
<doc id="135671" url="https://pl.wikipedia.org/wiki?curid=135671" title="Mieczysław Hryb">
Mieczysław Hryb



</doc>
<doc id="135672" url="https://pl.wikipedia.org/wiki?curid=135672" title="Lista koprocesorów x86">
Lista koprocesorów x86

Lista koprocesorów arytmetycznych (FPU) przeznaczonych dla rodziny procesorów x86:
dla procesorów 80486.
Procesor Intel 80486DX (oraz jego następcy) mają zintegrowany koprocesor arytmetyczny. Dla wariantu procesora Intel 80486SX (bez zintegrowanego koprocesora) stosowano koprocesor Intel 80487SX, którym w zasadzie był Intel 80486DX, lecz z innym wyprowadzeniem końcówek (pinów).
Weitek.
Koprocesory dla x86 oferowała także firma Weitek. Znamiennym był fakt, że lista rozkazów procesora Weitek nie była zgodna z listą x87. Koprocesor można było instalować w niektórych płytach głównych obok istniejącego 80387. Z koprocesora Weitek potrafiły skorzystać nieliczne programy (AutoCAD, Lotus 123, Mathematica). Jeśli system posiadał zarówno 80387 i koprocesor Weitek, to możliwe było równoległe prowadzenie obliczeń na obu jednostkach. Koprocesory Weitek miały kilkunastokrotnie większą moc obliczeniową od układów FPU 80387 i jednostki zintegrowanej z i486. Był rzadko spotykany z uwagi na znikomą przydatność dla przeciętnego użytkownika (korzystały z niego tylko specjalistyczne wybrane programy) i bardzo wysoką cenę. Obsługa koprocesora Weitek była uwzględniona w sterowniku EMM386.EXE dostarczanym z systemem MS-DOS (od wersji 5.0).
Występowały dwie wersje koprocesora Abacus 1167:
Weitek 4167 posiadał moc obliczeniową przewyższającą koprocesor w Pentium 100.

</doc>
<doc id="135676" url="https://pl.wikipedia.org/wiki?curid=135676" title="Socket 4">
Socket 4

Socket 4 – fizyczna i elektryczna specyfikacja gniazd przeznaczonych dla procesorów Intel Pentium P5 oraz Pentium OverDrive.
Socket 4 był następcą gniazda Socket 3 przeznaczonego dla procesorów klasy 486 (Intel 80486) i zastąpiony został gniazdem Socket 5, ponieważ nie umożliwiał zasilania szybszych procesorów, które wymagały napięcia 3,3 V.

</doc>
<doc id="135677" url="https://pl.wikipedia.org/wiki?curid=135677" title="Socket 8">
Socket 8

Socket 8 – fizyczna i elektryczna specyfikacja gniazd przeznaczonych dla procesorów Intel Pentium Pro. Gniazdo ma nietypowy wydłużony kształt, wynikający z umieszczenia pamięci cache drugiego poziomu obok procesora.
Socket 8 było montowane, oprócz płyt głównych, również na adapterach podobnych do tych stosowanych przez Pentium II, które były umieszczane w gnieździe Slot 1. Później adaptery te zostały zastąpione przez procesory Pentium II. Umożliwiło to użytkownikom Pentium Pro późniejszy upgrade.

</doc>
<doc id="135678" url="https://pl.wikipedia.org/wiki?curid=135678" title="Arjuna – córka Ziemi">
Arjuna – córka Ziemi

 − 13-odcinkowy serial anime stworzony przez japońskie studio animacji Bandai Visual. Wyreżyserowany przez Shōjiego Kawamoriego.
W Japonii emitowany był na kanale TV Tokyo w dniach 9 stycznia – 27 marca 2001, jednak odcinek 9. ("Przed narodzinami") został w Japonii zakazany, ponieważ zawierał szczegółowo przedstawione sceny porodu, oraz rzekomo ranił uczucia matek. W wersji DVD udostępniono jednak wszystkie odcinki.
Wersja polska.
W Polsce serial był emitowany od 19 lipca 2003 na Hyperze w wersji z lektorem oraz został wydany na dwóch płytach DVD z polskimi napisami. Dystrybucja DVD: "Mangazyn".
Opis fabuły.
Nastoletnia Juna Ariyoshi (nazwana później Arjuną) umiera w szpitalu po wypadku motocyklowym, jednak chłopiec imieniem Chris przywraca ją do życia. Ma to swoją cenę: Arjuna musi podjąć się ochrony Ziemi przed potworami zwanymi Raaja. Dziewczyna zaczyna nabywać coraz to nowsze zdolności, jak na przykład telepatia. Powoli zaczyna sobie także uświadamiać, czym tak naprawdę jest życie. Posiadanie nowych zdolności ma jednak swoją cenę, Arjuna musi między innymi zrezygnować ze zwykłego jedzenia, ponieważ kiedy weźmie je do ust, nawiedzają ją wizje o jego produkcji.
Arjuna ma też bardziej przyziemne problemy: najlepsza przyjaciółka podkochuje się w jej chłopaku Tokio, zaś siostra, Kaine, zachodzi w ciążę i chce ją usunąć.

</doc>
<doc id="135679" url="https://pl.wikipedia.org/wiki?curid=135679" title="Thomas Morus">
Thomas Morus



</doc>
<doc id="135682" url="https://pl.wikipedia.org/wiki?curid=135682" title="Arjuna">
Arjuna



</doc>
<doc id="135684" url="https://pl.wikipedia.org/wiki?curid=135684" title="Arjuna (mitologia)">
Arjuna (mitologia)



</doc>
<doc id="135689" url="https://pl.wikipedia.org/wiki?curid=135689" title="Hamburgery">
Hamburgery



</doc>
<doc id="135690" url="https://pl.wikipedia.org/wiki?curid=135690" title="Cropredy">
Cropredy

Cropredy – niewielka miejscowość w hrabstwie Oxfordshire, w Anglii, 5 mil na północ od Banbury, położona na zachodnim brzegu rzeki Cherwell. W 2011 miejscowość liczyła 717 mieszkańców.
Nazwa miejscowości pochodzi od anglosaskich słów "cropp" (wzgórze) oraz "rigid" (strumień). Wzmiankę o miejscowości można znaleźć w księdze Domesday. Znajdujący się na jej terenie kościół Św. Marii pochodzi ze średniowiecza.
Na zachód od miejscowości przebiega główna linia kolejowa łącząca Oxford oraz Birmingham. Stacja kolejowa w Cropredy czynna była do roku 1960.
Wschodnią granicę miejscowości wyznacza Kanał Oksfordzki. W części południowej miejscowości znajduje się przystań, która dawniej służyła jako miejsce wyładunku węgla, dziś jest przystanią dla łodzi turystycznych. Kanał Oksfordzki, łączący Kanał Coventry z rzeką Tamizą, otwarty został w roku 1778, choć jego budowa na południe od Oksfordu zakończona została dopiero w roku 1790.
Most w Cropredy na rzece Cherwell był miejscem bitwy, która miała miejsce w roku 1644 podczas angielskiej wojny domowej. Wojska króla Karola I pokonały armię parlamentarzystów dowodzoną przez generała Wallera.
Na polach na wschód od miejscowości folkrockowy zespół Fairport Convention organizuje co roku (począwszy od 1979) w sierpniu trzydniowy festiwal muzyczny, na który za każdym razem przybywa ok. 20 000 fanów.

</doc>
<doc id="135692" url="https://pl.wikipedia.org/wiki?curid=135692" title="Daniel Finch (2. hrabia Nottingham)">
Daniel Finch (2. hrabia Nottingham)

Daniel Finch, 7. hrabia Winchilsea, 2. hrabia Nottingham (ur. 2 lipca 1647, zm. 1 stycznia 1730) – brytyjski polityk.
Kariera polityczna.
Pierwszy Lord Admiralicji w latach 1681–1684, sekretarz stanu w latach 1690–1693 oraz 1702–1704, lord przewodniczący Rady w latach 1714–1716.
Był wigiem. W swej działalności politycznej popierał najpierw gabinet Sidneya Godolphina, a potem Roberta Walpole’a (1721-1742).
Potomstwo.
Daniel Finch, 8. hrabia Winchilsea (1689-1769), William Finch (1691-1766) i Edward Finch (zm. 1771). Synowie mieli wyraźnie ciemną karnację, dlatego sir Charles Hanbury Williams nazywał ich „the dark funereal Finches.”
Daniel i jego żona, hrabina Essex, mieli tylko jedną córkę: Mary Finch, poślubioną potem księciu Roxburghe. Mary była też kochanką markiza Halifaksu, matką Lady Dorothy Saville i teściową 3. hrabiego Burlington.
Daniel Finch poślubił potem Anne Hatton, córkę Christophera, wicehrabiego Hatton. Mieli aż 10 dzieci:

</doc>
<doc id="135696" url="https://pl.wikipedia.org/wiki?curid=135696" title="Maciej Habsburg">
Maciej Habsburg

Maciej Habsburg (ur. 24 lutego 1557 w Wiedniu, zm. 20 marca 1619 tamże) – król Węgier i Chorwacji (jako Maciej II) oraz arcyksiążę Austrii w latach 1608–1619, Czech w latach 1611–1619, cesarz w latach 1612–1619.
Życiorys.
Syn cesarza Maksymiliana II Habsburga. Brat cesarza Rudolfa II i namiestników hiszpańskich Niderlandów Ernesta i Albrechta VII oraz wielkiego mistrza zakonu krzyżackiego Maksymiliana III.
W czasie elekcji 1587 roku był kandydatem do tronu Rzeczypospolitej. W 1593 roku jego starszy brat, cesarz Rudolf II Habsburg mianował go gubernatorem Austrii. Maciej Habsburg przy tej okazji poznał biskupa Wiednia, późniejszego kardynała Melchiora Klesla, który później został jego głównym doradcą. W obliczu postępującej choroby psychicznej Rudolfa II, 25 kwietnia 1606 roku zjazd rodziny Habsburgów zadecydował o przekazaniu Maciejowi władzy na Węgrzech. W czerwcu 1606 zawarł ugodę z opozycją węgierską, na mocy której zgodził się przestrzegać na Węgrzech wolności religijnej i przywilejów szlacheckich, a księciem Siedmiogrodu mianował Stefana Bocskaya. Tym sposobem uspokoił sytuację w kraju i zakończył trwającą od 1604 roku uciążliwą rebelię magnacką. Królem Węgier został oficjalnie 2 lata później. 11 listopada 1606 roku podpisał z Turkami Osmańskimi kompromisowy pokój w Zsitvatörök, który nie dawał Habsburgom nowych nabytków terytorialnych, ale zwalniał ich z trybutu na rzecz sułtana. Tym samym zakończył wieloletnią wojnę z Turkami na Węgrzech. Ponieważ Rudolf II nie chciał zgodzić się na takie warunki traktatu, Maciej porozumiał się ze stanami austriackimi i odsunął brata od władzy. W czerwcu 1608 roku bracia zawarli ugodę w Lieben, na mocy której Maciej otrzymał władzę w Austrii i na Morawach, a ponadto koronował się oficjalnie na króla Węgier.
Cesarzem został po śmierci brata w 1612 roku. W swoich rządach opierał się na poradach Klesla, którego w 1611 roku postawił na czele swojej Tajnej Rady, czyli kolegium doradców. Początkowo starał się łagodzić spory religijne tak w Niemczech, jak i w krajach dziedzicznych, jednak dążenie do wzmocnienia władzy monarszej w krajach dziedzicznych wywołało zdecydowany opór szlachty, a zniechęcony Maciej w końcu przestał wysłuchiwać skarg protestantów. W ten sposób jego rządy pogłębiły antagonizmy wyznaniowe w krajach habsburskich i doprowadziły do wojny trzydziestoletniej, której bezpośrednią przyczyną była defenestracja praska, do której doszło w praskim zamku na Hradczanach. W marcu 1617 roku zawarł porozumienie z pozostałymi członkami rodziny Habsburgów (w tym królem hiszpańskim Filipem III), w wyniku którego następcą Macieja został jego kuzyn, fanatyczny katolik, książę Styrii Ferdynand. W 1617 roku oddał realną władzę na rzecz Ferdynanda w Czechach, a rok później na Węgrzech. Do śmierci pozostał cesarzem i władcą Austrii.
Maciej razem ze swoją żoną ufundowali w Wiedniu Kościół Kapucynów wraz z Kryptą Cesarską, gdzie chcieli być pochowani, a która została później rozbudowana i stała się rodową nekropolią Habsburgów.
Pełna tytulatura.
"Maciej, z Bożej łaski uświęcony i wybrany cesarz rzymski, po wieki August, król Niemiec, Węgier, Czech, Dalmacji, Chorwacji, Slawonii, etc., etc. arcyksiążę Austrii, książę Burgundii, Brabancji, Styrii, Karyntii, Karnioli, margrabia Moraw, książę Luksemburga, Górnego i Dolnego Śląska, Wirtembergii, Teck etc. książę Szwabii, hrabia Habsburga, Tyrolu, Ferreti, Kyburga, Gorycji etc. landgraf Alzacji, margrabia Świętego Cesarstwa Rzymskiego, Burgau, Górnych i Dolnych Łużyc etc. pan Marchii Wendyjskiej, Salin, Port Naon, etc., etc., etc."

</doc>
<doc id="135702" url="https://pl.wikipedia.org/wiki?curid=135702" title="Piotr Smolana">
Piotr Smolana

Piotr Wincenty Smolana (ur. 20 marca 1958 w Bielsku-Białej) – polski polityk, samorządowiec, technik budowlany, poseł na Sejm IV kadencji.
Życiorys.
W 1978 ukończył Technikum Budowlane w Bielsku-Białej. W latach 1978–1982 był kosztorysantem w Biurze Projektów Śląsk, a następnie w Miastoprojekcie. Od stycznia 1984 do listopada 1987 pracował w Karpackiej Spółdzielni Mieszkaniowej na stanowisku starszego inspektora do spraw kalkulacji i rozliczeń. Później był inspektorem ds. inwestycji w BEPIS Bielsko-Biała, a w latach 1989–1991 kosztorysantem w WPRI B-B.
Od 1993 do 1994 pełnił funkcję sekretarza Komisji Interwencji i Praworządności w Bielsku-Białej. Od 1994 do 1996 był asystentem posła Kazimierza Wilka. W latach 90. trzykrotnie pozostawał bezrobotnym, z przerwą w 1998, gdy był zastępcą dyrektora w Zakładzie Konstrukcji Drewnianych w Stępinie. Pełnił funkcję członka zarządu Polskiego Związku Głuchych.
Był członkiem NSZZ „Solidarność” i Akcji Katolickiej.
W 2000 wstąpił do Samoobrony RP. W styczniu 2001 objął funkcję przewodniczącego tej partii w Bielsku-Białej. W wyborach parlamentarnych w tym samym roku został wybrany posłem IV kadencji z jej listy w okręgu bielskim, otrzymując 7021 głosów. Zasiadał w Komisji Sprawiedliwości i Praw Człowieka, Komisji Spraw Zagranicznych oraz w komisji śledczej w sprawie afery Rywina. Po konflikcie z posłem Andrzejem Grzesikiem, w lipcu 2003 wystąpił z Samoobrony RP i przeniósł się najpierw do koła poselskiego Polskiego Bloku Ludowego, a po sporach z kierownictwem tego koła do kilkuosobowego koła poselskiego Dom Ojczysty.
W wyborach parlamentarnych w 2005 nie ubiegał się o reelekcję.
Życie prywatne.
Jest żonaty, ma troje dzieci.

</doc>
<doc id="135703" url="https://pl.wikipedia.org/wiki?curid=135703" title="Folk-rock">
Folk-rock



</doc>
<doc id="135704" url="https://pl.wikipedia.org/wiki?curid=135704" title="Folk rock">
Folk rock

Folk rock – styl w muzyce rockowej będący połączeniem muzyki folkowej oraz rockowej. Ma wszystkie cechy folku, grany jest jednak w sposób bardziej agresywny i z użyciem elektrycznych oraz elektronicznych instrumentów. Współcześnie granice pomiędzy stylami folk i folk rock zacierają się. Zapoczątkowany w Stanach Zjednoczonych w latach 60., szybko zyskał popularność wśród europejskich muzyków.
Do najbardziej znanych wykonawców tego nurtu zaliczają się: Patrick Wolf, The Byrds, Blackmore’s Night, Bob Dylan, Neil Young, Flogging Molly, Roy Harper, Tim Buckley, Nick Drake, Fairport Convention, Pentangle, The Ukrainians, Incredible String Band, Paul Simon, The Pogues, The Waterboys, Leonard Cohen, James Blunt, Hedningarna (neofolk), Garmarna, The Hooters. Polscy przedstawiciele gatunku:Emerald, Matelot, Orkiestra Samanta, Mordewind, Enej, Jak Wolność To Wolność, Rzepczyno, Shannon, The Bumpers, Żywiołak, Kapela „Pieczarki”.

</doc>
<doc id="135705" url="https://pl.wikipedia.org/wiki?curid=135705" title="Roślina przyprawowa">
Roślina przyprawowa



</doc>
<doc id="135710" url="https://pl.wikipedia.org/wiki?curid=135710" title="Perystaltyka jelit">
Perystaltyka jelit



</doc>
<doc id="135711" url="https://pl.wikipedia.org/wiki?curid=135711" title="Opony mózgowo-rdzeniowe">
Opony mózgowo-rdzeniowe

Opony mózgowo-rdzeniowe (łac. "meninges" l. poj. "meninx") – błony zbudowane z tkanki łącznej zbitej otaczającej mózgowie oraz rdzeń kręgowy. Ich funkcją jest ochrona mózgowia przed urazami mechanicznymi, a płyn mózgowo-rdzeniowy znajdujący się między nimi pełni funkcje amortyzacyjne.
Zarówno mózgowie jak i rdzeń kręgowy są pokryte trzema oponami. Od zewnątrz:
W wielu miejscach pajęczynówka łączy się z oponą miękką za pośrednictwem pasm i beleczek łącznotkankowych. W innych okolicach obie opony oddalają się od siebie, tworząc wypełnioną płynem mózgowo-rdzeniowym przestrzeń podpajęczynówkową (łac. "spatium subarachnoideale").

</doc>
<doc id="135714" url="https://pl.wikipedia.org/wiki?curid=135714" title="Florentino Pérez">
Florentino Pérez

Florentino Pérez Rodríguez (ur. 8 marca 1947 w Madrycie) – hiszpański działacz sportowy, w latach 2000–2006 oraz od 2009 roku prezes Realu Madryt.
Florentino Pérez 16 lipca 2000 roku, obejmując pozycję prezesa Real Madryt, obiecał, że sprowadzi do klubu wiele gwiazd. Oczy całego piłkarskiego świata były zwrócone właśnie na niego, lecz sternik "królewskiego" nie rzucał słów na wiatr. Podczas pierwszej kadencji sprowadził do zespołu m.in., Portugalczyka – Luísa Figo (jedna z obietnic podczas kampanii wyborczej na prezesa w 2000 roku), Francuza – Zinedine'a Zidane'a, Brazylijczyka – Ronaldo, Anglików – Davida Beckhama i Michaela Owena. Za sprawą tych ruchów kadrowych klub zaczęto nazywać "galacticos".
Za jego rządów, Real Madryt zdobył wiele trofeów, jednak za najcenniejsze uważa się zwycięstwa w rozgrywkach Ligi Mistrzów w 2002, 2014, 2016, 2017, 2018 oraz 2022 roku. W latach 2004–2006 klub nie zdobył żadnego trofeum. Stanowisko trenerskie obsadzane było w tym czasie pięciokrotnie – Carlos Queiroz (2003–2004), José Antonio Camacho (2004), Mariano García Remón (2004–2005), Vanderlei Luxemburgo (2005), Juan Ramón López Caro (2005–2006). Mimo niezadowalających wyników sportowych Pérez został w 2004 roku ponownie wybrany prezesem klubu, a w 2006 roku ustąpił z tego stanowiska.
14 maja 2009 roku oficjalnie potwierdził swoją kandydaturę na prezesa Realu Madryt. Został nim 1 czerwca, ponieważ wszyscy jego kontrkandydaci zrezygnowali z uczestnictwa w wyborach. Tego samego dnia został zaprezentowany nowy trener zespołu, Manuel Pellegrini. 9 czerwca został oficjalnie ogłoszony transfer Kaki. 2 dni później, 11 czerwca, Manchester United zaakceptował ofertę Realu Madryt za portugalskiego napastnika Cristiano Ronaldo. Zawodnik kosztował 94 mln euro, przez co stał się najdroższym piłkarzem świata. 28 maja 2010 roku, z powodu braku zadowalających wyników, ze stanowiska trenera, zwolniony został Manuel Pellegrini, a w jego miejsce Pérez zatrudnił Joségo Mourinho. 20 kwietnia 2011 roku Real Madryt po raz pierwszy od 18 lat sięgnął po Puchar Hiszpanii. Było to jedyne trofeum, którego Pérez nie miał w swoim dorobku.
25 maja 2015 zwolnił Carla Ancelottiego, po czym zatrudnił Rafaela Beníteza, na którego miejsce w styczniu 2016 roku wyznaczył Zinedine’a Zidane’a.
Piłkarze kupieni przez Florentina Péreza.
Piłkarze kupieni do sekcji piłki nożnej Realu Madryt za obu kadencji Florentina Péreza. Porządek według kwoty transferu, liczonej w euro.

</doc>
<doc id="135731" url="https://pl.wikipedia.org/wiki?curid=135731" title="Bioindykacja">
Bioindykacja



</doc>
<doc id="135735" url="https://pl.wikipedia.org/wiki?curid=135735" title="Świniowate">
Świniowate

Świniowate (Suidae) – rodzina dużych, lądowych ssaków parzystokopytnych z rzędu Cetartiodactyla.
Występowanie.
W warunkach naturalnych świniowate występują w Europie, Azji (najliczniej) i Afryce. Dziki zostały z powodzeniem introdukowane w Ameryce i Australii. 
Charakterystyka.
Świniowate są dużymi ssakami o masywnej budowie, wydłużonej głowie i krótkiej szyi. Charakteryzują się obecnością zagiętych ku górze i na zewnątrz dużych, górnych kłów oraz niespotykaną u innych kopytnych owalną chrząstką w pobliżu końca pyska.
Największe osobniki osiągają długość ciała ponad 2 m (bez ogona), przy masie ciała ponad 300 kg. Do największych gatunków należy dzik europejski i nieco mniejsza od niego świnia leśna. Najmniejsze mają ok. 55 cm długości. Samce świniowatych nazywane są odyńcami, samice lochami, a młode warchlakami. Odyńce są większe i cięższe od loch. Młode są zwykle dwubarwne.
Świniowate żyją od 7 do 24 lat. Są wszystkożerne. Często niszczą uprawy polowe w poszukiwaniu bulw. Większość dzikich gatunków to zwierzyna. Świnia domowa ma bardzo duże znaczenie gospodarcze.
Systematyka.
Do rodziny Suidae zalicza się jedną podrodzinę grupującą wszystkie żyjące współcześnie świniowate:
Wyróżniono też kilka wymarłych podrodzin:
Opisano również kilka wymarłych rodzajów nie sklasyfikowanych z żadnej z podrodzin:
Kladogram rodziny Suidae (bez taksonów wymarłych):

</doc>
<doc id="135736" url="https://pl.wikipedia.org/wiki?curid=135736" title="Wieża Piastowska w Opolu">
Wieża Piastowska w Opolu

Wieża Piastowska – okrągła wieża wolno stojąca w południowo-wschodnim narożniku nieistniejącego obecnie Zamku Piastowskiego w Opolu. Pełniła niegdyś funkcję strażnicy na wyspie Pasiece, od północy sąsiaduje z nią Ostrówek – średniowieczna osada – gród obronny Opolan.
Historia.
Wieża jest jednym z najstarszych zabytków architektury obronnej w Polsce – zbudowano ją około 1300 r. za rządów księcia Bolka I opolskiego jako stołp zamku książęcego opolskiego księcia Kazimierza I opolskiego (choć niedawne badania archeologiczne wskazują, że mogła powstać dopiero w połowie XIV wieku). Była na owe czasy budowlą ogromną i nowoczesną, bo zbudowaną z cegły. Budowla jest postawiona na fundamencie z kamienia polnego, mającym głębokość 6 m. Szerokość murów w dolnej partii wieży dochodzi do 3 m. Do wieży pierwotnie wchodzono przez otwór na wysokości 9 m (obecnie zamurowany) po drewnianym ganku połączonym z murami zamku. Wewnątrz wieży mieściły się loch, kuchnia, izba, sala i wartownia.
W XX w. władze rejencji opolskiej uznały zamek za mało użyteczny oraz kosztowny w utrzymaniu i postanowiły go zburzyć. Dzięki ostrym sprzeciwom polskiego mieszczaństwa w Opolu oraz działaczy Związku Polaków w Niemczech udało się jedynie ocalić wieżę zamkową tego zabytku. W 1928 r. zamek został zburzony, a zachowaną wieżę wkomponowano w projekt planowanego gmachu rejencji opolskiej, obecnie siedziby Urzędu Wojewódzkiego.
Hełm wieży często ulegał przebudowie, lecz same mury były bardzo trwałe. Wieża przetrwała wielki pożar Opola w 1615 roku, lecz w trakcie pożaru w 1739 r. zniszczeniu uległ pierwotny, stożkowaty hełm, który zastąpiono blankami. Później umieszczono na wieży stożkowaty hełm z granitowym szpicem, a w 1906 r. zamieniono go na dach namiotowy, pokryty dachówką. W 1934 r. dach zastąpiono cynkowym stożkiem z orłem projektu prof. Giesa. W 1957 r. nadbudowany został 11-metrowy graniasty hełm: wraz z nim wieża ma 42 m wysokości. W 1962 r. na wieży umieszczono ostrosłupową iglicę, ozdobioną orłem piastowskim, wykonanym przez Mariana Nowaka.
Na skutek nierównego osiadania fundamentów Wieża Piastowska jest lekko przechylona. Obecne odchylenie od pionu wynosi ok. 1,5 stopnia. Zabytkowi towarzyszyły przez lata wykopaliska osad słowiańskich z X i XI wieku, odkryte przy budowie amfiteatru opolskiego. Wykopaliska te zostały zakopane.
W okresie od 22 czerwca 2011 roku do 2 czerwca 2014 roku, wieża była zamknięta dla odwiedzających. W tym czasie odbył się jej gruntowny remont. Od dnia 2 czerwca 2014 roku Wieża Piastowska, ponownie, została otwarta dla zwiedzających.
Godziny otwarcia.
Wieża jest udostępniona dla zwiedzających 
od poniedziałku do piątku w godzinach: 9:00 -17:00, 
sobota i niedziela 11:00-16:00. 
W dni świąteczne godziny otwarcia mogą ulec zmianie. Kasa biletowa zamykana jest na pół godziny przed zamknięciem Wieży Piastowskiej.
Forma zwiedzania.
Zwiedzanie trwa około 30 minut. Obejmuje: opowieść przewodnika wraz z wejściem na wieże i taras widokowy oraz pokazem multimedialnym. Pokaz multimedialny w wieży przeznaczony jest dla dzieci od 6 lat.

</doc>
<doc id="135737" url="https://pl.wikipedia.org/wiki?curid=135737" title="Okres przedrzymski na Półwyspie Iberyjskim">
Okres przedrzymski na Półwyspie Iberyjskim

Przed najazdem Rzymian i okresem rzymskim, Półwysep Iberyjski zamieszkiwały różne ludy niezjednoczone politycznie, ani gospodarczo. Iberowie byli pod silnym wpływem kultur kolonizatorskich (greckiej, fenickiej, kartagińskiej). Bardziej zbliżali się do grupy kultur indoeuropejskich Celtowie, przybyli między VII i VI w. p.n.e. Osiedlając się na nowych terenach często asymilowali się z tamtejszą ludnością, czego w tym przypadku owocem była kultura celtyberyjska.
Gospodarka Iberów, zamieszkujących wybrzeża Morza Śródziemnego, opierała się na rolnictwie (zboża, len, winorośl), hodowli (woły, owce, świnie, konie) oraz częściowo na górnictwie. Silnie rozwinięte było tkactwo. Handel - głównie zewnętrzny - zdominowany był przez Greków (centrum handlu na Rodos) i Kartagińczyków (centrum handlu w Kartaginie). Już w tych czasach posługiwano się monetą jako środkiem płatniczym.
Część północną półwyspu zamieszkiwali Celtowie i Celtyberowie, do których wpływy kultur kolonizatorskich docierały w o wiele mniejszym stopniu. Były to ludy o koczowniczym trybie życia, dominowała u nich hodowla, ale znali się też wyśmienicie na metalurgii. W dzisiejszej kulturze baskijskiej i katalońskiej można doszukać się pewnych wpływów celtyckich i celtyberyjskich. 
Północ, a w szczególności północny zachód półwyspu (Galicję) zamieszkiwali celtyccy Gallekowie - twórcy wielu grodów, grodzisk - tzw. "castro" - otoczonych często kilkoma murami, z domostwami wznoszonymi na planie koła i ze stożkowymi dachami ze słomy. Gallekowie utrzymywali się z hodowli zwierząt, ew. połowu ryb i owoców morza. Byli też wspaniałymi złotnikami. Wzdłuż Gór Kantabryjskich zamieszkiwali m.in. Baskowie oraz kolejne celtyckie plemiona: Asturowie i Kantabrowie.
W zachodniej części płaskowyżu (tzw. "Mesety") osiedlił się lud Wettonów - znanych z "verracos" - rzeźb z motywami zwierzęcymi. Na terenie dzisiejszej Portugalii osiedlili się Luzytanie - głównie hodowcy i górnicy. Środkowe dorzecze rzeki Duero zamieszkiwali Wakceowie - lud typowo rolniczy. 
W południowej części półwyspu mieszkały ludy Turduli oraz Turdetani (zamieszkujący rejon Tartessos). 
Wpływy Kartaginy.
Swoją ekspansję ku Półwyspowi Iberyjskiemu zdecydowali się skierować w 236 p.n.e. Kartagińczycy. Ich przywódca, Hamilkar, zmusił do posłuszeństwa niektóre ludy i zajął kopalnie złota i srebra w górach Morena. Barkidzi, dynastia panująca w ówczesnej Kartaginie, zaczęli tworzyć na terenie półwyspu podstawy nowego imperium kartagińskiego, gdyż skostniały ustrój oligarchiczny Kartaginy uniemożliwiał przeprowadzenie jakichkolwiek reform. Hamilkar aż do swojej śmierci w 229 p.n.e. prowadził kolejne wyprawy na północne i zachodnie części Hiszpanii, czego skutkiem było opanowanie prawie połowy półwyspu. 
Następca Hamilkara, Hazdrubal, rozpoczął jednoczenie gospodarcze i kulturowe opanowanych obszarów. Zbudował miasto Nowa Kartagina, które stało się centrum politycznym i gospodarczym Hiszpanii, a zarazem stolicą "monarchii" Barkidów w Hiszpanii i jednym z najpiękniejszych miast ówczesnego świata. Wraz ze wzrostem potęgi Barkidów w Hiszpanii, rosła zawiść oligarchów i arystokracji kartagińskiej (co uwidoczniło się podczas drugiej wojny punickiej), mimo że stale napływała do Kartaginy należna państwu część dochodów z kopalń.
Hazdrubal podczas konsolidacji swego imperium wprowadził do religii państwowej bogów hellenistycznych i tubylczych, co pomogło mu przeciągnąć na swoją stronę kolonistów greckich z Hiszpanii oraz wodzów miejscowych plemion wraz z ich ludami. To ułatwiło mu bezwzględny wyzysk ludności przy pracach w rolnictwie, rzemiośle i w górnictwie. Stałe zapotrzebowanie na siłę roboczą zaspokajał wyprawami na tereny jeszcze nie opanowane. Chcąc ograniczyć rozwój przeciwników i zabezpieczyć bogate miasto Sagunt przed Hazdrubalem, Rzymianie wysłali poselstwo do Nowej Kartaginy. Efektem było zawarcie w 226 p.n.e. układu, który zabraniał Kartagińczykom przekraczać w ich wyprawach rzekę Iberus (obecnie Iberus utożsamiany jest z rzeką Jucar). Nie zabraniał jednak prowadzić podbojów w innych częściach Hiszpanii.
Gdy do władzy w Kartaginie doszedł Hannibal, zaczął planować wojnę z Rzymem. Jego projekt przewidywał zaatakowanie ich w Italli, do której wojsko miało dotrzeć lądem przez Pireneje i Alpy. Gdy zaprzyjaźniony z Rzymem Sagunt zaatakował jedno z plemion iberyjskich, Hannibal ruszył na miasto i zdobył je po kilkumiesięcznym oblężeniu w 219 r. p.n.e. Gdy odmówił wycofania się z miasta, zapoczątkował drugą wojnę punicką, która zakończyła się klęską Kartaginy. W ramach pokoju, Kartagina straciła wszystkie pozaafrykańskie posiadłości (w tym i Półwysep Iberyjski), prawie całą flotę oraz 10 tys. talentów kontrybucji. 
Utrata wpływów przez Kartaginę oznaczała początek ekspansji rzymskiej, a wkrótce rozpoczęcie okresu rzymskiego na Półwyspie Iberyjskim. 

</doc>
<doc id="135738" url="https://pl.wikipedia.org/wiki?curid=135738" title="Linus Yale">
Linus Yale

Linus Yale jr. (ur. 4 kwietnia 1821 w Salisbury – zm. 24 grudnia 1868 w Nowym Jorku) – amerykański mechanik, przedsiębiorca i wynalazca.
Swój pierwszy sklep specjalizujący się w zabezpieczeniach i zamkach bankowych otworzył w Shelburne około 1840 r.
W 1861 udoskonalił i opatentował wynaleziony w 1848 przez jego ojca Linusa Yale seniora zamek bębenkowy do drzwi.
Poza wynalezieniem zamka bębenkowego, opatentował:
W 1868 wraz z Henrym Towne założył firmę "Yale Lock Manufacturing", która zajęła się produkcją zamków.

</doc>
<doc id="135739" url="https://pl.wikipedia.org/wiki?curid=135739" title="Grupa Użytkowników Linuxa">
Grupa Użytkowników Linuxa

Grupa Użytkowników Linuxa (ang. "Linux User Group") – organizacja użytkowników systemu operacyjnego GNU z jądrem Linux. 
Grupy Użytkowników Linuksa mogą działać na terenie całego kraju, jak Polska Grupa Użytkowników Linuxa, lub mogą działać lokalnie, np. w jednym mieście lub regionie. Specyficznym LUG-iem jest Leśna Grupa Użytkowników Linuksa – FLUG – będąca grupą rozproszoną, nieobejmująca działalnością żadnego konkretnego obszaru geograficznego. Grupa ta swoją działalność opiera przede wszystkim na internecie.
Projekt GNU nie indeksuje w swojej witrynie Grup Użytkowników Linuksa, tylko Grupy Użytkowników GNU/Linuksa.

</doc>
<doc id="135741" url="https://pl.wikipedia.org/wiki?curid=135741" title="I liga polska w piłce nożnej (2004/05)">
I liga polska w piłce nożnej (2004/05)



</doc>
<doc id="135745" url="https://pl.wikipedia.org/wiki?curid=135745" title="Bazylika archikatedralna w Gdańsku-Oliwie">
Bazylika archikatedralna w Gdańsku-Oliwie

Archikatedra Oliwska – rzymskokatolicki kościół archikatedralny. Mieści się przy ulicy Bpa Edmunda Nowickiego w gdańskiej dzielnicy Oliwa, w województwie pomorskim. Należy do dekanatu Gdańsk Oliwa w archidiecezji gdańskiej.
23 listopada 2017 obiekt został wpisany na listę – Pomnik historii.
Architektura.
Archikatedra.
Budowla jest trójnawową bazyliką z transeptem i wielobocznie zamkniętym prezbiterium z obejściem. Fasadę flankują dwie smukłe wieże, o wys. 46 m każda z ostro zakończonymi hełmami wys. 18 m zniszczonymi w 1945, a odtworzonymi w 1971. Ożywia ją barokowy portal z 1688, jak również trzy okna różnej wielkości i trzy kartusze. Nad przecięciem naw góruje wieża dzwonów, typowy element budownictwa cysterskiego. Ma 107 m długości na zewnątrz (najdłuższy kościół Polski) i 97,6 m wewnątrz, 19 m szerokości, wysokość nawy głównej wynosi 17,7 m i jest najdłuższym kościołem cysterskim na świecie kryjącym dzieła sztuki sakralnej w stylu renesansowym, barokowym, rokokowym i klasycystycznym o wysokim poziomie artystycznym. Posadzka z lat 1634–1636 leży niemal metr niżej niż otaczający budowlę teren. Oprócz kaplic w świątyni znajduje się od strony północnej kruchta zbudowana w 1919. Nawa północna, ambit i kaplica św. Krzyża zostały oskarpowane. Przypory z łękami, widocznymi nad dachem ambitu, wspierają wschodnie naroża prezbiterium.
Wystrój katedry.
Wewnątrz katedry znajdują się 23 ołtarze o dużej wartości historycznej, przeważnie barokowe i rokokowe, wykonane częściowo z marmuru lub jego imitacji. Ich treść ikonograficzna oddaje program kościoła potrydenckiego.
Zwracają uwagę dawny ołtarz główny wykonany w stylu renesansu niderlandzkiego z roku 1605 i obecny główny, najpełniejsze dzieło barokowe na Pomorzu (1688).
Obrazy w ołtarzach, prezbiterium i nawie głównej są dziełem XVII-wiecznych malarzy gdańskich: Hermana Hana (1574–1628), Adolfa Boya (1612–1680), Andrzeja Stecha (1635–1697) i Andreasa Schlütera (1660–1714).
Wystrój uzupełniają rokokowe kaplice św. Jana Nepomucena i św. Krzyża, ambona, płyty nagrobne, epitafia, grobowiec książąt pomorskich, nagrobek rodziny Kosów, krypta biskupia, zabytkowe żyrandole, baldachimy, cenny kultowo i artystycznie feretron przedstawiający Matkę Bożą z Dzieciątkiem, noszony na pielgrzymkach do Kalwarii Wejherowskiej oraz wiele innych zabytków kościoła i byłego klasztoru cystersów. Począwszy od 8 grudnia 2006 roku Matka Boża Oliwska została ogłoszona jako patronka modlitwy Różańca Rodziców.
W archikatedrze odbywają się koncerty organowe, a w zabudowaniach byłego klasztoru (obecnie Gdańskie Seminarium Duchowne) można oglądać zbiory muzeum diecezjalnego.
Organy oliwskie.
Organy wielkie.
Wiek XVIII i XIX.
Wielkie organy oliwskie zaprojektował i zbudował w latach 1763–1788 o. Johann Wilhelm Wulff na zlecenie opata Jacka Józefa Rybińskiego. Gotowy instrument miał 83 głosy (5100 piszczałek), 3 manuały (Hauptwerk, Oberwerk, Kronwerk) i pedał, trakturę mechaniczną oraz 14 miechów klinowych. Wolnostojący stół gry umieszczony został na środku empory i był pierwszym tego typu w północno-wschodniej Europie. Prospekt ozdobiono rzeźbami w stylu rokokowym i wyposażono go w czynne do dzisiaj ruchome elementy (aniołowie z dzwonkami i trąbkami, gwiazdy, słońca, czyli tzw. "orkiestra anielska"). W tym czasie były to największe organy w Europie i prawdopodobnie na świecie.
Na polecenie nowego opata książęcego w latach 1790–1793 znany gdański organmistrz Friedrich Rudolf Dalitz przestawił kontuar w boczną część empory, co wiązało się z ingerencją w bardzo skomplikowaną, ze względu na rozmiary, trakturę instrumentu.
W latach 1863–1865 organy wielkie w duchu romantycznym przebudował Friedrich Kaltschmidt, organmistrz ze Szczecina. Zbudował nową trakturę mechaniczną, z organów Wulffa pozostawił 52 głosy (część z nich przerobił) oraz wszystkie piszczałki prospektowe, a 32 głosy wykonał na nowo. Zgodnie z panującymi wówczas tendencjami, trzeci manuał (Kronwerk) umieścił w szafie ekspresyjnej. Instrument po przebudowie posiadał 84 głosy rozdysponowane między 3 manuały i pedał.
Wiek XX i XXI.
W czasie I wojny światowej część małych piszczałek została zarekwirowana przez pruską armię i przetopiona.
W okresie międzywojennym dokonano w instrumencie największych zmian. W latach 1934–1935 gdański organmistrz Joseph Goebel rozbudował organy do 4 manuałów i wykonał nową trakturę elektro-pneumatyczną wraz z wiatrownicami. Z poprzednich organów wykorzystał 51 głosów (część z nich przerabiając i uzupełniając o nowe piszczałki). Ponadto połączył organy wielkie z chórowymi. Organy główne po przebudowie liczyły 82 głosy (+ 5 głosów transmitowanych).
W czasie II wojny światowej organy doznały licznych zniszczeń i ubytków. W pierwszych latach powojennych organy naprawiał Fryderyk Szwarc z Kartuz, uczeń i pracownik byłego zakładu Josepha Goebla. Pozwoliło to na częściowe uruchomienie instrumentu.
W 1955 roku Wacław Biernacki z Krakowa przeprowadził dalszy remont organów.
Ostatniej, jak dotąd, przebudowy, połączonej ze znaczną ingerencją w substancję brzmieniową organów dokonał w latach 1966–1968 warsztat organmistrzowski Zygmunta Kamińskiego z Warszawy, mając na celu dostosowanie organów do wymogów koncertowych. Wprowadzono nowy projekt dyspozycji, uzupełniono brakujące piszczałki i dobudowano nowy, samodzielny pozytyw, umieszczony w trzeciej zachodniej arkadzie.
Dziś wielkie organy oliwskie posiadają 96 głosów, 5 manuałów i pedał oraz trakturę elektro-pneumatyczną. Dysponują ponadto elektronicznym systemem zapisu 64 kombinacji (tzw. setzer), a także posiadają połączenie z organami chórowymi. Są jednymi z największych organów w Polsce. Piszczałki prospektowe w całości pochodzą od Wulffa i są zarazem najstarszą zachowaną częścią instrumentu. Mimo to, w kreowaniu dźwięku owe piszczałki nie biorą udziału, gdyż od czasu renowacji 1934-1935 funkcjonują jedynie jako atrapy zdobiące fasadę organów. Jednocześnie prawie cała wewnętrzna substancja brzmieniowa jest znacznie nowsza i pochodzi z okresów największych przebudów instrumentu, czyli z lat 1934–1935 i 1966–1968.
Pierwszym organistą organów oliwskich jest prof. Roman Perucki.
Codziennie, z wyjątkiem świąt i niektórych innych dni podanych w harmonogramie demonstracji organów oliwskich odbywają się dwudziestominutowe koncerty, podczas których można słuchać muzyki wykonywanej na organach wielkich.
Organy chórowe.
Organy chórowe, umiejscowione w południowym skrzydle nawy poprzecznej, powstały w 1680 roku jako instrument 14-głosowy. Twórcą instrumentu był Johann Georg Wulff.
W 1758 roku Johann Wilhelm Wulff przeprowadził renowację instrumentu, poszerzając przy tym dyspozycję do 18 głosów. Następnie, w 1874 roku, Karol Schuricht przeprowadził bliżej nieokreślone prace remontowe.
W 1902 roku berlińska firma Braci Oswalda i Paula Dinse przebudowała organy, wprowadzając trakturę pneumatyczną oraz pomniejszając dyspozycję do 14 głosów (2 manuały i pedał).
W latach 1934–1935 Joseph Goebel, przy okazji prac przy organach wielkich, zainstalował nową trakturę elektryczną i podłączył instrument do głównego kontuaru.
W 2003 roku zabytkowe organy chórowe zastąpiono sprowadzonymi z Niemiec 17-głosowymi współczesnymi organami firmy Emanuela Kempera o mechanicznej trakturze gry i elektrycznej trakturze rejestrów. Prace przeprowadził organmistrz Jerzy Kukla, instalując współczesny instrument w zabytkowej szafie organowej. Organy chórowe połączone są z organami wielkimi.

</doc>
<doc id="135751" url="https://pl.wikipedia.org/wiki?curid=135751" title="I liga polska w piłce nożnej (2003/04)">
I liga polska w piłce nożnej (2003/04)



</doc>
<doc id="135753" url="https://pl.wikipedia.org/wiki?curid=135753" title="Maks Weber">
Maks Weber



</doc>
<doc id="135755" url="https://pl.wikipedia.org/wiki?curid=135755" title="Archikatedra">
Archikatedra

Archikatedra, kościół archikaterdalny – główny kościół archidiecezji i metropolii, zazwyczaj siedziba arcybiskupa metropolity.

</doc>
<doc id="135757" url="https://pl.wikipedia.org/wiki?curid=135757" title="Bechter">
Bechter

Bechter – rodzaj pancerza pochodzenia wschodniego, wykonanego z prostokątnych żelaznych płytek połączonych ze sobą żelaznymi kółkami (plecionką kolczą). Płytki w pionie były połączone zachodząc na siebie, tworząc zwarte, pionowe rzędy, natomiast w poziomie połączone były z odstępami. Pancerz ten mógł być wyposażony w elementy wykonane wyłącznie z plecionki kolczej, takie jak rękawy czy fartuch. Bechter zakładano dzięki rozcięciu umiejscowionemu pod szyją lub z boku, zapinanemu na sprzączki lub zawiązywanemu rzemykami.
Bechtery w Polsce były używane w XVI i XVII wieku.

</doc>
<doc id="135758" url="https://pl.wikipedia.org/wiki?curid=135758" title="Dave Swarbrick">
Dave Swarbrick

Dave Swarbrick (ur. 5 kwietnia 1941 w New Malden, w hrabstwie Surrey, dzieciństwo spędził w Birmingham, zm. 3 czerwca 2016) – jeden z najbardziej znanych brytyjskich skrzypków folkowych i folkrockowych. 
Życiorys.
Jako dziecko podstaw gry na skrzypcach uczył się od muzyków ludowych. Karierę zaczynał jako gitarzysta i w tej roli dołączył na początku lat 60. do Beryl Marriott’s Ceilidh Band w Birmingham, gdzie za namową Beryl Marriott powrócił do gry na skrzypcach.
W 1965 dołączył do The Ian Campbell Folk Group. W 1966 razem z Martinem Carthym stworzył duet skrzypcowo-gitarowy, który miał duży wpływ na ówczesną scenę folkową. W 1969 dołączył do folkrockowej formacji Fairport Convention, występując jako jej członek do 1979, kiedy to z przyczyn zdrowotnych musiał zrezygnować z uprawiania głośnej muzyki. Występował potem jednak z zespołem wielokrotnie podczas jego corocznych koncertów na festiwalu w Cropredy.
W 1984 Swarbrick założył akustyczny zespół Whippersnapper, którego członkiem był między innymi Chris Leslie. W 1989 postanowił skoncentrować się na pracy solowej. Nawiązał również ponowną współpracę z Martinem Carthym.
W 1993 muzyk przeprowadził się do Australii, gdzie rozpoczął współpracę z Alistairem Hulettem. Po powrocie do Anglii w 1996 stworzył duet z Kevinem Dempseyem.
W 1999 angielska gazeta „Daily Telegraph” zamieściła przedwcześnie nekrolog z informacją, jakoby Swarbrick miał umrzeć z powodu infekcji układu oddechowego. W rzeczywistości skrzypek od wielu lat miał poważne problemy z płucami i od 2000 poruszał się na wózku inwalidzkim, wraz z układem wspomagającym oddychanie. Mimo to wystąpił dwa razy na festiwalu w Cropredy (w 2001 i 2003).
W październiku 2004 Swarbrick przeszedł udaną operację przeszczepu obydwu płuc.
W 2004 brytyjska rozgłośnia BBC Radio 2 przyznała mu nagrodę "Lifetime Achievement Award" (nagroda za całokształt twórczości) podczas corocznej ceremonii rozdania nagród BBC Radio 2 Folk Awards.
Dave Swarbrick zmarł 3 czerwca 2016 roku.

</doc>
<doc id="135759" url="https://pl.wikipedia.org/wiki?curid=135759" title="I Liceum Ogólnokształcące w Ostrowie Wielkopolskim">
I Liceum Ogólnokształcące w Ostrowie Wielkopolskim



</doc>
<doc id="135762" url="https://pl.wikipedia.org/wiki?curid=135762" title="John Wallis">
John Wallis

John Wallis (ur. 23 listopada 1616, zm. 28 października 1703) – angielski duchowny i uczony: matematyk oraz kryptograf. Profesor geometrii na Oksfordzie, jeden z założycieli Royal Society.
Dorobek naukowy.
Operował pojęciem nieskończoności i nieskończenie małych, choć w sposób niezbyt ścisły; dla tej pierwszej wprowadził symbol (∞) i zbliżył się do pojęcia granicy. Prace tego matematyka przygotowały grunt pod rachunek różniczkowy i całkowy. Podał jeden ze wzorów na przybliżanie liczby pi (π) – znany jako iloczyn Wallisa.
Główne dzieła:

</doc>
<doc id="135763" url="https://pl.wikipedia.org/wiki?curid=135763" title="Św. Jan">
Św. Jan



</doc>
<doc id="135765" url="https://pl.wikipedia.org/wiki?curid=135765" title="John Frederick Herschel">
John Frederick Herschel



</doc>
<doc id="135766" url="https://pl.wikipedia.org/wiki?curid=135766" title="Św. Stanisław">
Św. Stanisław



</doc>
<doc id="135767" url="https://pl.wikipedia.org/wiki?curid=135767" title="Kościół św. Jakuba w Oliwie">
Kościół św. Jakuba w Oliwie

Kościół św. Jakuba w Oliwie – rzymskokatolicki kościół filialny. Mieści się w dzielnicy Oliwa przy ulicy Opackiej w Gdańsku, w województwie pomorskim.
Budowla i otoczenie.
Kościół jest dwunawową niewielką świątynią. Ma 28 metrów długości, 10 metrów szerokości oraz 12 metrów wysokości. Wyposażenie kościoła stanowią ambona i ołtarz z II połowy XVIII wieku. Ołtarz zdobił obraz Chrystusa z 1853 roku, dzieło malarza gdańskiego Louisa Sy; obecnie znajduje się w kurii metropolitalnej. W posadzce zobaczyć można 6 płyt nagrobnych, w tym 4 – z herbami. Wschodni szczyt budowli zdobi rokokowy kartusz z czasów opata Jacka Józefa Rybińskiego (1740–1782).
Cmentarz przy kościele św. Jakuba dzisiaj już nie istnieje; został zamknięty w 1878 roku. Pobliski Cmentarz Oliwski został założony w 1832 roku. W 1909 roku wybudowano na nim kaplicę cmentarną według planów architekta Singera – twórcy kaplicy św. Piotra w Jelitkowie (→kościół św. Apostołów Piotra i Pawła).
Przy al. Grunwaldzkiej 517 w Oliwie stoi kapliczka św. Jana Nepomucena z XVIII wieku. Jest ona świadectwem pielgrzymek organizowanych przez Bractwo Drogi Krzyżowej, powołane w 1766 roku przez papieża Klemensa XIII. Po drodze z kościoła Reformatów w Gdańsku Chełmie do Kalwarii Wejherowskiej było 14 stacji. Zachowana do dziś kapliczka z figurami Matki Boskiej i św. Jana Nepomucena, zwana przez dawnych mieszkańców Oliwy "„Kolumną Maryjną”", świadczy o religijności w tamtych czasach.

</doc>
<doc id="135768" url="https://pl.wikipedia.org/wiki?curid=135768" title="Zjawisko Herschela">
Zjawisko Herschela

Zjawisko Herschela – zjawisko fizyczne występujące w fotografii, polegające na zaniku obrazu utajonego pod działaniem promieniowania długofalowego (czerwonego i podczerwonego).
Zjawisko to odkrył angielski chemik John Herschel w 1839 roku. Polega ono na niszczeniu przez promieniowanie długofalowe (np. światło o barwie pomarańczowej lub czerwonej) obrazu utajonego. Zjawisko to można zauważyć w ciemni fotograficznej oświetlonej światłem czerwonym. W tych warunkach naświetlona, ale nie wywołana odbitka powoli traci efekt osiągnięty naświetlaniem – z tego powodu odbitki należy wywoływać zaraz po naświetleniu.
Mechanizm działania.
Zarodki srebrowe pochłaniają światło, kwanty promieniowania pochłonięte przez zarodki wytrącają elektrony z atomów srebra, które zamieniają się w jony srebrowe. Wyzwolone elektrony zużywają się na wytworzenie nowych zarodków czułości w innych miejscach kryształu. W ten sposób zarodek traci atomy srebra i staje się zbyt mały, aby mógł zapoczątkować działanie wywoływacza. Proces ten nazywamy rozpraszaniem zarodków srebrowych.

</doc>
<doc id="135769" url="https://pl.wikipedia.org/wiki?curid=135769" title="Gustav Theodor Fechner">
Gustav Theodor Fechner

Gustav Theodor Fechner (ur. 19 kwietnia 1801 w Groß Särchen, zm. 18 listopada 1887 w Lipsku) – niemiecki fizyk, filozof i psycholog. Twórca psychofizyki i inicjator eksperymentalnych badań nad zjawiskami psychicznymi.
Życiorys.
Początkowo zajmował się elektrycznością, pracując głównie w dziedzinie galwanistyki i procesów elektrochemicznych, następnie zwrócił się ku filozofii przyrody, antropologii i estetyce.
Największym dokonaniem Fechnera było ustalenie, wspólnie z E.H. Weberem, prawa głoszącego, że przyrost wrażenia (jako subiektywnie odczuwana różnica) jest zależny od siły (wielkości) bodźca w sposób logarytmiczny. Prawo, znane jako prawo Webera-Fechnera, jest podstawą psychofizyki.
Publikacje.
Głównym dziełem G.T. Fechnera jest książka "Elemente der Psychophysik" (1860), w której opisał związek wrażeń psychicznych z bodźcami fizycznymi, badany za pomocą doświadczenia i matematyki. Napisał także:
i wiele innych.

</doc>
<doc id="135770" url="https://pl.wikipedia.org/wiki?curid=135770" title="John Hersey">
John Hersey

John Hersey (ur. 17 czerwca 1914 – zm. 24 marca 1993) – amerykański pisarz i publicysta.
Pisał beletryzowane reportaże o II wojnie światowej (m.in. "Hiroszima"). Jest także autorem powieści historycznej o Neronie pt. "Sprzysiężenie".

</doc>
<doc id="135771" url="https://pl.wikipedia.org/wiki?curid=135771" title="Kościół św. Barbary w Gdańsku">
Kościół św. Barbary w Gdańsku

Kościół św. Barbary w Gdańsku – zabytkowy późnogotycki kościół parafialny w Śródmieściu Gdańska. Od połowy XVI wieku do 1945 roku świątynia protestancka.
Wyposażenie i architektura kościoła.
Świątynia ma długość 36 m, szerokość 18 m, wysokość 10 m. Powierzchnia użytkowa wynosi 648 m². Czterdziestometrowa wieża góruje nad Długimi Ogrodami. 
Umieszczone w wieży trzy spiżowe dzwony odlane przez Friedricha Wilchelma Schillinga to dar votum kapłanów diecezji magdeburskiej. Pierwotnie były przeznaczone dla Bazyliki Mariackiej. Ważą ok. 1200, 2000 i 2700 kg. Noszą imiona: Maryja Królowa Polski, św. Barbara i Serce Jezusa. Napędzane są dzięki napędom łańcuchowym.
Nowa ściana powstała po wyburzeniu nawy południowej jest ozdobiona nowoczesnymi witrażami ze szkła hutniczego projektu gdańskiej artystki Barbary Massalskiej. Współczesny jest też wystrój prezbiterium. Kościół zdobi siedem zabytkowych rzeźb przekazanych przez Muzeum Narodowe w Gdańsku.
Kościół jest orientowany, wolnostojący, niejednorodny stylowo, w swej zasadniczej części gotycki, rekonstruowane górne kondygnacje wieży i hełm – renesansowe, szczyt wschodni (nie w pełni rekonstruowany) – o formach barokowych. Jednonawowy, czteroprzęsłowy, wzniesiony został na rzucie nieregularnego prostokąta z czworoboczną, masywną wieżą od zachodu (ustawioną pod kątem i zsuniętą z osi w kierunku południowym) i czworoboczną zakrystią od północy. We wnętrzu, przypory wciągnięte do środka tworzą dwa rzędy płytkich kaplic, w grubym murze ściany zachodniej mieści się okrągła klatka schodowa.

</doc>
<doc id="135772" url="https://pl.wikipedia.org/wiki?curid=135772" title="Alfred Day Hershey">
Alfred Day Hershey

Alfred Day Hershey (ur. 4 grudnia 1908 w Owosso, Michigan, zm. 22 maja 1997 w Syosset, Nowy Jork) – amerykański mikrobiolog i genetyk. Laureat Nagrody Nobla w dziedzinie fizjologii i medycyny w 1969 roku.
Prowadził badania nad genetyką wirusów. Był współodkrywcą rekombinacji u bakteriofagów i roli DNA w ich replikacji (eksperyment Hersheya-Chase).

</doc>
<doc id="135773" url="https://pl.wikipedia.org/wiki?curid=135773" title="Jerzy Kropiwnicki">
Jerzy Kropiwnicki

Jerzy Janusz Kropiwnicki (ur. 5 lipca 1945 w Częstochowie) – polski ekonomista i polityk, doktor nauk ekonomicznych.
Działacz opozycji demokratycznej w okresie PRL. W latach 1991–1992 minister pracy i polityki socjalnej, w latach 1992–1993 minister-kierownik Centralnego Urzędu Planowania, w latach 1997–2000 minister-członek Rady Ministrów, w latach 2000–2001 minister rozwoju regionalnego i budownictwa, poseł na Sejm I i III kadencji, w latach 2002–2010 prezydent Łodzi, w latach 2016–2022 członek Rady Polityki Pieniężnej.
Życiorys.
Wykształcenie i praca naukowa.
Syn Emanuela i Janiny. Ukończył w 1968 studia na Wydziale Handlu Zagranicznego SGPiS w Warszawie. Doktoryzował się następnie na Wydziale Ekonomiczno-Socjologicznym Uniwersytetu Łódzkiego. W latach 1968–1981 pracował naukowo na UŁ, ponownie podjął pracę na tej uczelni w 1989. W późniejszych latach zajmował stanowisko profesora w kilku szkołach wyższych.
Działalność w czasach PRL.
W latach 1980–1981 był członkiem MKS NSZZ „Solidarność” Regionu Ziemia Łódzka, później wiceprzewodniczącym zarządu regionu oraz członkiem Komisji Krajowej związku. Został aresztowany w dniu wprowadzenia stanu wojennego i skazany na karę 6 lat pozbawienia wolności za zorganizowanie akcji protestacyjnej przeciwko stanowi wojennemu. Był wtedy objęty opieką Amnesty International jako „więzień sumienia”.
W 1984 zwolniono go na mocy amnestii, zaangażował się w kierowanie tajnym Ośrodkiem Badań Społeczno-Zawodowych „Solidarności” w Łodzi. W latach 1977–1978 i 1990–1991 był stypendystą w Instytucie Badań Problemów Ubóstwa na amerykańskim Uniwersytecie Wisconsin.
Działalność w III RP do 2002.
W latach 1991–1993 sprawował mandat posła na Sejm z listy Wyborczej Akcji Katolickiej, zasiadał w klubie parlamentarnym Zjednoczenia Chrześcijańsko-Narodowego. Pełnił funkcję ministra pracy i polityki socjalnej w rządzie Jana Olszewskiego oraz ministra – szefa Centralnego Urzędu Planowania w rządzie Hanny Suchockiej. Od 1997 do 2001 ponownie zasiadał w Sejmie (z ramienia Akcji Wyborczej Solidarność). W rządzie Jerzego Buzka był kierownikiem Rządowego Centrum Studiów Strategicznych, a od 2000 ministrem rozwoju regionalnego i budownictwa. W 2001 nie uzyskał ponownie mandatu posła.
W latach 1991–1993 był wiceprezesem zarządu głównego ZChN, funkcję tę pełnił ponownie od 2000. Od 2002 do 2006 zajmował stanowisko prezesa tej partii. W 2003 utworzył nową organizację polityczną pod nazwą Chrześcijański Ruch Samorządowy.
W 2000 ustanowił Medal za Zasługi w Walce o Niepodległość Polski i Prawa Człowieka 13 XII 1981 – 4 VI 1989 wraz z jego kapitułą (ze sobą jako przewodniczącym); sam również został odznaczony tym medalem.
Prezydent Łodzi.
W 2002 w wyborach samorządowych z listy Łódzkiego Porozumienia Obywatelskiego z powodzeniem ubiegał się o urząd prezydenta Łodzi. W 2004 współorganizował obchody 60. rocznicy likwidacji Litzmannstadt Ghetto, w ramach których odsłonięto pomnik na stacji kolejowej Radegast. W trakcie sprawowania funkcji prezydenta w czerwcu 2005 ogłosił, że lekarze wykryli u niego nowotwór jelita grubego. W trakcie kadencji odmówił wyrażenia zgody na organizację Parady Wolności (tzw. Techno Parady) na ulicach miasta. W wyborach samorządowych w 2006 jako kandydat komitetu wyborczego PiS w II turze (26 listopada) pokonał kandydata PO Krzysztofa Kwiatkowskiego, uzyskując stanowisko prezydenta miasta na drugą kadencję wynikiem 55,69% głosów.
W 2009 zebrano około 85 tys. podpisów pod wnioskiem o przeprowadzenie referendum odwoławczego, które odbyło się 17 stycznia 2010. Frekwencja wyniosła 22,2%, wobec czego wyniki głosowania były wiążące. Według oficjalnych rezultatów ponad 95% głosujących opowiedziało się za przedterminowym odwołaniem Jerzego Kropiwnickiego z urzędu prezydenta miasta. Urząd przestał sprawować 22 stycznia 2010, tj. z dniem ogłoszenia wyników referendum w Dzienniku Urzędowym Województwa Łódzkiego.
Działalność od 2010.
We wrześniu 2010 został doradcą prezesa Narodowego Banku Polskiego Marka Belki. W wyborach w 2015 wystartował do Senatu IX kadencji z ramienia Prawa i Sprawiedliwości, przegrywając z kandydatem PO (pokonując przy tym kandydatów PSL i Samoobrony).
13 stycznia 2016 Senat z rekomendacji Prawa i Sprawiedliwości powołał go na sześcioletnią kadencję w skład Rady Polityki Pieniężnej (rozpoczął ją 25 stycznia 2016). Wszedł również w skład Komitetu Wspierania Muzeum Historii Żydów Polskich Polin w Warszawie.
W styczniu 2022 po zakończeniu kadencji w RPP został doradcą prezesa NBP Adama Glapińskiego ds. obserwacji i analizy światowego rynku ropy naftowej i gazu ziemnego.
Odznaczenia i wyróżnienia.
W 1990 prezydent RP na uchodźstwie Ryszard Kaczorowski odznaczył go Krzyżem Kawalerskim Orderu Odrodzenia Polski. W 2006 prezydent Lech Kaczyński nadał mu Krzyż Komandorski z Gwiazdą Orderu Odrodzenia Polski. W 2017 został odznaczony przez prezydenta Andrzeja Dudę Krzyżem Wolności i Solidarności. W 2020 otrzymał Odznakę Honorową za Zasługi dla Województwa Łódzkiego.
W 2006 został przyjęty do Zakonu Rycerskiego Świętego Jerzego Męczennika jako członek honorowy tej organizacji. Został również kawalerem Zakonu Rycerskiego Grobu Bożego w Jerozolimie. W 2012 odznaczony Krzyżem Komandorskim Orderu Świętego Grzegorza Wielkiego.

</doc>
<doc id="135774" url="https://pl.wikipedia.org/wiki?curid=135774" title="Melville Herskovits">
Melville Herskovits

Melville John Herskovits (ur. 10 września 1895 w Bellefontaine, zm. 25 lutego 1963 w Evanston) – amerykański antropolog i afrykanista.
Uczeń Franza Boasa. Był profesorem Northwestern University w Evanston. W 1948 roku stworzył tam pierwsze w Ameryce interdyscyplinarne studia afrykanistyczne. Zajmował się problematyką zmiany kulturowej i akulturacji.

</doc>
<doc id="135775" url="https://pl.wikipedia.org/wiki?curid=135775" title="Kościół św. Barbary">
Kościół św. Barbary

Niektóre kościoły pod wezwaniem św. Barbary:

</doc>
<doc id="135776" url="https://pl.wikipedia.org/wiki?curid=135776" title="Appian">
Appian



</doc>
<doc id="135777" url="https://pl.wikipedia.org/wiki?curid=135777" title="Herstal">
Herstal

Herstal (waloński "Hesta") miasto w Belgii, w prowincji Liège, położone nad rzeką Mozą. Herstal znajduje się w zespole miejskim Liège, który liczy około 600 tysięcy mieszkańców. W mieście znajduje się fabryka broni Fabrique Nationale de Herstal.
Historia.
Czasy merowińskie i karolińskie.
Bliskość rzeki Mozy i obfitość zasobów przyciągnęła osadników już w V wieku przez Chrystusem. Pod koniec ery rzymskiej i na początku panowania Merowingów wioska stała się ufortyfikowanym bastionem, znanym jako "Héristal". Główna droga łącząca Tongeren z Akwizgranem przekraczała Mozę w miejscu, gdzie promy przewoziły podróżnych do Jupille.
W VII wieku Héristal dało imię twórcy dynastii Karolingów. Pepin z Herstalu, majordom Austrazji i Neustrii za panowania merowińskiego króla Teuderyka III, prawdopodobnie wybrał tę lokację na swoją rezydencję z powodu bliskości dużych miast takich jak Tongeren, Maastricht i Liège. Pepin był ojcem Karola Młota, zwycięzcy bitwy pod Poitiers, który zatrzymał napływ Arabów i islamu do Europy północno-zachodniej, zyskując sobie przydomek "Martellus" (“młot”). Karol był dziadkiem Karola Wielkiego, który prawdopodobnie także urodził się w Herstal i gdzie mieszkał przez przynajmniej piętnaście lat. Karol Wielki przeniósł stolicę do Akwizgranu, tym samym kładąc kres średniowiecznej świetności Herstal jako stolicy imperium.
Od późnego średniowiecza do czasów obecnych.
Miasto zostało przyłączone do księstwa Niższej Lotaryngii, która stała się częścią księstwa Brabancji pod koniec XII wieku. Pomimo bliskości Liège tereny wokół Herstal nie były częścią diecezji Liège aż do 1740 roku, kiedy to książę-biskup Georges-Louis de Berghes kupił miasto od Fryderyka II. Od tego czasu miasto było znane dzięki rzemieślnictwu: ceramice, kowalstwu i zegarmistrzostwu.
W XIX wieku Herstal zostało miastem węgla i stali. Miało szansę stać się sławne dzięki utworzeniu fabryki broni, Fabrique Nationale de Herstal w roku 1889. Kilku producentów motocykli także wiązało nadzieje z Herstal. 7 sierpnia 1914 roku, na początku I wojny światowej niemiecka armia rozstrzelała 27 cywilów i zniszczyła 10 domów w Herstal.
Po II wojnie światowej przemysł ciężki upadł, co przyczyniło się do wzrostu bezrobocia w regionie. Obecnie gospodarka Herstal obudowuje się. Ulokowało się tam ponad 200 firm, w tym Techspace, produkujący precyzyjne części do rakiety Ariane dla Europejskiej Agencji Kosmicznej

</doc>
<doc id="135780" url="https://pl.wikipedia.org/wiki?curid=135780" title="Ralph Waldo Emerson">
Ralph Waldo Emerson

Ralph Waldo Emerson (ur. 25 maja 1803, zm. 27 kwietnia 1882) – amerykański poeta i eseista, słynny ze swojego talentu oratorskiego; jeden z najbardziej wpływowych myślicieli i pisarzy XIX wieku, przeciwnik niewolnictwa, zwolennik demokratycznego egalitaryzmu; uważany za filozofa idealizmu, który twórczo kontynuował idealistyczne wizje stosunku między człowiekiem a Absolutem Platona, św. Augustyna i George'a Berkeleya. Autor mowy "Uczony amerykański" nazywanej "intelektualną deklaracją niepodległości" (Intellectual Declaration of Independence). Od 1836 związany z bostońskim Klubem Transcendentalistów. Przedstawiciel romantyzmu w poezji amerykańskiej.
Tradycyjnie nazywany "mędrcem z Concord", a przez Adama Mickiewicza określany mianem "Sokratesa amerykańskiego". Pod względem wpływu i głoszonych postulatów porównywany często do Fryderyka Nietzschego (wcześniej od niemieckiego filozofa wprowadził pojęcie "śmierci Boga"); twórca tzw. "filozofii życia" oraz główny inspirator późniejszych kierunków filozoficznych takich jak pragmatyzm Williama Jamesa, intuicjonizm Henriego Bergsona czy XX-wieczny egzystencjalizm. Jego wpływ stał się widoczny również w poezji amerykańskiej tak znaczących autorów jak Walt Whitman czy Allen Ginsberg.
Ralph Waldo Emerson nie stworzył spójnego systemu filozoficznego. Również dyskurs jego mów i pism był (w duchu rewolucyjnych poglądów myśliciela) próbą zerwania z tradycją i odkrycia nowego środka wyrazu. Richard Rorty napisał o dziełach Emersona, że nie są one "ani historią intelektualną, ani filozofią moralną, ani epistemologią, ani społecznym proroctwem, lecz wszystkim tym zmieszanym w nowy gatunek".
Życie.
Urodził się w Bostonie. Jego ojciec, William Emerson, był znanym unitariańskim pastorem, którym później miał zostać także syn. Emerson stopniowo odchodził od filozoficznych doktryn popularnych w jego epoce, aby opracować i po raz pierwszy wyrazić filozofię transcendentalizmu w eseju "Nature".
Gdy Ralph miał 3 lata, ojciec narzekał, że syn nie umie jeszcze wystarczająco dobrze czytać. W 1810 roku zmarł ojciec 8-letniego wtedy chłopca. W październiku 1817 roku Emerson, w wieku 14 lat, rozpoczął studia na Harvardzie i od razu został mianowany przewodniczącym studentów pierwszego roku. Pozycja ta zapewniła mu bezpłatne miejsce w akademiku. Serwując w stołówce, zmniejszył koszty wyżywienia czterokrotnie. Otrzymywał stypendium. Nieznacznie dorabiał, asystując i ucząc podczas ferii zimowych w szkole u swojego wuja w Waltham.
Po ukończeniu Harvardu w 1821 roku pomagał bratu w szkole (założonej w domu matki) dla młodych kobiet. Po wyjeździe brata na studia teologiczne do Getyngi, Emerson kontynuował zajmowanie się szkołą. Przez kolejne lata był tam nauczycielem. Potem przeniósł się na wydział teologiczny Harvardu, a w 1829 roku rozpoczął działalność jako unitariański pastor. Spór z przedstawicielami Kościoła na temat publicznych modlitw i udzielania komunii doprowadził Emersona do rezygnacji z członkostwa w 1832 roku. Rok wcześniej, w kwietniu 1831 roku zmarła jego młoda żona, najprawdopodobniej jedyna prawdziwa miłość – Elena Louisa Tucker.
W 1832 roku Emerson zwiedził Europę. Swoją podróż opisał w "English Traits" (1856). Podczas wycieczki spotkał Wordswortha, Coleridge'a, Johna S. Milla i Thomasa Carlyle'a, z którym korespondował aż do śmierci.
W 1835 roku Emerson kupił dom w Concord. Szybko stał się poważanym obywatelem miasta. Poślubił tam swoją drugą żonę Lydię Jackson.
We wrześniu 1836 roku Emerson wraz z dzielącymi jego poglądy intelektualistami założył "Klub Transcendentalistów". Pierwsze czasopismo klub wydał w lipcu 1840 roku. Emerson swój pierwszy esej "Nature" opublikował anonimowo we wrześniu 1836 roku. W momencie kiedy stał się on fundamentem transcendentalizmu, wiele osób uważało go za dzieło swedenborgianizmu.
W 1838 roku Emerson został ponownie zaproszony na wydział teologiczny Harvardu, aby przemówić podczas wręczania dyplomów. Jego spostrzeżenia oburzyły establishment i przeraziły społeczność protestancką, gdyż w swojej mowie stwierdził, iż Jezus Chrystus był wielkim człowiekiem, ale nie Bogiem. Jego wstrząsające wystąpienie spowodowało, iż został oskarżony o ateizm oraz zatruwanie umysłów młodych ludzi. Pomimo wrzasku krytyków nie udzielił żadnej odpowiedzi, pozostawiając obronę wygłoszonego poglądu innym. Nie został zaproszony do Harvardu przez następne 40 lat. W połowie lat 80. XIX wieku jego stanowisko stało się standardową doktryną unitarianizmu.
W 1842 roku umarł na szkarlatynę jego pierworodny syn Waldo. Emerson wyraził swój żal po tej stracie w dwóch głównych pracach: w poemacie "Threnody" i eseju "Experience".
Emerson pozostał znanym prelegentem i wykładowcą. Prowadził swoją działalność głównie w Nowej Anglii. Podczas paru nieobecności Emersona na zaplanowanych wystąpieniach zastępował go Frederick Douglass. Emerson przemawiał na bardzo zróżnicowany zakres tematów. Wiele jego esejów powstawało na bazie wygłoszonych wcześniej prelekcji oraz wykładów.
Utrzymywał ścisły kontakt z Nathanielem Hawthorne'em oraz Henrym D. Thoreau. Spotykał się z nimi w Concord. Korespondował też z Adamem Mickiewiczem.
Uważany był za bardzo abstrakcyjnego i trudnego pisarza, niemniej przyciągał tłumy odbiorców. Słuchacze nieraz żartowali, że kompletnie nie rozumieją, o czym Emerson mówił, ale było to coś pięknego. Jawne i bezkompromisowe poparcie Emersona dla abolicjonizmu powodowało protesty oraz drwiny ze strony tłumów. Jako indywidualista usilnie starał się nie wchodzić na publiczną arenę poprzez uczestnictwo w jakimś ruchu bądź konkretnym ugrupowaniu. Podkreślał, iż nie pragnie mieć wyznawców, lecz jedynie naśladowców, którzy tak jak on będą pobudzeni do samodzielnego myślenia. Poproszony o podsumowanie ostatnich lat swojego nauczania odpowiedział, że za najważniejszą uznaje prawdę o "bezmiarze każdego człowieka".
Emerson zmarł w 1882 roku i został pochowany w Concord.
Myśl filozoficzna.
Emerson stawiał filozofii zadania praktyczne i moralne. Był platonikiem: uważał przyrodę za "Bożą metodę" nauczania nas prawdy, panteistycznie postrzegając jej duchową jedność. Filozofia Emersona, która miała wpoić w człowieka zaufanie do siebie (jako narzędzia celów Bożych) oraz dumę ze swojego posłannictwa, prowadziła od idealizmu do liberalnych poglądów politycznych, określając na długo amerykański styl filozofowania.

</doc>
<doc id="135782" url="https://pl.wikipedia.org/wiki?curid=135782" title="Herten">
Herten

Herten – miasto w Niemczech, w kraju związkowym Nadrenia Północna-Westfalia, w rejencji Münster, w powiecie Recklinghausen. Miasto zamieszkuje 62 235 mieszkańców (2010) na powierzchni 37,33 km².
Wydobywa się tutaj węgiel kamienny. Rozwinięty jest przemysł mięsny, maszynowy wysokich technologii oraz chemiczny.
Współpraca.
Miejscowości partnerskie:

</doc>
<doc id="135786" url="https://pl.wikipedia.org/wiki?curid=135786" title="Rezerwat przyrody Polesie Konstantynowskie">
Rezerwat przyrody Polesie Konstantynowskie

Rezerwat przyrody Polesie Konstantynowskie – leśny rezerwat przyrody utworzony uchwałą Magistratu Miasta Łodzi z dnia 23 maja 1930 roku. Ponownie uznany za obiekt chroniony w 1954 roku zarządzeniem Ministra Leśnictwa. Jego powierzchnia wynosi 9,8 ha. Stanowi on fragment dawnej Puszczy Łódzkiej. Jest to jeden z dwóch rezerwatów na terenie miasta Łodzi (drugi to „Las Łagiewnicki”).
„Polesie Konstantynowskie” jest jednym z najstarszych rezerwatów w Polsce i pierwszym rezerwatem w kraju utworzonym w granicach administracyjnych miasta. Powstał w czasie, kiedy miejski łódzki las przekształcano w park wypoczynkowo-rozrywkowy (Park na Zdrowiu). Twórcy rezerwatu chcieli w ten sposób ocalić resztki naturalnego ekosystemu leśnego oraz pozostawić go dla celów naukowo-dydaktycznych.
Przedmiotem ochrony jest fragment lasu o cechach naturalnych, obejmujący resztki bagiennego lasu olszowego, płaty zajmującego największą powierzchnię grądu oraz smugi łęgu jesionowo-olszowego. W drzewostanie dominują: olsza czarna (w wieku 80–100 lat), grab pospolity, brzoza brodawkowata i dąb szypułkowy.
W skład podszycia wchodzi: trzmielina pospolita, bez czarny, bez koralowy, kruszyna, czeremcha zwyczajna, leszczyna pospolita. Występują też licznie: kopytnik pospolity, bluszcz pospolity, zawilec gajowy, gwiazdnica gajowa, jaskier kosmaty.
W rezerwacie żyje wiele gatunków ptaków, drobnych ssaków i owadów, występują też liczne grzyby.
Rezerwat jest obszarem niedostępnym dla zwiedzających. Tylko raz w roku z okazji Światowego Dnia Środowiska, za zgodą wojewódzkiego konserwatora przyrody, wolontariusze mogą wejść na jego obszar, by wyzbierać śmieci.
W lesie panuje specyficzny mikroklimat, a poruszanie się utrudniają powalone drzewa, wszechobecna wilgoć, półmrok, podszyt z kolczastych roślin i zapadająca się ściółka.

</doc>
<doc id="135787" url="https://pl.wikipedia.org/wiki?curid=135787" title="Hertford">
Hertford

Hertford – miasto w Wielkiej Brytanii, w Anglii, położone na północ od Londynu, nad rzeką Lea. Ośrodek administracyjny hrabstwa Hertfordshire.
W 2001 roku liczba mieszkańców wynosiła 24 180.
Ośrodek handlowy. Przemysł elektrotechniczny.

</doc>
<doc id="135790" url="https://pl.wikipedia.org/wiki?curid=135790" title="Kubek">
Kubek

Kubek – naczynie, najczęściej ceramiczne, służące do picia napojów. Kubki wykonuje się również z emaliowanej stali, gliny, fajansu, plastiku, aluminium, drewna, stali nierdzewnej i grubego szkła. Te ostatnie wykonuje się w postaci naczyń o podwójnej ściance, dzięki czemu, w odróżnieniu od szklanki, mają możliwość dłuższego zachowania ciepła napoju. Najczęściej kubek posiada uchwyt zwany uchem oraz zdobienie, nierzadko bogate (przez co bywa często gadżetem reklamowym, prezentem lub obiektem kolekcjonerstwa).
Przeciętne wymiary współczesnego kubka porcelanowego:
W języku polskim utrwaliło się powiedzenie "kubek w kubek" równoważne pojęciu identyczności. Powiedzonko wzięło swoje źródło z istniejącego w przeszłości zwyczaju wręczania oblubieńcom przy okazji zawierania małżeństwa tzw. weselnego pucharu dwoistego, czyli dwóch (często bardzo kosztownych) pucharów – "kubek w kubek" takich samych. W rzeczywistości mogły się nieznacznie one różnić.

</doc>
<doc id="135791" url="https://pl.wikipedia.org/wiki?curid=135791" title="Ostry Wierch">
Ostry Wierch



</doc>
<doc id="135793" url="https://pl.wikipedia.org/wiki?curid=135793" title="Celtoiberowie">
Celtoiberowie



</doc>
<doc id="135802" url="https://pl.wikipedia.org/wiki?curid=135802" title="Claymore">
Claymore

Claymore (szk. gael. "claidheamh mòr" - wielki miecz) - nazwa odnosząca się do dwóch typów szkockiej broni białej: miecza dwuręcznego oraz pałasza (o rozbudowanej, koszowej osłonie rękojeści).
Miecz dwuręczny.
Dwuręczny miecz znany jako claymore (właśc. "claidheamh dà làimh") to tradycyjna broń szkockich górali używana w okresie od XV do XVII wieku. w 1689 r. podczas powstania jakobitów.
Niekiedy używanie tego miecza błędnie przypisuje się szkockiemu bohaterowi narodowemu - Williamowi Wallace'owi (za sprawą popularności filmu "Braveheart. Waleczne serce" w reżyserii Mela Gibsona). Wallace zginął jednak na długo przed pojawieniem się mieczy tego typu.
Budowa.
Charakteryzuje się długą głownią prostą o przekroju trójkątnym lub soczewkowatym jednostajnie zwężającym się ku szczytowi. Jelec o ramionach skośnych, pochylających się ku głowni i wymodelowanych trójbocznie, zakończonych ażurowymi rozetkami oraz wąsami ujmującymi część zastawy. Uchwyt rękojeści kolisty z głowicą o rysunku koła. Miecze te zdobiono rzadko, służyły wyłącznie do walki. 
Typowy claymore mierzył ok. 140 cm, przy czym ok. 33 cm stanowiło rękojeść, a 107 cm - głownia. Waga była zbliżona do 2,5 kg. 
Pałasz szkocki.
W XVII w. w Szkocji miecze dwuręczne zostały wyparte przez jednoręczne pałasze koszowe (wyposażone w furdyment). Broń tego typu była popularna wśród oficerów armii brytyjskiej oraz w oddziałach szkockiej piechoty górskiej ("Highlanders"), gdzie utrzymały się aż do II wojny światowej. Pałasz ten wciąż używany jest przez Szkocki Regiment Królewski jako część munduru galowego.
Budowa.
Pałasze szkockie występowały zarówno w odmianie jedno- jak i obusiecznej, zazwyczaj ważyły ok. 1-1,5 kilograma. Długość ostrza oscylowała w okolicach 80 centymetrów. W przeciwieństwie do swego poprzednika pałasze claymore często zdobiono (w szczególności kosz). Wnętrze kosza bywało wykładane materiałem (najczęściej czerwonym).

</doc>
<doc id="135804" url="https://pl.wikipedia.org/wiki?curid=135804" title="Modernizm katolicki">
Modernizm katolicki

Modernizm – nurt w filozofii i teologii katolickiej przełomu XIX i XX wieku.
Głównymi przedstawicielami modernizmu katolickiego byli teologowie Alfred Loisy, autor książki "L'Évangile et l'Église" (1902) oraz George Tyrrell, a także filozofowie Maurice Blondel i Edouard Le Roy, jednak żaden z nich nie używał nazwy "modernizm" w odniesieniu do swoich poglądów. Do tego nurtu zaliczano też do pewnego stopnia historyka chrześcijaństwa Louisa Duchesne.
Poglądy modernistów.
Główną inspiracją modernizmu były osiągnięcia dziewiętnastowiecznej nauki oraz filozofii. Największy wpływ na modernistów wywarły poglądy Henri Bergsona.
Głównym poglądem, który ściągnął potępienie papieskie było założenie, że dogmaty Kościoła katolickiego mają historyczny charakter i ewoluowały w przeszłości łącznie z samym Kościołem. Dlatego też moderniści dopuszczali zmianę doktryny Kościoła posuniętą nawet do zmiany dogmatów. Doktryna miała odpowiadać swojej epoce. Ponadto konsekwencją przyjęcia modernistycznego punktu widzenia, była możliwość pozostawania w Kościele mimo zaprzeczania dogmatom ogłoszonym w dawnych wiekach: były one prawdziwe w momencie ogłoszenia, natomiast w danej chwili prawdziwe mogą być poglądy całkiem odmienne. Przekonanie o "ewolucji dogmatów" kontrastuje z zaaprobowaną przez Kościół katolicki opinią kardynała Newmana o "rozwoju doktryny" katolickiej, jej ciągłości i niezależności od epoki historycznej.
Modernistów wyróżniała też analiza Biblii oparta wyłącznie na tekście, bez zwracania uwagi na komentarze np. Ojców Kościoła. Jednocześnie krytyka tekstu była racjonalistyczna. Np. podawano w wątpliwość realność cudów opisywanych w Biblii, czy rzetelność autorów tekstu biblijnego. Z tego powodu modernistów oskarżano o wpływ protestanckiej szkoły krytyczno-historycznej (szkoła w Tybindze) oraz sekularystycznych idei oświecenia.
Filozoficznie modernizm charakteryzował irracjonalistyczny pogląd na religię jako domenę emocji wiernych; jako że istnienia Boga ani prawd wiary nie sposób, według modernistów, udowodnić. Nie oznaczało to deprecjacji poznania religijnego, jako że intelekt nie był zdaniem modernistów jedyną czy najwłaściwszą drogą poznania. Prawdy wiary nie miały być odzwierciedleniem rzeczywistości (co najwyżej jej symbolami), ale normami postępowania. Według sławnego przykładu dogmat "Bóg jest osobą" miał w istocie oznaczać "traktuj Boga jako osobę". Tylko normy, a nie poglądy można bowiem nakazać.
Katoliccy tradycjonaliści twierdzą, że modernizm katolicki był przesiąknięty ideami masońskimi, których w żaden sposób nie można pogodzić z katolicyzmem.
Potępienie przez papieża.
Modernizm został potępiony przez papieża Piusa X w encyklice "Pascendi Dominici Gregis" i w dekrecie "Lamentabili Sane". W tym ostatnim dokumencie Pius X określił modernizm jako syntezę wszystkich herezji. Określenie to nie znaczy, że modernizm jest połączeniem dotychczasowych herezji, ale wskazuje, że nurt ten podkopuje doktrynę Kościoła katolickiego w groźniejszy i bardziej całościowy sposób niż inne herezje. Zamiast krytykować poszczególne dogmaty, moderniści negowali istnienie niezmiennej prawdy i sens Urzędu Nauczycielskiego Kościoła.
Istnieje spór, czy potępiające modernizm encykliki papieskie wiernie opisywały poglądy modernistycznych teologów i czy istnieli oni jako grupa.
Przysięga antymodernistyczna.
Katalog błędów modernistycznych zawierała "Przysięga antymodernistyczna". Przysięga musiała być wygłaszana przez każdego biskupa, księdza oraz nauczyciela religii przed uzyskaniem święceń lub zgody na nauczanie. Ustanowiono także sekretną organizację "Sodalitium Pianum", mającą za zadanie tropienie i demaskowanie modernistów, głównie w seminariach duchownych.
Wygłaszanie "Przysięgi antymodernistycznej" zniósł papież Paweł VI w 1967 roku.

</doc>
<doc id="135807" url="https://pl.wikipedia.org/wiki?curid=135807" title="Tadeusz Wolski (agronom)">
Tadeusz Wolski (agronom)

Tadeusz Wolski herbu Lis (ur. 21 lutego 1924 w Warszawie, zm. 11 marca 2005 w Dańkowie) – polski uczony działający w dziedzinie nauk rolniczych, specjalizujący w agronomii i hodowli roślin, twórca nowych odmian zbóż, m.in. ozimego pszenżyta, członek rzeczywisty PAN.
Życiorys.
Studia w Szkole Głównej Gospodarstwa Wiejskiego w Warszawie ukończył w 1948 r., doktorat obronił w 1967 r., był docentem w Poznańskiej Hodowli Roślin. Tytuł profesora nauk rolniczych otrzymał w 1989 roku, był również członkiem korespondentem PAN. Krótko przed śmiercią (w grudniu 2004) wybrany na członka rzeczywistego PAN. Wchodził w skład rad naukowych Komitetu Hodowli i Fizjologii Roślin PAN, Instytutu Genetyki Roślin PAN w Poznaniu, Centralnego Ośrodka Badania Odmian Roślin Uprawnych w Słupi Wielkiej, Ogrodu Botanicznego PAN w Warszawie, Instytutu Hodowli i Aklimatyzacji Roślin w Radzikowie.
Był uważany za jednego z najwybitniejszych hodowców roślin w Polsce. Wprowadził do upraw nowe odmiany pszenicy (Dańkowska Biała, Grana, Dana Luna, Jana, Begra, Weneda, Lanca), żyta (Dańkowskie Złote, Dańkowskie Nowe, Chodan, Turbo, Motto), pszenżyta (Triticale, Lasko, Grado, Dagro, Bolero). Odmiany te wprowadzał także poza Polską, w NRD, Bułgarii, Rumunii, Czechosłowacji, RFN, Francji, Austrii, Belgii, Szwecji, Szwajcarii, Luksemburgu, Nowej Zelandii. Opublikował ponad 100 prac naukowych, m.in. "Hodowla roślin rolniczych" (w: "Gospodarka nasienna", 1974), rozdziały o hodowli roślin w "Biologii żyta" (pod red. C. Tarkowskiego, 1984).
Życie prywatne.
Był synem Władysława Wiktora Feliksa Wolskiego (1888–1949) i Marii z domu Janasz (1899–1971) oraz mężem Anny Branickiej z Wilanowa herbu Korczak.
Synowie: Mikołaj Władysław Wolski i Xawery Aleksander Wolski, malarz.
Zmarł 11 marca 2005 w Dańkowie i został pochowany w Błędowie, pow. grójeckim, na cm. parafialnym.
Nagrody i odznaczenia.
Był laureatem m.in. Nagrody im. Stanisława Staszica (1976) oraz Nagrody Sekretarza Naukowego PAN (z zespołem, 1982). Został odznaczony Srebrnym i Złotym Krzyżem Zasługi, Orderem Sztandaru Pracy I oraz II klasy (1952), Krzyżem Kawalerskim i Komandorskim Orderu Odrodzenia Polski (1995). W 1992 Szkoła Główna Gospodarstwa Wiejskiego w Warszawie narodziła go tytułem doktora "honoris causa", a 1998 roku to samo wyróżnienie otrzymał od Akademii Rolniczej w Lublinie. Wybrane publikacje

</doc>
<doc id="135813" url="https://pl.wikipedia.org/wiki?curid=135813" title="Kopyto">
Kopyto



</doc>
<doc id="135816" url="https://pl.wikipedia.org/wiki?curid=135816" title="Max Scheler">
Max Scheler

Max Scheler (ur. 22 sierpnia 1874 w Monachium, zm. 19 maja 1928
we Frankfurcie nad Menem) – filozof niemiecki, założyciel współczesnej antropologii filozoficznej.
Max Scheler poznał w 1901 Edmunda Husserla i pod jego wpływem został fenomenologiem, ale zbudował zupełnie inną wersję tego nurtu filozoficznego. Najwięcej dokonał w filozofii praktycznej, zwłaszcza w etyce.
Scheler był przedstawicielem tzw. drugiego etapu rozwoju fenomenologii, który trwał od czasu, kiedy Edmund Husserl przeniósł się z Getyngi do Fryburga Bryzgowijskiego, tj. od 1914 do około 1930 roku. W tym czasie na studia do Husserla przyjeżdżali ludzie z całego świata, m.in. Roman Ingarden i Edyta Stein. Scheler pozostawał jednocześnie jednym z najciekawszych kontynuatorów Husserla z okresu „Badań logicznych” oraz pozostawał krytyczny wobec transcendentalnego idealizmu Husserla z okresu „Idei”, tzn. uznawał redukcję ejdetyczną, ale nie redukcję transcendentalną. Rozbieżności w kwestiach filozoficznych sprawiły, że stosunki z Husserlem pozostawały napięte.
Filozofię Schelera rozwijali m.in. filozofowie katoliccy Dietrich von Hildebrand i Karol Wojtyła.
Scheler wniósł także wielki wkład do socjologii wiedzy formułując tu wiele praw zależności czynników realnych i idealnych, a zwłaszcza prawo bezsilnego ducha. Sformułował także prawo następstwa dominujących czynników realnych w społeczeństwie.
Wartości.
Scheler rozumiał wartości obiektywnie, jako właściwości rzeczywistego świata. Mogą one być poznawane wprost intuicyjnie, ponieważ pojawiają się one w emocjach, dzięki czemu mamy do nich bezpośredni dostęp. Scheler w ramach apriorycznej, wieczystej, ponadhistorycznej i obiektywnej hierarchii wyróżniał pięć rodzajów wartości:
Wartości te stanowią wieczystą hierarchię, z wartościami religijnymi jako wyższymi w stosunku do pozostałych. Wartość niższa służy wyższej (potrzeba wartości utylitarnych, aby urzeczywistniać hedonistyczne, a hedonistyczne mają służyć witalnym itd.), a z drugiej strony, każda wyższa nadaje sens niższej (pieniądz jest bezsensowny, jeśli nie służy przyjemności, przyjemność, jeśli nie wzmacnia naszych sił witalnych, życie ma sens dzięki temu, że poświęca się je jakiejś idei itd.).
Wartości religijne – boskość i świętość – są również ujmowane bezpośrednio, intuicyjnie, ale odnoszą się do obiektywnej rzeczywistości.
Homo religiosus.
Człowiek jako osoba jest ukierunkowany na wartości w intuicyjnych aktach doświadczenia. Doświadczanie wartości jest wewnętrznym przeżywaniem miłości. Miłość to akt racjonalnego preferowania wartości wyższej nad niższą. Jest czymś racjonalnym. Podstawą wszystkich aktów aksjologicznych jest pierwotne przeżycie miłości – przeżycie miłości do Boga. U podstaw racjonalności, bycia osobą, bycia człowiekiem leży więc akt religijny. Miłość do "ens a se", czyli tego, co bytuje samo w sobie daje fundament aksjologiczny i metafizyczny, a więc antropologiczny – jest fundamentem człowieczeństwa. Staje się zarzewiem wszelkich aktów duchowych człowieka, na czele z miłością osobową, oraz pozostaje w zgodzie z metafizykalnym poznaniem "ens a se". Nie ma człowieka bez religii. Człowiek jako osoba, jako samoświadome centrum aktów duchowych jest "homo religiosus". Stąd można powiedzieć za Schelerem, że bycie stworzonym dla świata i człowieka ujawnia się w miłości do "ens a se".
Doświadczenie Boga jest zarazem doświadczeniem własnej skończoności, kruchości i niesamodzielności bytowej. Owo doświadczenie – rozumiane po augustyńsku – to rozpoznanie Boga w sobie (Augustyn: że oto Bóg mieszka w duszy) jako czegoś nieskończonego przy jednoczesnym samopoznaniu człowieka jako istoty skończonej oraz bytu jako stworzonego. Rodzi się tu pytanie o bytową przyczynę sprawczą świata. Jest to pytanie, a raczej potrzeba konieczności uprzyczynowania siebie i świata. To metafizyczne uprzyczynowanie jest dane bezpośrednio w odczuciu obecności Boga. Człowiek jest istotą skończoną. Byt jest znikomy, a tym samym – stworzony. Jako znikomy musi mieć przyczynę. Musi być więc stworzony.
Pierwszym aksjomatem ontycznym doświadczenia religijnego jest bezpośredniość i oczywistość obecności Boga. Byt święty, najdoskonalszy – tyle odsłania rozumienie Boga jako "ens a se". Aksjomat ontyczny dotyczy absolutności istnienia (dana w doświadczeniu religijnym bezpośredniość i oczywistość boskiej egzystencji); aksjomat aksjologiczny dotyczy przeświadczenia, że Bóg jest najdoskonalszy i najbardziej wartościowy.
Stąd wniosek, że religia i metafizyka mówią o tym samym przedmiocie. Są treściowo nieodróżnialne.
Miłość ("caritas").
Miłość do Boga jest pierwotną jakością każdej miłości osobowej, która zawsze jest ukierunkowana na wartość. Miłość cechuje skierowanie się (preferencja) na wyższy stan wartości (zob. wyżej: Wartości). Ujmując wartość ujmujemy ją z całą skalą wartości. Miłość jako ruch ku wartości wyższej ujmuje ją wraz z hierarchią. Dlatego intuicja wartości jest przeżyciem wartości. A więc miłość jako pierwotna jakość miłości osobowej zawsze ujawnia wartość wraz z odpowiednim stopniem jej wysokości. W tym przeżyciu inicjuje się wszelka intencjonalność ludzka. Stąd wszelka wartość będzie zmodyfikowaniem świętości, ponieważ wartość jako świętość jest właściwym przedmiotem aktu miłości rozumianej nie jako "amare", ale "caritas" (cześć). Od tej pory miłość może odsłaniać wszelkie inne wartości. Aksjologia i metafizyka formułują się w przeżyciu czci religijnej. Miłość kieruje osobę do wartości wyższej, nienawiść do niższej. Zawsze mamy tutaj skierowanie na wartość jako taką. Każda wartość indywidualnej rzeczy jest modyfikacją pierwszej, idealnej, absolutnej wartości miłości Boga. To jądro aksjologensów (źródłowa, idealna jakość świętości) jest zawartością każdej innej wartości.
Wolność osobowa.
Wolność jest możnością, mocą Woli (), która to jest podstawą wyborów i działań człowieka. Wolność jako przejście od etapu możności i mocy, czegoś subiektywnego, do konieczności przeżycia wartości jako motywu działania jest więc czymś z istoty dwoistym i nieintuicyjnym. Tak pisze o tym Waldemar Prusik: „W ten sposób wolność stanowi osobowy habitus, zaś jej istota dana jest w wewnętrznym (intencjonalnym) przeżyciu, a nie w rozważaniu teoretycznym. Znaczy to, że świadomość wolności jest świadomością niezależności wyższej sfery (»centrum«) osoby od sfery niższej (ducha od psychiki, psychiki od sfery witalnej, sfery witalnej od zmysłowej). Jeżeli wolność realizuje się w porządku aktów woli, to chcenie staje się »chceniem umotywowanym«. Wewnętrzne przeżycie wartości (jako motywu) przedstawia się jako subiektywna konieczność chcenia, sprawiająca, że chcenie nie jest już dowolne, lecz racjonalne (sensowne) i wolne. Sensowne chcenie to chcenie zdeterminowane przez motyw dany w wewnętrznym doświadczeniu. Wolna wola jest więc chceniem umotywowanym, podyktowanym świadomością konieczności. W tym kontekście wolność jest bezpośrednim uświadomieniem konieczności i uzyskuje konotację neoplatońską.” Wolność jako uświadomiona konieczność jest uświadomioną koniecznością metafizycznego i aksjologicznego zarazem doświadczenia wartości, zakorzenionego w źródłowym akcie religijnym.
Redukcja transcendentalna.
Zabieg redukcji transcendentalnej jest tym podstawowym zabiegiem metodycznym, który gruntuje w sobie poznanie i nadaje mu jakość fenomenalną. Ten zabieg ukazuje na powrót pierwotność miłości i nienawiści. Redukcja fenomenologiczna potwierdza pierwotność aktu miłości. Redukcja to doświadczenie źródłowe, będące czystym oglądem przedmiotu, który się w tym oglądzie zjawia sam w sobie. Przedmiot dany w oglądzie wolny jest od zdeterminowań, które przysparza metoda. Wszelka metoda (jak uczył Hegel) uzmiennia przedmiot. I dlatego właśnie metoda musi zostać ugruntowana w oglądzie fenomenologicznym. Co jest zatem założeniem oglądu fenomenologicznego? Jego bezpośredniość i bezzałożeniowość. Ma on być źródłowym i bezpośrednim oglądem istoty rzeczy, a więc wolnym od założeń teoretycznych. Ma on ujmować to, co się przedmiotowi jawi, co obiektywnie dane, to, co pierwotne dla rzeczy, dla świata. Dlatego też poznanie kategorialne dotyczy rzeczy, które posiadają istoty.
Doświadczenie fenomenologiczne to doświadczenie transcendentalnie zredukowane. Dochodzi tu do wykreślenia, wymazania, abstrahowania od czynników bazujących w założeniach teoretycznych. W redukcji zostaje pominięty moment metody. Scheler samą fenomenologię traktował nie jako metodę, ale szczególny typ podejścia do zjawisk. Być przedmiotem, to tutaj być zawsze danym w doświadczeniu. Dlatego doświadczenie w tej mierze jest zdolne ująć przedmiot obiektywnie, w jakiej nie ma założeń i nie determinuje przedmiotu. A więc doświadczenie fenomenologiczne nie ma być determinujące dla przedmiotu, ale przez przedmiot zdeterminowane. Tym, co gwarantuje obiektywność jest bezzałożeniowość. Taki i tylko taki typ doświadczenia może dać, twierdzi Scheler, podstawę dla poznania naukowego, mającego za przedmiot źródłową rzeczywistość. W tym oglądzie pominięte zostają również wszelkie terminy techniczne i w ogóle sfera znakowa oraz cała sfera zmysłowa, wszystkie naoczności. Co więc pozostaje po zabiegu redukcji transcendentalnej? Nic, co jest jakieś, co działa, co istnieje, co ma cechy zmysłowe, co się zmienia i nic, co pośredniczy w ujmowaniu przedmiotu. Tym czymś, co pozostaje jest Ja, transcendentalna świadomość okrojona z kategorii i cech zmysłowych. Ten fenomenologiczny absolut jest pojęciem analogicznym do kartezjańskiego Cogito. Jest czystą, niezapisaną świadomością, natomiast po stronie przedmiotu mamy eidosy, czyli czyste istoty, które stanowią źródło wszelkich jakości (konkretnych i zmiennych). Na gruncie tej redukcji doświadczenie staje się doświadczeniem pierwotnym, podmiot staje się czystym Ja, a przedmiot – eidosem. Pytanie o sposób istnienia eidosu jest absurdalne, bo eidos stoi ontycznie przed rzeczami. W ten sposób przed czystą świadomością zjawia się czysty przedmiot.
Realizm i personalizm.
Doświadczenie fenomenologiczne daje się więc zrozumieć jako ugruntowane w zabiegu redukcji transcendentalnej. Wszelka realność przedmiotu i podmiotu zostaje pominięta. Rzeczywistość brana jest w nawias. Współczynnik realności zostaje zawieszony. Pozostaje sam czysty przedmiot, czyli istota oraz podmiot fenomenologiczny – u Schelera jest nim osoba. Jeżeli istnienie jest momentem pomijanym, to osoba jest rozumiana esencjalnie. Osoba to inaczej czysty podmiot duchowy, samoświadome centrum duchowych aktów. Czysty podmiot Schelera przeciwstawia się husserlowskiemu rozumieniu czystego, absolutnego Ja. Podmiot poznania nie może być nierzeczywisty. Abstrakcyjne czyste Ja Husserla stanowi absolutny podmiot istotowego poznania. Jeżeli redukcja neguje realność, to pojęcie czystego Ja jest pojęciem ewidentnie sprzecznym. Wynikiem abstrahowania negującego jest zawsze brak treści, od której się abstrahuje, a więc brak tej treści. Tym samym treść ta przestaje być realna – przestaje być bytem – staje się pustką i nicością. Husserlowskie Ja jest dla Schelera niczym. Nie ma bowiem czegoś takiego, jak nadjednostkowy podmiot. Czysta fenomenologiczna świadomość nie może być pozbawiona rzeczywistości. Tylko na użytek poznania zawiesza się sąd o istnieniu. Ujawnia się to, co samo w sobie. Sąd o istnieniu przedmiotu zostaje również zawieszony. Zredukowana świadomość fenomenologiczna jest dla Schelera w pełni konkretna. Pozostaje tą oto osobą, konkretną naturą duchową, spełniającą konkretny akt przeżycia istoty. Jako spełniacz duchowych aktów miłości – ze względu na odczuwanie wartości i ujmowanie istot – jest owo Ja konkretną osobą. Nie sposób jednak wyabstrahować samej podmiotowości Ja, bo pierwotne ja nie jest żadną abstrakcją. Pierwotne ja musi być tym oto duchem, konkretem.
Realizm Schelera jest jednocześnie personalizmem. Przeciwstawia się Husserlowi i jego idealizmowi. Redukcja nie odsłania w podmiocie jakiegoś absolutnego w swej pustce Ja, ale czystą duchowość – konkretną osobę. Osoba ta jako istota podmiotowości spełnia źródłowe akty na sposób konkretny. Tym, co pozostaje odsłonięte jest więc osoba jako jednolity podmiot. Pierwszym duchowo intencjonalnym aktem człowieka jest miłość. Czysty ogląd istoty rzeczy. Tak pojęta podmiotowość stanowi przeciwległy biegun dla przedmiotu.

</doc>
<doc id="135817" url="https://pl.wikipedia.org/wiki?curid=135817" title="Kopyto (zoologia)">
Kopyto (zoologia)

Kopyto (łac. "ungula") – rogowa osłona końcowych członów palca ssaków kopytnych (nieparzystokopytnych i parzystokopytnych), o kształcie puszki z masywną ścianą boczną i podeszwą. Składa się z trzech głównych części: odżywa, tworzywa i puszki rogowej kopyta. W terminologii hodowlanej kopyta parzystokopytnych, osłaniające końce III i IV palca, noszą nazwę racic, natomiast na palcach II i V występują raciczki ("paraungulae"), inaczej racice rzekome. 
Kopyto ma budowę podobną do budowy paznokcia i pazura, jest do nich homologiczne. W budowie kopyta wyróżnia się te same elementy: blaszkę grzbietową i blaszkę podeszwową, która przylega do opuszki palcowej. W kopycie opuszka palcowa przekształcona jest w tzw. strzałkę i zagłębiona w puszkę kopyta.
Kopyto końskie opisano w odrębnym artykule:

</doc>
<doc id="135819" url="https://pl.wikipedia.org/wiki?curid=135819" title="No-dachi">
No-dachi

 – japońska długa sieczna broń biała, należąca do grupy tzw. "mieczy japońskich" (nihon-tō). No-dachi był bronią bardzo długą (najczęściej mierzącą ok. 1,4 m), noszoną przez plecy i wykorzystywaną w feudalnej Japonii do walki w polu, od czego zaczerpnął swą nazwę ("no" to w języku japońskim "równina", "pole").
Nazwa no-dachi jest używana zamiennie z ō-dachi. O ile jednak ō-dachi odnosi się do dowolnego typu dużych nihon-tō, to no-dachi – do konkretnego rodzaju o określonym przeznaczeniu.
Historia i zastosowanie.
No-dachi był zbliżony wyglądem i wykonaniem do tachi, lecz był znacznie dłuższy. Ostrze rzadko mierzyło poniżej 3 shaku, a rękojeść 1 shaku, czyli łącznie ponad 120 cm.
Broń ta była wykorzystywana z racji swoich rozmiarów jedynie przez piechotę oraz wyłącznie na otwartej przestrzeni, najczęściej przeciwko kawalerii. Głównym celem ataku było wykorzystanie siły i przyspieszenia miecza do zrzucenia jeźdźca z konia lub wręcz połamania nóg wierzchowca w celu uziemienia przeciwnika.
No-dachi były jednak rzadko spotykane z kilku powodów:
Z powodu imponujących rozmiarów, no-dachi upodobało sobie wielu artystów, którzy na swoich obrazach o tematyce batalistycznej często przedstawiali dzierżących je wojowników.
Prawdopodobnie najsławniejszym szermierzem posługującym się no-dachi był żyjący w XVII w. Kojirō Sasaki, który z użyciem tej broni stoczył przegrany pojedynek z Musashim Miyamoto, uznawanym za najwybitniejszego japońskiego szermierza.
Współcześnie niewiele jest szkół walki uczących posługiwania się no-dachi, jedną z nich jest Kage-ryū, w której zamiast nazwy no-dachi używa się zamiennie nazwy chōken.

</doc>
<doc id="135822" url="https://pl.wikipedia.org/wiki?curid=135822" title="Ernest Cassirer">
Ernest Cassirer



</doc>
<doc id="135823" url="https://pl.wikipedia.org/wiki?curid=135823" title="Daikatana">
Daikatana



</doc>
<doc id="135824" url="https://pl.wikipedia.org/wiki?curid=135824" title="Izoterma eksponencjalna">
Izoterma eksponencjalna

Izoterma eksponencjalna lub izoterma eksponencjalna Jarońca – izoterma adsorpcji na mikroporowatych ciałach stałych:
Jest to rozwinięcie w szereg potęgowy, ale nie adsorpcji czy adsorpcji względnej, lecz logarytmu adsorpcji względnej. Odpowiada to rozwinięciu w szereg potęgowy względem potencjału adsorpcyjnego – RT ln(p/po), a jednocześnie gwarantuje uzyskania poprawnego zachowania izotermy przy wysokich ciśnieniach bez względu na parametry dopasowania:
Jak łatwo zobaczyć, dla p≤po mamy lnθ≤0 a więc θ≤1.
Izoterma eksponencjalna jest elastyczna – może łatwo opisać układy adsorpcyjne o właściwościach pośrednich pomiędzy izotermą Freundlicha, DR czy izotermą DA o dowolnym wykładniku. Bardziej ogólnym równaniem izotermy jest całkowe równanie Stoeckliego, którego dodatkową zaletą jest prostsza interpretacja parametrów izotermy dzięki rozdzieleniu efektów związanych ze strukturą adsorbentu oraz tych związanych z samym modelem adsorpcji w mikroporach (zob. teoria objętościowego zapełniania mikroporów, TOZM).

</doc>
<doc id="135825" url="https://pl.wikipedia.org/wiki?curid=135825" title="Chubu">
Chubu



</doc>
<doc id="135831" url="https://pl.wikipedia.org/wiki?curid=135831" title="Prawo ciśnień cząstkowych">
Prawo ciśnień cząstkowych



</doc>
<doc id="135832" url="https://pl.wikipedia.org/wiki?curid=135832" title="Bergson">
Bergson

Bergson może odnosić się do:

</doc>
<doc id="135836" url="https://pl.wikipedia.org/wiki?curid=135836" title="Wyższa Szkoła Biznesu – National Louis University z siedzibą w Nowym Sączu">
Wyższa Szkoła Biznesu – National Louis University z siedzibą w Nowym Sączu

Wyższa Szkoła Biznesu – National Louis University z siedzibą w Nowym Sączu (WSB-NLU) – niepubliczna uczelnia, jedna z pierwszych w Polsce. Oferuje studia licencjackie, inżynierskie, magisterskie oraz jednolite magisterskie na kierunkach: informatyka, zarządzanie, psychologia, prawo oraz studia podyplomowe. Jako pierwsza w Polsce oferowała, obok polskiego dyplomu licencjata, amerykański dyplom Bachelor of Arts oraz wprowadziła udogodnienia dla studentów w postaci wirtualnego dziekanatu oraz elektronicznego indeksu. Obecnie uczelnia działa w oparciu o system zarządzania Cloud Academy™ nagrodzonego podczas XI edycji konkursu Najwyższa Jakość QI 2017 jako największy projakościowy program w Polsce. Konkurs organizowany pod patronatem Katedry Zarządzania Jakością Uniwersytetu Ekonomicznego w Krakowie, Polskiego Komitetu Normalizacyjnego i Polskiej Agencji Rozwoju Przedsiębiorczości. Uczelnia posiada ocenę dobrą udzieloną przez Polską Komisję Akredytacyjną.
Władze.
Władze WSB-NLU (2023):
Rodzaje i kierunki studiów.
Interaktywne studia przez Internet przy pomocy platformy Cloud Academy.
W tym modelu zajęcia odbywają się analogicznie do studiów niestacjonarnych tj. dwa weekendy (piątek po godzinie 17:00, sobota i niedziela), średnio dwa razy w miesiącu. 
Studenci otrzymują ten sam dyplom co studenci tradycyjnych studiów niestacjonarnych.
Student może uczestniczyć w interaktywnych zajęciach za pomocą dowolnego urządzenia mobilnego z dostępem do Internetu, po zakończeniu zajęć ma możliwość ich ponownego odtwarzania dowolną ilość razy w dogodnym dla siebie momencie do końca roku akademickiego (wszystkie wykłady są na bieżąco archiwizowane w systemie).
Pozycja rynkowa.
Wyższa Szkoła Biznesu – National Louis University została uhonorowana nagrodą Prezesa Rady Ministrów – Pro Publico Bono dla najlepszej inicjatywy społecznej lat dziewięćdziesiątych. Krzysztof Pawłowski, twórca WSB-NLU został w 2003 roku uhonorowany tytułem Przedsiębiorcy Roku w konkursie przeprowadzanym przez Ernst &amp; Young.

</doc>
<doc id="135837" url="https://pl.wikipedia.org/wiki?curid=135837" title="Freud">
Freud



</doc>
<doc id="135839" url="https://pl.wikipedia.org/wiki?curid=135839" title="Krystian Zimerman">
Krystian Zimerman

Krystian Zimerman (ur. 5 grudnia 1956 w Zabrzu) – polski pianista, uważany za jednego z najwybitniejszych żyjących pianistów, pedagog. Zwycięzca IX Międzynarodowego Konkursu Pianistycznego im. Fryderyka Chopina w Warszawie.
W 1976 roku rozpoczął współpracę z Berliner Philharmoniker. Od tego czasu występował i nagrywał z najważniejszymi muzykami i zespołami muzyki poważnej na świecie. W 1977 roku nawiązał współpracę z London Symphony Orchestra. Współpracował z dyrygentami takimi jak Leonard Bernstein, Pierre Boulez, Herbert von Karajan i Simon Rattle. Na przestrzeni lat jego nagrania ukazywały się głównie nakładem Polskich Nagrań „Muza” i Deutsche Grammophon.
W 1994 laureat Nagrody Fundacji Muzycznej Léonie Sonning. W latach 1996–2004 prowadził klasę fortepianu Akademii Muzycznej w Bazylei. Do listopada 2015 roku odbył ponad dwa tysiące koncertów.
Witold Lutosławski zadedykował Krystianowi Zimermanowi swój jedyny "Koncert fortepianowy", którego premierowe wykonanie odbyło się na Festiwalu Muzycznym w Salzburgu 19 sierpnia 1988 roku.
Życiorys.
Początkowo od 5 roku życia był kształcony muzycznie przez ojca, a od 7 roku przez Andrzeja Jasińskiego, wówczas asystenta Władysławy Markiewiczówny. Po raz pierwszy wystąpił publicznie 6 grudnia 1962 roku. 27 maja 1963 roku zagrał w studio TVP Katowice, wykonując własne trzy kompozycje. Absolwent Państwowej Szkoły Muzycznej w Zabrzu (1963–1971), Państwowej Ogólnokształcącej Szkoły Muzycznej II stopnia im. Karola Szymanowskiego w Katowicach (1971–1975) oraz tamtejszej Państwowej Wyższej Szkoły Muzycznej (dyplom z wyróżnieniem 4 października 1977 roku) – wszędzie w klasie prof. Andrzeja Jasińskiego. W młodości był laureatem szeregu konkursów ogólnopolskich i zagranicznych (m.in. konkursu im. Sergiusza Prokofiewa w Katowicach w 1974 roku czy międzynarodowego konkursu im. Ludwiga van Beethovena w Hradcu w 1973 roku).
W 1975 roku został zwycięzcą Konkursu Chopinowskiego oraz laureatem nagród specjalnych, m.in.: Polskiego Radia za najlepsze wykonanie mazurków, Towarzystwa im. Fryderyka Chopina za najlepsze wykonanie poloneza i nagrody Filharmonii Narodowej za najlepsze wykonanie koncertu. Jak o tym pisze Jerzy Waldorff: 
Od 1981 roku Krystian Zimerman wszystkie honoraria za koncerty w Polsce przeznacza na cele dobroczynne, a od 1985 roku przyznaje nagrody na Konkursach Chopinowskich w Warszawie za najlepsze wykonanie sonaty.
Od 1976 roku datuje się współpraca Zimermana z najbardziej znaczącymi postaciami świata muzyki. Współpracował m.in. z takimi dyrygentami jak Claudio Abbado, Władimir Aszkenazi, Daniel Barenboim, Leonard Bernstein, Pierre Boulez, Charles Dutoit, Carlo Maria Giulini, Bernard Haitink, Herbert von Karajan, Kiriłł Kondraszyn, Erich Leinsdorf, Lorin Maazel, Zubin Mehta, Riccardo Muti, Seiji Ozawa, Simon Rattle, Esa-Pekka Salonen, Giuseppe Sinopoli, Stanisław Skrowaczewski czy Wolfgang Sawallisch.
Współpracę z Berliner Philharmoniker rozpoczął 16 grudnia 1976 roku, a z London Symphony Orchestra – 23 marca 1977 roku. Wystąpił ze wszystkimi najważniejszymi zespołami symfonicznymi na świecie. Aktywność koncertową dzielił pomiędzy koncertami symfonicznymi, recitalami solowymi i kameralnymi. Tysięczny występ (z muzyką Chopina i Szymanowskiego) odbył się 8 maja 1992 roku w Nowym Jorku, a dwutysięczny (z muzyką Schuberta) - 1 listopada 2015 roku w Amsterdamie. 
Od początku działalności koncertowej, Krystian Zimerman umieszczał w swoim repertuarze dzieła polskich kompozytorów – oprócz Fryderyka Chopina także Grażyny Bacewicz czy Karola Szymanowskiego.
Polski kompozytor Witold Lutosławski napisał dla Krystiana Zimermana i jemu zadedykował swój jedyny "Koncert fortepianowy", którego premierowe wykonanie odbyło się na Festiwalu Muzycznym w Salzburgu 19 sierpnia 1988 roku. Prawykonanie prowadził sam kompozytor, a wykonawcą był Krystian Zimerman. Kilka tygodni później miało miejsce polskie prawykonanie tego koncertu na Międzynarodowym Festiwalu Muzyki Współczesnej „Warszawska Jesień”. Orkiestrą Filharmonii Narodowej dyrygował Witold Lutosławski, a wykonawcą ponownie był Krystian Zimerman. 
Od tego czasu obaj wykonywali ten utwór w wielu znaczących centrach muzycznych świata. W 2013 roku, w 100. rocznicę urodzin Witolda Lutosławskiego, Krystian Zimerman poświęcił kompozytorowi część sezonu, wykonując "Koncert fortepianowy" ze znaczącymi orkiestrami, m.in. z Berliner Philharmoniker pod dyrekcją Simona Rattle'a, Philharmonia Orchestra z Eka-Pekka Salonenem oraz w Paryżu, Zurychu, Lucernie, Singapurze, Tokio, Filadelfii, San Francisco i wielu innych, a na końcu w Filharmonii Narodowej w Warszawie pod dyrekcją Jacka Kaspszyka. Koncert ten włączyli do swojego repertuaru m.in. Ewa Pobłocka i Piotr Paleczny.
Od 23 czerwca 1976 roku Krystian Zimerman podpisał umowę z firmą Polydor, która pod marką Deutsche Grammophon, wydała ponad 25 jego albumów. 
W latach (1996–2004) prowadził klasę fortepianu w Akademii Muzycznej w Bazylei (Szwajcaria).
W 1999 roku, w 150-lecie śmierci Fryderyka Chopina, Zimerman powołał do życia orkiestrę, nazwaną Polska Orkiestra Festiwalowa (Polish Festival Orchestra), powstałą jako zupełnie nowy, wyselekcjonowany, składający się z 64 osób zespół młodych muzyków, aby podczas tournée po świecie wykonać oba koncerty fortepianowe Fryderyka Chopina ("f-moll op. 21" i "e-moll op.11") z Zimermanem jako pianistą i dyrygentem.
Orkiestra dała łącznie 39 koncertów (symbolizujących długość życia Chopina), z czego 12 odbyło się w Polsce: w Gdańsku, Łodzi, Kielcach, Wrocławiu, Katowicach, Zabrzu, Krakowie, Katowicach, Poznaniu, Szczecinie i Warszawie. Wystąpiła na festiwalu w Salzburgu, Askonie i Turynie (tam zarejestrowała koncerty na płytę w sali Lingotto), po czym wykonała te utwory w Hamburgu, Frankfurcie, Kolonii, Stuttgarcie, Brukseli, Londynie, Amsterdamie, Zurychu i Lucernie. 17 października 1999 roku (w 150. rocznicę śmierci Chopina) rano muzycy złożyli kwiaty na Cmentarzu Père-Lachaise na grobie kompozytora, a wieczorem zagrali w Salle Pleyel w Paryżu, w której Chopin kiedyś koncertował. Amerykańska część tournée obejmowała Waszyngton, Princeton i Nowy Jork (Carnegie Hall). Po powrocie z USA odbył się 38. i 39. koncert w Filharmonii Narodowej w Warszawie.
W 2009 roku w 100-lecie urodzin polskiej skrzypaczki i kompozytorki Grażyny Bacewicz, pragnął przybliżyć jej twórczość, którą bardzo ceni. Nad projektem tym pracował już od 2003 roku i z firmą Universal (nowym właścicielem marki Deutsche Gramophon) podpisał w tym roku umowę na nagranie monograficznej płyty kompozytorki. W realizacji tego projektu wzięła udział światowej sławy skrzypaczka Kaja Danczowska oraz wielkie polskie talenty muzyczne: Agata Szymczewska - skrzypaczka, Ryszard Groblewski - altowiolista i Rafał Kwiatkowski - wiolonczelista. Dochód z koncertów Zimerman postanowił (jak zwykle) przeznaczyć na cele charytatywne, choć do tego nie doszło z powodu nierozliczenia końcowego projektu. Koncerty odbyły się w pięciu polskich miastach: Łodzi (5 lutego 2009 roku, w rocznicę urodzin Grażyny Bacewicz), Warszawie, Poznaniu, Krakowie i Katowicach. Muzycy wykonali "I" i "II Kwintet fortepianowy" kompozytorki, a sam pianista - "II Sonatę na fortepian". Zimerman już od lat 70. XX w. wykonuje utwory Grażyny Bacewicz i są one po utworach Chopina, Szymanowskiego i Lutosławskiego najczęściej przez niego wykonywanymi utworami polskich kompozytorów. Płyta z tymi kompozycjami ukazała się w 2010 roku, a nagrań dokonano w nowej sali Akademii Muzycznej w Katowicach. 
Poglądy polityczne.
Artysta uważa, że odpowiedzialność jednostki w sytuacji, w której jest konfrontowany ze złem, powinna wywoływać reakcję, a patrzenie w drugą stronę doprowadziło w Europie do największych katastrof, które nie powinny się nigdy powtórzyć. Kalkulowanie i oportunizm uważał zawsze za pożywkę dla zła. Dlatego od najmłodszych lat protestował przeciwko niesprawiedliwości i uciskowi. Już w 1976 roku „zadarł” z apartheidem w RPA, ostentacyjnie blokując bardzo lukratywny finansowo projekt artystyczny. Od 13 grudnia 1981 roku do dnia dzisiejszego artysta konsekwentnie nie wystąpił na terenach byłego ZSRR. W 1982 roku wyprosił z garderoby Mieczysława Rakowskiego, ówczesnego wicepremiera rządu Wojciecha Jaruzelskiego i odmówił przyjęcia z jego rąk nagrody. Występował także przeciwko wyścigowi zbrojeń pomiędzy USA i Rosją, prowadzonemu pod pretekstem posiadania broni chemicznej przez Irak i protestował przeciwko wciągnięciu Polski do planów rozmieszczenia rakiet. Po 25 latach regularnego koncertowania w USA (249 koncertów) artysta nie widział możliwości dalszego występowania w tym kraju, nie mogąc pogodzić się z fałszywymi zarzutami amerykańskiej prasy pod swoim adresem i faktem spalenia się w niewyjaśnionych okolicznościach jego domu w New Jersey (37 Bishopstreet), który był bazą artysty przed kolejnymi występami w Ameryce. 
Życie prywatne.
Jest mężem Marii Drygajło (skrzypaczki), ojcem Klaudii i Ryszarda. Mieszkają w Szwajcarii w Binningen pod Bazyleą.

</doc>
<doc id="135840" url="https://pl.wikipedia.org/wiki?curid=135840" title="Skorupiak">
Skorupiak



</doc>
<doc id="135842" url="https://pl.wikipedia.org/wiki?curid=135842" title="Hermafrodytos">
Hermafrodytos



</doc>
<doc id="135843" url="https://pl.wikipedia.org/wiki?curid=135843" title="Ærøskøbing">
Ærøskøbing

Ærøskøbing – miasto położone na duńskiej wyspie Ærø.
Najstarsze znane przywileje miasta pochodzą z czasów króla Jana II. Ærøskøbing prawa handlowe otrzymał w 1522 roku. 
W centrum miasta zachowane są budynki z XVIII w.

</doc>
<doc id="135844" url="https://pl.wikipedia.org/wiki?curid=135844" title="Celtyberowie">
Celtyberowie

Celtyberowie, a raczej Celtoiberowie – nazwa ludu, który zamieszkiwał centralną część Hiszpanii w okresie preromańskim. Byli wynikiem asymilacji ludów celtyckich zamieszkujących północną część Półwyspu Iberyjskiego i Iberów, osiadłych na południu i wschodzie. Posługiwali się językiem należącym do grupy języków celtyckich.
Pochodzenie i gospodarka.
Na społeczeństwo Celtyberów u początków jego istnienia składali się mieszkańcy Arevaci, Belli, Titti i Lusones. Byli to przedstawiciele południowo-wschodniej kultury almeryjskiej z epoki brązu. Niedługo przed 600 r. p.n.e. na tamtejsze tereny przybyli najeźdźcy praceltyccy, którzy po krótkiej okupacji zostali pobici przez mieszkańców Arevaci, posiadających zwierzchnictwo nad innymi plemionami celtoiberyjskimi ze swoich twierdz w Okilis (dzisiejsze Medinaceli) i Numancji. 
Kultura celtyberyjska znajdowała się pod silnym wpływem Iberów z doliny Ebro. Wykorzystując ich oraz swoje technologie, tworzyli najlepsze w tamtych czasach kordy, puklerze i obustronne miecze krótkie, które zostały zapożyczone przez Rzymian. Żelazo było znane od 700 r. p.n.e., a mieszkańcy małych wsi (lub ufortyfikowanych posiadłości na północnym zachodzie – "castros") zajmowali się przede wszystkim gospodarką rolną lub hodowlaną. Pomimo że mówili wspólnymi językami indoeuropejskimi (celtyckim, luzytańskim), byli podzieleni kulturowo i politycznie na dziesiątki niepodległych plemion.
Zajmowali się obróbką metali, a ich wykonane ze złota i srebra obręcze na szyje, brosze i bransolety są jednymi z najpiękniejszych i najkunsztowniejszych eksponatów z epoki.
Proces tworzenia kultury celtyberyjskiej dzielony jest na trzy etap:
Wojownicy celtyberyjscy uznawani byli za najprzedniejszą najemną piechotę barbarzyńską zachodniej Europy. Posiadali celtyckie umiejętności bojowe, brutalną żądzę walki, ogromną odwagę oraz iberyjską pewność siebie i zdolność organizacji.
Historia.
Celtyberowie odegrali dużą rolę podczas drugiej wojny punickiej, kiedy, sprzymierzeni z Kartagińczykami, przekroczyli Alpy pod dowództwem Hannibala. Po porażce Kartaginy, Celtyberowie poddali się Rzymianom w 195 r. p.n.e. W latach 182-179 p.n.e. T. Sempronius Gracchus został wydelegowany celem pacyfikacji wielu skłóconych, odrębnych plemion celtoiberyjskich. Po wojnie z Numancją (154-133) wpływy kulturowe Rzymian znacząco się zwiększyły – w tym okresie powstała najwcześniejsza płytka Botorrita, późniejsze zostały spisane po łacinie. Wojna z Sertoriuszem, 79-72 p.n.e., była ostatnim zakrojonym na szeroką skalę przejawem oporu miast celtyberyjskich przeciwko dominacji rzymskiej.
Niektórzy naukowcy twierdzą, że Celtyberowie byli w pewnym stopniu powiązani kulturowo z Iberami Kaukaskimi (terytorium dzisiejszej wschodniej Gruzji).
Płytki Botoritta.
W Botoritta, miejscowości pod Saragossą, odkryto datowane na II wiek p.n.e. płytki odlane z brązu. Treść wyrytych na nich celtoiberyjskich inskrypcji jest niezrozumiała, ale uważa się, że jest to jakiegoś rodzaju umowa, zawierająca wiele imion. Alfabet wykorzystany do spisania tabliczki przedstawionej na rysunku składa się z przemieszanych znaków greckich i fenickich.

</doc>
<doc id="135845" url="https://pl.wikipedia.org/wiki?curid=135845" title="Emil Durkheim">
Emil Durkheim



</doc>
<doc id="135846" url="https://pl.wikipedia.org/wiki?curid=135846" title="WSB-NLU">
WSB-NLU



</doc>
<doc id="135847" url="https://pl.wikipedia.org/wiki?curid=135847" title="Izoterma Jovanovicia">
Izoterma Jovanovicia

Izoterma Jovanovicia jest 2-parametrowym równaniem izotermy adsorpcji monowarstwowej na homogenicznej powierzchni ciała stałego. Uwzględnia pionowe oddziaływania: adsorbat w fazie gazowej-adsorbat w fazie zaadsorbowanej :
gdzie:
Równanie to charakteryzuje się znacznie szybszym wzrostem pokrycia powierzchni dla średnich i wysokich ciśnień w porównaniu do izotermy Langmuira o takim samym przebiegu początku izotermy (o tej samej wartości stałej równowagi, K). Podobnie jak izoterma Langmuira dla niskich ciśnień równanie to redukuje się do izotermy Henry’ego. Izotermy eksperymentalne nader rzadko stosują się równania Jovanovicia, co – oprócz samego modelu, który wydaje się mało realistyczny – może być wytłumaczeniem dlaczego izoterma ta jest mało popularna.
Równanie Jovanovicia może służyć za równanie izotermy lokalnej w ogólnym równaniu całkowym opisującycm adsorpcję na powierzchni heterogenicznej. Jedno z rozwiązań dla quasigaussowskiego rozkładu energii dało prostą analityczną postać izotermy:
gdzie:

</doc>
<doc id="135848" url="https://pl.wikipedia.org/wiki?curid=135848" title="Okres rzymski na Półwyspie Iberyjskim">
Okres rzymski na Półwyspie Iberyjskim

Rzymskie zainteresowanie się terenami Półwyspu zrodziło się głównie z trwającej rywalizacji z Kartaginą, która to po przegranej w pierwszej wojnie punickiej skierowała się na nie zajęty jeszcze przez Rzym Półwysep Iberyjski, by tam tworzyć swoje nowe imperium wokół Nowej Kartaginy - miasta, uznawanego wówczas za jedno z najwspanialszych w Europie. Krótko później wybuchł kolejny konflikt zbrojny - druga wojna punicka. Od 237 r. p.n.e. do około 206 r. p.n.e. trwały na Półwyspie Iberyjskim działania wojenne. Kartagina poniosła sromotną klęskę, tracąc wszystkie terytoria pozaafrykańskie - a w tym i Hiszpanię - na rzecz Rzymian i Numidyjczyków.
Podbój.
Rzymskim zwyczajem, w roku 197 p.n.e., na nowo pozyskanych terenach ustanowiono dwie prowincje - "Hispania Citerior" (Hiszpania Bliższa) ze stolicą w Carthago Nova oraz "Ulterior" (Hiszpania Dalsza), ze stolicą w Kordobie. Do tłumienia powstań tam wybuchających, przysłano dwa lata później Marka Porcjusza Katona, który odznaczył się wyjątkową brutalnością w stosunku do rdzennych mieszkańców. Skuteczniejsza okazała się polityka pokojowa - oparta na gwarancjach i układach z plemionami Iberii - powadzona przez Tyberiusza Semproniusza Grakchusa (180-179 r. p.n.e.). Zapewniła ona Półwyspowi względny pokój przez następnych dwadzieścia lat.
Hiszpania Bliższa obejmowała tereny dzisiejszej Aragonii, Walencji, Katalonii i większej części Nowej Kastylii. Hiszpania Dalsza natomiast rozciągała się na dzisiejszą Andaluzję, Portugalię, Extremadurę. Granice prowincji przesuwały się na zachód i północ w miarę postępów podboju.
Od 154 roku p.n.e. Półwysep stał się widownią kolejnego konfliktu między Rzymianami i lokalnymi plemionami. Były to właściwie dwa skoordynowane ze sobą konflikty zbrojne: tzw. wojny luzytańskie (151-139 p.n.e.) oraz wojny celtyberyjskie (154-152 i 143-133 p.n.e.). Wojny luzytańskie zakończyły się po zamordowaniu wodza Luzytanów Wiriatusa oraz częściowej aneksji Luzytanii. Wojny celtyberyjskie doprowadziły do zdobycia miasta Numancja po piętnastomiesięcznym oblężeniu i zbiorowym samobójstwie jej mieszkańców.
Na terenie Mesety Centralnej walki z Rzymianami trwały aż do 93 r. p.n.e. W 123 roku p.n.e. pod pozorem ukrócenia piractwa zajęto także Baleary.
Niedługo później Hiszpania stała się areną walk politycznych pomiędzy Cezarem, Pompejuszem i jego synami. Cezar po raz pierwszy odwiedził "Hispaniię" w 69 r. p.n.e., potem w 61 r. był pretorem prowincji "Ulterior". W latach 49-45 p.n.e. przeprowadził zwycięską kampanię przeciw Pompejuszowi i jego synom.
Po śmierci Cezara w 44 p.n.e. władzę objął Oktawian August, któremu udało się pokonać niezależne dotąd plemiona północne (tereny Asturii, Kantabrii i Galicii). Główna kampania toczyła się w latach 26-19 p.n.e. i zakończyła się całkowitym podbojem Półwyspu przez Rzymian.
Romanizacja.
Z okresem panowania Augusta związana jest reorganizacja terytorium Półwyspu, tradycyjnie datowana na 27 p.n.e., choć w rzeczywistości dokonała się raczej między 16 i 13 r. p.n.e. Cesarz przesunął nieco granice prowincji i podzielił dawną prowincję "Ulterior" na dwie części. W ten sposób powstały trzy prowincje:
"Baetica", jako prowincja najbardziej zromanizowana, stała się prowincją senacką, zarządzaną przez prokonsulów wyznaczanych przez Senat; dwie pozostałe pozostały pod bezpośrednią władzą cezara.
Następnie - przez wieki - trwał proces powolnej, acz wyraźnej romanizacji oraz charakterystycznego dla społeczeństwa rzymskiego podziału społeczeństwa na ludzi wolnych i niewolników. Z Hiszpanii pochodzili m.in. Seneka Starszy i Seneka Młodszy, poeta Marcjalis, mówca Kwintylian, a także cesarze Trajan i Hadrian. Taką liczbę wspaniałych osobistości Hiszpania rzymska zawdzięczała systemowi edukacyjnemu – zamożne rodziny korzystały z usług prywatnych nauczycieli, inni mogli skorzystać ze szkół publicznych.
Schyłek Cesarstwa.
Pod koniec II wieku zaczęły się - tak jak w całym Cesarstwie - kłopoty wszelakiego rodzaju: ekonomicznego, społecznego, militarnego i politycznego. Najwyraźniejszym symptomem kryzysu był spadek zaludnienia, na co skarży się Św. Cyprian: "brakuje rolników w polu, marynarzy na morzu, żołnierzy w obozach". Jedną z przyczyn były zarazy, inną najazdy plemion germańskich. Postępował kryzys miast i zwiększenie roli dużych majątków ziemskich.
W III wieku, cesarz Karakalla wprowadził nowy, krótkotrwały podział. Rozdzielił "Hispania Citerior" ponownie na dwie części, tworząc "Provincia Hispania Nova Citerior" oraz "Asturiae-Gaelleciae" (dzisiejszy León). W 238 r. n.e. prowincje na powrót uległy zjednoczeniu.
Po reformie administracji cesarstwa przeprowadzonej przez cesarza Dioklecjana (284-305) powstała diecezja Hiszpanii ("dioecesis Hispaniae") obejmująca następujące prowincje: Baetica, Carthaginensis, Tarraconensis, Gallaecia, Lusitania, Mauretania Tingitana. Później doszła jeszcze prowincja "Balearica".
Nie wiadomo dokładnie, kiedy pojawiło się na terenie "Hispanii" chrześcijaństwo. Istnienie gmin chrześcijańskich zaświadczone jest od około połowy III wieku; także na Półwyspie Iberyjskim doszło do prześladowań chrześcijan za czasów Waleriana i Dioklecjana.
W 409 r. Pireneje przekroczyły plemiona barbarzyńskie: Wandalowie, Alanowie i Swebowie. W połowie V wieku na Półwysep dotarli Wizygoci i rozpoczął się okres Hiszpanii Wizygotów.

</doc>
<doc id="135850" url="https://pl.wikipedia.org/wiki?curid=135850" title="Wąsoraczki">
Wąsoraczki

Wąsoraczki, smukłoraczki (Mystacocarida) – gromada lub podgromada skorupiaków psammonowych.
Opis.
Skorupiaki o smukłym, cylindrycznym, pozbawionym karapaksu ciele o długości zwykle poniżej 0,5 mm, a maksymalnie do 1 mm. Pięciosegmentowa głowa ma wcięcie na przedniej krawędzi i przewężenie między parami czułków. Szczęki i duże, skierowane w przód czułki pierwszej pary są jednogałęziste, czułki drugiej pary i żuwaczki dwugałęziste. Tułów pięciosegmentowy, z jedną parą szczękonóży i czterema parami krótkich, nieczłonowanych pereiopodiów. Czwarty segment tułowia u obu płci z gonoporami. Odwłok sześciosegmentowy, beznogi, zakończony furką.
Występowanie i biologia.
Zasiedlają słoną wodę interstycjalną uwięzioną między ziarenkami piasku. Odżywiają się materią organiczną zeskrobaną z ziarenek. Przemieszczają się, używając drugiej pary czułków i żuwaczek. Zasiedlają litoral i sublitoral atlantyckich wybrzeży obu Ameryk, wybrzeży Morza Śródziemnego oraz pacyficznych wybrzeży Chile. W tym ostatnim znaleziono je na Playa Ritoque w Regionie V. Wąsoraczki odkryto w połowie XX wieku na plaży w Woods Hole i początkowo wzięto za przedstawicieli widłonogów.
Systematyka.
Dotychczas opisano 13 gatunków, zaliczanych do monotypowego rzędu Mystacocaridida i rodziny Derocheilocarididae oraz do dwóch rodzajów:
Część autorów klasyfikuje wąsoraczki jako podgromadę Maxillopoda. Kilku wskazywało na ich bliskie pokrewieństwo z widłonogami. Inni uznają Maxillopoda za niemonofiletyczne i wynoszą wąsoraczki do rangi osobnej gromady. Wyniki analizy Oakleya i innych z 2013 roku wskazują na polifiletyzm Maxillopoda. Zgodnie z tymi wynikami wąsoraczki wraz z małżoraczkami, splewkami i wrzęchami tworzą klad Oligostraca. W obrębie niego wąsoraczki wraz ze splewkami i wrzęchami mogą tworzyć grupę Ichthyostraca, jednak ta uzyskała już znacznie słabsze wsparcie we wspomnianej analizie.

</doc>
<doc id="135853" url="https://pl.wikipedia.org/wiki?curid=135853" title="Prawo objętości cząstkowych">
Prawo objętości cząstkowych



</doc>
<doc id="135855" url="https://pl.wikipedia.org/wiki?curid=135855" title="Orografia">
Orografia

Orografia (gr. ὄρος „góra”, grafía „opis”) to:
W odniesieniu do rzek, strumieni, potoków, dolin, żlebów itp. używa się terminu "orograficznie" do określenia prawej lub lewej strony (patrząc w kierunku biegu rzeki, strumienia czy w kierunku spadku doliny, żlebu).

</doc>
<doc id="135857" url="https://pl.wikipedia.org/wiki?curid=135857" title="Paznokieć (botanika)">
Paznokieć (botanika)

Paznokieć – w botanice jest to dolna, zwężona część płatków korony niektórych kwiatów (np. roślin z rodziny goździkowatych), wyróżniająca się od szerszej części górnej.

</doc>
<doc id="135858" url="https://pl.wikipedia.org/wiki?curid=135858" title="Mistrz Eckhart">
Mistrz Eckhart

Eckhart von Hochheim, lepiej znany jako "Mistrz Eckhart" (niem. "Meister Eckhart") (ur. ok. 1260, zm. ok. 1327/1328 w Kolonii lub Awinionie) – niemiecki mistyk, filozof i teolog, dominikanin. Przedstawiciel mistyki nadreńskiej. Pod koniec życia oskarżony o herezję i sądzony przez trybunał inkwizycji. Oskarżyciele dopatrzyli się w jego wypowiedziach głoszenia tzw. "religii serca", w której kontakt człowieka z Bogiem miałby odbywać się przez kontemplację własnej duszy, będącej częścią Boga, przez co religia stawała się zbędna. W świetle badań przeprowadzonych w XX w. powszechnie uważa się, że oskarżenie o poglądy panteistyczne było zbyt pochopnym wnioskiem, wynikającym z wyrywkowej analizy jego wypowiedzi oraz kontekstu historycznego.
Życiorys.
Pochodził z rodziny arystokratycznej z Turyngii, urodził się w Tambach (na południe od miejscowości Gotha) lub w Hochheim (na północny wschód od Gothy). Niewiele wiadomo o latach jego dzieciństwa i młodości; nie wiadomo też, kiedy wstąpił do zakonu dominikanów.
Działalność w zakonie dominikańskim.
Wstąpił do dominikanów w Erfurcie w wieku 18 lat. Przyjmuje się, że studiował w studium dominikanów w Kolonii, gdzie mistrzem wówczas, aż do swej śmierci w 1280 roku był Albert Wielki. Mógł studiować także na Uniwersytecie w Paryżu, przed lub po pobycie w Kolonii.
Pierwszym pewnym świadectwem na temat jego życia jest kazanie wygłoszone na Wielkanoc 18 kwietnia 1294 przy klasztorze dominikanów św. Jakuba w Paryżu (tzw. „Sermo paschalis”). Był wtedy „bakałarzem” (wykładowcą) Sentencji Piotra Lombarda. Na stanowisko to został przypuszczalnie mianowany w 1293 roku. Pod koniec 1294 roku Eckhart został wybrany przeorem w Erfurcie i prowincjałem Turyngii. Jego najwcześniejsze dzieło napisane w języku ojczystym, „Rede der underscheidunge” („Porady na temat rozeznawania”) pochodzi z tego czasu (ok. 1295 -1298). Jest to cykl konferencji wygłoszonych do nowicjuszy dominikańskich. W 1302 roku został wysłany do Paryża, by objąć zewnętrzną dominikańską katedrę teologii. Był tam do 1303 roku. Z tego okresu pozostało niewiele jego dzieł i kazań. Po powrocie do Niemiec Eckhart został wybrany pierwszym prowincjałem dominikańskiej prowincji Saksonii z siedzibą w Erfurcie. Przebywał tam do roku 1311. W latach 1311-1313 przebywał znów w Paryżu, gdzie nauczał. Był to burzliwy okres procesu templariuszy i spalenia na stosie mistyczki Małgorzaty Porete.
Po opuszczeniu Paryża nie wrócił do klasztoru w Erfurcie, lecz wezwany przez generała zakonu, udał się do Strasburga, aby objąć tam funkcję wikariusza generalnego dla sprawowania opieki nad mniszkami dominikańskimi w regionie. Pozostał tam aż do roku 1323-1324.
Uważany za głównego przedstawiciela tzw. mistyki nadreńskiej. Był znakomitym kaznodzieją i wykładowcą w języku łacińskim i niemieckim. Wygłaszał swe kazania, gdy wizytował klasztory braci i mniszek, sprawując urząd dominikańskiego prowincjała Saksonii. A potem, po swoim trzecim pobycie w Paryżu, jako wikariusz generała sprawujący pieczę nad klasztorami dominikanek w południowych Niemczech.
W swych kazaniach, które miały charakter konferencji duchowych skierowanych głównie do mniszek dominikańskich, akcentował konieczność kształtowania w sobie człowieka wewnętrznego, który szuka pełnienia woli Bożej, odwracając się od świata stworzeń. Jego mistyka określana była jako spekulatywna lub istotowa (niem. "Wesensmystik"). W określeniu "spekulatywny" chodzi bardziej o pierwotne łacińskie znaczenie tego słowa: "oglądać", stąd dzisiejszym odpowiednikiem tego terminu jest słowo "kontemplatywny". Człowiek jest powołany do zjednoczenia z Bogiem w głębi swego istnienia. Eckhart akcentował nicość stworzenia oraz działanie łaski, poprzez którą dokonuje się narodzenie Boga w duszy, czyli "unio mistica" (łac. "jedność mistyczna"), które jest nieprzekazywalne w kategoriach filozofii scholastycznej.
Oskarżenie o herezję.
Pod koniec życia Eckharta, w archidiecezji Kolonii zaczęto kwestionować ortodoksyjność niektórych stwierdzeń z jego kazań. Chodziło przede wszystkim o kazania w języku niemieckim, gdy precyzyjne terminy łacińskie próbował oddawać – nie zawsze z powodzeniem – w potocznym języku, zrozumiałym dla niewykształconych teologicznie słuchaczy. Czasem odwoływał się do "ad hoc" przywołanych potocznych obrazów z życia codziennego. Jednym z kazań, które wzbudziły zastrzeżenia, było "kazanie" 9 wygłoszone w dniu święta św. Dominika na temat Księgi Syracha ("Ecclesiasticus") 50,6-7, gdzie Eckhart wyjaśniał swą teologię apofatyczną. W wyniku badań dokonanych w XIX i XX w. dziś istnieje dokładna dokumentacja postępowań procesowych.
Raymond B. Blackney zauważył, że dodatkową motywacją Henryka z Virneburga, ówczesnego arcybiskupa Kolonii, by wszcząć postępowanie przeciw Eckhartowi przed Inkwizycją, było to iż jako franciszkanin był nieprzychylny dominikanom, a jednocześnie był zaniepokojony spontanicznym, „dzikim” rozwojem mistycznych ruchów w dolinie Renu. Według Malcolma Lamberta, dominikanin stał się ofiarą inkwizycyjnych postaw arcybiskupa.
Siłą rzeczy, pierwszym inkwizytorem, który rozpatrywał sprawę był również dominikanin. Ten, po wysłuchaniu Eckharta, uniewinnił go. Arcybiskup nie dał za wygraną, powiązał Eckharta z ruchami begardów i przekazał sprawę dwom franciszkanom, którym towarzyszyło osiemnastu innych teologów. Po przejrzeniu kazań i traktatów Eckharta sporządzili oni listę "heretyckich", w ich przekonaniu, stwierdzeń. Eckhart odpowiedział na nie dziełkiem pod tytułem "Obrona" ("Rechtfertigungsschrift"). Wyjaśnienie, które Eckhart dał we wstępie "Obrony" ukazuje zarówno jego intencje i nastawienie, jak i intencje oskarżycieli. Przyznał, że mógł się w czymś pomylić, ale posądzenie go o herezję jest krokiem uczynionym zdecydowanie za daleko:
W podsumowaniu swej obrony powtórzył myśl wyrażoną na początku:
Jak zauważył Walter Senner OP, dojście do bardziej wyważonego sądu wymagałoby rzetelnych analiz – także co do teologicznego tła jego oskarżycieli, sędziów i cenzorów, a także samego ówczesnego papieża Jana XXII. Trzeba by zbadać czy tezy krytyczne wobec myśli Mistrza Eckharta prawdziwie ukazywały jego nauczanie, czy może były to jedynie fragmenty wyjęte z kontekstu, co w konsekwencji pozbawiło je pierwotnego znaczenia. Należało by stwierdzić czy oskarżyciele (prokuratorzy), sędziowie i cenzorzy w Kolonii i Awinionie dobrze rozumieli Mistrza. A także w jakim stopniu jego doktryna zgadzała się z dogmatami wiary katolickiej. Pierwsze wątpliwości mogły się ujawnić na kapitule generalnej dominikanów w Wenecji w 1325 r., która wydała ostrzeżenie, bez nazwania imiennie Eckharta, o braciach w Teutonii, „którzy mówią rzeczy w swoich kazaniach, które mogą łatwo doprowadzić do błędu prostych i niewykształconych ludzi”. Ostatecznie trybunał dopatrzył się 15 rzekomych heretyckich stwierdzeń w "Księdze Benedictus" ("Pocieszeń"), 6 zdań w samej "Obronie" Eckharta, 12 zdań w "Pierwszym komentarzu na temat Księgi Rodzaju" i w 15 zdaniach przypisywanych mu.
Skazany w Kolonii w 1326 r., Eckhart odwołał się do sądu papieża Jana XXII. Komisja powołana przez papieża w Awinionie zredukowała liczbę tez podejrzanych do dwudziestu ośmiu. Eckhart uznał dwadzieścia sześć z nich za pochodzące z jego dzieł. Ostatecznie papież w bulli "In agro dominico" z dn. 27 marca 1329 r., siedemnaście z tych tez potępił, a jedenaście uznał za podejrzane. Eckhart zmarł w Awinionie, zanim orzeczenie papieskie zostało ogłoszone.
Pod koniec bulli umieszczono adnotację, że przed swą śmiercią Eckhart złożył wyznanie wiary katolickiej wycofując nie tylko to, co w jego pracy było błędne, czy heretyckie, ale także to, „co u wiernych może spowodować jakieś heretyckie lub błędne rozumienie”. Jak zauważył Walter Senner OP, bulla Jana XXII nie potępiła imiennie Mistrza Eckharta jako heretyka. Papież nie polecił też spalić jego dzieł. Na polecenie kapituły generalnej dominikanów zwołanej w 1980 r., generał zakonu stworzył komisję w celu zbadania możliwości rehabilitacji Eckharta. Komisja uznała, że rehabilitacja nie była konieczna.
Dzieje recepcji.
Przez szereg wieków pisma Eckharta, głównie niemieckie, były przekazywane częściowo anonimowo, częściowo razem z pismami Jana Taulera. Etykieta "heretyka" sprawiła, że nie funkcjonował on jako autor katolicki. Nawet jego uczeń bł. Henryk Suzo, który nazywał go swoim "słodkim mistrzem", broniąc go w swym traktacie "Księga Prawdy" przed zarzutami begardów nie odważył się wymienić jego nazwiska. Jego pisma po łacinie, oraz większość niemieckich przechowały się u kartuzów, których duchowość w XV i XVI w. była ściśle powiązana z devotio moderna. Tam też odnalazł je ezoteryczny myśliciel Mikołaj z Kuzy.
W XIX w. duchowością Eckharta bardzo żywo interesowało się wielu niemieckich filozofów i filologów okresu romantycznego, jak F.W. Schelling, J. Fichte, oraz Hegel i jego koło.
Zainteresowanie środowisk katolickich zaczęło się od wydania w 1886 r. łacińskich dzieł Eckharta przez dominikańskiego historyka H. Denifle'a. Uczony nie uważał za przesądzoną sprawy oceny zgodności lub niezgodności nauczania średniowiecznego mistrza z wiarą katolicką.
Także po I wojnie światowej w Niemczech panowała moda na czytanie jego pism. Dzięki tej fali popularności doszło w 1934 r. do opracowania krytycznego wydania wszystkich dzieł Eckharta. Jeden z ideologów Hitlera Alfred Rosenberg wykorzystał popularność Eckharta do celów propagandowych. W swej książce "Mit XX wieku" przedstawił go jako największego apostoła Germanów i protagonistę czysto aryjskiej niemieckiej religii, przeciwstawianej „zażydzonemu chrześcijaństwu”. Żądał, aby dzieła Eckharta były pierwszą książką w każdym niemieckim domu.
Po II wojnie światowej uwaga uczonych skupiona była głównie na analizie założeń metafizycznych nauki Eckharta o zjednoczeniu z Bogiem, aby na nowo ocenić zasadność oskarżeń o neoplatoński panteizm. Przełomowym dziełem była książka "Scintilla animae" (łac. "Iskierka duszy"), której autor H. Hof, zwrócił uwagę na kluczowe dla zrozumienia systemu Eckharta pojęcie analogii. Zagadnieniem tym zajmowali się inni uczeni, jak O. Karrer, który podjął próbę oczyszczenia Eckharta z zarzutów bulli Jana XXII, oraz A. von Haas, A. Dempf, B. Welte, J. Zapf, J. Koch i inni. Według B. Welte, jedność Boga i duszy w nauczaniu dominikanina odnosi się nie do bytowania, lecz do aktu. W świetle tych badań stwierdzono, że żadne z twierdzeń Eckharta, brane w całości jego poglądów, by zrozumieć jego własną myśl, nie jest sprzeczna z wiarą chrześcijańską.
Dokument Kongregacji Nauki Wiary z 1989 r. o medytacji chrześcijańskiej "Orationis formas" zwrócił uwagę, że duchowość Mistrza Eckharta, może być współcześnie źle rozumiana wtedy, gdy porzuca się medytację historii zbawienia, tego wszystkiego co Bóg uczynił i objawił szczególnie w Nowym Przymierzu, włączając w to np. pojęcie Trójjedynego Boga, który jest miłością, i skupia się jedynie na drodze wejścia w „nieokreśloną otchłań Boskości”.
Pisma.
Niemieckojęzyczne.
Pisma niemieckojęzyczne zostały opublikowane pod redakcją Josefa Quinta oraz Georga Steera w wydaniu "Meister Eckhart: Die deutschen und lateinischen Werke", Stuttgart i Berlin: W. Kohlhammer, 1936-. Wydanie jest oznaczane skrótem DW.
Dzieła łacińskie.
Opublikowane pod redakcją J. Kocha w wydaniu "Meister Eckhart: Die deutschen und lateinischen Werke", Stuttgart i Berlin: W. Kohlhammer, 1936-. Wydanie jest oznaczane skrótem LW.
Nauczanie.
Według wielu współczesnych autorów, jak np. M.D. Knowlesa, nie ma już więcej wątpliwości co do „radykalnego tradycjonalizmu i ortodoksji” Eckharta. W jego nauczaniu zbiegają się różne nurty, raz można dostrzec tomizm i wykorzystanie scholastycznej terminologii, innym razem poglądy do tomizmu przeciwstawne, bliskie pozycjom neoplatońskim. Étienne Gilson zauważył, że przy lekturze Eckharta staje się przed wyborem tak wielu spójnych interpretacji, czerpiących z tekstów, których prawdziwość nie pozwala na ich zakwestionowanie, a jednak różniących się między sobą do tego stopnia, że czasami są sprzeczne.
Według Bernarda McGinna, biblijne komentarze łacińskie Eckharta, podobnie jak jego kazania, zarówno po łacinie jak i po niemiecku, pokazują centralne miejsce egzegezy Pisma Świętego w jego nauczaniu. W łacińskiej homilii XLIX Eckhart komentował Ewangelię Mateusza 22:20 („Czyj jest ten obraz i napis?”), ukazując swoje rozumienie "obrazu" Bożego w człowieku. Refleksje na ten temat zawarł w wielu kazaniach niemieckojęzycznych (np. Kazania 16b, 69 i 70). W Kazaniu 53 mistrz z Kolonii ukazał cztery zasadnicze tematy swego nauczania:
Tematy wymienione przez Mistrza Eckharta są wielowątkowe, stąd dla ich lepszego zrozumienia należy zawsze analizować wiele kazań jednocześnie. Jedno z najdłuższych kazań Eckharta, Kazanie XLV, jest świadectwem, że nauczanie Eckharta, jakkolwiek spekulatywne i mistyczne, nigdy nie pozostawiło moralności. Jest swego rodzaju „rozmową” na temat czterech sposobów uczenia się naśladowania Chrystusa poprzez noszenie własnego krzyża. Są w nim również elementy spekulatywne, jednak główne przesłanie obraca się wokół moralności.
Miłość.
W łacińskich kazaniach Eckhart używał trzech klasycznie używanych dla określenia rzeczywistości miłości słów:" amor, caritas" i "dilectio". Miłość była dla Eckharta kluczowym słowem dla rozumienia relacji w Trójcy: „Ojciec jest imieniem miłości w odniesieniu do zrodzenia Syna” ("kazanie" XIV). Syn zaś „tchnie miłość, Ducha Świętego”, stąd jest ona szczególnym atrybutem tej trzeciej Osoby ("kazanie" LIV, 2). Miłość cechuje postawę Stwórcy do stworzenia, jest synonimem miłosierdzia i sprawiedliwości (kazanie XLVII,2). Jako wewnętrzna skłonność człowieka do Boga, który staje się przedmiotem miłości jest ona ścieżką do Boga. Czasem jednak miłość staje się próbą, która może się skończyć zamknięciem się w egoistycznej lub narcystycznej miłości własnej. W kazaniu XIX do wersu Rz 8, 12 „Jesteśmy dłużnikami”, Eckhart określił tę miłość własną jako „przyczynę wszelkiego zła” i „zasadę grzechu”. W miłości własnej ważną rolę zajmuje pragnienie rozkoszy. „Każdy, kto szuka doznań rozkoszy dzięki czemuś lub w czymś, nie kocha, lecz kocha siebie”. Szczęśliwa miłość wzrasta wraz z bezinteresownością. Stąd paradoksalnie „im mniej szuka rozkoszy... tym bardziej miłujący rozkoszuje się w umiłowanym” ("kazanie" XL). O miłości Eckhart mówił często wychodząc od tekstów biblijnych.
„Bóg jest miłością” (1 J 4,8-21).
W kazaniu VI (LW IV,50-74) Eckhart wyjaśniał, jak można rozumieć słowa z 1 Listu św. Jana „Bóg jest miłością” (1J 4,8). Analizę przeprowadzał przy pomocy metafizyki i Pisma świętego. Ukazał trzy aspekty tego stwierdzenia. Bóg jest miłością:
Jako wniosek stwierdził:
Pocałunek miłości (Pnp 1,1).
„Niech mnie ucałuje pocałunkami swych ust!” (PnP 1,1). W nauczaniu o miłości Eckhart zdecydowanie nadawał jej wymiar mistyczny. Inspirował się w tym tak neoplatonizmem Pseudo-Dionizego Areopagity, jak i patrystyczną tradycją komentującą biblijną "Pieśń nad Pieśniami". Mistyczna scena pocałunku była tematem już u Orygenesa, a w średniowieczu u św. Bernarda z Clairvaux. Obraz ten wyraża to, co dzieje się pomiędzy wnętrzem Boga i głębią duszy ("kazanie" LIV, 1), kiedy Bóg przychodzi, by jakby spocząć na ustach duszy (por. "kazanie" XIV,1; "kazanie" 10, "kazanie" 53). Człowiek doznający tego spotkania w miłości jest tak uniesiony, że wychodzi z siebie, dusza doświadcza jakby przepełnienia, swego rodzaju upojenia: „wtedy dusza jest cudownie uniesiona i gubi się sama – jakby upuszczono kroplę wody w naczynie wypełnione winem – tak bardzo, że nie poznaje siebie i wyobraża sobie, że jest Bogiem” ("kazanie" 82). Ekstaza, ekstatyczne miłosne pragnienie jest stanem kogoś miłującego, postawionego „poza sobą” i pozostającego „wewnątrz umiłowanego” ("kazanie" XL, 2).
Przykazanie miłości (Mt 22,37-39).
Komentując największe i pierwsze przykazanie Jezusa w Ewangelii Mateusza 22,37-39, Eckhart korygował błędne interpretacje: „Często zwykli ludzie mówią: oznacza to, że musimy kochać [innych chrześcijan] ze względu na to samo dobro, z powodu którego kochamy siebie” ("kazanie" 4). Jest to miłość ze względu na coś. Według Eckharta można mówić o miłości jedynie wtedy, gdy to Bóg jest pożądanym dobrem. Gdy zaś człowiek jest przywiązany do jakiegoś innego dobra poza Nim, miłość staje się interesowana i nie zasługuje na tę nazwę.
Spotkanie Marii Magdaleny z Chrystusem zmartwychwstałym (J 20, 1-2.11-18).
Spotkanie Jezusa i Marii Magdaleny przy pustym grobie opisane w Ewangelii Jana 20, 1-2.11-18, według Eckharta ukazuje ścisły związek między miłością i nieobecnością: „Maria Magdalena poszła do grobu i szukała Pana naszego Jezusa Chrystusa”. Jej miłość była rozdwojona – między nadzieją znalezienia „czegoś z Boga, co pozostałoby w grobie” i obawą, że nie będzie „absolutnie nic” ("kazanie" 55). W postaci Marii Magdaleny Eckhart widział to, że moc miłości istnieje tylko dlatego, że doświadcza braku. „Chciała, aby jej dusza była z Nim”. Miłość jest próbą nieobecności. Doświadczenie to rozbudza pragnienie umiłowanego, którego zabrakło. Eckhart interpretował powiązanie miłości i śmierci. Śmierć nie jest stanem przejściowym, nieobecność jest tutaj czymś zasadniczym. Ostatecznie to właśnie śmierć łączy tych, którzy kochają się wzajemnie. Pozwala definitywnie odnaleźć tego, którego już nie ma i wiecznie zjednoczyć się z ukochanym. „Ona chciała, aby przyszli i zabili ją (...) Kiedy umarł, umarła razem z nim. Kiedy go pochowano, pochowano jej duszę wraz z nim”. Piękno osobowości Marii Magdaleny polega w istocie na jej bardzo ludzkim sposobie kochania, miłości, która sytuuje się między siłą a kruchością. Éric Mangin zwrócił uwagę, jak w "kazaniu" 55 Eckhart ukazał kontrast między naturą jej miłości, a miłością Piotra i Jana. Piotr jest tym, „który umiłował Boga”, Jan tym „który był umiłowany przez Boga”, ale związek między uczniami a Panem polegał wciąż na inności i zewnętrzności. Wręcz przeciwnie to, co charakteryzowało postawę Marii Magdaleny, to jej wielka bliskość z Chrystusem: „Ona była z nim... jej serce było z Nim... była tak blisko Niego”. Serce jest miejscem, które określa to, co najbardziej intymne, gdzie głębia człowieka łączy się z głębią Boga: „Gdzie był, było jej serce”. W ten sposób można uznać Marię Magdalenę za typ osoby cechującej się wewnętrzną, intymną miłością, osoby „zanurzonej [...] w otchłani boskiej istoty”. Eckhart ukazał także dwojaką kruchość miłości Marii Magdaleny w jej przywiązaniu do fizyczności. Pierwsza kruchość przejawiła się u niej w tym, że głębia jej miłości nie uchroniła jej od smutku. Druga, bardziej istotna i nieusuwalna, była powodem, dla którego ukochany nieustannie unika tego, kto kocha. Chrystus objawił się Marii Magdalenie, nazywając ją czule po imieniu, ale nie chce się do niej zbytnio zbliżyć: „nie dotykaj mnie” (J 20, 17). W ten sam sposób „objawia się stopniowo” i pozostaje „ukryty”. Chrystus „daje siebie samego” i „ukrywa się”, jakby chciał jej wskazać, że prawdziwej miłości nie można oswoić. Zachęca Marię Magdalenę do wejścia w tę trudną i wymagającą miłość kochania drugiego nie za to czy za tamto, ale z powodu istoty, którą cechuje niedostępność. Aby naprawdę kogoś kochać, trzeba rozpoznać w nim coś, co czyni go wyjątkowym ("kazania" 55 i 56).

</doc>
<doc id="135860" url="https://pl.wikipedia.org/wiki?curid=135860" title="Paznokieć">
Paznokieć

Paznokieć (łac. "unguis") – rogowa osłona ostatniego członu palca naczelnych. Paznokieć pełni funkcje ochronne (przed szkodliwym działaniem czynników mechanicznych) oraz obronne.
Paznokieć jest jednym z wytworów naskórka, a jego głównym budulcem są keratyny.
Budowa.
Płytka paznokciowa zbudowana jest z blaszki grzbietowej i blaszki podeszwowej. Blaszka grzbietowa składa się z korzenia paznokcia, który jest zagłębiony w skórze, i właściwego paznokcia, wyrastającego na zewnątrz. Nasadę paznokcia, z niekiedy widocznym obłączkiem, otacza od zewnątrz wał paznokciowy wraz z obrąbkiem naskórkowym. Paznokcie powstają w macierzy i, rosnąc, przylegają do łożyska.
Paznokcie u rąk rosną około 0,15 mm na dobę, natomiast u nóg niemal dwa razy wolniej.
Odpowiedniki.
Paznokcie są tworami homologicznymi do pazurów, które występują między innymi u drapieżnych kręgowców lądowych, oraz kopyt, występujących u kopytnych. Pazur różni się od paznokcia przede wszystkim brakiem blaszki podeszwowej i słabszym rozwojem blaszki grzbietowej.

</doc>
<doc id="135861" url="https://pl.wikipedia.org/wiki?curid=135861" title="Volkslista">
Volkslista

Volkslista (niem. "Deutsche Volksliste" DVL, pol. folkslista) – niemiecka lista narodowościowa wprowadzona 2 września 1940 na podstawie reskryptu Heinricha Himmlera jako komisarza Rzeszy do spraw wzmacniania niemczyzny. Na terenach Rzeczypospolitej Polskiej anektowanych przez III Rzeszę w czasie II wojny światowej volkslistę wprowadzono zarządzeniem z 4 marca 1941.
Historia.
Tak zwane „podpisanie volkslisty” wiązało się z wypełnieniem szczegółowej ankiety, która zawierała pytania o przynależność wyznaniową, od kiedy rodzina mieszkała w danym rejonie, jakie kończono szkoły, o krewnych w Niemczech itd. Ankieta była wysyłana do domu. Po jej odebraniu, decyzją urzędnika, przydzielano ankietowane osoby do jednej z czterech grup volkslisty.
Kategorie volksdeutschów.
Volksdeutschów dzielono na cztery kategorie DVL:
Zaliczeni do I i II grupy otrzymywali automatycznie obywatelstwo Rzeszy, zaliczeni do III grupy otrzymywali to obywatelstwo na 10 lat, zaś wpisani do IV grupy otrzymywali obywatelstwo na zasadzie wyjątku. Odmowa wypełnienia ankiety, na podstawie której urzędnik decydował o przyznaniu kategorii DVL, mogła zakończyć się wysłaniem całej rodziny do obozu koncentracyjnego lub przesiedleńczego.
W zależności od otrzymanej grupy otrzymywało się dowody osobiste (Ausweis) o różnych kolorach: grupa I i II niebieskie, III zielona, a IV czerwone.
Liczba osób wpisanych na volkslistę (stan z końca 1942):
Volkslista na Górnym Śląsku.
Wszystkie osoby mieszkające na Górnym Śląsku były zobowiązane do wypełnienia kwestionariuszy. Osoby, które nie chciały określić się jako pochodzenia niemieckiego, musiały uzasadnić swój wybór – specjalne komisje analizowały wpisy na listę. Do komisji zgłaszały się rodziny z dziećmi, przyjmowano w kolejności według ulic. Komisja sprawdzała, czy dana osoba jest pochodzenia aryjskiego, oraz przepytywano dzieci w jakim języku mówi się w ich domu. Poza DVL mieli znaleźć się Polacy, którzy nie zostali obywatelami III Rzeszy. 16 lutego 1942 wydano zarządzenie, przedstawione prezydentom rejencji. Zarządzono obowiązek wskazania policji osób, które nie podały narodowości niemieckiej. Miejscowa policja miała przekazać tym osobom, że na złożenie wniosku o wpisanie na DVL mają 8 dni. Jeśli po tym czasie osoby nie potrafiłyby przedstawić dowodu złożenia takiego wniosku, miały zostać aresztowane, a następnie skierowane do obozów koncentracyjnych. W drugiej połowie 1944 dla osób, które odmówiły wpisania na DVL wprowadzono karę śmierci. Otrzymanie 3 kategorii DVL (1,02 mln osób) było dla Ślązaków ochroną przed więzieniem lub obozem koncentracyjnym.
Według zachowanych, niepełnych danych dla powiatów rejencji katowickiej (jednostka administracyjna utworzona przez Niemców) do poszczególnych grup volkslisty wpisano około 90% mieszkańców. Na Górnym Śląsku wpisano na DVL 1,45 mln osób, w tym zakwalifikowano do I grupy 8,3%, do II grupy 17,2%, do III grupy 70,3% i do IV grupy 4,2% (stan z końca 1942).
Ze względów humanitarnych oraz zagrożenia życia ludności na Śląsku w wypadku odmowy wpisania na volklistę Rząd Rzeczypospolitej Polskiej na uchodźstwie poparł stanowisko tych, którzy jednak zdecydowali się złożyć wnioski o niemieckim pochodzeniu. Generał Władysław Sikorski ogłosił nawet na ten temat specjalną dyrektywę ogłaszaną drogą radiową. Stanowisko to podzielały polskie organizacje niepodległościowe oraz Kościół katolicki na Śląsku w osobie biskupa diecezjalnego katowickiego Stanisława Adamskiego. Odmienne stanowisko przyjęli członkowie ruchu komunistycznego na terenie okupowanej Polski, którzy uznawali przyjęcie volklisty jako jednoznaczny akt zdrady.
Służba wojskowa.
Wszyscy wpisani na niemiecką listę narodowościową podlegali prawu niemieckiemu. Oznaczało to, że byli oni powoływani do służby we wszystkich formacjach wojska niemieckiego. Odmowa służby była jednoznaczna z wyrokiem śmierci za zdradę i represjami wymierzonymi w rodzinę. Osoby z III i IV grupy mogły być kierowane na roboty do Niemiec (w tym dzieci po ukończeniu 15 roku życia), gdzie jednak pracowały na zasadach wolnościowych – to znaczy, że nie były skoszarowane i miały ograniczone prawo do poruszania się w miejscu zamieszkania.
Dowódcy oddziałów Wehrmachtu, do których trafiali byli obywatele polscy z III i IV grupy volkslisty nauczeni doświadczeniem, dobrze wiedzieli, że większość z nich ma niewiele zapału, aby umrzeć za III Rzeszę i podczas walki na froncie zdezerteruje przy pierwszej okazji. W celu zapobieżenia takim przypadkom w oddziałach niemieckich wyznaczano im pewnych ideowo i rasowo „opiekunów”, którzy nawet w czasie walki mieli nie spuszczać ich z oka oraz stosowano odpowiedzialność zbiorową wobec całego oddziału w przypadku ucieczki. Dezercja z niemieckich oddziałów wojskowych była więc bardzo trudna. Niemniej jednak po roku 1942 i utworzeniu Armii Andersa, podstawowym jeżeli nie jedynym źródłem uzupełnień dla Polskich Sił Zbrojnych (na Zachodzie) stanowili dezerterzy i jeńcy wojenni najpierw z Afrika Korps, potem z wojsk niemieckich we Włoszech i następnie z zachodniej Europy. Wprowadzono kompleksowe rozwiązania rekrutacyjne i weryfikacyjne dla jeńców wojennych, polegające na dyskretnym rozpytaniu o pochodzeniu, izolacji od jeńców niemieckich i nadaniu fikcyjnej tożsamości po weryfikacji lojalności i wobec Polski. Rekrutacja rozpoczynała się od sprawdzenia miejsca urodzenia - dzienniki bojowe 1 Dywizji Pancernej skrupulatnie odnotowują dzienne ilości jeńców polskiego pochodzenia podczas walk w Normandii. W wyniku takiej rekrutacji, liczebność 1 Dywizji Pancernej na koniec wojny była większa niż na początku kampanii w Normandii. Ślązacy byli szczególni cenieni w polskich i niemieckich jednostkach pancernych jako domniemani znawcy sprzętu motorowego.
Patrz - Polacy w Wehrmachcie
Stosunek władz PKWN do volksdeutschów.
Po objęciu władzy w Polsce przez komunistów w życie wszedł dekret Polskiego Komitetu Wyzwolenia Narodowego z 4 listopada 1944, który zarządzał przymusowe internowanie wszystkich, którzy określili się jako volksdeutsche: Taka polityka – polegająca na przymusowej pracy Niemców oraz volksdeutschów – cieszyła się powszechną akceptacją w społeczeństwie, które miało w żywej pamięci tragiczne doświadczenia okresu okupacji.
Dekretem z 28 lutego 1945 wykluczono ze społeczeństwa polskiego wrogie elementy, a ustawą z 6 maja 1945 dopuszczono rehabilitację przed sądem grodzkim osób, które zostały wpisane na niemiecką listę narodowościową II, III i IV kategorii. Osoby, które zostały wciągnięte na listę I kategorii, nie podlegały rehabilitacji. Na terenie Górnego Śląska już 9 lutego 1945 pełniący w tym czasie obowiązki wojewody śląskiego Jerzy Ziętek nakazał rejestrację ludności niemieckiej, do której zaliczył osoby posiadające I lub II grupę volkslisty. Dodatkowo zarządzeniem z 2 lipca 1945 wojewody Aleksandra Zawadzkiego (a więc na miesiąc przed podpisaniem aktu konferencji poczdamskiej sankcjonującej wysiedlenie Niemców z terenów Polski) zakazano osobom narodowości niemieckiej przebywania na terenie ówczesnego województwa śląsko-dąbrowskiego. Dodatkowo wprowadził on zasadę podpisywania tak zwanej deklaracji wierności.
Piętnowanie osób, które podpisały volklistę jako zdrajców narodu polskiego rozpoczęła propaganda PRL. Dopiero ustawą z 20 lipca 1950 ówczesne władze PRL zrehabilitowały polskich obywateli, którzy w czasie wojny zgłosili narodowość niemiecką lub niemieckie pochodzenie, a nie zostali zrehabilitowani w inny sposób.
Tematyka związana z kwestią Volksdeutschów oraz przyjmowania volkslisty była jednak w PRL cały czas przedmiotem zainteresowania cenzury komunistycznej. Peerelowska cenzura dbała o to aby w ocenie tej tematyki monopol informacyjny miała komunistyczna partia rządząca Polską. W pierwszej kolejności cenzurowała informacje dotyczące okupacyjnego stanowiska Polskiego Rządu na uchodźstwie, a w drugiej komunistycznych, powojennych represji osób, które ją podpisały. W 1975 roku Główny Urząd Kontroli Prasy, Publikacji i Widowisk ocenzurował artykuł „50 lat diecezji katowickiej” autorstwa J. Pluty zamieszczonego w 50 numerze czasopisma „Gość Niedzielny”. Usunięty fragment przytacza w swojej książce o cenzurze w PRL Tomasz Strzyżewski: „Aby ratować element polski od całkowitego zniszczenia, biskup Adamski w myśl dyrektyw gen. Sikorskiego, poparł przyjęcie przez Ślązaków niemieckiej „Volkliste”. Decyzja ta uratowała wielu ludziom życie, nie uchroniło to jednak biskupa od późniejszych ataków, właśnie ze strony ludzi, którzy zupełnie nie orientowali się w stosunkach okupowanego Śląska”.

</doc>
<doc id="135863" url="https://pl.wikipedia.org/wiki?curid=135863" title="Żwirowiec obrożny">
Żwirowiec obrożny



</doc>
<doc id="135865" url="https://pl.wikipedia.org/wiki?curid=135865" title="Żwirowiec stepowy">
Żwirowiec stepowy

Żwirowiec stepowy ("Glareola nordmanni") – gatunek średniej wielkości ptaka wędrownego z rodziny żwirowcowatych (Glareolidae), zamieszkujący pas od delty Dunaju, przez Ukrainę po Ałtaj. Zimuje w południowej Afryce, nieregularnie w zachodniej Afryce. Do Polski zalatuje sporadycznie. Jest bliski zagrożenia wyginięciem.
Taksonomia.
Po raz pierwszy gatunek opisał Johann Fischer von Waldheim w 1842; nadał mu nazwę "Glareola nordmanni"; holotyp pochodził ze stepów południowej Rosji. Wcześniej przedstawicieli tego gatunku uznawano za żwirowce łąkowe ("G. pratincola" syn. "G. torquata"). Obecnie (2022) Międzynarodowy Komitet Ornitologiczny utrzymuje podaną nazwę naukową; nie wyróżnia podgatunków.
Epitet gatunkowy upamiętnia Alexandra von Nordmanna (1803–1866) – fińskiego zoologa i badacza.
Morfologia.
Długość ciała wynosi 23–26 cm. Na dziób przypada 12–15 mm, ogon 89–117 mm. Skrzydło mierzy 180–216 mm, skok 34–41 mm, pazur środkowego palca stopy 6–7 mm. Masa ciała wynosi 84–105 g.
Żwirowce stepowe są podobne do żwirowców łąkowych. Wierzch ciała ciemny, w przeciwieństwie do żwirowców łąkowych barwa skrzydła jednolita (bez białej krawędzi). Kremowe podgardle ograniczone jest czarną linią. Ogon rozwidlony, ciemny. Dziób koloru czarnego z czerwonym zgięciem; barwa czerwona nie sięga nozdrzy. Charakterystyczne, czarne pokrywy podskrzydłowe. Samca i samicę można rozróżnić po kolorze kantarka – u samca jest on bardziej czarny. Osobniki młodociane na końcówkach lotek II rzędu mają wąskie białopłowe końcówki, a pokrywy podskrzydłowe i najbardziej wewnętrzne lotki czarne.
Zasięg występowania.
Obszar lęgowy żwirowca stepowego ciągnie się od południowo-wschodniej Europy poprzez Ukrainę do południowo-zachodniej Rosji i północnego Kazachstanu, sporadycznie gniazduje także na Białorusi, Węgrzech i w Azerbejdżanie. Zimuje w południowej Afryce, głównie w Botswanie, Zimbabwe, RPA i Namibii, rzadko w zachodniej Afryce.
Ptaki migrujące regularnie są obserwowane na Cyprze, w Turcji, Izraelu, Iranie, Iraku, Kuwejcie, Arabii Saudyjskiej, Bahrajnie i Katarze; ponadto w północnej Afryce, w Egipcie, Sudanie (także Sudanie Południowym) i innych krajach, m.in. w Kamerunie, Rwandzie.
W Polsce sporadycznie, do 1990 widziany tylko czterokrotnie, w późniejszych latach częściej – do 2021 odnotowano łącznie 47 stwierdzeń, w trakcie których zaobserwowano 56 osobników.
Ekologia.
Podczas sezonu lęgowego żwirowiec stepowy przebywa na otwartym stepie (także wyschniętych mokradłach); miejsca gniazdowania zawsze leżą w pobliżu wody, niekiedy w wyższej roślinności niż w przypadku żwirowców łąkowych. Podczas zimowania ptaki zamieszkują piaszczyste wybrzeża rzek, które rzadko są używane przez żwirowce łąkowe. Podobnie jak te ptaki owadożerne żwirowce stepowe podczas zimowania niekiedy zbierają się przy skupiskach szarańczy. Poza tym żywią się także między innymi prostoskrzydłymi, chrząszczami, latającymi mrówkami, termitami, osami, ważkami.
Głos.
Przedstawiciele "G. nordmanni" odzywają się głosami niższymi niż u żwirowców łąkowych. Podczas gniazdowania wydają z siebie niskie "chrr-chrr", "kettek" i charakterystyczne, podobne do sokolego "płik-kik-kik". Poza tym w zakres głosów wchodzi "kritt", "krip" i "kikiip".
Lęgi.
W czerwcu i sierpniu ptaki zbierają się, by się pierzyć; z zimowisk odlatują we wrześniu; na miejsca gniazdowania przybywają w czerwcu i maju. W okolicach Morza Czarnego gnieździ się w okresie marzec–czerwiec. Gniazduje w koloniach, także w towarzystwie żwirowców łąkowych. Gniazdo stanowi wydrapany w ziemi dołek wyściełany skąpo kawałkami suchych roślin. W zniesieniu 3–4 jaja. Wysiadują zarówno samiec, jak i samica. Po 5–6 tygodniach od wyklucia młode stają się samodzielne.
Status, zagrożenia i ochrona.
Przez IUCN gatunek klasyfikowany jest jako bliski zagrożenia (NT, "Near Threatened") od 2006 (stan w 2022). Wcześniej, od 2000 uznawany był za „gatunek niedostatecznie rozpoznany” (DD, "Data Deficient"). W 2021 organizacja Wetlands International szacowała liczebność populacji na 150–190 tysięcy dorosłych osobników. Przyczyny spadku liczebności są słabo poznane. Przypuszczalnie przyczynia się do tego przekształcanie stepów w obszary rolnicze; w Kazachstanie także i przydeptywanie gniazd przez bydło, a w innych obszarach drapieżnictwo ze strony krukowatych, lisów i jeży. Na obszarach zimowisk rolnictwo przyczyniło się do degradacji odpowiednich dla żwirowców stepowych obszarów; ponadto kontrola liczebności szarańczy mogła zmniejszyć bazę pokarmową tych ptaków. Zagrożeniem dla gatunku mogą być również polowania. BirdLife International wymienia ponad 150 obszarów uznanych za ostoje ptaków IBA, w których można napotkać żwirowce stepowe.
W Polsce jest objęty ścisłą ochroną gatunkową.

</doc>
<doc id="135866" url="https://pl.wikipedia.org/wiki?curid=135866" title="Gospodarka Ostrowa Wielkopolskiego">
Gospodarka Ostrowa Wielkopolskiego

Gospodarka Ostrowa Wielkopolskiego – gospodarka Ostrowa Wielkopolskiego, ośrodka przemysłowego w Kaliskim Okręgu Przemysłowym.
Ostrowski model zarządzania 1990-2002.
W 1996 Ostrów jako pierwsze miasto w Polsce wyemitował obligacje komunalne. Siedem zakładów budżetowych przekształcono w spółki prawa handlowego i połączono w grupie kapitałowej Holdikom (obecnie Centrum Rozwoju Komunalnego). Za osiągnięcia w dziedzinie gospodarowania finansami i mieniem komunalnym miasto otrzymało w okresie 1990–2002 wiele wyróżnień, m.in. Najlepsza Gmina III Rzeczypospolitej, Profesjonalna Gmina – przyjazna inwestorom i in. W 2000 spółka CeTO (obecnie BondSpot) wyróżniła miasto jako lidera na rynku obligacji komunalnych. W opracowanym przez "Gazetę Bankową" raporcie "Gmina dla inwestora" Ostrów zajął drugie miejsce w Polsce pod względem atrakcyjności inwestycyjnej. W przygotowanym przez Instytut Badań nad Gospodarką Rynkową w 2001 raporcie na temat atrakcyjności inwestycyjnej polskich miast, Ostrów zaliczony został do kategorii „A”, zdolność kredytowa samorządu Ostrowa w latach 1997–2002 była oceniana na wysokim poziomie „A-”, a rozwiązania stosowane wówczas w mieście uznane zostały za modelowe i nazwane tzw. „ostrowskim modelem zarządzania”.
W 2000 Ostrów przystąpił do prowadzonego przez Bank Światowy i Fundację Bertelsmanna programu „Miasta Przemian”, który związał 10 najlepiej zarządzanych ośrodków wschodniej i środkowej Europy (w Polsce także Poznań) w celu "promowania demokracji i zwiększania efektywności działania w samorządach lokalnych", głównie poprzez wymianę doświadczeń. Przed akcesją, 26 marca 2000. gościła w Ostrowie delegacja Banku Światowego z wiceprezesem Johanesem Linnem na czele. Miasto uczestniczyło w projekcie do jego zakończenia w 2004. Z uwagi na osiągnięcia w dziedzinie zarządzania gospodarką komunalną Ostrów został zakwalifikowany (również z Poznaniem) także do unijnego programu badawczego „PLUS” ("Participation, Leadership and Urban Sustainability" – Partycypacja Społeczna, Przywództwo i Trwały Rozwój Miast) prowadzonego w 18 miastach Europy w latach 2002–2004, a którego celem było "zebranie i prezentacja praktycznej wiedzy na temat metod zarządzania miastem i angażowania społeczności lokalnych w ten proces".
Gospodarka.
Duży ośrodek przemysłowy (p. przemysł przetwórczy). W Planach Zagospodarowania Przestrzennego Województwa Wielkopolskiego region Ostrowa i Kalisza uznany został (obok regionu Poznania) za przyszłościowe miejsce koncentracji przemysłu. Zdecydowana przewaga zatrudnionych w przemyśle, jednak rozwijający się sektor usług stopniowo przejmuje miejsca pracy w tym dziale gospodarki miasta. Liczba podmiotów gospodarki narodowej zarejestrowanych w systemie REGON w 2004 wynosiła 8964 i systematycznie rośnie (w 2000 7257 podmiotów – wzrost o 23,6%). Wiele małych i średnich firm ma także siedzibę w obrębie strefy zurbanizowanej miasta. W handlu dominują sklepy małe i średnie. Cechą charakterystyczną jest niewielka ilość sklepów wielkopowierzchniowych (jeden hipermarket).
Stopa bezrobocia sukcesywnie maleje i wynosi obecnie około 8% (2008). Palącym problemem jest jednak odpływ do największych aglomeracji osób młodych i najlepiej wykształconych. Konsekwencją dla gospodarki miasta jest m.in. niedobór pracowników w niektórych sektorach. Decydujące o sytuacji gospodarczej Ostrowa jest też to, że w ciągu ostatniego piętnastolecia udało się sprowadzić, pomimo przodowania w rankingach ekonomicznych, zaledwie trzech znaczących inwestorów (Delphi Harrison Thermal Systems, Consolis oraz PKN Orlen).
W mieście znajdują się liczne przedsiębiorstwa zajmujące się nowymi technologiami (w tym produkcją oprogramowania), m.in.: przedsiębiorstwa powstałe na bazie d. Zakładów Automatyki Przemysłowej (Petro-ZAP i in.), Techland, Zapis Sp z.o.o, Transition Technologies.
W 2007 utworzono w Ostrowie podstrefę Kamiennogórskiej SSE. Na terenach przy ulicy Wrocławskiej zdecydowały się postawić swoje zakłady 3 ostrowskie firmy (Ślusarstwo Stasiak, Prebet-bud oraz Jucon), wolna jest jeszcze jedna działka. Nowe tereny zostały włączone do strefy w 2009 roku. Jest to 5,5 ha terenów przy ulicy Osiedlowej. Gdzie już wcześniej wytwórnię mas bitumicznych zdecydowała się postawić francuska firma Eurovia.
Przemysł przetwórczy.
Główne gałęzie: elektrotechniczny i precyzyjny, metalowy, maszynowy, środków transportu, materiałów budowlanych, spożywczy.
Ostrów Wielkopolski jest też znanym zagłębiem produkcji tłumików samochodowych. Na terenie miasta i w najbliższych okolicach działa prawie 10 firm, m.in. POLMOstrów, Izawit, Edex, Pomaku.
W Ostrowie Wielkopolskim znajduje się ponadto zakład, który wykonał ograniczoną serię słynnych motocykli Mammut Münch. Maszyny składane ręcznie, wyłącznie na zamówienie (m.in. ze Stanów Zjednoczonych i Japonii).
Przemysł wydobywczy.
Tereny pod miastem obfitują w gaz ziemny. W promieniu kilkunastu kilometrów od miasta znajduje się kilkanaście odwiertów (Wysocko Małe, Garki, Tarchały Wielkie) oraz Zakład Odazotowywania Gazu Ziemnego z Ośrodkiem Niskich Temperatur (Odolanów). W mieście i okolicy wydobywa się także na niewielką skalę surowce skalne.

</doc>
<doc id="135868" url="https://pl.wikipedia.org/wiki?curid=135868" title="Alka olbrzymia">
Alka olbrzymia

Alka olbrzymia ("Pinguinus impennis") – wymarły gatunek ptaka z rodziny alk (Alcidae), który wyginął w połowie XIX wieku. Był jedynym współczesnym przedstawicielem rodzaju Pinguinus. Nie jest blisko spokrewniony z pingwinami (Sphenisciformes), które odkryte zostały później, a swoją nazwę otrzymały od żeglarzy ze względu na skojarzenie z alkami olbrzymimi.
Alki olbrzymie gniazdowały na izolowanych skalistych wysepkach z łatwym dostępem do oceanu i obfitości pożywienia, co jako rzadkie w naturze zjawisko umożliwiało im gniazdowanie w nielicznych miejscach. Poza sezonem lęgowym przebywały na wodach północnego Oceanu Atlantyckiego. Docierały na południe aż po północną Hiszpanię oraz do wybrzeży Kanady, Grenlandii, Islandii, Wysp Owczych, Norwegii, Irlandii i Wielkiej Brytanii.
Alki olbrzymie osiągały 75–85 cm wysokości i masę ciała blisko 5 kg, co czyniło je drugimi pod względem wielkości ptakami w rodzinie alk (większe były wymarłe alki "Miomancalla"). Miały czarny grzbiet i biały brzuch. Skrzydła liczyły zaledwie 15 cm długości, co skutkowało nielotnością. Ptaki te jednak doskonale pływały, co wykorzystywały w trakcie polowań, żywiąc się głównie rybami. Na lądzie alki olbrzymie poruszały się niezręcznie. Łączyły się w pary na całe życie. Gniazdowały w bardzo gęstych koloniach.
Alki olbrzymie stanowiły ważną część wielu rdzennie amerykańskich kultur, zarówno jako źródło pokarmu, jak i zwierzę symboliczne. Licznych zmarłych z okresu od 7000 lat p.n.e. do XVIII wieku chowano z kośćmi alki olbrzymiej. Wielu europejskich odkrywców Ameryki chętnie wykorzystywało alki olbrzymie jako źródło pożywienia lub przynętę podczas połowów. Puch był w Europie wysoce pożądany. W wyniku polowań zmniejszała się liczebność alk olbrzymich, co zwiększało zainteresowanie europejskich muzeów i prywatnych kolekcjonerów ich skórkami i jajami. 3 czerwca 1844 na Eldey u wybrzeży Islandii zabito prawdopodobnie ostatnie dwa ptaki. Alka olbrzymia wspomniana jest w kilku powieściach, zaś wydawane przez American Ornithologists’ Union "The Auk" swoją nazwę otrzymało dla upamiętnienia alki olbrzymiej.
Taksonomia i ewolucja.
Analiza sekwencji mtDNA potwierdziła wyniki badań morfologicznych i biogeograficznych, wedle których najbliższym krewnym alki olbrzymiej jest alka zwyczajna ("Alca torda").
Zapis kopalny (zwłaszcza gatunku siostrzanego "Pinguinus alfrednewtoni") i wyniki badań molekularnych wskazują, że trzy blisko spokrewnione rodzaje rozdzieliły się niedługo po rozprzestrzenieniu się wzdłuż wybrzeży Oceanu Atlantyckiego ich wspólnego przodka. Prawdopodobnie ów przodek podobny był do mocno zbudowanego morzyka piskliwego ("Synthliboramphus hypoleucus"). Do tego czasu nurzyki zwyczajne ("Uria aalge") zdążyły się już oddzielić od innych atlantyckich alk. Podobne alce zwyczajnej ptaki były pospolite na terenie Oceanu Atlantyckiego w pliocenie, jednak ewolucja "A. torda" jest skąpo udokumentowana. Dane genetyczne można interpretować na korzyść dowolnej klasyfikacji, jednak ogólnie dowody wskazują na zasadność umieszczenia alki olbrzymiej w odrębnym rodzaju. Część ornitologów sądzi, że właściwszym jest jednak umieszczenie alki olbrzymiej w rodzaju "Alca". Jest to jedyny udokumentowany przypadek brytyjskiego ptaka, który został wytępiony w czasach historycznych.
Poniższy kladogram ukazuje położenie alki olbrzymiej wśród najbliżej jej spokrewnionych gatunków, jak to ukazano w wynikach badania genetycznego z 2004:
"Pinguinus alfrednewtoni" był większym, również nielotnym, przedstawicielem rodzaju "Pinguinus" żyjącym we wczesnym pliocenie. Znany jest z kości odnalezionych w Yorktown Formation z Lee Creek Mine w Karolinie Północnej. Uznaje się, że wraz z alką olbrzymią miał bliskiego wspólnego przodka. "Pinguinus alfrednewtoni" występował w zachodniej części Oceanu Atlantyckiego, zaś alki olbrzymie – we wschodniej. Po wymarciu "P. alfrednewtoni" alki olbrzymie zajęły jego dawne tereny występowania. Alka olbrzymia nie była spokrewniona z innymi rodzajami nielotnych alk – "Mancalla", "Praemancalla" i "Alcodes".
Etymologia.
Alka olbrzymia była jednym z 4,4 tys. gatunków opisanych formalnie przez Karola Linneusza w jego XVIII-wiecznym dziele "Systema Naturae", w którym otrzymała nazwę "Alca impennis". Nazwa "Alca" jest łacińskim słowem pochodzącym od skandynawskiego określenia na alki zwyczajne i spokrewnione gatunki. Już wcześniej alki olbrzymie pojawiały się w literaturze, a Charles de L’Écluse w 1605 opisał ją pod nazwą "Mergus Americanus". Przedstawił również drzeworyt będący najstarszym jednoznacznym przedstawieniem tego gatunku.
W 1791 po raz pierwszy umieszczono alkę olbrzymią we własnym rodzaju "Pinguinus". Nazwa rodzajowa wywodzi się od hiszpańskiej i portugalskiej nazwy tego ptaka, która z kolei pochodzi od łacińskiego "pinguis" – „tłusty”, zaś epitet gatunkowy "impennis" pochodzi z łaciny i odnosi się do braku lotek lub "pennae".
Morfologia.
Alki olbrzymie osiągały 75–85 cm wysokości stojąc, zaś ich masa ciała wynosiła blisko 5 kg. Czyniło je to drugimi pod względem wielkości członkami zarówno całej rodziny alk, jak i rzędu siewkowych (Charadriiformes); pierwszymi były "Miomancalla". Alki olbrzymie z północy przeciętnie były większe od tych z południa. Samce i samice miały podobne upierzenie, są jednak dowody na istnienie różnic w rozmiarach ciała, szczególnie dzioba i kości udowej. Grzbiet miał kolor głównie połyskliwie czarny, brzuch – biały. Szyja i nogi były krótkie, głowa i skrzydła – niewielkie. Ze względu na grubą warstwę tłuszczu niezbędną do ogrzania ciała alki olbrzymie zdawały się mieć okrągłą sylwetkę. W lecie nad okiem pojawiała się szeroka biała plama. Tęczówka miała barwę piwną lub orzechową. W zimie alki olbrzymie pierzyły się, a białą plamę nad okiem zastępował biały pasek łączący oczy. Latem broda i gardło przybierały barwę czarnobrązową, a wnętrze dzioba – żółtą. Na zimę gardło bielało. Niektóre osobniki miały mieć szare boki ciała, jednak nie jest znana częstość występowania takiej barwy lub jej powiązanie z porami roku. Dziób był duży, na końcu zagięty; liczył około 11 cm długości. Na szczęce i żuchwie obecne były białe rowki: do 7 na szczęce i 12 na żuchwie; zimą stawały się mniej liczne. Skrzydła mierzyły zaledwie 15 cm długości, zaś najdłuższe ich pióra – 10 cm. Stopy i krótkie pazury cechowała barwa czarna, błonę między palcami – czarnobrązowa. Nogi ulokowane były daleko w tyle ciała, co zapewniało siłę podczas pływania i nurkowania.
Pisklęta opisywano jako szare i pokryte puchem, jednakże ze względu na brak zachowanych okazów ich dokładny wygląd jest nieznany. Osobniki młodociane miały mniej wyżłobień na dziobie, ponadto upierzenie ich szyi było pstrokate, czarno-białe. Biała plama nad okiem nie występowała, w jej miejsce obecna była szara linia przebiegająca przez oczy (okalane białymi obrączkami ocznymi) aż pod otwory uszne.
Alki olbrzymie odzywały się między innymi niskim rechoczącym dźwiękiem i ochrypłym krzykiem. Pewien żyjący w niewoli osobnik w razie zaniepokojenia odzywał się bulgoczącym głosem. Nie są znane inne głosy alk olbrzymich; uznaje się, że były podobne do tych alki zwyczajnej, jedynie głośniejsze i głębsze.
Zasięg występowania i środowisko.
Alki olbrzymie występowały na chłodnych wodach północnego Oceanu Atlantyckiego u wybrzeży Kanady, północno-wschodniego USA, Norwegii, Grenlandii, Islandii, Wysp Owczych, Irlandii, Wielkiej Brytanii, Francji oraz Półwyspu Iberyjskiego.
Alki olbrzymie opuszczały wody Atlantyku jedynie podczas sezonu lęgowego, poza nim nawet odpoczywały na wodzie. Ich kolonie umiejscowione były na obszarze od Morza Baffina po Zatokę Świętego Wawrzyńca, dalej na obszarze północnego Atlantyku, w tym Islandii, oraz w Norwegii i Wielkiej Brytanii. Jako miejsca zakładania kolonii wybierały skaliste wyspy z opadającymi wybrzeżami, które umożliwiały im dostęp do wody. Były to dość trudne do spełnienia warunki i uważa się, że istniało nie więcej niż 20 kolonii alk olbrzymich. Miejsca rozrodu musiały również znajdować się blisko zasobnych w pokarm żerowisk i leżeć z dala od interioru, tak by nie docierały do nich drapieżniki pokroju niedźwiedzi polarnych i ludzi. Znane są lokalizacje jedynie 7 dawnych kolonii lęgowych: Papa Westray (Orkady), St Kilda u wybrzeża Szkocji, Grímsey, Eldey i współcześnie nieistniejąca Geirfuglasker u wybrzeży Islandii, Funk Island (Nowa Fundlandia) i Wyspy Magdaleny w Zatoce Świętego Wawrzyńca. Prawdopodobnie alki olbrzymie mogły też gniazdować na Cape Cod w Massachusetts. Do przełomu XVIII i XIX wieku obszary lęgowe alk olbrzymich ograniczone zostały do Funk Island, Grímsey, Eldey, Zatoki Świętego Wawrzyńca i St Kildy. Na Funk Island istniała największa znana kolonia. Po opierzeniu się piskląt alki olbrzymie migrowały zarówno na północ, jak i na południe od miejsc gniazdowania, zaś późną jesienią i zimą zwykły przemieszczać się na południe.
Były pospolite w Grand Banks w Nowej Fundlandii. Nie stwierdzono, by zapuszczały się dalej na południe niż do zatoki Massachusetts. Prace archeologiczne wykazały obecność szczątków alk olbrzymich w Nowej Anglii i południowej Hiszpanii. Szczątki alki olbrzymiej znaleziono najdalej na południe na Florydzie, gdzie mogły być obecne podczas czterech okresów: w okolicy 1000 roku p.n.e. i 1000 roku n.e. oraz w XV i XVII wieku. Niektórzy autorzy sugerowali, że kości z Florydy mogły pochodzić z handlu. Plejstoceńskie szczątki wskazują również na ich występowanie w południowej Francji, we Włoszech i na innych wybrzeżach Morza Śródziemnego.
Ekologia i zachowanie.
Alki olbrzymie nigdy nie zostały zaobserwowane i opisane przez współczesnych naukowców za czasów ich występowania, toteż znane są wyłącznie z informacji pochodzących od laików, między innymi żeglarzy, stąd ich zwyczaje są słabo poznane i trudne do opisania. Wiele informacji można wywnioskować z wiedzy dotyczącej zwyczajów blisko spokrewnionych alk zwyczajnych i z pozostałości tkanek miękkich.
Alki olbrzymie chodziły powoli, niekiedy na nierównym terenie pomagały sobie skrzydłami. Biegały niezgrabnie, krótkimi krokami, w linii prostej. Zagrażało im niewiele drapieżników, głównie były to ssaki morskie (jak orki oceaniczne) i bieliki amerykańskie. W koloniach lęgowych posilały się niedźwiedzie polarne. Wedle opisów alki olbrzymie nie miały wrodzonego lęku przed ludźmi, którym sprzyjała ich nielotność i niezgrabność na lądzie. Ludzie odławiali te ptaki dla pozyskania pokarmu, piór oraz okazów do muzeów i prywatnych kolekcji. Alki olbrzymie reagowały na dźwięki, jednak rzadko okazywały strach na sam widok czegoś. Agresywnie broniły się dziobem zarówno w koloniach lęgowych, jak i w obliczu zagrożenia czy niewoli ze strony człowieka. Uważa się, że żyły do 20–25 lat. Zimą alki olbrzymie przemieszczały się na południe w parach lub małych grupach, nie całymi koloniami.
Alki olbrzymie doskonale pływały, swoich skrzydeł używając jako siły napędowej pod wodą. Podczas pływania głowę trzymały w górze, wciągały natomiast szyję. Potrafiły przechylać się, zmieniać kierunek i obracać się pod wodą. Wiadomo, że nurkowały na głębokość do 76 m, twierdzono, że miały nurkować i do 1 km głębokości. Ze względu na potrzebę oszczędzania energii w większości nurkowały płytko. Potrafiły wstrzymywać oddech na okres do 15 minut, dłużej od fok. Duża głębokość nurkowania ograniczała konkurencję z innymi alkami. Alki olbrzymie były zdolne do przyśpieszania pod wodą i wyskakiwania na półki skalne nad wodą.
Pożywienie.
Alki olbrzymie przeważnie żerowały w wodach płytszych niż te wybierane przez inne alki, choć po sezonie lęgowym widywano je nawet 500 km od wybrzeży. Uważa się, że kooperowały przy polowaniu. Ich głównym pożywieniem były ryby, przeważnie mające 12–20 cm długości i ważące 40–50 g. Sporadycznie łapały jednak zdobycz, której długość ciała stanowiła połowę ich własnej. W oparciu o badania szczątków znalezionych na Funk Island wraz z kośćmi alki olbrzymiej oraz założenia oparte o ekologię i morfologię wywnioskować można, że najchętniej wybieraną zdobyczą były menhadeny ("Brevoortia tyrannus") i gromadniki ("Allotus villosus"). Możliwe, że polowały także na taszowate (Cyclopteridae), kury diabły ("Myoxocephalus scorpius"), dorsze ("Gadus") oraz dobijakowate (Ammodytidae), a prócz tego zjadały skorupiaki. Młode mogły żywić się planktonem, prawdopodobnie też rybami i skorupiakami zwracanymi przez rodziców.
Lęgi.
Historyczne opisy zachowań lęgowych alki olbrzymiej nie są zbyt wiarygodne. Dobieranie się w pary alki olbrzymie rozpoczynały na początku i w połowie maja. Istniało przekonanie, wedle którego łączyły się w pary na całe życie; niektórzy autorzy uważają jednak, że mogły spółkować z ptakami spoza pary, jak to bywa u alk zwyczajnych. Po dobraniu się w parę znajdowały miejsce gniazdowania w kolonii na klifie, gdzie prawdopodobnie również kopulowały. Dobrane już pary wykonywały rytuał, w którym kiwały głowami i pokazywały sobie białą plamę nad okiem, zdobienia dzioba i jego żółte wnętrze. Kolonie były bardzo gęsto obsadzone, niektóre szacunki mówią o parze na 1 m². Jeśli dołączały do nich inne gatunki alk, alki olbrzymie dominowały.
Samice składały tylko jedno jajo na rok, między końcem maja a początkiem czerwca; w razie utraty pierwszego jaja mogły znieść drugie. W latach z niedostatkiem pożywienia lęgi nie odbywały się. Pojedyncze jajo składane było na gołej ziemi, do 100 m od wybrzeża. Miało kształt owalny, przeciętnie liczyło 12,4 cm długości i 7,6 cm szerokości w najszerszym miejscu. Skorupka miała barwę od jasnożółtej po jasnoochrową, zdobiły ją zmiennie czarne, brązowe oraz szarawe plamy i linie, często skupione na szerszym końcu. Uznaje się, że ta zmienność pozwalała rodzicom na rozpoznawanie własnego jaja w kolonii. Podczas wysiadywania, w którym brały udział obydwa ptaki z pary, alki olbrzymie przybierały wyprostowaną pozycję. Wysiadywanie trwało 39–44 dni. Przeważnie klucie następowało w czerwcu, ale zdarzały się obserwacje jaj i w sierpniu.
Obydwa ptaki z pary karmiły pisklęta, które według jednego opisu porastał szary puch. Po dwóch lub trzech tygodniach młode były wystarczająco dojrzałe do opuszczenia gniazda, co zwykle czyniły w połowie lipca. Rodzice opiekowali się młodymi po opierzeniu, widywano też, jak pływały z młodymi na grzbietach. Alki olbrzymie osiągały dojrzałość płciową w wieku 4–7 lat.
Relacje z ludźmi.
Alki olbrzymie stanowiły źródło pożywienia dla neandertalczyków ponad 100 tys. lat temu, czego dowodzą dobrze oczyszczone kości odnalezione nieopodal ognisk. Malowidła mające przedstawiać alki olbrzymie odnaleziono na ścianach jaskini El Pendo (okolice Camargo, północna Hiszpania) i w jaskini Paglicci (w Apulii, w południowo-wschodnich Włoszech); liczą ponad 35 tys. lat. Malowidła naskalne mające ponad 20 tys. lat odnaleziono we francuskiej Jaskini Cosquera.
Rdzenni Amerykanie cenili alki olbrzymie jako źródło pożywienia i jako zwierzęta symboliczne. Przedstawienia tych ptaków znajdowano na kościanych naszyjnikach. Jedną osobę zmarłą w okresie od 7000 lat p.n.e. do XVIII wieku (w języku angielskim okres zwany „Maritime Archaic”) w Port au Choix (Nowa Fundlandia i Labrador) otaczało ponad 200 dziobów alk olbrzymich, co uznaje się za pozostałość płaszcza zrobionego z ich skórek, z głowami zachowanymi jako dekoracje. Blisko połowa kości ptaków znalezionych w miejscach pochówku na stanowisku w Port au Choix należała do alk olbrzymich, co wskazuje na ich duże znaczenie kulturowe w podanym okresie. Beothukowie wykorzystywali suszone żółtka jaj alki olbrzymiej do przyrządzania puddingów. Ludzie kultury Dorset także polowali na alki olbrzymie. Na Grenlandii nadmierny odłów ze strony społeczności Saqqaq doprowadził do lokalnego zmniejszenia zasięgu.
W późniejszym okresie europejscy żeglarze używali alk olbrzymich jako punktów orientacyjnych, jako że ich obecność wskazywała na zbliżanie się do nowofundlandzkich Grand Banks.
Według szacunków populację alk olbrzymich można było liczyć w milionach. Ptaki te odławiano dla mięsa, jaj i puchu co najmniej od VIII wieku. Wcześniej polowały na nie lokalne rdzenne społeczności, co udokumentowano z neolitycznych stanowisk Skandynawii i wschodniej Ameryki Północnej oraz z początku V wieku z Labradoru, gdzie pojawiały się najpewniej tylko zabłąkane osobniki. Wcześni odkrywcy, w tym Jacques Cartier, i członkowie załóg licznych statków mających dotrzeć do złota na Ziemi Baffina nie dysponowali zapasami pożywienia na drogę powrotną, stąd używali alk olbrzymich jako źródła pokarmu i przynętę podczas połowów. Niektóre okręty z późniejszych epok miały przybijać do brzegu z koloniami alk, by po opuszczeniu kładek załoga mogła zagonić na pokład setki osobników, które następnie zabijano. Część autorów podważa opisy takich praktyk i ich skuteczność. Jaja alk olbrzymich również stanowiły cenne źródło pożywienia, gdyż rozmiarem trzykrotnie przewyższały jaja nurzyków i miały duże żółtka. Żeglarze są również odpowiedzialni za zawleczenie na wyspy szczurów plądrujących gniazda.
Wymarcie.
Mała epoka lodowa mogła przyczynić się do redukcji liczebności alki olbrzymiej przez narażenie niektórych wysp na drapieżnictwo ze strony niedźwiedzi polarnych, jednak za drastyczny spadek liczebności odpowiada trzebienie kolonii dla pozyskania puchu. Do połowy XVI wieku kolonie wzdłuż europejskiego wybrzeża Atlantyku zostały niemal w całości zniszczone wskutek zabijania alk dla puchu, którym wypychano poduszki. W 1553 po raz pierwszy wprowadzono oficjalnie prawo chroniące alki olbrzymie, a w 1794 w Wielkiej Brytanii zakazano zabijania alk dla piór. W kanadyjskim mieście St. John's osoby łamiące ustanowiony w 1775 zakaz zabijania alk dla piór były publicznie chłostane, choć polowanie dla uzyskania przynęty dla ryb było nadal dozwolone. W Ameryce Północnej początkowo preferowano puch edredonowy, lecz – jako że w latach 70. XVII wieku nieomal wytępiono tam edredony – osoby pozyskujące puch zaczęły zabijać alki olbrzymie; jednocześnie spadał popyt na ich mięso, tłuszcz i użyteczność jako przynęty.
Na wyspie Funk alki olbrzymie wymarły przed 1800. Aaron Thomas służący na HMS "Boston" opisał w 1794 jak systematycznie trzebiono alki (przez autora nazywane „Penguins”) aż do ich wymarcia:
Wraz ze spadkiem liczebności alk olbrzymich wzrastał popyt na ich okazy i ich jaja, które dla zamożnych Europejczyków stały się wysoko cenionymi przedmiotami kolekcjonerskimi. Zbieracze jaj szybko zorientowali się, że jaja w obrębie kolonii są składane w różnych dniach, toteż mogą po nie powracać. Zbierali tylko jaja bez zarodków i przeważnie wyrzucali te z rozwijającym się zarodkiem.
Na wysepce Stac an Armin (St Kilda) w lipcu 1840 ostatnia widziana na Wyspach Brytyjskich alka została złapana i zabita. Trzech mężczyzn ze St Kildy złapało „garefowl”, zwrócili uwagę na małe skrzydła i dużą białą plamę na głowie. Związali ptaka i trzymali w niewoli przez trzy dni, nim nadszedł duży sztorm. Przekonani, iż ptak jest czarownicą i wywołał sztorm, zatłukli go kijem.
Ostatnia kolonia alk olbrzymich mieściła się na Geirfuglasker („Skale alki olbrzymiej”) u wybrzeża Islandii. Była to wysepka wulkanicznego pochodzenia, otoczona klifami chroniącymi ją od ludzi, jednak w 1830 po erupcji wulkanicznej została zatopiona, a ptaki przeniosły się na dostępną od jednej strony wyspę Eldey. W momencie odkrycia w 1835 tamtejsza kolonia liczyła blisko 50 osobników. Na zlecenia muzeów szybko zaczęto zabijać ptaki w kolonii. Ostatnia para, którą zastano podczas wysiadywania jaja, została zabita 3 czerwca 1844 na zlecenie kupca chcącego uzyskać spreparowane okazy. Jón Brandsson i Sigurður Ísleifsson udusili dorosłe, Ketill Ketilsson butem rozbił jajo.
Specjalizujący się w alkach olbrzymich John Wolley rozmawiał z mężczyznami, którzy zabili ostatnie osobniki, Sigurður opisał to następująco:
Międzynarodowa Unia Ochrony Przyrody (IUCN) akceptuje doniesienie o obserwacji z 1852 w rejonie nowofundlandzkich Grand Banks.
Potencjalne przywrócenie alki olbrzymiej do życia z pomocą DNA pozyskanego z okazów muzealnych wzbudziło zainteresowanie internautów. Potencjalny sposób opisali członkowie kalifornijskiej organizacji pozarządowej Revive &amp; Restore, zajmującej się zagadnieniem przywracania wymarłych gatunków. Wskazaną przez R&amp;R przeszkodą jest między innymi sama metoda, dokładnie opanowana w przypadku kur domowych, jednak bez wystarczającego powodzenia w próbach z dzikimi ptakami. Zakłada ona wykorzystywanie międzygatunkowych chimer zarodkowych linii rozrodczych i edycję niektórych genów; jest to hipotetyczne rozwiązanie, do momentu opracowania założeń projektu próba z kurą domową i dzikim gatunkiem ptaka powiodła się jedynie dwukrotnie.
Zachowane okazy.
Do czasów współczesnych dochowało się 78 spreparowanych alk olbrzymich, w większości w muzeach, oraz blisko 75 jaj i 24 kompletne szkielety. Tylko cztery okazy reprezentują ptaki w upierzeniu letnim, dwa – młodociane. Nie zachowały się okazy piskląt. Każde jajo i okaz ma własny numer. Mimo że odnaleziono tysiące kości, istnieje niewiele zachowanych szkieletów. Znane są również naturalnie zmumifikowane szczątki z Funk Island, a oczy i narządy wewnętrzne dwóch ostatnich osobników z 1844 przechowuje Muzeum Zoologiczne w Kopenhadze, część tamtejszego Muzeum Historii Naturalnej. Miejsce przechowywania skórek dwóch ostatnich osobników pozostawało nieznane przez ponad sto lat, częściowo ustalono je na podstawie badań DNA pobranego z narządów wewnętrznych ostatnich osobników i okazów muzealnych wskazanych przez Errola Fullera. Pochodziły z Übersee-Museum w Bremie, Królewskiego Instytutu Nauk Przyrodniczych Belgii, Muzeum Zoologicznego Uniwersytetu Christiana-Albrechta w Kilonii, Muzeum Historii Naturalnej w Los Angeles i Landesmuseum Natur und Mensch Oldenburg. Do DNA z narządów samca dopasowano okaz z Królewskiego Instytutu Nauk Przyrodniczych Belgii. Do DNA z narządów samicy nie dopasowano żadnego okazu, jednak autorzy przypuszczają, że może pasować do eksponatu z Cincinnati Museum Center at Union Terminal ze względu na wspólne pochodzenie z okazem z Brukseli.
Po wymarciu alki olbrzymiej znacząco zyskały na wartości jej szczątki, a aukcje okazów tych ptaków szczególnym zainteresowaniem cieszyły się w epoce wiktoriańskiej. W Wielkiej Brytanii współcześnie znajduje się 15 spreparowanych alk, co jest największą liczbą przypadającą na jedno państwo. W 1971 Narodowe Muzeum Islandii zakupiło jeden okaz za £9000, co odnotowano wówczas w Księdze rekordów Guinnessa jako najdroższego sprzedanego spreparowanego ptaka. Ceny jaj alki olbrzymiej niekiedy jedenastokrotnie przekraczały roczne zarobki wykwalifikowanego pracownika. Współcześnie nieznane jest miejsce przechowywania sześciu jaj. Kilka innych zostało przypadkowo zniszczonych. Dwa spreparowane ptaki zostały zniszczone, jeden w Moguncji podczas II wojny światowej, drugi w Museu Bocage w Lizbonie podczas pożaru w 1978.
Przedstawienia w kulturze.
Książki dla dzieci.
Alka olbrzymia jest jednym z najczęściej pojawiających się w literaturze wymarłych ptaków, znanym niemalże tak jak dront dodo. Pojawia się w wielu pozycjach literatury dziecięcej.
W powieści Charlesa Kingsleya "Wodne dzieci" ("The Water-Babies, A Fairy Tale for a Land Baby") zawarta jest historia alki olbrzymiej opowiadającej o wymarciu swojego gatunku. W "The Island of Adventure" Enid Blyton bohater udaje się na wyspę, gdzie miał widzieć kolonię tych ptaków.
Literatura.
W opowiadaniu "The Harbor-Master" Roberta W. Chambersa odkrycie ostatniej pary alk olbrzymich i próba jej ocalenia stanowi centralny element fabuły (w której zawierał się również podobny do lovecraftowskiego suspens). Po raz pierwszy ta historia ukazała się w "Ainslee's Magazine" (sierpień 1889), w nieco zmienionej formie stała się później pięcioma pierwszymi rozdziałami powieści "In Search of the Unknown" (Harper and Brothers Publishers, Nowy Jork, 1904).
James Joyce w "Ulissesie" wspomina o alce olbrzymiej w momencie zasypiania głównego bohatera. Łączy alkę olbrzymią z Ruk, mitycznym ptakiem. W satyrycznej powieści "L'Île des Pingouins" („Wyspa Pingwinów”; 1908) Anatole France opisał populację alki olbrzymiej omyłkowo ochrzczoną przez krótkowzrocznego misjonarza. W powieści historycznej "The Surgeon's Mate" Patrick O’Brian opisuje historię odławiania alki olbrzymiej przez fikcyjnego przyrodnika Stephena Maturina. Książka zawiera szczegółowe opisy wykorzystywania kolonii alk. Allan W. Eckert w "The Last Great Auk" przedstawia historię wymierania alki olbrzymiej z perspektywy ostatniego żyjącego osobnika. Wątek tego gatunku pojawia się w "Sea of Slaughter" Farleya Mowata.
Ogden Nash w krótkim wierszu "A Caution to Everybody" przestrzega ludzi przed losem alki olbrzymiej.
"Night of the Auk", wystawiana w 1956 na Broadwayu sztuka Archa Obolera, opowiada o grupie astronautów wracających z Księżyca, by odkryć, że na Ziemi rozpętała się wojna nuklearna. Oboler przez analogię przyrównuje wymarcie alki olbrzymiej z winy człowieka do wymarcia ludzi wskutek wojny nuklearnej.
Pozostałe media.
Motyw alki olbrzymiej pojawił się w balecie "Still Life at the Penguin Cafe" i piosence „A Dream Too Far” z Rockford's Rock Opera.

</doc>
<doc id="135874" url="https://pl.wikipedia.org/wiki?curid=135874" title="Skrzelonogi">
Skrzelonogi

Skrzelonogi (Branchiopoda) – skorupiaki słodkowodne. Ciało wyraźnie segmentowane – duża liczba segmentów. Odnóża liczne, dwugałęziste, służą jednocześnie do poruszania się, oddychania i do pobierania pokarmu. Żywią się odfiltrowując drobne cząstki pokarmowe (detrytus, plankton) z wody. Serce ma postać wydłużonego naczynia grzbietowego, kurczliwego, z licznymi ostiami. Układ nerwowy jest bardzo prymitywny – drabinkowy. W rozmnażaniu częste jest zjawisko partenogenezy.
Do najbardziej znanych należą: solowiec ("Artemia") i rozwielitka ("Daphnia") – będące popularnym pokarmem dla ryb akwariowych. Mniej znane są przekopnice, dziwogłówki i skrzelopływki występujące w Polsce w zbiornikach okresowych.
Systematyka.
Podgromada Phyllopoda – liścionogi
Podgromada Sarsostraca

</doc>
<doc id="135875" url="https://pl.wikipedia.org/wiki?curid=135875" title="Polska Społeczność Internetu">
Polska Społeczność Internetu

Polska Społeczność Internetu – nieistniejące obecnie stowarzyszenie, które miało w założeniach reprezentować interesy polskich internautów oraz dbać o rozwój internetu w Polsce.
Historia stowarzyszenia.
Pierwotnie PSI istniało jako nieformalna grupa administratorów serwerów i innych osób związanych z rozwojem internetu w Polsce, którzy prowadzili nieformalne dyskusje na liście dyskusyjnej, działającej na listserverze AGH, założonej w 1993. Od 1997 r. dyskusje odbywały się w Usenecie na grupie dyskusyjnej pl.org.psi, która była bramkowana w obie strony do starej listy dyskusyjnej.
Formalnie PSI jako stowarzyszenie zostało zarejestrowane w sądzie 5 lipca 1995 r. Jego pierwszym prezesem został Marek Car. Do zarządu weszli wówczas: Maciej Uhlig i Tomasz Kokowski – wiceprezesi, Rafał Maszkowski – skarbnik, Jacek Gajewski, Michał Jankowski i Szymon Sokół.
W kwietniu 1997 r., po śmierci Marka Cara, odbyło się drugie (i ostatnie) walne zgromadzenie PSI. Na prezesa został wybrany Tomasz Kokowski, zaś do zarządu weszli: Rafał Maszkowski, Dariusz Wichniewicz, Michał Jankowski, Grzegorz Brzeski, Grzegorz Sapijaszko i Maciej Śnieżek.
Koniec działalności.
Stowarzyszenie oficjalnie nie zostało nigdy rozwiązane, lecz zaprzestało całkowicie działalności na przełomie lat 1999-2000, na skutek ogólnego braku zainteresowania tą instytucją. Jej zadania przejęło Internet Society Poland – polski oddział Internet Society, który współzakładało kilku najbardziej aktywnych działaczy dawnego PSI (m.in. Jacek Gajewski, Władysław Majewski, Rafał Maszkowski, Maciej Śnieżek).
Grupa dyskusyjna pl.org.psi została ostatecznie zlikwidowana w lutym 2000.

</doc>
<doc id="135878" url="https://pl.wikipedia.org/wiki?curid=135878" title="Stanisław Brzozowski (pisarz)">
Stanisław Brzozowski (pisarz)

 
Stanisław Leopold Brzozowski, pseud. Adam Czepiel (ur. 28 czerwca 1878 w Maziarni, zm. 30 kwietnia 1911 we Florencji) – polski filozof, pisarz, publicysta i krytyk teatralny i literacki epoki Młodej Polski. Zwolennik materializmu historycznego, twórca „filozofii pracy”. Znany głównie jako autor "Legendy Młodej Polski" oraz „pierwszej polskiej powieści intelektualnej” pt. "Płomienie".
Życiorys.
Urodził się w zubożałej rodzinie szlacheckiej herbu Belina. W 1896 roku rozpoczął studia na wydziale przyrodniczym Uniwersytetu Warszawskiego, których nie ukończył, ponieważ został relegowany z uczelni za współorganizowanie protestu przeciwko wysłaniu przez niektórych profesorów depeszy gratulacyjnej z okazji odsłonięcia pomnika Michaiła Murawjowa w Wilnie. Przez krótki czas pełnił funkcję prezesa organizacji studenckiej „Bratnia Pomoc”. Na stanowisku tym dokonał defraudacji pieniędzy z kasy organizacji, za co przez sąd koleżeński został skazany na wykluczenie z organizacji młodzieżowych i utratę praw towarzyskich. Za działalność w nielegalnym towarzystwie oświatowym trafił do carskiego więzienia. Tam zachorował na gruźlicę, z którą zmagał się do końca życia. Przebywając w sanatorium w Otwocku, poznał swoją żonę Antoninę z domu Kolberg (1872–1950) – nazywaną „Antoniową” córkę Antoniego Kolberga (malarza) oraz Karoliny Matyldy Gallache (1841–1900). W 1908 został oskarżony przez Władimira Burcewa o współpracę z Ochraną, carską policją polityczną. Odbył się tzw. proces obywatelski. Przed oskarżeniem bronili Brzozowskiego m.in.: Karol Irzykowski, Ostap Ortwin i Wacław Nałkowski, Edmund Szalit oraz żona Antonina. Własnym sumptem opublikowali oni broszurę pt. "Lemiesz i szpada przed sądem publicznym". Sprawa pozostała nierozstrzygnięta. W świetle . Przypuszcza się, iż . Ze względu na pogarszający się stan zdrowia Brzozowski na stałe wyjechał za granicę. Zmarł 30 kwietnia 1911 we Florencji. Został pochowany na cmentarzu Trespiano.
Za najważniejsze jego dzieła uznaje się "Legendę Młodej Polski" (1909) oraz "Idee. Wstęp do filozofii dojrzałości dziejowej" (1910).
Twórczość.
Filozofia Brzozowskiego czerpała z myśli Marksa, Nietzschego, Bergsona, Sorela i Kanta. Przeciwstawiał się XIX-wiecznemu pozytywizmowi i utylitaryzmowi. Jako publicysta związany był z lewicą.
Brzozowski stworzył oryginalną koncepcję filozoficzną opartą na pracy. Według niego to właśnie dzięki pracy przekraczamy kantowską granicę niepoznawalności świata, zmieniając go. Zafascynowany Marksem przyjął materialistyczny sposób widzenia rzeczywistości, od początku jednak wyciągając z niego oryginalne, często odmienne od marksistowskich wnioski, np. nie podzielał marksistowskiej krytyki Kościoła. Z jego trwałości i siły wnioskując, że jego nauka i struktura wyrażają istotną prawdę człowieczeństwa, krytykował jednocześnie sobie współczesnych myślicieli katolickich jak np. Stanisława Tarnowskiego. Jakkolwiek stosunkowo wcześnie zaczął się odwoływać do nauki Kościoła, to nawrócił się na katolicyzm dopiero w ostatnich miesiącach życia. Świadectwo tego nawrócenia można znaleźć na kartach "Pamiętnika". Stopniowe zbliżanie się Brzozowskiego do Kościoła przyczyniło się do gwałtownych krytyk ze strony środowisk lewicowych, z którymi był związany.
Brzozowski nie przeciwstawiał rozwoju technologicznego i cywilizacyjnego surowej dyscyplinie moralnej, a wykazywał między nimi korelację. Za Sorelem i Proudhonem powtarzał, że "w historii naprawdę twórczymi stają się tylko te warstwy i grupy, które posiadają stanowczą i silną moralność płciową", zaś etyka płciowa jest "jedną z najbardziej zasadniczych kwestii życiowych", która "wymaga niesłychanej oględności", gdyż "łatwo jest tu bezwiednie przyczynić szkody nieobliczalne". Normy moralne Brzozowski traktował jako jeden z istotnych wytworów człowieka, służący "opanowaniu przyrody" – w tym przypadku własnych popędów
Jako krytyk literacki Brzozowski wymagał od pisarza zaangażowania w najważniejsze problemy narodu i ludzkiego społeczeństwa. Ganił wielu znanych pisarzy i poetów (m.in. Henryka Sienkiewicza) za zaściankowość umysłu. Cenił zaś i wytrwale przypominał twórczość Cypriana Kamila Norwida, jednocześnie podkreślając, że ówczesna moda na tego poetę jest zjawiskiem płytkim i omijającym najbardziej doniosłe aspekty jego twórczości, takie jak rola pracy i tworzenia w życiu ludzkim (swoją koncepcję pracy Brzozowski tworzył wyraźnie i świadomie, wzorując się na ideach Norwida).
Do myśli Brzozowskiego nawiązywali m.in.: Karol Irzykowski, Teresa Landy, Andrzej Trzebiński, Czesław Miłosz, czy Stanisław Ignacy Witkiewicz, jak też w swoich homiliach papież Jan Paweł II.
"„W literaturze polskiej XX wieku" – jak pisał Czesław Miłosz – "nie znajdzie się pisarza o takiej skali i powadze zainteresowań. Górował on umysłowo nad wszystkimi sławami swego czasu i to przesądza o jego wyjątkowej pozycji dzisiaj”".

</doc>
<doc id="135879" url="https://pl.wikipedia.org/wiki?curid=135879" title="Severus Snape">
Severus Snape

Severus „Książę Półkrwi” Snape (ur. 9 stycznia 1960, zm. 2 maja 1998) – fikcyjna postać wymyślona przez Joanne Rowling na potrzeby jej książek o Harrym Potterze. Nauczyciel w Szkole Magii i Czarodziejstwa Hogwart, opiekun domu Slytherin.
Życiorys.
Przeszłość.
Severus Snape mieszkał w dzieciństwie w mugolskim miasteczku przy ulicy Spinner’s End, zaś po drugiej stronie rzeki znajdował się dom Lily Evans – przyszłej matki Harry’ego Pottera. Odkąd zauważył, iż Lily ma predyspozycje do bycia czarownicą, nie spoczął, póki nie opowiedział jej wszystkiego, co sam wiedział o magicznym świecie – o Hogwarcie, o Ministerstwie Magii i innych sprawach związanych z magią. Zaprzyjaźnili się jeszcze przed wyjazdem do szkoły. Po jakimś czasie przyjaźń zamieniła się w jednostronną miłość. Snape, nazywany przez Lily Evans „Sev”, do końca życia zakochany był w matce Harry’ego Pottera, którego znienawidził przez to iż Harry był wybrańcem, gdyż przez to zmarła jego ukochana Lily. Natomiast pod koniec życia Snape wybaczył chłopcu.
Severus Snape był także tytułowym Księciem Półkrwi z tomu "Harry Potter i Książę Półkrwi" – nazwa ta pochodzi od nazwiska matki, czarownicy Eileen Prince (ang. "książę"), a także faktu, iż ojciec Snape’a, Tobiasz, był mugolem. W szkole zostawił po sobie podręcznik warzenia eliksirów z własnymi notatkami udoskonalającymi metody ich sporządzania. Podpisał go nadanym sobie tytułem: „Książę Półkrwi”.
Nauki w Hogwarcie pobierał wspólnie ze swoimi rówieśnikami, m.in. Syriuszem Blackiem (ojcem chrzestnym Harry’ego), Remusem Lupinem, Peterem Pettigrew, a także Jamesem Potterem (ojcem Harry’ego). Wiadomo iż Severus, jak i Huncwoci (James, Peter, Remus i Syriusz) nie pałali do siebie sympatią ponieważ chłopcy znęcali się psychicznie i fizycznie nad Severusem czego on nie mógł znieść. Stosunki Jamesa i Severusa ociepliły się kiedy James uratował Snape'a przed Remusem zamienionym w wilkołaka.
Natomiast drogi Lily i Severusa rozeszły się, gdy ta zauważyła, że Snape lubił przebywać ze zwolennikami Sam-Wiesz-Kogo oraz czarną magię, a także sam nazwał Lily „szlamą”.
Po ukończeniu szkoły dołączył do grona śmierciożerców.
Zimą 1979 roku lub wiosną 1980 roku, w Gospodzie „Pod Świńskim Łbem” Sybilla Trelawney wypowiedziała Albusowi Dumbledore przepowiednię dotyczącą Voldemorta, którą częściowo podsłuchał pod drzwiami Severus Snape.
Nie dosłyszał drugiej części, gdyż wyrzucono go z baru, ale przekazał wszystko Voldemortowi. Ten postanowił wyeliminować zagrożenie płynące od wybranego dziecka. Proroctwo dotyczyło dwóch chłopców: Nevilla Longbottoma i Harry’ego Pottera. Znając tylko pierwszą część przepowiedni i próbując zabić Pottera, nieświadomie wypełnił ją, naznaczając go "jako równego sobie". Snape zakochany w matce Harry’ego prosił Voldemorta, aby ją oszczędził i zwrócił się do Dumbledore’a po pomoc.
Potterowie wiedzieli, iż w ich otoczeniu jest zdrajca. Aby uniemożliwić mu oraz „Temu, Którego Imienia Nie Wolno Wymawiać” wejście do ich domu, w październiku 1981 roku uczynili swoim Strażnikiem Tajemnicy Petera Pettigrew. Uznali to za najlepszy wybór. Nikt by go nie szukał, był zbyt słaby oraz nic nie znaczył. Nie wiedzieli, że to właśnie on był śmierciożercą i od razu wydał ich miejsce zamieszkania Czarnemu Panu.
Po upadku Voldemorta Snape otrzymał stanowisko nauczyciela eliksirów w Hogwarcie. Dyrektor szkoły zapewnił go, że syn Lily przeżył, ma takie same zielone oczy i jest bezpieczny, ale też dodał, że Czarny Pan kiedyś powróci. By ukryć fakt współpracy Snape’a z Dumbledore’em, Severus stał się mistrzem oklumencji. To pozwalało mu zachować tajemniczość. Przyrzekł Dumbledore’owi chronić go i opiekować się nim w razie niebezpieczeństwa, ale nikt nie miał się o tym dowiedzieć.
Historia.
W Hogwarcie był opiekunem domu Slytherin i przez lata ubiegał się o posadę nauczyciela obrony przed czarną magią, jednakże otrzymywał wielokrotną odmowę. Wielu uczniów podejrzewało, że przyczyną tego jest nieufność do metod nauczania Severusa, jednakże prawda była taka, że Dumbledore zdawał sobie sprawę z rzuconej na to stanowisko klątwy. Udało mu się dopiero w sierpniu 1996 roku, w szóstym tomie ("Harry Potter i Książę Półkrwi"). Znany był z niesprawiedliwości i brutalnego sarkazmu. Wyraźnie faworyzował Ślizgonów i nie cierpiał Gryffindoru, a najbardziej Harry’ego Pottera. Nie starał się go nawet poznać. Był pewien, że jest taki sam, jak jego ojciec. Prześladował więc psychicznie młodego Pottera. Przy każdej możliwej okazji ośmieszał go, przezywał i odejmował punkty jego domowi. Jeden jedyny raz ocalił życie Harry’ego na pierwszym roku nauki, gdy podczas Quidditcha, wypowiadał przeciwzaklęcia na uroki Quirrela.
Snape miał pilnować Quirrella z polecenia Dumbledore’a.
Na początku roku szkolnego Snape dowiedział się o podróży Harry’ego i Rona latającym Fordem Anglia i zagroził im usunięciem ze szkoły. W tym samym momencie pojawili się Albus Dumbledore i Minerwa McGonagall, którzy upewniwszy się, że chłopcy są cali i zdrowi, dali im tylko ostrzeżenie i szlaban. Snape był niepocieszony tym faktem, dlatego też starał się w inny sposób uprzykrzyć życie Gryfonom, jak chociażby przeszkadzając drużynie Gryffindoru w ćwiczeniach quidditcha i pozwalając Ślizgonom ćwiczyć w tym samym czasie.
W tym roku szkolnym Severus Snape współpracował z nowym nauczycielem obrony przed czarną magią – Gilderoyem Lockhartem przy prowadzeniu Klubu Pojedynków. Poniekąd dzięki nauce Severusa na temat Eliksiru Wielosokowego na lekcjach eliksirów, jak również nauce zaklęcia Expelliarmus w czasie działania Klubu Pojedynków – Harry Potter pokonał Lockharta i uratował Ginny Weasley przed Tomem Marvolo Riddle w Komnacie Tajemnic.
Warzył dla Remusa Lupin wywar tojadowy, który pozwalał mu kontrolować siebie podczas przemiany w wilkołaka. W tym samym czasie podejrzewał Remusa o sprzyjanie zbiegowi oraz przyjacielowi z lat szkolnych, Syriuszowi Blackowi. W końcu nakrył ich jak obaj spiskują we Wrzeszczącej Chacie i próbował zaprowadzić obydwu przed oblicze dementorów, ale został oszołomiony przez Pottera. Syriusz uciekł, a Severus zemścił się i wyjawił na głos, że nowy nauczyciel jest wilkołakiem.
Nowy nauczyciel obrony przed czarną magią, Bartemiusz Crouch Junior, pod powłoką uwięzionego przez siebie Alastora Moody’ego powrócił do Hogwartu. Wrzucił kartkę z imieniem „Harry Potter” do Czary Ognia, wyłaniającej uczestników Turnieju Trójmagicznego. Snape wierzył, że Potter zrobił to sam. Natomiast Crouch/Moody oskarżał Severusa jako dawnego śmierciożercę lub Karkarowa o niecne posunięcia. Na początku roku przeszukiwał jego biuro twierdząc, że to „przywilej Aurora” i że Dumbledore wspomniał o nim. Snape był oburzony oskarżeniami Moody’ego, ale nic nie mógł zrobić. Pomimo to Snape ostrzegał dyrektora przed mrocznym znakiem na swoim przedramieniu i Karkarowa. Ten stawał się coraz bardziej wyraźny, zdradzając powrót Voldemorta do świata żywych. Po odrodzeniu Voldemorta, pod wpływem serum prawdy dostarczonego przez profesora Snape’a, Crouch opisał plan Lorda Voldemorta, jak również swoją rolę w tym planie. Dumbledore i Snape próbowali przekonać Korneliusza Knota, że czarnoksiężnik powrócił, jednakże Minister uznał te informacje za brednie. Po tych wydarzeniach Snape otrzymał od Dumbledore’a misję – miał wrócić w szeregi śmierciożerców i stać się podwójnym agentem.
W czasie roku szkolnego Snape kontynuował swoją pracę jako podwójny agent. Widziany był już w czasie wakacji letnich, gdy na Grimmauld Place 12 zdawał raport przed innymi członkami Zakonu Feniksa. Mistrz Eliksirów podczas tych wizyt nie omieszkał się naśmiewać z Syriusza, który jako uciekinier nie mógł uczestniczyć w działaniach organizacji, co frustrowało mężczyznę. Poproszony przez Dumbledore’a, pod przykrywką "korepetycji z eliksirów", nauczał Harry’ego oklumencji by ten mógł zamknąć swój umysł przed wizjami Czarnego Pana. Wyrzucił go jednak, gdy Harry zajrzał do jego myśloodsiewni i ujrzał jak James Potter znęca się nad Severusem. Sam podawał też fałszywe serum prawdy uczniom, gdy Dolores Jane Umbridge została Wielkim Inkwizytorem, a później dyrektorem Hogwartu. On też zwołał członków Zakonu Feniksa by pomogli Harry’emu w Departamencie Tajemnic Ministerstwa Magii. Tuż po klęsce Czarnego Pana i jego zwolenników tamże, Dumbledore wyznał Snape’owi, że Harry jest ostatnim horkruksem i to sam Voldemort musi zabić chłopca by Ten, Którego Imienia Nie Wolno Wymawiać mógł zostać pokonany. Gdy Dumbledore założył pierścień Marvolo Gaunta na palec i ściągnął na siebie klątwę, Snape powstrzymał jej działanie na rok.
Bohater złożył Narcyzie Malfoy Przysięgę Wieczystą, zobowiązującą go do pomocy Draconowi w wypełnieniu niebezpiecznego zadania, które powierzył mu Voldemort, czyli zabicie Dumbledore’a. Draco rozbroił Albusa, ale to właśnie hogwarcki mistrz eliksirów zabił Dumbledore’a, inicjując Bitwę na Wieży Astronomicznej, po czym zbiegł ze śmierciożercami.
To Snape podsunął Mundungusowi Fletcher sposób transportu Harry’ego z Privet Drive do Nory oraz przypadkowo trafił zaklęciem George’a Weasley, próbując osłaniać Zakon Feniksa podczas samego transportu przed śmierciożercami. Po objęciu władzy przez Śmierciożerców w Ministerstwie Magii, został dyrektorem Hogwartu. Gdy Neville Longbottom i Luna Lovegood próbowali ukraść Miecz Gryffindora, nie wysłał ich do Amycusa Carrow czy Alecto Carrow, lecz do Hagrida by pomogli mu w Zakazanym Lesie. Posłał idealną kopię miecza do Bellatrix Lestrange by umieściła go w swoim skarbcu, w Banku Gringotta. Pomógł też – na prośbę portretu Dumbledore’a – zdobyć Harry’emu Potterowi Miecz Gryffindora. Dowiedział się gdzie przebywa Potter od portretu Fineasa Nigellusa Black i tam podrzucił przedmiot oraz wysłał swojego patronusa – łanię by zwabić chłopaka. Gdy Harry wrócił do Hogwartu na ostateczne starcie, Voldemort zabił Severusa Snape’a podczas Bitwy o Hogwart, poprzez swego węża Nagini. Wierzył, iż jedynie w ten sposób może stać się prawowitym właścicielem Czarnej Różdżki. Różdżka słuchała jedynie właściciela, a był nim Draco Malfoy, który rozbroił Dumbledore’a tuż przed śmiercią. Do czasu, gdy Harry rozbroił Draco w rezydencji Malfoy’ów. Umierając, „Książę Półkrwi” przekazał swoje wspomnienia Harry’emu. Śmierć Snape’a okazała się daremna dla Voldemorta, ale ukazała Harry’emu nieprzeciętną rolę znienawidzonego nauczyciela w nieustającej walce z Tomem Marvolo Riddle oraz moc uczuć, jakimi darzył Lily Evans.
Po śmierci.
Drugie z dzieci Harry’ego Pottera i Ginny Weasley nosi imiona Albus Severus.
W wywiadach udzielonych po wydaniu "Insygniów Śmierci", Rowling wyjawiła, że portret Snape’a nie pojawił się automatycznie w galerii dyrektorów Hogwartu, gdyż opuścił on szkołę tuż przed bitwą. Harry Potter zadbał jednak później o oczyszczenie jego imienia, właściwy pochówek i umieszczenie obrazu wśród jego poprzedników. Według Rowling Potter jednak nigdy nie porozmawiał z wizerunkiem Snape’a.

</doc>
<doc id="135881" url="https://pl.wikipedia.org/wiki?curid=135881" title="Łopatonogi">
Łopatonogi

Łopatonogi (Remipedia) – gromada skorupiaków (Crustacea) opisana na podstawie okazów kopalnych Enantiopoda (dolny pensylwan). W roku 1979 odkryto pierwsze współcześnie żyjące łopatonogi. Do 2011 poznano nieco 18 gatunków żyjących obecnie. Zamieszkują one głównie Karaiby i Australię. Wszystkie współczesne gatunki są ślepe i żyją w głębokich jaskiniach wypełnionych wodą morską. Wyniki analiz filogenetycznych stawiają łopatonogi blisko sześcionogów (owadów i ich najbliższych krewnych); łopatonogi i sześcionogi mogą być kladami siostrzanymi. 
Są to zwierzęta bezbarwne. Ich wydłużone ciało składa się z głowy i korpusu zbudowanego z od 16 do 39 segmentów. Dwugałęziste odnóża pływne znajdują się po bokach każdego segmentu z wyjątkiem ostatniego. Koniec ciała zwieńczony jest furką. Na głowie leżą dwie pary dwugałęzistych czułków. Żuwaczki są asymetryczne. W końcowych częściach szczęk I pary znajdują się ujścia gruczołów. Szczęki II pary i szczękonóża stanowią narządy chwytne. 
Łopatonogi pływają "na plecach". Są drapieżne, a do zabijania ofiar używają produkowanego przez siebie jadu, który wstrzykują za pomocą przekształconych odnóży.
Systematyka.
Do łopatonogów zalicza się 2 rzędy, z których jeden jest wymarły a drugi obejmuje 3 rodziny:

</doc>
<doc id="135886" url="https://pl.wikipedia.org/wiki?curid=135886" title="Bergepanzer &quot;Tiger&quot;">
Bergepanzer &quot;Tiger&quot;



</doc>
<doc id="135888" url="https://pl.wikipedia.org/wiki?curid=135888" title="Prawo stosunków wielokrotnych">
Prawo stosunków wielokrotnych

Prawo stosunków wielokrotnych – prawo chemiczne, sformułowane przez J. Daltona w 1804 r.:
Np. siarka tworzy z tlenem tlenek siarki(IV) (SO2) i tlenek siarki (VI) (SO3): w pierwszym na 32 g siarki przypada 32 g tlenu, a drugim na 32 g siarki przypada 48 g tlenu – stosunek mas tlenu łączącego się z 32 g siarki jest równy 32 : 48 = 2 : 3.

</doc>
<doc id="135889" url="https://pl.wikipedia.org/wiki?curid=135889" title="William Henry (chemik)">
William Henry (chemik)

William Henry (ur. 12 grudnia 1775 w Manchesterze w Anglii, zm. 2 września 1836 w Pendlebury w Anglii) – brytyjski chemik i lekarz. Laureat Medalu Copleya.
Życiorys.
Był synem Thomasa Henry’ego (1734-1816), aptekarza i autora publikacji z dziedziny chemii. W 1795 rozpoczął studia medyczne w Edynburgu, uwieńczone zdobyciem tytułu doktora medycyny w 1807 roku. Z powodu słabego zdrowia przerwał pracę lekarza i poświęcił się chemii, przede wszystkim badaniom nad gazami. W 1803 odkrył prawo opisujące zależność rozpuszczalności gazu w cieczy od jego ciśnienia, nazwane prawem Henry’ego.

</doc>
<doc id="135892" url="https://pl.wikipedia.org/wiki?curid=135892" title="Prawo stosunków stałych">
Prawo stosunków stałych



</doc>
<doc id="135893" url="https://pl.wikipedia.org/wiki?curid=135893" title="Prawo Prousta">
Prawo Prousta



</doc>
<doc id="135894" url="https://pl.wikipedia.org/wiki?curid=135894" title="Zausznik">
Zausznik



</doc>
<doc id="135896" url="https://pl.wikipedia.org/wiki?curid=135896" title="Rybołowy">
Rybołowy

Rybołowy, rybołowowate (Pandionidae) – monotypowa rodzina ptaków z rzędu szponiastych (Accipitrifromes). Obejmuje jeden rybożerny gatunek, zamieszkujący niemal cały świat. Ptaki te charakteryzują się specyficzną budową nóg – skrajny palec jest zwrotny.
Systematyka.
Do rodziny należy tylko jeden rodzaj z jednym gatunkiem:
Niektórzy systematycy wyróżniają jeszcze "Pandion cristatus" (rybołów australijski) wyodrębniony z "P. haliaetus".
Filatelistyka.
Od 1934 wydano (stan na 2009) 111 znaczków pocztowych przedstawiających zarówno rybołowa zwyczajnego, jak i australijskiego. Wydały je urzędy pocztowe 66 państw, po raz pierwszy Jugosławii. W Polsce jak dotąd ukazało się 5 znaczków z wizerunkami rybołowów.

</doc>
<doc id="135898" url="https://pl.wikipedia.org/wiki?curid=135898" title="Kulony">
Kulony

Kulony (Burhinidae) – rodzina ptaków z rzędu siewkowych (Charadriiformes).
Występowanie.
Rodzina kulonów obejmuje gatunki zamieszkujące suche, piaszczyste tereny takie jak stepy i półpustynie, jednak zawsze w pobliżu zbiorników wodnych. Spotyka się je w Afryce, Europie, zachodniej, środkowej i południowej Azji, Australii oraz Ameryce Środkowej i Południowej.
Cechy charakterystyczne.
Ptaki te charakteryzują się następującymi cechami:
Systematyka.
Do rodziny należą następujące rodzaje:

</doc>
<doc id="135899" url="https://pl.wikipedia.org/wiki?curid=135899" title="Prawa Clarke’a">
Prawa Clarke’a

Prawa Clarke’a – sformułowane przez Arthura C. Clarke’a trzy prawa dotyczące technologii:
Najbardziej znane z nich jest to ostatnie, które jest często modyfikowane, np.: „Każda technologia odróżnialna od magii jest niewystarczająco zaawansowana”. W 2001 Alan Morgan strawestował trzecie prawo Clarke’a, pisząc „Każdy wystarczająco zaawansowany troll jest nieodróżnialny od prawdziwego czubka”.

</doc>
<doc id="135900" url="https://pl.wikipedia.org/wiki?curid=135900" title="Autobus szynowy">
Autobus szynowy

Autobus szynowy (potocznie szynobus) – lekki wagon silnikowy lub zespół trakcyjny o napędzie spalinowym, służący do obsługi ruchu pasażerskiego na liniach o niewielkich potokach podróżnych.
W porównaniu z tradycyjnym pociągiem (lokomotywa oraz 1–2 wagony) o podobnej pojemności charakteryzuje się większymi przyspieszeniami, mniejszym zużyciem paliwa i większymi prędkościami osiąganymi na tych samych – zwykle drugorzędnych – szlakach.
Współcześnie w Polsce autobusami szynowymi (szynobusami) określane są błędnie także ciężkie wagony spalinowe o dużych mocach i gabarytach, a także niektóre elektryczne wagony silnikowe. Model EN81 jest określany przez producenta jako „elektryczny autobus szynowy”.
Konstrukcja.
Szynobus jest zwykle pojazdem dwuosiowym o masie ok. 20 ton, z ok. 40–50 miejscami siedzącymi. Dla zwiększenia pojemności pociągu szynobusy można łączyć ze sobą. W przypadku wyposażenia w odpowiednio mocny zespół napędowy i odpowiednie sprzęgi (mechaniczny, hamulcowy, elektryczny), szynobus może ciągnąć zwykłe lub odpowiednio dostosowane do niego konstrukcyjnie (np. wyposażone w kabinę maszynisty) wagony doczepne. Sporadycznie budowane są także zespoły trakcyjne o konstrukcji typowej dla szynobusu, złożone z dwóch lub trzech wagonów (zwykle 1-2 wagony napędzane i 1 doczepny, w kabiny maszynisty wyposażone są wówczas tylko końcowe wagony).
Aby odciążyć konstrukcję szynobusu, w porównaniu z klasycznym taborem kolejowym, stosowane są szeroko elementy wykonane z tworzyw sztucznych i typowe podzespoły produkowane masowo w przemyśle samochodowym, rezygnuje się z klasycznych, masywnych urządzeń sprzęgowych (lub stosuje się sprzęgi i zderzaki o lżejszej konstrukcji).
Historia.
Pierwsze konstrukcje szynobusów powstały wraz z rozwojem motoryzacji poprzez zamianę ogumionych kół w autobusie na kolejowe koła stalowe z obrzeżami. Pojazdy takie cechowały się jednak niską trwałością ze względu na zbyt lekką konstrukcję nośną, ponadto nie zapewniały elementarnego bezpieczeństwa w przypadku kolizji z taborem kolejowym. Z tego względu dla potrzeb kolei lokalnych budowano w okresie międzywojennym przede wszystkim niewielkie wagony spalinowe, zazwyczaj dwuosiowe, o typowo kolejowej skrajni i urządzeniach sprzęgowych, z masywną ramą nośną.
Do rozwoju szynobusów powrócono z początkiem lat 50. XX wieku, gdy masowa motoryzacja zagroziła poważnie istnieniu kolei lokalnych i szukano sposobu potanienia produkcji i eksploatacji taboru kolejowego do ich obsługi. W wielu krajach europejskich powstały udane pojazdy tego typu, produkowane w setkach i tysiącach egzemplarzy, pozwalając na racjonalną i atrakcyjną dla pasażerów eksploatację lokalnych linii kolejowych (np. seria VT98 kolei niemieckich, seria 810 kolei czeskich i słowackich).
W większości krajów europejskich od lat 90. XX wieku, ze względu na dynamicznie wzrastającą popularność kolei regionalnych, przepełnienie pociągów oraz konieczność zachowania wysokich standardów bezpieczeństwa zaprzestano rozwoju konstrukcji szynobusów na rzecz nowoczesnych, wielkogabarytowych wagonów spalinowych, często wyposażonych w obniżoną podłogę dla ułatwienia obsługi niskich peronów.

</doc>
<doc id="135901" url="https://pl.wikipedia.org/wiki?curid=135901" title="Nottingham">
Nottingham

Nottingham – miasto ("city") i dystrykt ("unitary authority") w środkowej Anglii, w hrabstwie Nottinghamshire, położone nad rzeką Trent. Leży 73,2 km na północny wschód od miasta Birmingham i 177,3 km na północny zachód od Londynu. W samym mieście żyje 336 990 mieszkańców, a w otaczającej je konurbacji – 666 358 (2001). Nottingham jest wspomniana w Domesday Book (1086) jako "Snoting(e)ham/quin".
Według legendy w okolicach Nottingham miał żyć Robin Hood.
W mieście znajdują się stacja kolejowa Nottingham i dwa uniwersytety – University of Nottingham i Nottingham Trent University, gdzie studiuje odpowiednio 40 829 i 24 225 studentów.
Gospodarka.
W mieście rozwinął się przemysł włókienniczy, farmaceutyczny, maszynowy, spożywczy, odzieżowy oraz meblarski.
Transport.
Przez miasto i w jego pobliżu przebiegają autostrada M1 oraz drogi krajowe A46 i A52. Blisko miasta znajduje się międzynarodowy port lotniczy East Midlands Airport.

</doc>
<doc id="135904" url="https://pl.wikipedia.org/wiki?curid=135904" title="Depesze">
Depesze

Depesze lub depeszowcy – subkultura fanów brytyjskiej grupy muzycznej Depeche Mode, która pojawiła się w Polsce w latach 80. XX wieku. Depeszowcy nie są subkulturą według jej ściśle pojętej definicji – nie posiadają własnej ideologii, lecz jedynie własny oryginalny wygląd.
Początek powstania subkultury datuje się na rok 1985, od koncertu Depeche Mode w Warszawie. Koncert zespołu wywołał ogromne wrażenie na fanach co zaowocowało powstaniem początkowo licznych fanklubów by przekształcić się w kult grupy i ich członków. Cechą rozpoznawczą depeszowców był styl ubierania się i wyglądu wzorowany na image'u członków Depeche Mode. Noszono czarne (zwykle skórzane) kurtki, białe dżinsowe spodnie, buty na grubej podeszwie, krzyże na szyi, często także emblemat z logo zespołu. Dopełnieniem wizerunku były krótko przycięte, nażelowane włosy à la Dave Gahan (tzw. lotnisko) lub utlenione loki à la Martin Gore.
W początkach lat 90. subkultura depeszowców i fankluby istniały w całej Polsce. Obecnie spotkania fanów odbywają się na imprezach klubowych i zlotach zwanych depotekami.

</doc>
<doc id="135909" url="https://pl.wikipedia.org/wiki?curid=135909" title="Landsknechci">
Landsknechci



</doc>
<doc id="135910" url="https://pl.wikipedia.org/wiki?curid=135910" title="Emil Gotz">
Emil Gotz



</doc>
<doc id="135913" url="https://pl.wikipedia.org/wiki?curid=135913" title="Jacques Alexandre Charles">
Jacques Alexandre Charles

Jacques Alexandre Cesar Charles (ur. 12 listopada 1746 w Beaugency, zm. 7 kwietnia 1823 w Paryżu) – francuski fizyk.
Życiorys.
Sformułował prawo Charles’a oraz pierwszą wersję prawa Gay-Lussaca (zwaną też prawem Gay-Lussaca-Charles’a lub prawem Charles’a-Gay-Lussaca).
Jako pierwszy wzniósł się osobiście w wynalezionym przez siebie napełnianym wodorem balonie w dniu 1 grudnia 1783 roku, w dziewięć dni po locie balonu, z ochotnikami na pokładzie, zaprojektowanego przez braci Montgolfier.

</doc>
<doc id="135914" url="https://pl.wikipedia.org/wiki?curid=135914" title="Roman Ingarden">
Roman Ingarden

Roman Witold Ingarden (ur. 5 lutego 1893 w Krakowie, zm. 14 czerwca 1970 tamże) – polski filozof, profesor Uniwersytetu Lwowskiego (1925–1944), po wojnie profesor toruńskiego Uniwersytetu Mikołaja Kopernika (1945–1946) i Uniwersytetu Jagiellońskiego (1946–1950 i 1956–1963).
Życiorys.
Syn inżyniera hydrologa Romana Kajetana Ingardena i Witosławy z domu Radwańskiej (1854–1931). W 1911 zdał z odznaczeniem egzamin dojrzałości w C. K. Gimnazjum im. Franciszka Józefa we Lwowie. Studiował filozofię i matematykę we Lwowie i Getyndze. Doktoryzował się u Edmunda Husserla w 1918. W odrodzonej Polsce był profesorem gimnazjów w Lublinie, Warszawie i Toruniu. Habilitację uzyskał w roku 1924, co pozwoliło mu zostać docentem, a od 1933 profesorem Uniwersytetu Jana Kazimierza we Lwowie. W czasie drugiej wojny światowej przebywał głównie we Lwowie, uczestniczył w tajnym nauczaniu i pracował nad swoim głównym dziełem, pt. "Spór o istnienie świata". 
Po zakończeniu okupacji niemieckiej wykładał na Uniwersytecie Mikołaja Kopernika w Toruniu, później na Uniwersytecie Jagiellońskim w Krakowie. 
Również po przejściu na emeryturę nadal wiele publikował, brał udział w międzynarodowych kongresach, wygłaszał odczyty w Polsce i za granicą. Był członkiem Polskiej Akademii Umiejętności, członkiem rzeczywistym Polskiej Akademii Nauk (od 1958) oraz wielu zagranicznych towarzystw naukowych. Został pochowany na Cmentarzu Rakowickim w Krakowie. Opublikował łącznie 224 prace, pisał głównie po polsku i niemiecku. Wiele jego dzieł doczekało się tłumaczeń na języki obce. Dokonał kilku przekładów na język polski (m.in. "Krytyki czystego rozumu" Immanuela Kanta). Pozostawił bogatą spuściznę rękopiśmienną.
1 lipca 1919 ożenił się z lekarką Marią Adelą Józefą Pol (1889–1978). Mieli trzech synów: Romana Stanisława (1920-2011), Jerzego Kazimierza (1921–1949) i Janusza Stefana (1923-2005). Korespondował z Edytą Stein, późniejszą świętą.
Został pochowany na Cmentarzu Rakowickim w Krakowie (kwatera HB-wsch-gr. Ingardenów).
Poglądy.
Głównym przedmiotem badań Ingardena były zagadnienia z epistemologii, ontologii i estetyki. Był także autorem kilku prac z zakresu aksjologii, antropologii filozoficznej i filozofii języka. Mistrzem i nauczycielem Ingardena był twórca fenomenologii – Edmund Husserl. Badania filozoficzne przeprowadzone przez Ingardena często krytycznie nawiązują do analiz Husserla. Jednak w odróżnieniu od swojego mistrza Ingarden na gruncie epistemologii argumentował za realizmem, a w ontologii, w celu rozstrzygnięcia sporu dotyczącego sposobu istnienia świata danego nam w percepcji, wyróżniał i analizował następujące sposoby istnienia: realny (przedmioty trwające w czasie, procesy, zdarzenia), idealny, intencjonalny i absolutny.
Główne dzieła.
Ingarden publikował po polsku i niemiecku, często zaczynając od tego drugiego języka. Część jego pism wydano pośmiertnie.
Ingarden jest też autorem hasła o Edmundzie Husserlu w Encyklopedii PWN.
Upamiętnienie.
W 1991 ustanowiono w Krakowie ulicę Romana Ingardena.
Uchwałą Sejmu RP VIII kadencji z 13 czerwca 2019 zdecydowano o ustanowieniu roku 2020 Rokiem Romana Ingardena. Patronom roku 2020 poświęcono wydanie specjalne Kroniki Sejmowej.

</doc>
<doc id="135916" url="https://pl.wikipedia.org/wiki?curid=135916" title="Prawo Charles’a">
Prawo Charles’a

Prawo Charles’a ("Charles’a prawo objętości") – termodynamiczne równanie stanu gazu.
Treść prawa:
Ciśnienie gazu formula_1 w stałej objętości zwiększa się o stały ułamek ciśnienia tego gazu zmierzonego w temperaturze 0 °C przy wzroście temperatury o 1 °C:
lub
gdzie:
Prawo to zostało sformułowane przez francuskiego fizyka Jacques’a Charles’a. Podobne prawo dla objętości gazu jest efektem doświadczeń zapoczątkowanych przez Charles’a w 1787 r., sformułowane zostało prawidłowo w 1802 r. przez Josepha Gay-Lussaca i jest obecnie znane jako prawo Gay-Lussaca.
Prawo Charles’a było wykorzystane wraz z innymi prawami gazowymi do sformułowania najbardziej ogólnego równania stanu gazu doskonałego, zwanego równaniem Clapeyrona. Z równania Clapeyrona otrzymuje się od razu:
gdzie:
Prawo Charles’a jest spełniane w pełni jedynie przez gaz doskonały, natomiast przez gazy rzeczywiste jedynie w przybliżeniu. Dla dostatecznie niskich ciśnień jest spełniane nawet dla par cieczy.

</doc>
<doc id="135918" url="https://pl.wikipedia.org/wiki?curid=135918" title="Prawo Gay-Lussaca">
Prawo Gay-Lussaca



</doc>
<doc id="135919" url="https://pl.wikipedia.org/wiki?curid=135919" title="Raul Gonzalez">
Raul Gonzalez



</doc>
<doc id="135920" url="https://pl.wikipedia.org/wiki?curid=135920" title="Prospekt">
Prospekt

łac. "prospectus" – widok, widoczność

</doc>
<doc id="135921" url="https://pl.wikipedia.org/wiki?curid=135921" title="Raul">
Raul

"Przydomek Raul nosiło lub nosi kilku piłkarzy, m.in.":

</doc>
<doc id="135922" url="https://pl.wikipedia.org/wiki?curid=135922" title="Michał Okurzały">
Michał Okurzały

Michał Okurzały (ur. 28 kwietnia 1919 w Białym Potoku, zm. 2 sierpnia 1944 w rejonie wsi Głusiec) – członek Związku Strzeleckiego, kapral ludowego Wojska Polskiego, uczestnik II wojny światowej.
Życiorys.
Michał Okurzały pochodził z patriotycznej rodziny mieszkającej na Podolu. Podczas II wojny światowej, w październiku 1940 roku powołany został do Armii Czerwonej, w grudniu 1942 roku przeniesiono go w okolice Stalingradu, gdzie wziął udział w obronie miasta. W 1943 roku zgłosił się do ludowego Wojska Polskiego formowanego w ZSRR, w obozie nad Oką. Uczestniczył w bitwie pod Lenino, jako radiotelegrafista w kompanii łączności 2 pułku piechoty 1 Dywizji Piechoty im. Tadeusza Kościuszki. Po bitwie pod Lenino służył jako łącznościowiec w baterii dział 76 mm 2 pułku piechoty. Michał Okurzały zginął bez wieści w czasie forsowania Wisły w rejonie Górnego Dęblina, a jego miejsce pochówku jest do dziś nieznane. 
Pułkownik w stanie spoczynku Jerzy Lewandowski był świadkiem śmierci Okurzałego. Latem 1944 roku podczas forsowania Wisły pod Dęblinem przez siły 2 pułku piechoty na przyczółku w rejonie wsi Głusiec kierował ogniem polskiej artylerii poprzez radiostację. Okrążony przez Niemców, widząc śmierć kolegów, nie poddał się, lecz skierował ogień na siebie. Zginął, a wraz z nim wielu wrogów. Pułkownik Lewandowski (wówczas również telegrafista w sztabie) znał Okurzałego osobiście i słyszał jego ostatnią rozmowę z dowódcą: „Niemcy nas okrążyli. Atakują ze wszystkich stron. Bijcie na mnie! Niech żyje Polska!”.
Upamiętnienie.
Imię Michała Okurzałego nosi (nosiło) kilka szkół (między innymi szkoły podstawowe w Tąpkowicach, Zagórowie i Zajezierzu) oraz ulice w wielu polskich miastach.
2 sierpnia 1966 roku Minister Obrony Narodowej nadał imię szeregowego Michała Okurzałego 2 Ośrodkowi Rozpoznania Radioelektronicznego w Przasnyszu.

</doc>
<doc id="135925" url="https://pl.wikipedia.org/wiki?curid=135925" title="Czechosłowacka Nowa Fala">
Czechosłowacka Nowa Fala

Czechosłowacka Nowa Fala (cz. "československá nová vlna") – formacja artystyczna złożona z czechosłowackich reżyserów i scenarzystów filmowych, których debiuty przypadły na lata 60. XX wieku. Do najbardziej znanych osób zaliczających się do tej grupy należą między innymi Miloš Forman, Věra Chytilová, Ivan Passer, Jaroslav Papoušek, Pavel Juráček, Jiří Menzel, Jan Němec, Jaromil Jireš, Evald Schorm, Vojtěch Jasný. Za pierwsze dzieło czechosłowackiej Nowej Fali uchodzi film "Słonko w sieci" słowackiego reżysera Štefana Uhera z roku 1962. Charakterystyczne dla filmów z okresu Nowej Fali były długie, często improwizowane dialogi, czarny humor oraz zatrudnianie naturszczyków.
Początek czechosłowackiej Nowej Fali przypadł na okres, kiedy wyłonili się pierwsi studenci w praskiej szkole filmowej FAMU, Inspiracją dla nich była przede wszystkim francuska Nowa Fala, mieli też oni w dekadzie lat 60. większe możliwości ekspresji twórczej aniżeli filmowcy w poprzednim dziesięcioleciu. W ciągu paru lat debiutowało kilka wyraźnych i bardzo ważnych osobistości w świecie czechosłowackiej kinematografii. Za koniec czechosłowackiej Nowej Fali przyjmuje się brutalne stłumienie Praskiej Wiosny przez wojska Układu Warszawskiego w 1968 roku oraz następujący potem okres „normalizacji”, w wyniku którego zaostrzono cenzurę i aż do 1989 roku zabroniono wyświetlać późne filmy nurtu (np. "Skowronki na uwięzi" Menzla).

</doc>
<doc id="135928" url="https://pl.wikipedia.org/wiki?curid=135928" title="Św. Bernard">
Św. Bernard



</doc>
<doc id="135929" url="https://pl.wikipedia.org/wiki?curid=135929" title="Kwas malonowy">
Kwas malonowy

Kwas malonowy, kwas propanodiowy, – organiczny związek chemiczny z grupy kwasów dikarboksylowych. Jego sole i estry są nazywane malonianami. Jego nazwa pochodzi od łacińskiego słowa "" oznaczającego „jabłko”. Posiada własności silnie drażniące skórę i błony śluzowe. Jego moc jest zbliżona do mocy kwasu octowego.
Po podgrzaniu do 150 °C następuje jego dekarboksylacja do kwasu octowego i dwutlenku węgla.
Odwadniając kwas malonowy otrzymuje się podtlenek węgla.
Otrzymywanie.
Kwas malonowy można otrzymać z kwasu octowego:
Kwas octowy chloruje się do kwasu chlorooctowego. Tworzy się sól sodową za pomocą węglanu sodu, która następnie reaguje z cyjankiem sodu tworząc sól sodową kwasu cyjanooctowego w reakcji substytucji nukleofilowej. Grupą nitrylową hydrolizuje się za pomocą wodorotlenku sodu do malonianu sodu, który po zakwaszeniu tworzy kwas malonowy.
Patologia.
Kwas malonowy występuje naturalnie w organizmie człowieka i bierze udział w biosyntezie lipidów. Jeśli podwyższonemu stężeniu kwasu malonowego towarzyszy podwyższone stężenie kwasu metylomalonowego, może to świadczyć o chorobie genetycznej spowodowanej mutacją w genie ACSF3 – złożonej kwasicy malonowej i metylomalonowej (CMAMMA, z ). Obliczając stosunek kwasu malonowego do metylomalonowego w osoczu krwi, CMAMMA można odróżnić od klasycznej kwasicy metylomalonowej.
Zastosowania.
Kwas malonowy i jego pochodne mają szerokie zastosowanie w przemyśle do produkcji leków, witamin, barwników, klejów, substancji zapachowych, a także w agrochemii. Może być użyty do wprowadzania fragmentu kwasu octowego w łagodnych warunkach w drodze kondensacji Knoevenagela, po której następuje dekarboksylacja. Jako przykład można podać preparatykę kwasu cynamonowego wykorzystywanego do produkcji niesteroidowego leku przeciwzapalnego – acemetacyny. Substancję aromatyczną γ-nonanolakton można także wytworzyć w kondensacji Knoevenagela z kwasu malonowego i heptanalu (heptanaldehyd), a następnie domknięcia pierścienia.
Jego ester dietylowy jest wykorzystywany w syntezie organicznej.
Warto wspomnieć, że kwas malonowy jest jednym ze składników służących do przeprowadzenia widowiskowej reakcji chemicznej z oscylacjami stężenia składników (reakcja Biełousowa-Żabotyńskiego)

</doc>
<doc id="135930" url="https://pl.wikipedia.org/wiki?curid=135930" title="Bolesław Adamowicz">
Bolesław Adamowicz



</doc>
<doc id="135931" url="https://pl.wikipedia.org/wiki?curid=135931" title="Józef Adamowicz">
Józef Adamowicz



</doc>
<doc id="135932" url="https://pl.wikipedia.org/wiki?curid=135932" title="Lincoln (Anglia)">
Lincoln (Anglia)

Lincoln – miasto i dystrykt w Wielkiej Brytanii, w środkowowschodniej Anglii, ośrodek administracyjny hrabstwa Lincolnshire, położone nad rzeką Witham. Leży 50,8 km od miasta Nottingham i 193,3 km od Londynu. Lincoln jest jednym z trzech najstarszych miast angielskich, tutaj rzymska armia wybudowała między 50 a 60 r. n.e. bastion dla legionu "IX Hispana". Dziś Lincoln to ważny ośrodek administracyjny, edukacyjny (uniwersytet) i usługowy z różnorodnym przemysłem (także branży nowych technologii). Miasto jest także popularnym miejscem odwiedzin turystów, szczególnie z racji średniowiecznej katedry ("Lincoln Cathedral") oraz zamku ("Lincoln Castle").
Dzielnice:
W mieście znajduje się stacja kolejowa Lincoln.
Etymologia.
Pierwotna nazwa pochodzi z czasów celtyckich, kiedy brytańscy mieszkańcy nazywali swoją osadę "Lindon" "staw, zalew", co miało się być może odnosić do jeziora Brayford (patrz etymologia Dublina, z celtyckiego "dubh linn" "czarny staw"). Po podbiciu tej części Brytanii przez Rzymian w 48 roku celtycka forma "Lindon" została zlatynizowana na "Lindum" i dodano do niej określenie "Colonia", kiedy osadę przemieniono na osiedle dla armijnych weteranów. Za czasów anglosaskich łacińskie "Lindum Colonia" zostało skrócone do staroangielskiego "Lincylene". Lincoln jest wspomniane w Domesday Book (1086) jako "Lincolia(e)".
Historia.
Miasto w czasach rzymskich liczyło 5 tysięcy mieszkańców.

</doc>
<doc id="135933" url="https://pl.wikipedia.org/wiki?curid=135933" title="Louis-Joseph Gay-Lussac">
Louis-Joseph Gay-Lussac



</doc>
<doc id="135934" url="https://pl.wikipedia.org/wiki?curid=135934" title="Prawo stosunków objętościowych">
Prawo stosunków objętościowych

Prawo stosunków objętościowych, prawo Gay-Lussaca – prawo chemiczne sformułowane przez Josepha Gay-Lussaca w 1808 roku, zgodnie z którym:
Prawo to zostało później wykorzystane przez Amedeo Avogadra do sformułowania hipotezy znanej obecnie jako prawo Avogadra.

</doc>
<doc id="135935" url="https://pl.wikipedia.org/wiki?curid=135935" title="Single System Image">
Single System Image

SSI – Single System Image (jednolity obraz systemu) – rodzaj klastra komputerowego, w którym użytkownik widzi węzły klastra jako jeden system. Przykładem takich systemów są m.in. OpenSSI, MOSIX, openMosix. Koncepcja przeważnie kojarzona z Rozproszonym Systemem Operacyjnym, ale pojedynczy jednolity obraz systemu może być stosowany z bardziej przyziemnych powodów, jak na przykład zarządzanie procesami, które może być osiągnięte poprzez stosowanie dodatkowej warstwy oprogramowania, ponad obrazami konwencjonalnych systemów uruchamianych na poszczególnych węzłach.Zainteresowanie SSI wynika z założenia, że tego typu klastry mogą być łatwiejsze w użytku i administrowaniu, niż bardziej wyspecjalizowane.
Różne systemy SSI mogą udostępniać bardziej lub mniej złożoną formę iluzji pojedynczego systemu.
Możliwości systemów SSI.
Różne systemy SSI, w zależności od ich przeznaczenia, udostępniają wybrane funkcjonalności.
Migracja Procesów.
Wiele systemów SSI udostępnia mechanizmy migracji procesów. Proces może zostać uruchomiony na jednym węźle i zostać przeniesiony na inny, na przykład w wyniku działania mechanizmów balansowania zasobów albo powodów związanych z ich administrowaniem, na przykład. Jednocześnie z przeniesieniem procesu na inny węzeł, przykładowo IPC, mogą zostać przeniesione z nim również zasoby.
Mechanizm punktów kontrolnych procesów.
Niektóre systemy SSI dopuszczają stosowanie checkpointing- mechanizmu punktów kontrolnych w uruchomionym procesie, pozwalając na zapisywanie jego aktualnego stanu z możliwością ponownego przywołania go w przyszłości.
Checkpointing może być rozważany jako rodzaj migracji procesu pomiędzy węzłami, poprzez wykonanie jego obrazu w ramach mechanizmu punktów kontrolnych na jednym węźle i odtworzenia jego stany na innym węźle. Alternatywnie Checkpointing może być rozważany jako "migracja na dysk".
Jednolita przestrzeń procesu.
Wybrane systemy SSI wprowadzają iluzję jakoby wszystkie procesy były uruchomione na jednej maszynie, dzięki czemu narzędzia zarządzania procesami (np. "ps", "kill" na systemach typu Unix) działają na wszystkich procesach w klastrze.
Jednolity system plików.
Większość systemów SSI wprowadza Jednolity Systemu Plików. Może być to osiągnięte poprzez stosowanie serwerów NFS, współdzielonych pamięci masowych lub nawet replikację plików.
Zaletą jednolitego systemu plików jest to, że procesy uruchomione na dowolnym węźle posiadają dostęp do wszystkich danych bez ograniczeń. Jeśli klaster udostępnia migrację procesów, jednolity system plików umożliwia bezpośredni dostęp do plików przechowywanych w węźle, gdzie proces był uruchomiony przed migracją.
Wybrane systemy umożliwiają równoległe z jednolitym systemem plików stosowanie struktur nieujednoliconych, właściwych dla danego węzła, np. HP TruCluster udostępnia "context dependent symbolic link" (CDSL) który wskazuje na różne pliki w zależności od tego który węzeł próbuje uzyskać do nich dostęp. To może być niezbędne w przypadku zarządzania klastrami heterogenicznymi, gdzie nie wszystkie węzły posiadają tę samą konfigurację.
Jednolita przestrzeń I/O.
Niektóre systemy SSI umożliwiają dostęp do urządzeń wejścia/wyjścia (np. taśmy, dyski, linie transmisyjne itp) właściwych dla danych węzłów, przez inne węzły. Mogą występować pewne ograniczenia w typie dostępu do danego urządzenia (Na przykład OpenSSI nie może węzłom montować dysków innych węzłów).
Jednolita przestrzeń IPC.
Różne systemy SSI pozwalają procesom z różnych węzłów komunikować się za pomocą mechanizmów komunikacji między procesowej (inter-process communications mechanisms), tak jakby były one uruchomione na tej samej maszynie. W niektórych systemy SSI dotyczy to nawet współdzielonej pamięci (shared memory) (może być osiągnięte z Software Distributed shared memory).
W większości przypadków komunikacja między procesowa (IPC) będzie wolniejsza niż pomiędzy procesami uruchomionymi na tej samej maszynie, zwłaszcza w przypadku współdzielonej pamięci, dlatego w celu redukcji tego zjawiska, niektóre systemy SSI stosują nawet specjalne urządzenia.
Adresy IP klastra.
Niektóre systemy SSI wprowadzają adresy klastra "cluster address", pojedyncze adresy widoczne poza klastrem, które mogą być wykorzystywane do komunikowania się z klastrem tak jakby był na tej samej maszynie. To może być wykorzystywane przy load balancing'u i jego odwołaniach przychodzących, które można przekierować do mniej obciążonych węzłów, lub przy redundancji, podczas przenoszenia węzła z jednej maszyny na drugą, podczas opuszczania lub przyłączania się węzła do klastra, co często jest powodem do crashu systemu.

</doc>
<doc id="135936" url="https://pl.wikipedia.org/wiki?curid=135936" title="Reakcja Dielsa-Aldera">
Reakcja Dielsa-Aldera

Reakcja Dielsa-Aldera – reakcja chemiczna polegająca na skoordynowanej cykloaddycji podstawionego alkenu do sprzężonego dienu. Produktem tej reakcji jest węglowodór cykliczny (np. cykloheksen). Reakcja ta w podwyższonych temperaturach, w fazie gazowej zachodzi spontanicznie bez potrzeby stosowania katalizatorów.
Nazwa reakcji pochodzi od nazwisk niemieckich chemików: Otto Dielsa i Kurta Aldera, którzy po raz pierwszy opisali ją w 1928 roku. Ponieważ nowo opisana reakcja okazała się być niezwykle użyteczną w syntezie organicznej obydwaj badacze zostali w 1950 roku uhonorowani Nagrodą Nobla z chemii. 
Przebieg reakcji.
Reakcja ta zaliczana jest do szerszej grupy procesów chemicznych, nazywanych reakcjami pericyklicznymi. Typ reakcji pericyklicznej, w którym dochodzi do powstania pierścienia to cykloaddycja. Istnieje wiele rodzajów cykloaddycji, jednym z najbardziej rozpowszechnionych typów (do których należy m.in. reakcja Dielsa-Aldera) to cyckloaddycje [4 + 2], których kluczowym etapem jest skoordynowanie oddziaływanie dwóch elektronów π jednego substratu i czterech elektronów π drugiego. Reakcje te są względnie łatwe do przeprowadzenia, ze względu na to, że ich stan przejściowy jest tworzony przez układ sześciu elektronów π które tworzą przejściowo strukturę aromatyczną, która obniża energię aktywacji całego procesu. W porównaniu z nimi reakcje cykloaddycji 2+2 (dwóch alkenów) i 4+4 (dwóch dienów) zachodzą znacznie trudniej z powodu braku możliwości tworzenia się układów aromatycznych w kluczowym etapie.
Dien.
W reakcji mogą brać udział dieny o różnorodnym szkielecie węglowym, zarówno cyklicznym jak i acyklicznym, większość grup funkcyjnych nie przeszkadza w przebiegu reakcji. Jedynym poważnym ograniczenie stereochemicznym jest konieczność występowania dienu w konformacji s-cis. Z tego powodu związki występujące permanentnie w tej konformacji, takie jak dieny cykliczne są wyjątkowo reaktywne.
Dienofil.
Typowe dienofile biorące udział w reakcji DA posiadają co najmniej jedną grupę wyciągającą elektrony sprzężoną z alkenem. Ponadto aktywny dienofil powinien mieć wiązanie podwójne sprzężone przykładowo z grupą karbonylową lub układem aromatycznym. Mniej aktywne dienofile mogą zostać aktywowane przez kwas Lewisa np. pentachlorek niobu (NbCl5) lub chlorek cynku (ZnCl2). 
Ponadto możliwe jest wykorzystanie dienofilów zawierających heteroatomy takich jak tioketony i selenoketony. Iminy stanowią substraty w reakcja Aza Dielsa-Aldera, natomiast grupa karbonylowa bierze udział w reakcji Okso Dielsa-Aldera.
Stereochemia reakcji.
W przypadku asymetrycznie podstawionych dienów i dienofili preferowane jest podstawienie w pozycji -para i -orto względem pozycji -meta. Nazwy tych położeń stanowią nawiązanie do orientacji podstawników w pierścieniu aromatycznym benzenu. W wielu przypadkach preferencje względem wzajemnej pozycji reagentów mogą zostać wytłumaczone przy użyciu teorii orbitali granicznych. Najczęściej dien posiada grupę oddającą elektrony natomiast dienofil posiada grupę wyciągającą elektrony. Najsilniejsze interakcje pomiędzy orbitalami reagentów występują w przypadku orbitalu HOMO dienu i orbitalu LUMO dienofila. Atomy węgla mające największy udział w tych orbitalach granicznych będą formowały nowe wiązania i miały decydujący wpływ na strukturę powstającego produktu. 
Ponadto duże znaczenie mają ładunki cząstkowe zlokalizowane na określonych atomach węgla reagentów. W większości przypadków atomy węgla posiadające ładunki o przeciwnych znakach przyciągają się wzajemnie, determinując tym samym geometrię produktu.
Reakcja retro Dielsa-Aldera.
Ze względu na stosunkowo niską energię aktywacji, reakcja Dielsa-Aldera bardzo często zachodzi w warunkach równowagowych i dlatego w wielu przypadkach bardzo łatwo można odwrócić jej kierunek. Reakcja zachodząca w odwrotnym kierunku nazywana jest procesem retro-Dielsa-Aldera i jest często obserwowana podczas pomiarów za pomocą spektrometrii mas, gdzie analizowane związki, będące produktami reakcji Dielsa-Aldera ulegają ponownej konwersji do substratów. Innym przykładem reakcji retro-Dielsa-Aldera jest reakcja Rickerta-Aldera:
Dzięki zachodzeniu rearomatyzacji powstałe produkty są stabilne termodynamicznie dlatego nie obserwuje się zachodzenia procesu w odwrotną stronę.
Zastosowania.
Podstawowym zastosowaniem tej reakcji jest synteza złożonych związków cyklicznych i bicyklicznych. Reakcja retro-Dielsa-Aldera jest natomiast stosowana do syntezy prostych cyklodienów (np. cyklopentadienu) z naturalnie występujących węglowodorów bicyklicznych. Służyła ona niegdyś jako dowód na określoną strukturę złożonych węglowodorów cyklicznych występujących w naturze.
Należy wspomnieć, że mimo upływu długiego czasu od odkrycia tej reakcji nadal jest ona jedną z najważniejszych i najczęściej stosowanych reakcji w chemii organicznej.
Asymetryczna reakcja Dielsa-Aldera.
W stereoselektywnych wersjach reakcji Dielsa-Aldera zachodzi preferencyjne formowanie się jednego z enancjomerów. Często stosowanym rozwiązaniem jest synteza asymetryczna z wykorzystaniem organokatalizy. W wielu przypadkach wykorzystywane są katalizatory oparte na szkielecie imidazolu.
Kwasy Lewisa, takie jak AlCl3, ZnCl2, też mogą być wykorzystywane do stereoselektywnej wersji reakcji DA. Dzięki ich obecności dienofil staje się bardziej elektrofilowy, przez co wykazuje większą reaktywność, ponadto często katalizowana w ten sposób reakcja cechuje się znaczną stereoselektywnością.

</doc>
<doc id="135937" url="https://pl.wikipedia.org/wiki?curid=135937" title="Shunryū Suzuki">
Shunryū Suzuki

 – japoński mnich buddyjski, nauczyciel zen w tradycji "sōtō".
Suzuki spopularyzował buddyzm zen w Stanach Zjednoczonych, zwłaszcza w San Francisco, dokąd przybył z Japonii w 1959 roku. Był jednym z wpływowych mistrzów zen, a jego nauczanie w znacznym stopniu przyczyniło się do wzrostu zainteresowania buddyzmem zen w świecie Zachodu.
Urodził się jako syn opata małej świątyni Shōgan-ji, Butsumona Sogaku Suzukiego, w Hiratsuce, w prefekturze Kanagawa. Od dwunastego roku życia studiował zen i sprawował różne funkcje w wielu klasztorach w Japonii, wliczając w to dwa najważniejsze klasztory zen sōtō: Eihei-ji i Sōji-ji.
Początek jego pobytu w Ameryce zbiegł się z rozkwitem zainteresowania buddyzmem wśród bitników. Poranne zazen prowadzone przez Suzukiego w Amerykańskiej Akademii Studiów Azjatyckich przyciągały na fali tej mody licznych uczestników. Z czasem te początkowo improwizowane i krótkotrwałe sesje przerodziły się w regularne medytacje, a to z kolei dało początek "San Francisco Zen Center".
Zostawił jednak po sobie jedną z najsłynniejszych książek o buddyzmie, "Zen Mind, Beginner's Mind." Powstała jako zapis jego wykładów, początkowo spisanych przez Marian Derby, później poprawianych przez samego Suzuki i kilku innych uczniów. "D"ruga książka nosi tytuł: "Not Always So: Practicing the True Spirit of Zen".
"Umysł początkującego", który zainteresował Suzukiego w jego zachodnich studentach, to możliwość postrzegania rzeczywistości w sposób świeży, nieukierunkowany wcześniejszymi doświadczeniami; to prawdziwa czystość i autentyczność, którą cechują się osoby początkujące. Cała sztuka, zdaniem Suzukiego, polega na tym, żeby nie starać się zrozumieć, a utrzymać stan pierwotnej ciekawości i otwartości.

</doc>
<doc id="135938" url="https://pl.wikipedia.org/wiki?curid=135938" title="Reakcja Friedela i Craftsa">
Reakcja Friedela i Craftsa



</doc>
<doc id="135939" url="https://pl.wikipedia.org/wiki?curid=135939" title="Naczynie">
Naczynie

Naczynie – przedmiot użytkowy lub element anatomii, który w zależności od przeznaczenia służy do przechowywania, transportu lub przygotowywania różnego rodzaju produktów lub substancji:

</doc>
<doc id="135940" url="https://pl.wikipedia.org/wiki?curid=135940" title="Reakcja przyłączania">
Reakcja przyłączania



</doc>
<doc id="135944" url="https://pl.wikipedia.org/wiki?curid=135944" title="Szczudłak zwyczajny">
Szczudłak zwyczajny

Szczudłak zwyczajny, szczudłak ("Himantopus himantopus") – gatunek średniej wielkości ptaka brodzącego z rodziny szczudłonogów (Recurvirostridae), zamieszkujący wszystkie kontynenty oprócz Antarktydy. Nie jest zagrożony wyginięciem.
Systematyka i występowanie.
Występowanie w zależności od podgatunku:
Jest to ptak, który ma jeden z najrozleglejszych zasięgów występowania. W jego środkowych strefach jest osiadły lub koczujący. W XX wieku rozszerzył swój zasięg bardziej na północ. Długo utrzymujące się susze nad Morzem Śródziemnym powodują inwazje tych ptaków do Europy Środkowej i zasiedlenia kolejnych par lęgowych.
Systematyka w obrębie kompleksu "Himantopus himantopus" jest skomplikowana i każdy z powyższych podgatunków (z wyjątkiem nominatywnego) jest przez niektórych naukowców uważany za odrębny gatunek.
Środowisko.
Otwarte brzegi jezior, zarówno słodkich jak i słonawych czy słonych, pola ryżowe i słone łąki. Najliczniejszy na stepach i półpustyniach. Przebywa nad płytkimi wodami, gdzie brzegi są porośnięte niewysoką roślinnością.
Pożywienie.
Owady wodne oraz lądowe, skorupiaki, robaki, pajęczaki, kijanki, małe ryby i mięczaki. Żeruje na płyciznach, wchodząc po brzuch do wody.
Status i ochrona.
IUCN klasyfikuje szczudłaka jako gatunek najmniejszej troski (LC, "Least Concern"). Liczebność światowej populacji, według szacunków organizacji Wetlands International z 2015 roku, mieści się w przedziale 450–780 tysięcy osobników. Globalny trend liczebności populacji uznawany jest za wzrostowy; populacja europejska, według szacunków BirdLife International z 2015 roku, jest stabilna.
Na terenie Polski gatunek ten jest objęty ścisłą ochroną gatunkową.

</doc>
<doc id="135946" url="https://pl.wikipedia.org/wiki?curid=135946" title="Florentino Perez">
Florentino Perez



</doc>
<doc id="135949" url="https://pl.wikipedia.org/wiki?curid=135949" title="Zabory">
Zabory

Zabory (ziemia zaborska, kasz. "Zabòrë") – historyczna nazwa południowej części Kaszub.
Nazwa odnosi się do ziem położonych "za borami (Tucholskimi)", patrząc z dawnych ośrodków władzy i administracji świeckiej i duchowej (np. Gdańska). Historycznie ziemia zaborska obejmowała tereny starych parafii Brusy, Wiele i Czersk. Z czasem nazwa objęła także granicę parafii Swornegacie. Dzisiaj, w sensie etnograficznym, do Zaborów zalicza się także okolice Dziemian i Lipusza. Mieszkańców ziemi zaborskiej nazywa się Zaborakami lub Krebanami (spotykane także formy: Krubanie, Krëbanë, Krubacze).
W znanych dokumentach nazwa "Ziemia Zaborska" po raz pierwszy pojawia się w dokumencie wystawionym przez księcia Polski i Pomorza Władysława I Łokietka z dnia 24 czerwca 1299 w Gnieźnie. W dokumencie tym Władysław nadał Mikołajowi Jankowicowi z rodu Zarembów, wojewodzie (palatynowi) kaliskiemu (poprzednio, w latach 1287–1299 wojewoda pomorski), prawo prowadzenia sądów w kasztelaniach Raciąż i Szczytno oraz palatynat "in terra Zaborensi" ("terra Sabor", "terra Zaborensis"), czyli na ziemi zaborskiej.

</doc>
<doc id="135954" url="https://pl.wikipedia.org/wiki?curid=135954" title="JPF">
JPF



</doc>
<doc id="135956" url="https://pl.wikipedia.org/wiki?curid=135956" title="MOSIX">
MOSIX

MOSIX (Multicomputer Operating System for UnIX) – system zarządzania klastra komputerowego realizujący założenia Single System Image. Rozwijany od 1977 roku w "Institute of Computer Science" Uniwersytetu Hebrajskiego w Jerozolimie, Izrael. Program przeszedł dwie zmiany nazwy, od "UNIX with Satellite Processors", przez "MOS" aż do dzisiejszego "MOSIX-a". Pierwsze wersje (0–5) powstały dla systemu Unix, następnie wersja 6 działała pod kontrolą BSD. Od wersji 7 rozwijany jest MOSIX dla Linuksa.
MOSIX zawiera mechanizm, który obserwuje obciążenie węzłów i w przypadku pojawienia się zwiększonego zapotrzebowania na zasoby systemowe, wysyła proces na najlepszy dostępny węzeł (proces migruje). Dzięki temu MOSIX zapewnia równoważenie obciążenia, migrowanie procesów z węzłów wolniejszych na szybsze, migrowanie procesów z węzłów, które wykorzystały swoje zasoby pamięci.
Pod koniec 2001 roku z powodu zmiany licencji MOSIX-a, który stał się zamkniętym oprogramowaniem, Moshe Bar bazując na ostatniej wolnej wersji MOSIX-a, rozpoczął projekt openMosix na licencji GPL.
Budowa systemu oraz zasada działania.
MOSIX to zbiór narzędzi oraz łatka (patch) na jądro systemu Linux. Odpowiednio poprawione i skompilowane jądro systemu oraz usługa (daemon) odpowiadają za zarządzanie procesami, natomiast zestaw narzędzi pozwala na monitorowanie oraz zarządzanie systemem MOSIX. Łatka na jądro została zaimplementowana jako warstwa wirtualizacji, co pozwala użytkownikowi i aplikacjom widzieć klaster jako Jednolity Obraz Systemu (SSI).
W systemie MOSIX zastosowano nieco inne podejście do rozdzielania zadań. Zamiast rozdzielać zadania (job), MOSIX rozdziela procesy, co znacznie ułatwia, zarówno użytkownikowi jak i programiście, korzystanie z systemu rozproszonego. Największą zaletą takiego rozwiązania jest fakt, że aby skorzystać z możliwości wykonania równoległego danego programu nie trzeba go nawet ponownie kompilować.
Ostatnia wersja MOSIX jest kompatybilna z jądrem w wersji 3.14 i jest nazwana MOSIX-3.
Wady MOSIX.
Ponieważ system MOSIX nie zarządza specjalnie przygotowanymi zadaniami, lecz zwykłymi procesami, możliwość przeniesienia danego procesu na inny węzeł uzależniona jest od kilku czynników:
Oznacza to, że MOSIX nie przyspieszy działania gry, ale może przyspieszyć programy wykonujące np. obliczenia naukowe, niektóre kompilatory, symulacje finansowe itp.

</doc>
<doc id="135958" url="https://pl.wikipedia.org/wiki?curid=135958" title="Alfred Hershey">
Alfred Hershey



</doc>
<doc id="135959" url="https://pl.wikipedia.org/wiki?curid=135959" title="Alfred D. Hershey">
Alfred D. Hershey



</doc>
<doc id="135960" url="https://pl.wikipedia.org/wiki?curid=135960" title="Styl kierowania">
Styl kierowania

Styl kierowania lub styl przywództwa – sposób postępowania przełożonego w stosunku do podwładnych odzwierciedlający najczęściej jego cechy osobowościowe lub przekonania o skutecznym zarządzaniu personelem. Styl przywództwa często jednak jest wypadkową cech osobowościowych przełożonego oraz cech osobowościowych podwładnych oraz struktury zespołu pracowniczego.
Wybór stylu kierowania zależy od kierownika i podwładnych oraz czynników sytuacyjnych. Style kierowania zależą też od doświadczenia kierownika, jego wiedzy i cech osobowościowych. Przejawiają się w różnych instrumentach kierowania, do których zalicza się:
Ze względu na znaczenie, jakie ma realizacja założonych celów instytucji oraz na wagę mocnego i trwałego zaangażowania każdego pracownika – członka zorganizowanej społeczności – w realizację tych celów, oprócz technik zarządzania szczególnie ważne są style kierowania. Funkcja motywowania w procesie kierowania także w określonym stopniu determinuje styl kierowania.
W ogólnym ujęciu styl kierowania jest praktycznie ukształtowanym i względnie trwałym sposobem oddziaływania kierownika na podwładnych, by ich zachowanie prowadziło do osiągnięcia z góry określonego celu (wiązki celów). Najogólniej można mówić o stylach kierowania potencjalnym i rzeczywistym.
Potencjalny styl kierowania zatem jest to racjonalnie pomyślany model (wzorzec) zachowania organizacyjnego kierownika wobec podwładnych, by optymalnie (najkorzystniej) spełniał role kierownicze (osiągał założone cele).
Transformacja potencjalnego stylu kierowania w styl kierowania jest funkcją wielu zmiennych – stopnia zaistniałych zmian w konkretyzacji celu i faktycznych warunków działania, poziomu wrażliwości i reagowania na zmiany, umiejętności syntetycznego ich analizowania, stopnia konserwatyzmu kierownika oraz skuteczności środków motywacyjnych, modyfikujących ten konserwatyzm. W praktyce jednak transformację potencjalnego stylu kierowania w styl rzeczywisty determinują:
Główne elementy.
Do zasadniczych elementów stylu kierowania można zaliczyć:
Style kierowania mogą różnić się między sobą rodzajami, kombinacjami połączeń i stosowaniem środków motywacji (bodźców).
Charakterystyka.
Nie ma idealnego stylu zarządzania, który sprawdzałby się w każdym zespole. Dla lidera zespołu najistotniejsze jest uświadomienie sobie, jaki jest jego naturalny styl oraz jakie inne style mogą w danym zespole sprawdzać się lepiej. Szef, który zdaje sobie sprawę zarówno ze swoich mocnych, jaki słabych stron może modyfikować swoje zachowanie. W ogromnie konkurencyjnym świecie trudno jest osiągnąć trwały sukces w biznesie, a jednym z czynników, który może pomóc w realizacji takiego celu jest znajomość własnego stylu kierowania.
Lewin–Lipitt–White.
Pierwsze klasyfikacje stylów kierowania w literaturze przedmiotu wiążą się z badaniami prowadzonymi przez Kurta Lewina, Ronalda Lipitta i Ralpha K. White’a.
Przeprowadzili oni wiele eksperymentów, których celem było prześledzenie wpływu stosowania trzech odmiennych stylów kierowania:
Likert–Bales.
Rensis Likert i Robert Bales, amerykańscy teoretycy, wyodrębnili dwa style kierowania:
Kierownik używający stylu konsultacyjnego wydaje polecenia pracownikom po omówieniu tematu z nimi i zasięgnięciu ich opinii. Przewiduje on pewien stopień aktywizacji podwładnych w procesie kierowania zespołem.
Styl partycypacyjny odznacza się tym, że grupa pracowników sama ustala cele i sama podejmuje decyzji, kierownik najczęściej tylko je akceptuje. Panują stosunki otwarte, przyjazne, oparte na obustronnym zaufaniu. Opiera się na pełnym zaufaniu między kierownikiem a jego podwładnymi i prowadzi do faktycznego współzarządzania zespołem. Większość decyzji podejmowanych jest wspólnie, przy czym członkowie grupy są w równym stopniu obarczani odpowiedzialnością, jak udziałem w korzyściach uzyskiwanych wynikiem zespołowym. Udział w kierowaniu stanowi podstawowy czynnik motywujący podwładnych do zaangażowania w pracę dla dobra grupy
i zapewniający ich integrację z całą organizacją.
Likert uznaje za najlepszy styl partycypacyjny. Twierdzi, że jest to styl wzorcowy, do stosowania którego dążyć powinien każdy kierownik.
Blake–Mouton.
Ta koncepcja stylów kierowania nawiązuje do stwierdzenia Likerta o dwóch podstawowych stylach kierowania – nastawienia kierownika na zadania lub na ludzi.
Robert Blake i Jane Mouton zbudowali siatkę kierowniczą, w której jedna z osi obrazuje stopień zainteresowania kierownika ludźmi, druga zaś – zadaniami. Badania empiryczne oraz analizy teoretyczne pozwoliły autorom siatki kierowniczej wyróżnić w niej 5 obszarów (pól), dotyczących 5 podstawowych stylów kierowania:
Reddin.
William J. Reddin wyróżnił cztery podstawowe style:
Wśród nich wyróżnił style mniej i bardziej efektywne.
Fiedler.
Fred Fiedler wprowadził tzw. zależnościowy model przywództwa. Jego teoria była pierwszą, która nie skupiała się na osobie przywódcy, ale na czynnikach sytuacyjnych, które wpływają na model kierowania.
Według Fiedlera wybór stylu kierowania zależy od takich czynników jak:
Należy określić, czy sytuacja opisana w tych trzech wymiarach jest zła, czy też dobra. Na podstawie tego dobieramy sposób kierowania.
Jeśli sytuacja jest skrajnie dobra bądź skrajnie zła, wtedy odpowiedni będzie autokratyczny styl kierowania, jeśli natomiast sytuacja jest umiarkowania dobra, bądź umiarkowanie zła (np. relacje między członkami grupy a przywódcą są dobre, ale zadanie jest przedstawione niejasno), wtedy odpowiedni jest styl demokratyczny.
Nie jest trudno określić, czy przywódca ma nastawienie autokratyczne, czy demokratyczne. Jeśli najmniej lubianego współpracownika ocenia negatywnie (niski wskaźnik NLW), znaczy to, że jego orientacja jest autokratyczna. Jeśli zaś wskaźnik NLW jest wysoki, wtedy mamy do czynienia z orientacją demokratyczną. Gdy jest skrajnie niski bądź skrajnie wysoki wskaźnik NLW, wtedy odpowiedni jest styl autokratyczny.
Brown.
Brown dzieli kierowników na autokratów, demokratów i uchylających się od ingerencji. Kierownicy autokraci z kolei dzielą się na surowych, życzliwych i nieudolnych.
Autokrata surowy oczekuje wiernego podporządkowania się, utrzymuje dystans, wzbudza w pracownikach lęk i stosuje zwykle kary materialne. Nie włącza pracowników w proces podejmowania decyzji, nie korzysta z ich rad i sugestii, polecenia wydaje w formie rozkazu.
Autokrata życzliwy oczekuje pełnego podporządkowania się w zamian za określone przywileje, czasami stosuje nagrody dla najbardziej posłusznych, życzliwie traktuje pracowników, ale rzadko korzysta z ich rad. Nagradza przede wszystkim lojalność, dzieląc dobra, których jest dysponentem stosownie do przejawiania odpowiadających mu zachowań. Ma tu więc miejsce pełne podporządkowanie podwładnych w zamian za uzyskiwane przywileje. System motywacyjny ma inspirować podwładnych do ubiegania się o łaskawość dysponenta pożądanych zasobów. Kierownik stwarza im możliwość wyrażania własnych sądów i opinii, ale ostateczne decyzje w sprawach ważnych podejmuje sam.
Autokrata nieudolny jest apodyktyczny, zmienny, nieobliczalny w podejmowaniu decyzji. Pracownicy mający autokratycznego kierownika są podejrzliwi, niekoleżeńscy, nie ma współpracy w zespole, jest mało interakcji pomiędzy nimi i są one podszyte obawą.
Hersey–Blanchard.
Paul Hersey i Ken Blanchard uzależnili skuteczność stylu kierowania od stopnia dojrzałości podwładnych. Stopień ten określono jako "poziom gotowości". W miarę rozwoju podwładnego, powinien się zmieniać styl oddziaływania na niego. Jest to koncepcja sytuacyjna.
Wyróżnia się cztery stany dojrzałości uczestnika grupy i odpowiednie im sposoby formułowania zadań:
Kierownik w myśl tej teorii powinien w sposób ciągły troszczyć się o rozwój swoich podwładnych, pomagając im w osiąganiu coraz to wyższego poziomu gotowości.
Sergio.
Sergio wymienia następujące style kierowania:
Zieleniewski.
J. Zieleniewski klasyfikuje style kierowania według trzech wyznaczników: zleceń, bodźców i argumentów
Kurnal.
Według J. Kurnala istnieją dwa podstawowe style kierowania. Pierwszy to model dyrektywny polegający na silnym podkreśleniu formalnego czynnika hierarchii organizacyjnej. W modelu tym specjalna rola przypada czynnościom kontrolnym, natomiast nie są brane pod uwagę zachowania nieformalne. Model przeciwstawny zaś to styl integratywny, polegający na pełnej akceptacji celów instytucji przez pracowników.
Pietrasiński.
Zbigniew Pietrasiński dzieli style kierowania na autokratyczne i demokratyczne. Kierownik autokrata nie dopuszcza podwładnych do udziału w podejmowaniu decyzji, nie porozumiewa się z nimi, rządzi żelazną ręką, jest bezkompromisowy, nie wyjaśnia swoich działań, nie pozwala na samodzielność i inicjatywę podwładnych. Kierownik demokrata natomiast wyjaśnia podwładnym swoje zamiary i działania, dyskutuje z grupą, informuje ją, wysłuchuje opinii, krytyki i propozycji. Podwładni biorą udział w podejmowaniu decyzji.
Kwiatkowski.
Według S. Kwiatkowskiego na wybór stylu kierowania ma wpływ to, w jaki sposób kierownik jest rozliczany ze swoich wykonywanych działań przez przełożonego. Są dwa rodzaje odpowiedzialności ponoszonej przed kierownikiem wyższego szczebla:
Te dwa typy odpowiedzialności, wiąże autor z dwoma stylami kierowania:
Według Kwiatkowskiego ze względu na sposób wydawania poleceń:
Styl według postępowania z podwładnymi:
Servant leadership.
Zwinne podejście do zarządzania projektami wypracowało własny styl kierowniczy, który zakłada brak roli decyzyjnej lidera i oddanie niemal pełnej decyzyjności do zespołu. Z angielska nazywany jest servant leadership. W tej roli lider jest moderatorem w procesach decyzyjnych i mentorem, podpowiadając najlepsze techniki i metody dla danej sytuacji. Przykładem takiego stylu kierowania jest Scrum Master w Scrum.
Typy przywódców.
W zależności od typu rodzaju wykonywanego zadania i poziomu kompetencji zawodowych pracowników pewne style kierowania są konieczne dla uzyskania dostatecznej efektywności pracy.

</doc>
<doc id="135961" url="https://pl.wikipedia.org/wiki?curid=135961" title="Puchar Narodów Afryki w piłce nożnej">
Puchar Narodów Afryki w piłce nożnej



</doc>
<doc id="135962" url="https://pl.wikipedia.org/wiki?curid=135962" title="Sobór konstantynopolitański I">
Sobór konstantynopolitański I

Sobór w Konstantynopolu I – sobór powszechny zwołany przez cesarza Teodozjusza I Wielkiego w 381 roku w Konstantynopolu.
Sobór ten rozwiązać miał przede wszystkim problem teologiczny herezji pneumatomachów, polegającej na uznawaniu Ducha Świętego za istotę stworzoną. W wyniku dyskusji dotyczącej Jego natury do artykułu Credo Nicejskiego: "Wierzymy w Ducha Świętego", ojcowie soborowi dodali słowa: "Pana i Ożywiciela, który od Ojca pochodzi (później dodano także słowa "... i syna...", odróżniające pogląd kościołów zachodnich na Ducha Św. od kościołów prawosławnych), który z Ojcem i Synem wspólnie odbiera uwielbienie i chwałę, który mówił przez proroków." W ten sposób powstał ogłoszony na soborze Symbol (Credo), które nosi nazwę "nicejsko-konstantynopolitańskiego" i od VI wieku jest recytowane przez wiernych podczas nabożeństwa.
Kanony soboru dotyczyły także kwestii jurysdykcyjnych: ustalono m.in., że biskup (patriarcha) Konstantynopola, a nie Aleksandrii ma posiadać prymat honorowy następujący po prymacie biskupa Rzymu.
W obradach wzięło udział około 190 biskupów. Nie było wśród nich biskupa Rzymu ani jego legatów. Najpierw przewodniczył obradom Melecjusz z Antiochii, później, po jego śmierci, Grzegorz z Nazjanzu, a następnie, aż do 9 lipca, czyli dnia zamknięcia soboru – Nektariusz.
Po trzech pierwszych sesjach z obrad wycofało się 30 biskupów wyznających herezję macedonianizmu.
W dekrecie z 30 lipca 381 roku cesarz Teodozjusz I nakazał wypełnić postanowienia soborowe w całym Cesarstwie.

</doc>
<doc id="135963" url="https://pl.wikipedia.org/wiki?curid=135963" title="Load balancing">
Load balancing



</doc>
<doc id="135964" url="https://pl.wikipedia.org/wiki?curid=135964" title="Lufa samonośna">
Lufa samonośna

Samonośna lufa (często tłumaczona dosłownie z języka angielskiego jako „lufa pływająca” od „free-floating barrel”) – rozwiązanie stosowane w ręcznej broni palnej. Polega na takim zamontowaniu lufy w komorze zamkowej i łożu broni, aby pozwolić na swobodną współpracę (drganie) lufy wraz z przemieszczającym się przez nią pociskiem. Zasadniczo kluczem rozwiązania jest brak jakiegokolwiek podparcia lub innego kontaktu lufy z łożem, oprócz gniazda lufy znajdującego się w komorze zamkowej.
Podczas strzału samonośna lufa może swobodnie poddawać się siłom generowanym przez przemieszczający się przez nią pocisk, co znacznie poprawia precyzję strzału. Można to sobie wyobrazić tak, jakby lufa była miękkim rękawem (w tej skali zjawisk jest to niezłe przybliżenie) – kiedy pocisk się przez nią przemieszcza, lufa pozwala na swobodne oddziaływanie gazów prochowych na niego, ale nie "rzuca" pociskiem na boki. Gdyby lufę uchwycić gdzieś przed jej wylotem, końcówka lufy drgałaby znacznie gwałtowniej od jej całości, co skutkowałoby znacznym odchyleniem toru lotu pocisku na wylocie (koronie) lufy.
Lufy samonośne są zwykle wykonywane jako lufy typu ciężkiego, czyli bardzo grube, i są stosowane w broni myśliwskiej, wyczynowej oraz wyborowej, głównie powtarzalnej. Takie lufy rzadko stosowane są w broni indywidualnej (np. karabiny i karabinki samopowtarzalne lub automatyczne) z racji najpopularniejszego obecnie w tych typach sposobu działania automatyki – poprzez odprowadzenie gazów prochowych przez boczny otwór w lufie – system ten wymaga połączenia z rurą gazową biegnącą nad lub pod lufą. Przykładem broni pozwalającej na wykorzystanie lufy samonośnej jest karabinek M16 – gazy prochowe odprowadzane są przez cienką rurkę bezpośrednio do zespołu zamka-suwadła. Niska sztywność tego elementu zakłóca w niewielkim stopniu drganie lufy.
Lufa samonośna pozwala osiągać dokładność (rozrzut pocisków) strzału rzędu 10 cm na około 500 m, lufy innych typów zwiększają rozrzut kilkakrotnie (np. w karabinie wyborowym Dragunowa, który nie ma takiej lufy, ale kompensowaną drążkami reakcyjnymi lufę lekką z odprowadzeniem gazów prochowych, rozrzut na 600 m wynosi 40 cm).

</doc>
<doc id="135965" url="https://pl.wikipedia.org/wiki?curid=135965" title="Blitz">
Blitz



</doc>
<doc id="135967" url="https://pl.wikipedia.org/wiki?curid=135967" title="Przypon">
Przypon

Przypon – odcinek żyłki lub plecionki używanej w wędkarstwie, służąca do 
połączenia haczyka, kotwiczki, sztucznej przynęty, ciężarka albo kombinacji tych elementów z żyłką główną. Przypon stosuje się w wędkarstwie spławikowym w celu zmniejszenia średnicy i sztywności (a zatem i wykrywalności) tej części zestawu wędkowego, który ryba może ujrzeć lub wyczuć dotykiem. Natomiast w wędkarstwie spinningowym i trollingu przypon zakłada się w celu uniknięcia obcięcia zestawu przez drapieżnika (np. szczupaka, barrakudę), toteż jest wykonany najczęściej z metalu i stopów metali (np. wolframu, tytanu, stali) lub fluorokarbonu i jest grubszy niż linka główna (żyłka lub plecionka). Miękki i cienki przypon pozwala również na podanie przynęty w sposób bardziej zbliżony do jej naturalnego zachowania się. Ponieważ przypon jest zwykle najsłabszym elementem zestawu wędkowego, stosowany jest również po to, by uniknąć utraty żyłki głównej w następstwie zaczepu. W szczególnych przypadkach (np. w wędkarstwie muchowym i gruntowym) stosuje się odgałęzienie przyponu, tzw. przypon boczny, zwany również trokiem, w celu uwiązania dodatkowej przynęty lub obciążenia. 

</doc>
<doc id="135968" url="https://pl.wikipedia.org/wiki?curid=135968" title="Olej skalny">
Olej skalny



</doc>
<doc id="135972" url="https://pl.wikipedia.org/wiki?curid=135972" title="Silnik turbowałowy">
Silnik turbowałowy

Silnik turbowałowy – silnik turbinowy (turbina gazowa), w którym ciąg zimny nie jest stunelowany i jest uzyskiwany za pomocą śmigła, a turbina jest zaprojektowana tak, aby możliwie dużą część energii spalin zamienić na energię mechaniczną i przekazywać na wał (śmigło). Niemniej odrzut może stanowić nawet około 20% całości ciągu zespołu silnika turbowałowego ze śmigłem (silnik turbośmigłowy).
Układ konstrukcyjny.
Poza samą turbiną na silnik turbowałowy składa się też: sprężarka, komora spalania, generator, a czasem jeszcze regeneracyjny wymiennik ciepła.
Konstrukcję silnika turbowałowego można sobie wyobrazić jako rozbudowę jednoprzepływowego silnika odrzutowego, w którego dyszy jest umieszczona dodatkowa turbina zamieniająca energię kinetyczną spalin, która w silniku odrzutowym byłaby źródłem ciągu. Ta turbina jest umieszczona na wspólnym wale ze śmigłem lub innym odbiornikiem siły, np. skrzynią biegów pojazdu lub przekładnią główną śmigłowca.
Zasada działania energetycznej turbiny spalinowej jest taka sama jak silnika turboodrzutowego, z tą różnicą, że w silniku turboodrzutowym wykorzystuje się mechaniczną siłę odrzutu spalin wylotowych. Często stare silniki odrzutowe przebudowuje się na energetyczne turbiny spalinowe, dodając 2-3 stopnie turbinowe, co powoduje wzrost energii mechanicznej przekazywanej na obracający się wał turbiny kosztem zmniejszenia niewykorzystywanej siły odrzutu.
Wady i zalety konstrukcji.
Silnik turbowałowy ma zasadniczą wadę odrzutowego silnika przepływowego, czyli wielkie zapotrzebowanie na paliwo na małej wysokości, gdzie panuje duża gęstość powietrza. Ta wada jest w dużym stopniu kompensowana pracą na tanim paliwie – tzw. nafcie lotniczej lub kerozynie (jest to także paliwo dla wspomnianego silnika odrzutowego). Silnik turbowałowy staje się ekonomiczny na dużej wysokości, gdzie jest małe ciśnienie powietrza. Główną zaletą silnika turbowałowego, w porównaniu z silnikiem tłokowym, jest brak ograniczenia mocy. O ile największa moc lotniczego silnika tłokowego wynosi około 5000 KM (ograniczenie jest nakładane przez dopuszczalne wymiary i masę silnika), o tyle silnik turbowałowy może dostarczać moc 20 000 KM, wciąż nadając się do zastosowania w samolotach.
Zastosowania.
Silnik turbowałowy jest stosowany głównie w samolotach małych i średnich, przystosowanych do lotów dalekodystansowych na pułapach 6-10 kilometrów, oraz śmigłowcach. Poza lotnictwem silnik tego typu bywa stosowany w pojazdach, np. w czołgach (amerykańskich M1 Abrams i radzieckich T-80U), czy motocyklu MTT Superbike.

</doc>
<doc id="135973" url="https://pl.wikipedia.org/wiki?curid=135973" title="OpenMosix">
OpenMosix

openMosix – system zarządzania klastra komputerowego dla Linuksa realizujący założenia Single System Image. 
Zainicjowany przez Moshe Bara w lutym 2002 roku jako odgałęzienie projektu MOSIX, w odpowiedzi na zmianę licencji MOSIX-a, który stał się zamkniętym oprogramowaniem. Obecnie openMosix nie zawiera już kodu MOSIX-a.
Projekt openMosix został zamknięty 1 marca 2008 roku. Kod źródłowy oraz archiwa list mailingowych są wciąż dostępne na SourceForge.net w trybie tylko do odczytu. Prace nad kodem są kontynuowane w ramach projektu LinuxPMI.
openMosix był rozpowszechniany jako łatka na jądro systemu Linux oraz jako Live CD (, clusterKnoppix, Quantian, PlumpOS, CHAOS, clusterix). Przez pewien czas dystrybucja Gentoo również oferowała jako jedną z opcji jądro z openMosix, jednak zostało ono usunięte w lutym 2007 r.
Projekt openMosix był stabilny dla jąder w wersji 2.4, dla jąder w wersji 2.6 pozostał w fazie alfa. Obsługa architektur 64-bitowych obejmowała wyłącznie platformę AMD64, jądra w wersji 2.6.

</doc>
<doc id="135976" url="https://pl.wikipedia.org/wiki?curid=135976" title="Dinornithiformes">
Dinornithiformes



</doc>
<doc id="135977" url="https://pl.wikipedia.org/wiki?curid=135977" title="Dependencja korony brytyjskiej">
Dependencja korony brytyjskiej

Dependencja korony brytyjskiej – forma zależności od Zjednoczonego Królestwa Wielkiej Brytanii i Irlandii Północnej terytoriów (quasi-państw) formalnie niebędących terytoriami zależnymi, ale "de facto" jej podległych (zależność ta wynika bowiem z tradycji, a nie z mocy prawa).
Głową dependencji jest monarcha brytyjski w ramach unii personalnej między nimi a Wielką Brytanią, która odpowiada za ich sprawy zagraniczne i obronę. Dependencje mają jednak własne parlamenty, rządy i inne aspekty państwowości – miejscowe władze zajmują się gospodarką, finansami, sprawami administracyjnymi oraz sądownictwem – stanowią one zatem przypadek "sui generis" w stosunkach międzynarodowych.
Formalnie dependencje nie należały do Unii Europejskiej, ale w praktyce uczestniczyły w wielu dziedzinach jej polityki przed Brexitem. Ponieważ prowadzą politykę fiskalną niezależną od unijnej oraz brytyjskiej, stały się tak zwanymi rajami podatkowymi.
Status dependencji posiadają:
W czasie II wojny światowej obie dependencje normandzkie były pod okupacją niemiecką.
Wszystkie inne terytoria zależne od Wielkiej Brytanii mają odmienne statusy i nie są dependencjami koronnymi.

</doc>
<doc id="135981" url="https://pl.wikipedia.org/wiki?curid=135981" title="Jeżowiec">
Jeżowiec



</doc>
<doc id="135984" url="https://pl.wikipedia.org/wiki?curid=135984" title="Moa">
Moa

Moa (Dinornithiformes) – rząd wymarłych ptaków z podgromady ptaków nowoczesnych Neornithes. Obejmuje gatunki nielotne, zamieszkujące Nową Zelandię począwszy od plejstocenu aż po XIV lub XV wiek.
Wymarły między rokiem 1300 a 1440 ± 20 lat. Przed pojawieniem się człowieka jedynym naturalnym wrogiem był orzeł Haasta ("Harpagornis moorei"). Maorysi przybyli na Nową Zelandię z Polinezji między 1250 a 1300. Traktowali moa jako źródło mięsa, doprowadzając polowaniami do wymarcia tych ptaków.
Charakterystyka.
Ptaki te charakteryzowały się następującymi cechami:
Systematyka.
W XIX i XX wieku opisano wiele gatunków moa. Zainteresowanie zachodnich badaczy wzrosło, gdy w 1840 Richard Owen rozpoczął badania nad moa. Przez kolejne 8 lat nazwał 13 gatunków. W późniejszych latach opisywano kolejne gatunki; Walter Rothschild w 1907 w "Extinct Birds" wymienił ich aż 38. W XX wieku podjęto dalsze prace nad systematyką moa. Do badaczy tamtych czasów należeli między innymi Gilbert Archey, W.R.B. Oliver i Joel Cracraft. Wskutek postępujących badań nad różnorodnością zależną od miejsca występowania, dymorfizmu płciowego (przejawiającego się w wielkości ptaków) i datowanie radiowęglowe zawężano grono gatunków W 2000 akceptowano ich 11 w 6 rodzajach, w 2006 – 10, w 2011 – 9.
Ich pokrewieństwo z innymi ptakami nie jest dobrze poznane. Badania molekularne zwykle sugerują, że najbliższymi krewnymi moa są kusacze, podczas gdy analizy morfologiczne sugerują bliższe pokrewieństwo z mamutakami (Aepyornithiformes).
Do rodziny zaliczane są następujące rodzaje i gatunki (systematyka jest jednak sporna i ciągle podlega modyfikacjom, np. Worthy i Scofield wyróżniają trzy rodziny z sześcioma rodzajami obejmującymi dziewięć gatunków):

</doc>
<doc id="135985" url="https://pl.wikipedia.org/wiki?curid=135985" title="Telepinu (bóg)">
Telepinu (bóg)

Telepinu (Telipinu) – hetycki bóg urodzaju, przejęty od Hatytów. Pierworodny i ulubiony syn boga burzy Teszuba i Hebat. Brat boga Sarruma (w panteonie z Kizzuwatny) 
Należne mu ofiary składano w pustym pniu drzewa.
U górskich ludów na Kaukazie istniał kult Telipija.
Mit o zaginięciu i powrocie.
Telepinu jest bohaterem mitu, który opowiada o jego zniknięciu i "przywróceniu do życia". Początek opowieści zaginął, więc nie wiadomo dlaczego Telepinu postanowił zniknąć. Gdy bóg odchodzi pojawiają się niepożądane skutki zakłócające harmonię świata: gaśnie ogień, zboże nie dojrzewa, ludzie i zwierzęta nie łączą się w pary, samice zwierząt porzucają swoje młode, pastwiska i źródła wysychają, nie można się nasycić. Wysłannicy boga słońca, najpierw osioł a następnie bóg burzy, na próżno szukają Telepinu i dopiero pszczoła, posłana przez boginię matkę Hannahannę odnajduje boga śpiącego w zagajniku opodal miasta Lihzina. Wyrwany ze snu użądlony i rozwścieczony Telepinu z furią atakuje wszelkie przejawy życia, których jest twórcą. Dopiero przy pomocy magii i rytuałów oczyszczenia ze zła (wykonanych głównie przez Kamrusepę) bogowie przywracają dawny rytm życia. Wspólnie z Telipinu w miejscu narad pod dziką różą zasiadają boginie losu Istustaja i Papaja, Halki, Mijantazipa, Inar i Hapantalija.
W micie tym wskazuje się na pewne paralele do mitów o Adonisie, Attisie, Ozyrysie czy Tammuzie - zaśnięcie lub śmierć i powrót do życia. Jednak w odróżnieniu od innych mitów przywrócenie boga życiu jedynie pogarsza sytuację. Uspokajają go dopiero rytuały oczyszczenia.
Interpretacja mitu.
Odejście Telepinu ma symbolizować okres suchego anatolijskiego lata, jego powrót i gniew - ulewy i powodzie okresu zimowego oraz burze okresu wiosennego (nie jest to jednak interpretacja pewna). Według Eliadego mit Telepinu opowiada historię bardziej złożoną niż cykliczne obumieranie i odradzanie się roślinności. Bóg płodności wpada w irracjonalną i kapryśną furię skierowaną przeciw jego własnemu stworzeniu - wszelkim przejawom życia. Mit przedstawia misterium unicestwienia stworzenia przez jego własnego stwórcę. 

</doc>
<doc id="135987" url="https://pl.wikipedia.org/wiki?curid=135987" title="Moaki">
Moaki



</doc>
<doc id="135988" url="https://pl.wikipedia.org/wiki?curid=135988" title="Illujanka">
Illujanka

Illujanka (het. "wąż") – w mitologii hetyckiej wąż, który walczy z bogiem burzy.
Według jednej z wersji mitu w pierwszym starciu Illujanka zwycięża boga, który prosi o pomoc boginię Inar. Inar zwraca się o pomoc do śmiertelnika Hupasiji, który w zamian za spędzoną z boginią noc krępuje Węża, gdy ten najadł się i upił uprzednio zwabiony przez Inar na ucztę. Przybywa bóg burzy i zabija Węża.
W drugiej wersji mitu Wąż pokonując boga burzy zabiera mu serce i oczy, które odzyskał dla niego syn. Następnie bóg burzy pokonuje Węża w nadmorskiej bitwie zabijając go i będącego z nim swojego syna (uprzednio ożenionego z córką Węża).
Mit walki z Illujanką znajduje analogie w wielu mitach gdzie wąż, smok, potwór jest przeciwnikiem bóstw czy bohaterów i zostaje pokonany - prawdopodobnie chodzi o symbol zła i suszy zwyciężanego przez bóstwo niebiańskie, odpowiedzialne za deszcze.

</doc>
<doc id="135989" url="https://pl.wikipedia.org/wiki?curid=135989" title="Aktywność stężeniowa">
Aktywność stężeniowa

Aktywność stężeniowa lub krótko aktywność − w termodynamice chemicznej to efektywne stężenie substancji.
Aktywność wyrażana jest wzorem:
gdzie:
Współczynniki aktywności dla bardzo niskich stężeń dążą do jedności, a więc w tych warunkach a = c. Dla większych stężeń najczęściej współczynniki najpierw maleją a potem rosną (nawet powyżej jedności). Przykładem mogą być współczynniki aktywności dla jonów w roztworze wodnym.
We wszystkich wyrażeniach dotyczących równowag chemicznych (równowag dynamicznych) gdzie zwykle używa się stężenia, powinno używać się aktywności.

</doc>
<doc id="135990" url="https://pl.wikipedia.org/wiki?curid=135990" title="Biskupia Kopa">
Biskupia Kopa

Biskupia Kopa (, ) – góra położona na granicy polsko-czeskiej, w paśmie Gór Opawskich w Sudetach Wschodnich, pomiędzy Jarnołtówkiem i Zlatymi Horami. Jej najwyższy punkt (890 m n.p.m.) leży po stronie czeskiej. Góra stanowi najwyżej położony punkt województwa opolskiego i należy do Korony Gór Polski, Korony Sudetów Polskich oraz Korony Parku Krajobrazowego Góry Opawskie.
Nazwa.
W przeszłości, góra przypuszczalnie była nazywana "Oser" od legendarnego plemienia Ozów, zamieszkującego okolice Prudnika na początku naszej ery. Jej obecna nazwa prawdopodobnie pochodzi od jej kształtu, przypominającego mitrę biskupią, lub też od nadania okolicznych terenów księstwu biskupiemu przez króla węgierskiego Macieja Korwina, które miało miejsce w 1474.
Polską nazwę góry w formie "Biskupia Kopa" w książce „Krótki rys jeografii Szląska dla nauki początkowej” wydanej w Głogówku w roku 1847 wymienił śląski pisarz Józef Lompa. Tą samą nazwę podał Józef Mycielski w książce „Pierwotne słowiańskie nazwiska miejscowości na Szlązku Pruskim” w 1900 jako polski odpowiednik niemieckiej nazwy – "Bischofskoppe". Nazwa "Biskupia Kopa" została ustalona urzędowo w 1949. Forma "Kopa Biskupia", stosowana w niektórych publikacjach i nazwach obiektów, jest nieprawidłowa.
Historia.
Najstarsza historia Biskupiej Kopy nie jest dobrze znana, ponieważ góra była pomijana w opracowaniach wczesnośredniowiecznych. W czasach niemieckich wysunięto tezę, iż w okresie przedchrześcijańskim Biskupia Kopa była górą objętą kultem przez lokalne plemiona słowiańskie lub germańskie. Podobnie jak w przypadku Ślęży, wyjątkowa pozycja Biskupiej Kopy w krajobrazie okolic Prudnika miała wzbudzać zainteresowanie pogańskich kapłanów. Teoria ta nigdy nie została udowodniona, a w rejonie Biskupiej Kopy nie odnaleziono żadnych plemiennych przedmiotów. Według innej teorii, okolice Prudnika były w tamtych czasach niezamieszkałe (Prudnik i pobliskie wsie zostały założone podczas akcji kolonizacyjnej prowadzonej przez Woka z Rożemberka w latach 1255–1259).
Na stokach Biskupiej Kopy znajdował się zamek Leuchtenštejn. Byłą to niewielka strażnica, która kontrolowała drogę ze Zlatych Hor do Opawy przez przełęcz pod Zamkową Górą. Na załomie północnego grzbietu Kopy zachowały się fundamenty budowli (tzw. „Grzebień”), która mogła być wieżą lub platformą obserwacyjną zamku Leuchtenštejn (widok z wieży na zamku nie obejmował części doliny Bystrego Potoku). Platforma mogła też zostać zbudowana w XVIII lub XIX wieku przez żołnierzy, chcących obserwować północne stoki Biskupiej Kopy.
Na grzbiecie Biskupiej Kopy (515 m n.p.m.) schodzącym w kierunku Zlatych Hor z kaplicą św. Rocha rozegrały się w okresie wojen śląskich dwie bitwy pomiędzy Prusami i Austrią w 1759 i 1779. W ramach parcelacji folwarku biskupów wrocławskich, w 1787 na zachodnim stoku Kopy powstał Rožmitál – przysiółek Zlatych Hor.
Już w 1835 na szczycie Biskupiej Kopy miał stać obiekt triangulacyjny w postaci „białej piramidy”. Został zastąpiony drewnianą wieżą pomiarową, po której następczyniach pozostały fundamenty i kamień mierniczy.
Pierwsze schronisko turystyczne na Biskupiej Kopie, nazwane „Rudolfsheim”, stanęło na południe od szczytu w 1893. Jej właścicielami była rodzina Rudolfów z Petrovic. Budowlę schroniska rozebrano w 1954 pod pretekstem stania zbyt blisko granicy. Nieopodal ruin „Rudolfsheim” w 1925 postawiono mały pomnik w formie krzyża z tablicą informującą o ufundowaniu „z wdzięczności” przez rodzinę Rudlof. W 1898 na Biskupiej Kopie staraniem prudnickiego oddziału Morawsko-Śląskiego Sudeckiego Towarzystwa Górskiego została wybudowana 18-metrowa wieża widokowa, nazwana imieniem cesarza Austro-Węgier Franciszka Józefa.
W 1911 na Kopę wszedł ostatni król Saksonii Fryderyk August III Wettyn. Jego odwiedziny upamiętniała dawniej pamiątkowa tablica. W 1913 gmina Prudnik kupiła lasy na niemieckich stokach Biskupiej i Srebrnej Kopy. Z inicjatywy burmistrza Prudnika Paula Langego pod szczytem Biskupiej Kopy powstało późniejsze schronisko PTTK „Pod Kopą Biskupią”, oddane do użytku w 1924. Obiekt był własnością miasta Prudnik i stał na gruntach miejskich. W związku z rozbudową schroniska w latach 30. XX wieku, Prudnik powołał Związek Celowy „Biskupia Kopa”.
Przed I wojną światową zbudowana została droga z Pokrzywnej na Biskupią Kopę. Imieniem burmistrza Prudnika Paula Langego nazwano leśny plac na rozwidleniu dróg z kapliczką. Stroma ścieżka z placu Langego do schroniska „Pod Kopą Biskupią” również otrzymała jego nazwisko. Zginął tu woźnica przygnieciony podczas zwózki drewna, a po II wojnie światowej od uderzenia piorunem zginął kolejny człowiek. W latach 50. i 60. XX wieku na stokach Biskupiej Kopy znajdowała się odkrywkowa kopalnia uranu, skąd radioaktywny urobek wywożony był do Kowar.
2 lipca 1997 na Biskupiej Kopie utworzono turystyczne przejście graniczne Jarnołtówek–Zlaté Hory, zlikwidowane 21 grudnia 2007 na mocy układu z Schengen. W 2005 powyżej ruin schroniska „Rudolfsheim” stanął ufundowany przez Miroslava Petřika „krzyż pojednania”, symbolizujący pojednanie trzech narodów: czeskiego, polskiego i niemieckiego.
W 2017 zakończono budowę drogi na Biskupią Kopę, wiodącą Saperską Drogą przez Przełęcz pod Zamkową Górą, Plac Konrada Habla i Przełęcz Mokrą. W tym samym roku wycięto 8 tysięcy m³ świerka na stokach Biskupiej Kopy z powodu osłabienia suszą i ataku korników. Nadleśnictwo Prudnik rozpoczęło działania zmierzające do odbudowy lasu, ale o zmienionym składzie gatunkowym. 20 marca 2023 na szczycie Biskupiej Kopy otwarto pawilon z punktem informacji turystycznej miasta Zlaté Hory.
Charakterystyka.
Przyjmuje się, że Biskupia Kopa jest najwyższym szczytem w polskiej części Gór Opawskich oraz najwyższym wzniesieniem województwa opolskiego, chociaż najwyższy jej punkt, wraz z zabytkową wieżą widokową, znajduje się po czeskiej stronie. W przyziemiu wieży widokowej znajduje się punkt geodezyjny o wysokości 890,62 m n.p.m.
Pod koniec XIX wieku wyznaczono pierwsze szlaki prowadzące na szczyt oraz wybudowano czynną do dziś wieżę widokową. Biskupia Kopa jest od wieków górą graniczną – od 1229 rozdzielała biskupstwa wrocławskie i ołomunieckie, po wojnach śląskich tereny pod panowaniem Habsburgów i Hohenzollernów, następnie Czechosłowacji i Niemiec, a obecnie przez szczyt przebiega granica polsko-czeska.
Geologia.
Kilkakrotne zalewy morskie, kolejne wypiętrzenia, erozja wodna i działanie lodowca sprawiły, że w okolicach Biskupiej Kopy znajduje się wiele rodzajów skał i form geologicznych. Masyw budują skały osadowe z okresu dewońskiego, kiedy ten obszar zalewało morze. Należą do nich piaskowce oraz łupki fyllitowe. Po ich eksploatacji pozostało wiele wyrobisk, m.in. Gwarkowa Perć, Piekiełko, Morskie Oczko. Najlepiej zachowane wychodnie łupków znajdują się na skałkach Karlikach, w Gwarkowej Perci oraz w nieczynnym kamieniołomie koło Jarnołtówka. W łupkach tych znajdują się miejscami większe nagromadzenia uranu.
Przyroda ożywiona.
Stoki Biskupiej Kopy porastają naturalne lasy bukowe i grądowe oraz nasadzone bory świerkowe, które występują przede wszystkim w jej partiach szczytowych. Na górze występuje wiele chronionych i rzadkich gatunków roślin, m.in. buławnik mieczolistny, kukułka plamista, podkolan biały oraz parzydło leśne, dziewięćsił bezłodygowy, lilia złotogłów. Szczyt Biskupiej Kopy to jedyne miejsce, gdzie rośnie jeden z najbardziej zagrożonych gatunków flory Gór Opawskich – jaskier platanolistny.
Okolice Biskupiej Kopy w przeszłości zamieszkiwały niedźwiedzie i wilki. Na górze występuje motyle paź królowej, mieniak strużnik i mieniak tęczowiec. Wyginął niepylak mnemozyna, żyjący na polanach pod szczytem Biskupiej Kopy. Spośród zwierząt kręgowych występują tu liczne gatunki płazów, m.in.: salamandra plamista, traszka górska, traszka grzebieniasta, kumak górski oraz rzekotka drzewna. W okolicy spotkać można również typowo górskie gatunki ptaków: pluszcza, pliszkę górską i orzechówkę. Do ssaków zaliczają się m.in. popielica oraz badylarka. Sporadycznie bytuje tu muflon śródziemnomorski, sprowadzony w Sudety na początku XX wieku.
Turystyka.
Szlaki turystyczne i rowerowe.
Na sam szczyt oraz w obrębie góry zlokalizowano następujące cztery szlaki turystyczne, biegnące zarówno ze strony polskiej, jak i czeskiej:
oraz dwie ścieżki dydaktyczne na trasach:
Przez górę poprowadzono również szlak rowerowy na trasie:
Obiekty turystyczne.
Na szczycie znajduje się kamienna wieża widokowa o wysokości 18 m. Zbudowana w 1898 przez Morawsko-Śląskie Sudeckie Towarzystwo Górskie (niem. "Mährisch-Schlesischer Sudetengebirgsverein (MSSGV)") w jubileusz 50-lecia panowania cesarza Franciszka Józefa I ("Kaiser-Franz-Josef-Warte"). Organizacja ta już w 1890 zbudowała w tym miejscu pierwszą, drewnianą wieżę widokową, która została rozebrana w 1895. Wieża z 1898 po wojnie uległa zaniedbaniu. Została ponownie udostępniona turystom w 1996. Wejście na górną platformę zapewnia szeroki widok na Jesioniki (czes. "Jeseníky"), Masyw Śnieżnika (czes. "Králický Sněžník") i Góry Złote (czes. "Rychlebské hory"). Przy dobrej pogodzie widoczne zarysy Karkonoszy, Gór Stołowych i Sowich. Piękna panorama miasta Zlaté Hory. Widoczne są także zbiorniki Nyski i Otmuchowski. Niecały kilometr na północny zachód od wierzchołka znajdują się małe ruiny zamku Leuchtenštejn, który zbudowano w połowie XIII w. dla ochrony Biskupstwa Wrocławskiego (zachowane resztki umocnień).
Na Biskupiej Kopie funkcjonowały dwa przejścia graniczne na szlakach turystycznych Jarnołtówek (Biskupia Kopa) – Zlaté Hory (Biskupská Kupa) oraz Jarnołtówek – Zlaté Hory (Biskupská kupa, vrchol) dla pieszych, rowerzystów i narciarzy.
Przejścia funkcjonowały do 21 grudnia 2007, kiedy to na mocy Układu z Schengen zostały zlikwidowane.
Góra zaliczana jest do Korony Gór Polski.

</doc>
<doc id="135991" url="https://pl.wikipedia.org/wiki?curid=135991" title="Aktywność ciśnieniowa">
Aktywność ciśnieniowa



</doc>
<doc id="135992" url="https://pl.wikipedia.org/wiki?curid=135992" title="Prawo rozcieńczeń Ostwalda">
Prawo rozcieńczeń Ostwalda

Prawo rozcieńczeń Ostwalda – przybliżona zależność stałej dysocjacji formula_1 słabego elektrolitu od jego stopnia dysocjacji formula_2 i stężenia formula_3.
Prawo rozcieńczeń Ostwalda stosuje się m.in. do obliczeń dysocjacji słabych kwasów i zasad, a także do hydrolizy ich soli.
Równanie to spełnione jest jedynie w rozcieńczonych roztworach słabych elektrolitów, gdyż:
Zależność ta została wyprowadzona przez Wilhelma Ostwalda w 1888 r. na podstawie teorii dysocjacji elektrolitycznej.
Bardzo słabe elektrolity.
Jeżeli formula_4 (wartości graniczne stopnia dysocjacji, od których można wprowadzić uproszczenie, podaje się różnie, np. 0,005, 0,025 lub 0,05) wówczas wyrażenie formula_5 i równanie (1) można rozwiązać w sposób przybliżony:
skąd otrzymuje się stopień dysocjacji formula_7
oraz stężenie formy zdysocjowanej formula_9
Dla równania (2) dla formula_11 można zastosować analogiczne uproszczenie, uzyskując:

</doc>
<doc id="135993" url="https://pl.wikipedia.org/wiki?curid=135993" title="Kumarbi">
Kumarbi

Kumarbi – w mitologii hetycko-huryckiej "ojciec bogów". Ośrodkiem kultu Kumarbiego było miasto Urkis.
Na początku władcą niebios był Alalu, lecz pokonał go Anu, którego sługą został Kumarbi. Po dziesięciu latach służby Kumarbi wystąpił przeciwko Anu. W trakcie walki, kiedy szarpał zębami lędźwie Anu, został zapłodniony i urodził trójkę bogów (m.in. Teszuba), którzy mszcząc się za Anu, po walce zdetronizowali Kumarbiego. Pokonany Kumarbi zapłodnił skałę, która zrodziła Ullikummi, istotę z kamienia, ale o ludzkich kształtach, której chciał użyć przeciwko nowym bogom. Ullikummi umieszczony został na ramieniu olbrzyma Upelluri, który, wiecznie pogrążony we własnych myślach, nie był niczego świadom i nie czuł, jak na jego ramieniu Ullikummi szybko rósł, aż dosięgnął nieba. Zagrożony Teszub ciskał na Ullikummi gromy i zsyłał burze, lecz bezskutecznie, aż wreszcie został zmuszony do porzucenia tronu niebios. Bóg Taszmiszu, brat Teszuba, wpadł jednak na pomysł zwrócenia się o pomoc do Ea, do którego obaj z Teszubem następnie się udali. Ea odciął olbrzymiego Ullikummi od podstawy starodawną piłą o nazwie "kuruzzi", którą posłużono się niegdyś do oddzielenia nieba od ziemi. Pozbawionego w ten sposób mocy bazaltowego giganta bogowie pod wodzą Teszuba łatwo pokonali. 
Był również ojcem potwora Hedammu.
Analogie między hetycko-huryckimi mitami o Kumarbim (w szczególności tzw. "Pieśni o Ullikummi") a "Teogonią" Hezjoda pozwoliły wysnuć wniosek o prawdopodobieństwie orientalnych wpływów na jego dzieło.

</doc>
<doc id="135995" url="https://pl.wikipedia.org/wiki?curid=135995" title="Wały Jagiellońskie (kabaret)">
Wały Jagiellońskie (kabaret)

Wały Jagiellońskie (pełna nazwa Okolicznościowo-Rozrywkowy Syndykat „Wały Jagiellońskie”) – polski zespół muzyczny oraz kabaret, powstały w 1977 roku i działający przez całe lata 80. Wały Jagiellońskie w tekstach swoich piosenek opisywały ironicznie, niekiedy refleksyjnie, rzeczywistość czasów PRL-u, z całą jego tandetą i siermiężnością. Do największych przebojów grupy zalicza się utwory „Monika dziewczyna ratownika”, „Córka rybaka” i „Wars wita”.
Historia.
Grupa powstała na początku 1977 roku w Gdańsku, zaczerpując swą nazwę od jednej z gdańskich ulic, przy której mieścił się studencki Klub Żak, będący początkowo siedzibą zespołu. Wały powstały w grupie przyjaciół, którzy spotykali się i wzajemnie wspomagali na różnych festiwalach studenckich. Pierwszy skład tworzyli: Grzegorz Bukała – śpiew, gitara, Rudolf Schuberth – śpiew, gitara, Adam Drąg – śpiew, gitara, Stanisław Wawrykiewicz – śpiew, gitara, Michał Jaczewski – banjo, Zbigniew Deinrych – kongi, Wojciech Laskowski – gitara, Michał Mołdawa – klarnet, Paweł Tiunin – kontrabas oraz Andrzej Pawlukiewicz – fortepian, kierownik muzyczny. W maju 1978 roku zespół zdobył główną nagrodę na Festiwalu Piosenki Studenckiej w Krakowie za piosenkę „Wariacje na temat skrzypka Hercowicza” w wykonaniu Grzegorza Bukały oraz wyróżnienie dla Rudiego Schuberta. W czerwcu 1978 zdobył Nagrodę Dziennikarzy na festiwalu w Opolu, zaś w sierpniu zaprezentował koncert towarzyszący festiwalowi w Sopocie.
W latach późniejszych skład instrumentalny zespołu tworzyli muzycy jazzowi, m.in. Ryszard Styła – gitara, Tadeusz Leśniak – instrumenty klawiszowe, Zbigniew Seroka – gitara, Marek Patrzałek – gitara basowa, Wojciech Cichocki – perkusja, Paweł Ścierański – gitara, Wacław Juszczyszyn – gitara. W 1989 roku z zespołu odszedł Grzegorz Bukała, a grupa zawiesiła działalność.
21 czerwca 2001 Wały Jagiellońskie wystąpiły w starym i nowym składzie (łącznie 13 osób, choć bez Grzegorza Bukały) na koncercie w Teatrze Leśnym w Gdańsku.
W lipcu 2008 podczas programu "Jak oni śpiewają" Rudi Schuberth zapowiedział reaktywację Wałów Jagiellońskich pod nazwą Rudi Schuberth i Wały Jagiellońskie.
30 lipca 2008 r. Rudi Schuberth oficjalnie reaktywował zespół pod nazwą Rudi Schuberth i Wały Jagiellońskie. Aktualny skład: Rudi Schuberth (lider) – wokal, Andrzej Pawlukiewicz – instrumenty klawiszowe, Zbigniew Seroka – gitara, Tadeusz Leśniak – instrumenty klawiszowe, Wojciech Bobrowski – gitara, Artur Malik – instrumenty perkusyjne.

</doc>
<doc id="135996" url="https://pl.wikipedia.org/wiki?curid=135996" title="Intruz">
Intruz



</doc>
<doc id="136000" url="https://pl.wikipedia.org/wiki?curid=136000" title="Triskelion">
Triskelion

Triskelion (albo "triskeles", z „trójnóg”, „trójnożny”), zwany też trykwetr – znak złożony z trzech jednakowych elementów: ramion, spiral, meandrów itp.) tworzących cykliczny wzór geometryczny w postaci grupy cyklicznej C3. 
Opis.
Triskelion występował już w sztuce neolitycznej. Najstarsze zachowane znalezisko z tym znakiem odkryte na Malcie jest datowane na okres 4400–3600 lat p.n.e. Triskelion można też odnaleźć w całej Europie. Umieszczono go na megalitycznym grobowcu w irlandzkim Newgrange z 3200 r. p.n.e. jak też na wazach z greckich Myken. Jako trójnogi pojawia się na fladze Sycylii dokąd trafił z Grecji. Zachował się na flagach celtyckiej Wyspy Man, herbie bawarskiego miasteczka Füssen a także jest widoczny w litewskim magnackim herbie Trąby rodu Radziwiłłów. Współcześnie używany jest przez środowiska neopogańskie, a także w charakterze alternatywy dla swastyki jako symbol organizacji neonazistowskich w postaci złożonej z trzech siódemek.
W Irlandii trójelementowy wir wywodzi się ze staroceltyckich inskrypcji, można go znaleźć na starożytnych kamieniach i innych obiektach w całym kraju. W czasie gdy w Irlandii pojawiło się chrześcijaństwo symbol ten został przejęty jako graficzny znak Trójcy Świętej.

</doc>
<doc id="136001" url="https://pl.wikipedia.org/wiki?curid=136001" title="Miasta w Albanii">
Miasta w Albanii

Według danych oficjalnych pochodzących z 2012 roku Albania posiadała 68 miast. Stolica kraju Tirana jako jedyne miasto liczyło prawie pół miliona mieszkańców; 1 miasto z ludnością 100÷200 tys., 5 miast z ludnością 50÷100 tys., 2 miasta z ludnością 25÷50 tys., 18 miast z ludnością 10÷25 tys., 16 miast z ludnością 5÷10 tys., 21 miast z ludnością 1÷5 tys. oraz 4 miasta poniżej 1 tys. mieszkańców.
Największe miasta w Albanii.
Największe miasta w Albanii według liczebności mieszkańców (stan na 01.10.2011):

</doc>
<doc id="136002" url="https://pl.wikipedia.org/wiki?curid=136002" title="Korpusy polskie">
Korpusy polskie

Korpusy polskie – lista wyższych związków taktycznych w podzielonych na rodzaje siłach zbrojnych, czyli w wojskach lądowych oraz siłach powietrznych.
Korpus to wyższy związek taktyczny, często o zmiennej organizacji. W jego skład wchodzi zazwyczaj kilka dywizji lub brygad danego rodzaju wojsk i innych oddziałów przeznaczonych do zabezpieczenia działań całości jego sił.

</doc>
<doc id="136005" url="https://pl.wikipedia.org/wiki?curid=136005" title="Granatnik M72 LAW">
Granatnik M72 LAW

M72 LAW (ang. "Light Anti-tank Weapon") – amerykański jednostrzałowy granatnik przeciwpancerny. Był produkowany od 1963 roku
W następnych latach pojawiły się odmiany M72A1, M72A2, M72A3 M72-250 i M72 ILAW (Improved LAW). Różniły się one konstrukcją pocisku.
Pod koniec lat osiemdziesiątych granatniki M72 zostały zastąpione przez nowe M136. Unowocześniona wersja LAW (wyposażona w głowicę odłamkową) jest używana przez wojska amerykańskie m.in. w Afganistanie.
Opis techniczny.
Granatnik przeciwpancerny M72 LAW składa się z wyrzutni w postaci dwóch koncentrycznych, rozsuwanych, gładkoprzewodowych, cienkościennych rur o kalibrze 66 mm, będącej jednocześnie zasobnikiem transportowym pocisku (rura zewnętrzna z epitlenków, wewnętrzna z aluminium). Do wyrzutni mocowane są przyrządy celownicze i mechanizm spustowy. W położeniu marszowym broń jest zsunięta, a oba końce wyrzutni zamknięte są pokrywami. Rozsunięcie wyrzutni powoduje napięcie mechanizmu spustowego i rozłożenie przyrządów celowniczych. Po naciśnięciu spustu następuje uruchomienie silnika rakietowego pocisku (silnik kończy pracę przed opuszczeniem wyrzutni).
Kumulacyjna głowica pocisku kalibru 66 mm jest elaborowana oktolem (340 g) i składa się z bojowego ładunku kumulacyjnego, silnika rakietowego, stabilizatora i bezwładnościowego zapalnika piezoelektrycznego o działaniu natychmiastowym.

</doc>
<doc id="136006" url="https://pl.wikipedia.org/wiki?curid=136006" title="Doktryna Hallsteina">
Doktryna Hallsteina

Doktryna Hallsteina – doktryna, według której RFN miało prawo do reprezentowania obu państw niemieckich za granicą, nigdy nieuznana przez NRD. Elementem tej doktryny było też nieutrzymywanie stosunków dyplomatycznych z państwami utrzymującymi stosunki dyplomatyczne z NRD, z wyjątkiem ZSRR. RFN zrezygnowała z niej po podpisaniu umów z krajami bloku wschodniego w 1970 i 1971 r. za Willy’ego Brandta. Swoją nazwę wzięła od nazwiska niemieckiego polityka, Waltera Hallsteina. W NRD przeciwną doktryną była doktryna Ulbrichta.
Doktryna Hallsteina została po raz pierwszy sformułowana po podróży Konrada Adenauera do Moskwy we wrześniu 1955 r., której zadaniem było nawiązanie stosunków dyplomatycznych ze Związkiem Radzieckim. W grudniu tego samego roku została podana do publicznej wiadomości na konferencji w Bonn. Sam Hallstein nie był głównym pomysłodawcą, jej powstanie przypisuje się raczej Wilhelmowi Grewe, kierownikowi politycznej komórki w ministerstwie spraw zagranicznych. Wzorem dla owej doktryny było zarówno wstrzymanie się Stanów Zjednoczonych od kontaktów dyplomatycznych z Chinami i ZSRR w pierwszych latach po wprowadzeniu w tych państwach komunizmu, jak także postępowanie rządów w przypadku Korei czy Wietnamu.
Doktryna była bardzo kontrowersyjna, gdyż obawiano się, iż państwa, które już podjęły dyplomatyczne stosunki z NRD, zrezygnują z utrzymywania kontaktu z RFN, co mogłoby doprowadzić do politycznej izolacji tego państwa. Także w 1956 roku, podczas dyskusji dotyczącej ostrożnego ocieplenia kontaktów z Polską, skrytykowano doktrynę. Nawet gdy zimą 1957 roku NRD otworzyła w Kairze swoje biuro, które miało dbać o stosunki tego kraju ze światem arabskim, RFN nie wprowadziła w życie doktryny. Zasadniczo doktryna została zastosowana jedynie dwa razy; za pierwszym razem w przypadku wprawdzie niezaangażowanej, ale komunistycznej Jugosławii w 1957 r. Rząd RFN zerwał kontakty dyplomatyczne z Jugosławią, przeciwko czemu protestowało CDU. Po raz drugi zastosowano doktrynę w przypadku socjalistycznej Kuby i jej przywódcy Fidela Castro po tym, jak państwo to oficjalnie uznało NRD.
W 1965 roku RFN uznała Izrael – co było spowodowane wizytą Waltera Ulbrichta w Egipcie. W tym czasie wiele państw arabskich zrywało stosunki dyplomatyczne z RFN, ale też nie podejmowały, jak się obawiano, kontaktów z NRD. Na początku NRD wysyłała na południe delegacje handlowe. Jednakże do większej fali uznania przez inne kraje tego państwa doszło dopiero w 1969 roku, kiedy to Berlin Wschodni opowiedział się przeciwko stronie izraelskiej podczas konfliktu na Bliskim Wschodzie.
W tym momencie oba państwa niemieckie zaczęły ze sobą konkurować, każde z nich usiłowało nawiązać jak najwięcej kontaktów dyplomatycznych z różnymi państwami, jednocześnie odsuwając na bok konkurenta. Postępowanie to było związane zazwyczaj z pewnymi gospodarczymi i politycznymi ustępstwami. Celem były przede wszystkim kraje trzeciego świata, które w owym czasie z kolonii przekształcały się w samodzielne państwa, wyzwalając się spod władzy państw kolonialnych.
Po 1969 roku, po dojściu Willy’ego Brandta do władzy, doktryna straciła moc, gdyż – w ramach nowej polityki wschodniej – RFN nawiązała kontakty z NRD.
Podobną politykę uprawia Chińska Republika Ludowa w stosunku do Republiki Chińskiej, którą traktuje jak zbuntowaną prowincję. Większość państw obawia się zerwania przez Chińską Republikę Ludową stosunków dyplomatycznych, dlatego też Republika Chińska jest uznawana jedynie przez kilkanaście państw na świecie, mimo że posiada wszystkie inne cechy niepodległego państwa.

</doc>
<doc id="136007" url="https://pl.wikipedia.org/wiki?curid=136007" title="Berat">
Berat

Berat (alb. Berati, gr. Βεράτι, "Verati", scs. Бѣлградъ) – miasto w środkowej Albanii, nad rzeką Osum. W 2011 roku miejscowość liczyła ok. 36,5 tys. mieszkańców. Od 2015 roku burmistrzem miasta jest Petrit Sinaj.
Berat to ośrodek turystyczny i kulturalny, który określany jest mianem miasta-muzeum. Ze względu na charakterystyczne usytuowanie na stoku wzgórza miejscowość zwana jest „miastem tysiąca okien”. W 2008 roku organizacja UNESCO umieściła Berat na liście światowego dziedzictwa przez rozszerzenie dodanego w 2005 roku wpisu o mieście Gjirokastra.
Historia.
Założone w głębokiej starożytności i zamieszkane przez Ilirów miasto, w II w. p.n.e. zostało zdobyte przez Rzymian i nazwane Antipatrea. W okresie panowania bizantyjskiego miasto nosiło nazwę Pulcheriopolis i było siedzibą biskupa. W IX w. zostało zdobyte przez wojska bułgarskie, wtedy także zmieniono nazwę miasta na Beligrad („Białe Miasto”), z czego, drogą późniejszych zmian fonetycznych, powstała nazwa współczesna.
Zabytki.
Działa tu także Muzeum Ikon Onufrego, prezentujące m.in. dzieła miejscowego ikonopisa, mistrza Onufrego.
Na wschód od miasta znajduje się Park Narodowy Tomor.

</doc>
<doc id="136008" url="https://pl.wikipedia.org/wiki?curid=136008" title="Berati">
Berati



</doc>
<doc id="136011" url="https://pl.wikipedia.org/wiki?curid=136011" title="Akyn">
Akyn

Akyn – w tradycjach narodów Azji Środkowej ludowy poeta improwizator, pieśniarz wykonujący przy akompaniamencie tradycyjnego instrumentu muzycznego utwory swoje lub tradycyjne, najczęściej o charakterze lirycznym lub epickim. Tradycyjnym instrumentem wykorzystywanym przez akynów była dombra, aczkolwiek wielu twórców, zwłaszcza w nowszych czasach, korzystało także np. z kobyzu.
Akyni.
Akyni – improwizujący poeci i pieśniarze – znani są od czasów średniowiecza, a okres największego rozkwitu sztuki akynów przypada na XV–XVI wiek. Akyni dzielili się na wykonujących utwory epickie ("żyrszy") i pieśniarzy ("ölengszy"). Utwory wykonywano przy akompaniamencie kazachskiej dombry lub kirgiskiego kobyzu. Wielu akynów utrzymywało się wyłącznie z honorariów otrzymywanych za występy. Wielu władców zatrudniało akynów, którzy towarzyszyli im także podczas podroży czy wypraw wojennych.
Twórczość akynów była rozwinięta głównie wśród Kazachów i Kirgizów, ale także innych narodów regionu. Do najsławniejszych akynów kazachskich należeli m.in. Machambet Utemisow (1804–1846), Żajau Musa Bajżanuły (1835–1929), Szernijaz Żaryłgasuły (1817–1881), Süjynbaj Aronuły (1815–1898), Żambył Żabajew (1846–1945) oraz Kenen Äzyrbajew (1884–1974), zaś wśród Kirgizów Toktoguł Satyłganow (1864–1933).
Współcześnie mianem akyna określa się w tych kulturach także poetę-literata.
Ajtys.
Akyni brali udział w tradycyjnej uroczystości zwanej "ajtys", będącej rodzajem zawodów poezji improwizowanej, w których twórcy prezentowali swoje zdolności poetyckie i muzyczne. Podczas zawodów oponenci siedzieli naprzeciwko siebie i prowadzili improwizowany dialog poetycki na temat wybrany przez publiczność. Zwycięzcą był artysta, który według publiczności zaprezentował najlepsze zdolności muzyczne, był najbardziej oryginalny i dowcipny. Ajtys odbywa się z okazji ważniejszych wydarzeń w tradycyjnym kalendarzu ludowym, ale też np. na jarmarkach.
W 2015 roku sztuka improwizacji ajtys została wpisana na listę niematerialnego dziedzictwa UNESCO.

</doc>
<doc id="136012" url="https://pl.wikipedia.org/wiki?curid=136012" title="Swornegacie">
Swornegacie

Swornegacie (kaszb. "Swòrnégace" lub też "Swòrnigace", "Szwôrnygace", "Szwôrnëgace", niem. "Schwornigatz"; do lat 1970. "Swornigacie") – wieś położona w województwie pomorskim, w powiecie chojnickim, w gminie Chojnice, w krainie historycznej Kaszuby.
Według danych z 30 czerwca 2011 roku wieś liczyła 1080 mieszkańców.
Położenie.
jest siedzibą dużego obszaru sołectwa Swornegacie w którego skład wchodzą również miejscowości: Chociński Młyn, Drzewicz, Grzampki, Kamionka, Klucza, Kokoszka, Kurczewo, Małe Swornegacie, Owink, Płęsno, Sepiot, Śluza, Wączos, Zbrzyca i Wielkie Zanie. Połączenie z centrum Chojnic umożliwiają autobusy komunikacji miejskiej (linia nr 1).
Wieś królewska Swornogać położona była w II połowie XVI wieku w powiecie tucholskim województwa pomorskiego. W latach 1975–1998 miejscowość administracyjnie należała do województwa bydgoskiego.
Swornegacie są położone na terenie Zaborskiego Parku Krajobrazowego, nad rzeką Brdą i Jeziorem Karsińskim, sąsiadują z Parkiem Narodowym Bory Tucholskie.
Przez wieś przebiega droga wojewódzka nr 236 łącząca Konarzynki z Brusami.
Nazwa.
Nazwa obecna ustaliła się w XIX w. Pochodzi od dwóch kaszubskich słów: swora, czyli warkocz pleciony z korzeni sosnowych, wykorzystywany do umacniania, czyli gacenia, brzegów (gacy) jezior i rzek przez mieszkańców. W dokumentach historycznych występowały następujące jej odmiany:
Historia wsi.
Urodził się tu Joachim Joachimczyk – polski fotoreporter, żołnierz Armii Krajowej, uczestnik powstania warszawskiego. Na przełomie XX i XXI wieku mieszkała tu i tworzyła malarka Alicja Stoksik.
Zabytki i inne obiekty.
Według rejestru zabytków NID na listę zabytków wpisany jest neobarokowo-modernistyczny kościół parafialny pw. św. Barbary, 1912-16, nr rej.: A/513/1 z 9.11.1998.
Ze Swornegaci pochodzi drewniany kościół z 1742 r., przeniesiony do Kaszubskiego Parku Etnograficznego we Wdzydzach.
Pod koniec 2004 roku powstał Kaszubski Dom Rękodzieła Ludowego, w którym eksponowane są pamiątki i dobra kulturowe kaszubskiej wsi. Można tam obejrzeć narzędzia i sprzęty używane dawniej w gospodarstwie domowym i przy uprawie roli oraz eksponaty sztuki ludowej.

</doc>
<doc id="136014" url="https://pl.wikipedia.org/wiki?curid=136014" title="Sól emska">
Sól emska

Sól emska – biały, suchy, jednorodny proszek o słonawym smaku, złożony z siarczanów i chlorków sodu i magnezu oraz węglanu sodowego. Jest to środek o działaniu wykrztuśnym i alkalizującym, stosowany w nieżytach dróg oddechowych i astmie oskrzelowej.
Roztwór 4,5 g soli w litrze wody ma skład zbliżony do naturalnej wody emskiej (źródła której znajdują się pobliżu kurortu Bad Ems) i może być stosowany jako woda mineralna o wysokim stopniu zmineralizowania. Poprzez podrażnianie błony śluzowej dróg oddechowych pobudza do wydzielania śluzu, po czym alkalizuje i rozrzedza wydzielinę. Rozpuszczalny w wodzie, najczęściej występuje w postaci tabletek.
Przykładowy skład substancji czynnych jednej tabletki przeznaczonej do rozpuszczania w szklance wody:&lt;br&gt;

</doc>
<doc id="136015" url="https://pl.wikipedia.org/wiki?curid=136015" title="Demokracja uczestnicząca">
Demokracja uczestnicząca

Demokracja uczestnicząca, również demokracja partycypacyjna – proces kolektywnego podejmowania decyzji zgodnie z zasadami partycypacji obywatelskiej, z wykorzystaniem kombinacji elementów demokracji bezpośredniej i przedstawicielskiej. Stosowana m.in. w samorządach terytorialnych i pracowniczych.
Geneza.
Genezy i pierwowzorów partycypacji jednostek w podejmowaniu decyzji dotyczących wspólnoty, której są częścią, można się doszukiwać w ateńskiej demokracji, średniowiecznych gildiach, samorządach miejskich Stanów Zjednoczonych z okresu Rewolucji Amerykańskiej, Komunie Paryskiej, ideach anarchizmu (wolnościowy municypalizm, Murray Bookchin), rewolcie roku 1968, ruchach narodowowyzwoleńczych.
Zasady.
Partycypacja obywatelska (współpraca władzy wykonawczej z grupami obywateli, organizacjami mieszkańców itp.) może być realizowana na różnych poziomach i w różnym czasie (stale lub doraźnie), zależnie od rodzaju rozwiązywanego problemu (np. przebieg lokalnej drogi lub zmiany konstytucji; zob np. referenda w Polsce).
Wszyscy obywatele mają m.in. prawo decydowania o budżecie, inwestycjach, lokalnych podatkach i podziale administracyjnym. Dyskusje i głosowania odbywają się podczas otwartych zgromadzeń w gminach, dzielnicach i miastach. Delegaci i radni mogą być w każdej chwili odwołani z pełnionej funkcji przez specjalnie zwołane zgromadzenie mieszkańców ich okręgu. Kadencje ograniczone są zwykle do jednego roku. Administracja, radni, burmistrz, stają się egzekutywą realizującą instrukcje od lokalnej społeczności. Większość istniejących obecnie form demokracji uczestniczącej współistnieje ze strukturami państwa i samorządu lokalnego.
Przykłady.
Demokracja uczestnicząca realizuje się zwykle poprzez budżet partycypacyjny, który po raz pierwszy został wprowadzony w mieście Porto Alegre (płd.-wsch. Brazylia, stolica stanu Rio Grande do Sul) w roku 1990, przez Partię Pracowników. Budżet partycypacyjny oznacza oddolny proces definiowania priorytetów budżetowych i wskazywanie przez obywateli, które inwestycje i projekty należy realizować w ich miejscowości. Podczas tworzenia budżetu partycypacyjnego, uwzględniany jest poziom ważności przyznany danej sprawie przez mieszkańców, lista braków w infrastrukturze zgłoszona przez zgromadzenie oraz liczba mieszkańców danej dzielnicy. Wyniki głosowań i negocjacji są sumowane i opracowywane przez Radę Budżetu Partycypacyjnego, we współpracy z Gabinetem Planowania Miasta. Budżet partycypacyjny (port. Orcamento Participativo) w Porto Alegre zaowocował demokratyzacją struktury szkół publicznych. Dyrektorzy i wicedyrektorzy wybierani są na trzyletnią kadencję przez wszystkich dydaktycznych i niedydaktycznych pracowników danej szkoły oraz uczniów, którzy ukończyli 10 lat. Praca dyrekcji jest kontrolowana przez Radę Szkolną, składającą się z przedstawicieli wszystkich pracowników szkoły, uczniów i rodziców.
Mieszkańcy uzyskują wpływ na zatrudnianie urzędników, poprzez Komisje Trójstronne. W ich skład wchodzą przedstawiciele zgromadzeń mieszkańców, przedstawiciele związku zawodowego pracowników administracji i przedstawiciele zarządu gminy.
Prywatni inwestorzy muszą uzyskiwać zgodę mieszkańców i spełniać postawione przez nich warunki, od których uzależnili pozwolenie na budowę sklepu wielkoprzemysłowego, stacji benzynowej itp. Funkcjonowaniu demokracji uczestniczącej towarzyszy wzrost liczby organizacji pozarządowych. Wybory samorządowe w Brazylii jesienią 2004 roku wykazały, że społeczne poparcie dla demokracji uczestniczącej nie musi oznaczać poparcia dla partii, która była politycznym gwarantem tej formy demokracji.
Budżet partycypacyjny wprowadzono w ponad 100 większych i mniejszych miastach Brazylii (Porto Alegre, Belo Horizonte, Recife i in.). Największym terytorium, gdzie wprowadzono budżet partycypacyjny, był dotychczas stan Rio Grande do Sul w pd.-wsch. Brazylii. Podobne inicjatywy pojawiły się w niektórych miastach Kanady (Guelph, Konfederacja Mieszkań Socjalnych Toronto), Francji (Saint-Denis), Kolumbii (Tarso, Cauca), Peru (Villa el Salvador), Włoch (Spezzano Albanese) oraz Indii (stan Kerala i Zachodni Bengal). Inicjatorami były najczęściej organizacje sąsiedzkie, związki zawodowe, partie socjalistyczne, komunistyczne i grupy anarchistyczne. Zbliżony charakter mają zgromadzenia sąsiedzkie w miastach Argentyny (Buenos Aires, Rosario), powstałe w wyniku rewolty ulicznej w grudniu 2001 roku. Pozostające one w ciągłej opozycji do struktur państwa. Zasadami demokracji uczestniczącej kierują się także zapatystowskie gminy autonomiczne w stanie Chiapas (pd. Meksyk), powstałe w rezultacie zbrojnego powstania chłopskiego pod przywództwem partyzantki EZLN.
Metody demokracji uczestniczącej były stosowane w projektowaniu architektury masowej (Lucien Kroll, Ralph Erskin, anarchitektura, planowanie rzecznicze) od końca lat 60. XX wieku w Europie Zachodniej. Innym przykładem zastosowania demokracji uczestniczącej jest istniejące od lat 70. XX w. Wolne Miasto Christiania w Kopenhadze, jednakże rząd duński od kilku lat zmierza do jej likwidacji.
Samorządy spółdzielni Mondragon w Kraju Basków są przykładem zastosowania demokracji uczestniczącej w miejscu pracy.
W XX wieku istniało wiele prób stworzenia demokracji uczestniczącej poprzez samorząd pracowniczy, np. w Jugosławii gdzie stworzono unikatowy ustrój gospodarczy oparty na radach pracowniczych, które podejmowały decyzję co do wielkości produkcji oraz wyboru kierownictwa przedsiębiorstwa.

</doc>
<doc id="136023" url="https://pl.wikipedia.org/wiki?curid=136023" title="Flaga Chińskiej Republiki Ludowej">
Flaga Chińskiej Republiki Ludowej

 
Flaga Chińskiej Republiki Ludowej – jeden z symboli państwowych Chińskiej Republiki Ludowej.
Wygląd i symbolika.
Wygląd.
Flaga to czerwony prostokąt o proporcjach 2:3. W prawym górnym rogu znajduje się złota duża gwiazda i cztery mniejsze gwiazdki tego samego koloru wskazujące na większą, tworzące razem łuk. 
Symbolika.
Czerwony kolor tła flagi jest symbolem rewolucji, ale odnosi się także do tradycyjnego użycia czerwieni przez Chińczyków i symboliki dynastii Han. Pięć gwiazd stanowi nawiązanie do tradycyjnego znaczenia tej liczby w chińskiej filozofii. Opublikowana przez rząd symbolika mówiła, że cztery mniejsze gwiazdy, z których każda wskazuje na większą gwiazdę, wokół której są ułożone, reprezentują jedność czterech klas społecznych narodu chińskiego – rolników, żołnierzy, inteligencji i drobnej burżuazji – wokół socjalistycznych idei KPCh; obecnie jednak oficjalna interpretacja opisuje dużą gwiazdę jako uosobienie Chin, a małe gwiazdki – mniejszości w państwie. 
Historia.
Pierwsza w historii flaga państwowa Chin została przyjęta za czasów panowania dynastii Qing, w 1872 roku. Była żółta (kolor ten był symbolem dynastii), z niebieskim smokiem na środku. Rewolucja z 1911 roku i ustanowienie Republiki doprowadziły jednak do jej zmiany w 1912 roku. Nowa flaga była podzielona na pięć poziomych pasów: czerwony, żółty, niebieski, biały, czerwony i czarny. Każdy z tych kolorów reprezentował inny naród: czerwony był symbolem Chińczyków Han, żółty – Mandżurów, niebieski – Mongołów, biały – Tybetańczyków, a czarny – Hui. 
Po zwycięstwie w wojnie domowej rząd Mao Zedonga opublikował ogłoszenie w kilku dużych gazetach, zachęcające do przesyłania propozycji symboli. W nieco ponad miesiąc rząd otrzymał ich 2992.
Zwycięski wzór został oficjalnie wprowadzony 1 października 1949 roku.

</doc>
<doc id="136027" url="https://pl.wikipedia.org/wiki?curid=136027" title="Grand Prix Australii 2005">
Grand Prix Australii 2005

Wyniki Grand Prix Australii, pierwszej rundy Mistrzostw Świata Formuły 1 w sezonie 2005.
Wyścig.
 
 

</doc>
<doc id="136031" url="https://pl.wikipedia.org/wiki?curid=136031" title="Fenix">
Fenix



</doc>
<doc id="136033" url="https://pl.wikipedia.org/wiki?curid=136033" title="Tomas Venclova">
Tomas Venclova

Tomas Venclova (ur. 11 września 1937 w Kłajpedzie) – litewski poeta, eseista, publicysta, badacz i tłumacz literatury pięknej.
Życiorys.
Syn pisarza litewskiego Antanasa Venclovy (1906–1971). W czasie II wojny światowej przebywał z rodziną w Kownie. Od młodości związany z litewską i rosyjską opozycją antykomunistyczną. Ukończył studia na Uniwersytecie Wileńskim (kształcił się tam w latach 1954–1960), gdzie studiował m.in. z Juditą Vaičiūnaitė. Mieszkał później okresowo w Moskwie i Leningradzie; w tym czasie poznał Annę Achmatową, Borisa Pasternaka i Josifa Brodskiego. W latach 1966–1971 studiował semiotykę i literaturę rosyjską na Uniwersytecie w Tartu. W latach 70. działał w litewskim ruchu obrony praw człowieka. Do 1977 mieszkał w Wilnie; następnie, zagrożony represjami, wyemigrował do Stanów Zjednoczonych, za co został pozbawiony obywatelstwa przez władze ZSRR. Wykładał początkowo, jako profesor wizytujący, na Uniwersytecie Kalifornijskim w Berkeley. W 1980 rozpoczął na Uniwersytecie Yale wykłady z literatury rosyjskiej i literatur słowiańskich. W 1985 uzyskał tam stopień doktora, a od 1993 jest profesorem języków słowiańskich i literatury.
Po zamieszkaniu w Ameryce przyjaźnił się z Czesławem Miłoszem i poznanym już wcześniej Josifem Brodskim. Związany z polską kulturą i literaturą, jest od 1983 członkiem zespołu redakcyjnego kwartalnika „Zeszyty Literackie”. Tłumaczył też polską poezję na język litewski (m.in. Cypriana Kamila Norwida, Czesława Miłosza, Zbigniewa Herberta, Wisławę Szymborską), jest również autorem monografii Aleksandra Wata.
W 2002 ukazała się biografia Venclovy, autorstwa Donaty Mitaitė pt.: "Tomas Venclova: biografijos ir kūrybos ženklai" (Wilno: Lietuvių literatūros ir tautosakos institutas).
Mieszka w New Haven (Connecticut), a czasowo również w Wilnie i Krakowie.

</doc>
<doc id="136035" url="https://pl.wikipedia.org/wiki?curid=136035" title="Pawęż">
Pawęż



</doc>
<doc id="136036" url="https://pl.wikipedia.org/wiki?curid=136036" title="Rybitwa rzeczna">
Rybitwa rzeczna

Rybitwa rzeczna, rybitwa zwyczajna ("Sterna hirundo") – gatunek średniego ptaka wędrownego z rodziny mewowatych (Laridae).
Zasięg występowania.
Rybitwa rzeczna zamieszkuje większość Eurazji i Ameryki Północnej oraz północną i północno-zachodnią Afrykę. Wędrowna, przeloty w IV – V i VII – IX. Zimuje na wybrzeżach Afryki, Ameryki Środkowej i Ameryki Południowej (aż po Falklandy), południowej i południowo-wschodniej Azji oraz Australazji.
W Polsce nieliczny ptak lęgowy na niżu. Lokalnie, na nieuregulowanych odcinkach dużych rzek, może być liczna. Jest najliczniejszym gatunkiem lęgowym rybitwy w Polsce.
Środowisko.
Wybrzeża mórz, zalewy i delty rzek oraz piaszczyste brzegi dużych rzek i jezior. Zasiedla również stawy rybne, zbiorniki retencyjne, żwirownie itp. Spotykana od poziomu morza do 4000 m n.p.m.
Pożywienie.
Ryby, niekiedy również skorupiaki i owady. Żeruje, nurkując z powietrza.
Lęgi.
W ciągu roku wyprowadza jeden lęg, w kwietniu–czerwcu.
Status, zagrożenia i ochrona.
Międzynarodowa Unia Ochrony Przyrody (IUCN) uznaje rybitwę rzeczną za gatunek najmniejszej troski (LC – "least concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 1,6–3,6 miliona osobników. Ogólny trend liczebności populacji nie jest znany.
W Polsce objęta ochroną gatunkową ścisłą, wymaga ochrony czynnej. Liczebność populacji lęgowej na terenie kraju w latach 2013–2018 szacowano na 6000–8000 par. Na "Czerwonej liście ptaków Polski" rybitwa rzeczna sklasyfikowana została jako gatunek najmniejszej troski (LC). Podczas lęgów zagrożeniem dla tych ptaków może być nadmierne niepokojenie przez ludzi lub drapieżniki – jaja rybitw zbyt długo pozostają wówczas bez opieki, co naraża je na przegrzanie w nasłonecznionym piasku. Lęgi mogą zostać zniszczone również w wyniku powodzi i okresowych wahań poziomu wody w stawach lub zbiornikach retencyjnych.

</doc>
<doc id="136048" url="https://pl.wikipedia.org/wiki?curid=136048" title="Cdlinux.pl">
Cdlinux.pl

Cdlinux.pl – polska i w największym stopniu spolonizowana dystrybucja systemu operacyjnego GNU/Linux uruchamiana z płyty CD-ROM (tzw. LiveCD).
Dostępne są dwie wersje tej dystrybucji - "cdlinux.pl mały" i "cdlinux.pl duży". Różnią się one wielkością miejsca zajmowanego na płycie CD-ROM oraz ilością zawartego oprogramowania. System, w zależności od typu, zawiera m.in. takie programy jak: Mozilla Firefox, Mozilla Thunderbird (od wersji 1.0 odpowiednio: IceWeasel, IceDove), Kadu, EKG2, Psi, XMMS i MPlayer oraz Open Office, GIMP, Inkscape, Bluefish, Scribus, Xpdf, QCad (w wersji typu "duży" przeszło 80 programów - nie licząc narzędzi systemowych). Do obsługi, popularnych ostatnio, bezprzewodowych kart sieciowych używany jest program ndiswrapper wraz z zestawem dodatkowych programów.
Zastosowanie lekkiego menedżera okien IceWM sprawia, że system wydajnie działa na starszych komputerach (uruchomienie systemu w trybie graficznym możliwe jest już np. na komputerze z procesorem P I 100 MHz i 24 MB RAM, jednak komfortowa praca jest dostępna dopiero przy P II 300 MHz i 64 MB RAM).
Do uruchomienia systemu operacyjnego nie jest potrzebny dysk twardy, wszystkie dane przechowywane są w pamięci lub pozostają na CD-ROMie. Możliwe jest zapisanie własnych ustawień (np. profili komunikatora, zakładek przeglądarki, autostartu środowiska graficznego czy autologowania wybranego użytkownika) na dyskietce, dzięki czemu cdlinux.pl doskonale nadaje się na przenośny, osobisty system operacyjny. Wchodzący w skład systemu instalator pozwala też na zainstalowanie go na dysku twardym. Po zainstalowaniu na dysku użytkownik ma możliwość łatwego doinstalowania programów, korzystając z bogatych repozytoriów Debiana Sid przy użyciu typowych dla Debiana narzędzi opartych na APT.
Cdlinux.pl skierowany jest tak do początkujących użytkowników Linuksa, jak i programistów oraz osób poszukujących niedużego systemu linuksowego mieszczącego się (w przypadku wersji typu "mały") na małym krążku CD (8 cm średnicy, 210 MB pojemności). 
Podstawowe cechy dystrybucji:

</doc>
<doc id="136050" url="https://pl.wikipedia.org/wiki?curid=136050" title="Zambos">
Zambos



</doc>
<doc id="136052" url="https://pl.wikipedia.org/wiki?curid=136052" title="Idea Ekstraklasa">
Idea Ekstraklasa



</doc>
<doc id="136055" url="https://pl.wikipedia.org/wiki?curid=136055" title="Offtopic">
Offtopic



</doc>
<doc id="136059" url="https://pl.wikipedia.org/wiki?curid=136059" title="Openmosix">
Openmosix



</doc>
<doc id="136061" url="https://pl.wikipedia.org/wiki?curid=136061" title="Pojezierze Żmudzkie">
Pojezierze Żmudzkie

Pojezierze Żmudzkie (lit. "Žemaičių aukštuma") zwane również Wysoczyzną Żmudzką – wysoczyzna morenowa w zachodniej części Litwy, część Wysoczyzn Żmudzko-Kurońskich.
Wysoczyzna zbudowana jest z glin, piasków i margli. Średnia wysokość nad poziomem morza wynosi 119 metrów. Najwyższy punkt – góra Miedwegoła ("Medvėgalis") wznosi się na wysokość 234,6 m n.p.m. Występuje wiele jezior pochodzenia lodowcowego i bagien. Pagórkowato-falista powierzchnia pokryta jest lasami świerkowymi, łąkami i pastwiskami oraz polami uprawnymi.

</doc>
<doc id="136062" url="https://pl.wikipedia.org/wiki?curid=136062" title="Pawęż (tarcza)">
Pawęż (tarcza)

Pawęż (pawęza) (z wł. "pavese") – rodzaj wielkiej (do 1,9 m wys.), prostokątnej tarczy drewnianej, często bogato zdobionej malowidłami. Wprowadzona powszechnie do uzbrojenia ok. XIV wieku. Do XVI wieku była popularnym typem uzbrojenia piechoty.
Ciężka, wykonana z drewna obitego z wierzchu blachą lub skórą, z pionową wypukłością pośrodku, od wewnątrz na ogół miała pasy do przenoszenia, a pośrodku dość duży imacz (uchwyt) do chwytu oburęcznego. Jej dolna krawędź często zaopatrzona była w ostrogę (ostrogi) pozwalającą na unieruchomienie przez osadzenie w ziemi; dla dodatkowego podparcia stosowano też czasami drewniany wspornik. Pawęż niekiedy miała także w górnej części wycięcie (wizjer), ułatwiające użycie kuszy lub broni palnej. W mniejszej i lżejszej odmianie stosowanej dla jazdy miewała z kolei wycięcie ułatwiające użycie kopii.
Nazwa pochodzi od włoskiego miasta Pawia, gdzie tarcza miała pojawić się przywieziona przez najemnych rycerzy walczących w szeregach zakonu krzyżackiego. W Europie wschodniej pojawiła się w wieku XIII na terenach Mazowsza, Prus i Litwy jako tarcza jazdy, ale później częściej posługiwała się nią piechota; użyteczna była w szczególności przy oblężeniach, jako osłona kuszników, a następnie zbrojnych posługujących się prymitywną bronią palną – piszczelami i hakownicami. 
Kształt zbliżony do pawęży mają tarcze zabezpieczające policję podczas starć z demonstrantami.

</doc>
<doc id="136064" url="https://pl.wikipedia.org/wiki?curid=136064" title="Pascha (święto chrześcijańskie)">
Pascha (święto chrześcijańskie)



</doc>
<doc id="136071" url="https://pl.wikipedia.org/wiki?curid=136071" title="Kusaczowate">
Kusaczowate



</doc>
<doc id="136072" url="https://pl.wikipedia.org/wiki?curid=136072" title="Wiłkomierz">
Wiłkomierz

Wiłkomierz ("lit. Ukmergė" , dawniej "Vilkmergė") – miasto rejonowe w środkowej Litwie położone ok. 60 km na północny zachód od Wilna. Ludność: 28 tys. mieszkańców (2005).
Jest jednym z najstarszych miast na Litwie. Wzmianka o zamku w Wiłkomierzu pochodzi z 1225. Prawa miejskie nadano na początku XV wieku. Miejsce obrad sejmików ziemskich powiatu wiłkomierskiego od XVI wieku do pierwszej połowy XVIII wieku. 
Historia.
Na Górze Zamkowej ślady grodziska z zamkiem, pozostałość jednego z najstarszych grodów litewskich. Podobno istniał od X wieku. W XIII wieku atakowany przez zakon kawalerów mieczowych, a później przez Krzyżaków. W 1391 zamek zdobył Witold razem z Krzyżakami. W XV wieku w innym miejscu wystawiono zamek murowany, siedzibę starosty królewskiego. Zamek zniszczono w czasie wojen szwedzkich, a później w tym miejscu wybudowano carskie koszary.
Zabytki.
Od 1745 pijarzy prowadzili szkołę, zamkniętą przez carat w 1837 (klasztor zamknięto w 1845).
Wydarzenia kulturalne.
Wiłkomierz jest siedzibą m.in.:
Cześć koncertów festiwalowych odbywa się także w Wilnie, Kownie, Kłajpedzie i innych litewskich miastach. Festiwal połączony jest z Międzynarodowym Konkursem Perkusyjnym im. Jonas Taločka (marzec/kwiecień).

</doc>
<doc id="136076" url="https://pl.wikipedia.org/wiki?curid=136076" title="Hernán Cortes">
Hernán Cortes



</doc>
<doc id="136077" url="https://pl.wikipedia.org/wiki?curid=136077" title="LP">
LP

LP.
Akronim (skrótowiec) poniższych nazw i wyrażeń:

</doc>
<doc id="136079" url="https://pl.wikipedia.org/wiki?curid=136079" title="Kurak stinamu">
Kurak stinamu



</doc>
<doc id="136084" url="https://pl.wikipedia.org/wiki?curid=136084" title="Partie polityczne Irlandii">
Partie polityczne Irlandii

Partie polityczne Irlandii konkurują o miejsca w dwuizbowym parlamencie (Oireachtas), w skład którego wchodzą: izba wyższa Seanad Éireann i izba niższa Dáil Éireann, do których wybieranych jest odpowiednio 60 senatorów i 166 Teachta Dála.

</doc>
<doc id="136089" url="https://pl.wikipedia.org/wiki?curid=136089" title="Podatek stempla">
Podatek stempla



</doc>
<doc id="136093" url="https://pl.wikipedia.org/wiki?curid=136093" title="Waterfront">
Waterfront

Waterfront (front wodny) - w urbanistyce terminem tym określa się obszary ulokowane nad naturalnym zbiornikiem wodnym, jeziorem, rzeką, bądź morzem. Z reguły jednak termin odnosi się do obszarów stykowych znajdujących się pomiędzy strukturami miejskimi a portowymi. 
Waterfronty są sferą konfliktów zarówno gospodarczych i przestrzennych, jak i współpracy pomiędzy miastem a portem w sensie administracyjnym, ekonomicznym czy przestrzennym. Nie jest to przestrzeń raz na zawsze wyznaczona, wręcz przeciwnie, historycznie niejednokrotnie ulegała powiększeniu lub przesunięciu. 
Współcześnie obserwuje się powszechny trend w kierunku rewitalizacji waterfrontów. Polega ona na powrocie do aktywnego wykorzystania terenów portowych zlokalizowanych w obrębie miast portowych, opuszczonych w fazie gwałtownej industrializacji portów morskich i rozwoju konteneryzacji oraz innych technologii transportu morskiego, opartych na wykorzystaniu dużych statków. Pozyskane w ten sposób wolne tereny są zlokalizowane z reguły tam, gdzie port i miasto miały swój początek, czyli w centrach miast. 
Tereny te zazwyczaj charakteryzują się dostępem do płytkich akwenów portowych. Często są to stare nabrzeża miejskie z intensywną, jednak w znacznym stopniu zdekapitalizowaną zabudową lądową. W związku z tym wartość tych terenów jest potencjalnie wysoka, choć przed rewitalizacją obniżona z powodu zaniku lub ograniczenia funkcji portowych. Powodem intensywnego penetrowania starych terenów portowych jest ich dostrzegana obecnie uniwersalna atrakcyjność lokalizacyjna, wyrażająca się zarówno wymiernymi walorami funkcjonalnymi, jak i niewymiernymi wprawdzie, lecz cenionymi obecnie walorami kulturowymi.

</doc>
<doc id="136095" url="https://pl.wikipedia.org/wiki?curid=136095" title="Upsala Nya Tidning">
Upsala Nya Tidning

Upsala Nya Tidning, UNT ("Nowa Gazeta Uppsali") – miejscowy dziennik, który ukazuje się w szwedzkim mieście uniwersyteckim Uppsala. Gazeta, o nakładzie około 60 000 egzemplarzy (2003), ma głównie charakter regionalny, choć komentarze redakcyjne poświęcone są także sprawom ogólnokrajowym czy międzynarodowym. Redakcja, zgodnie z podawanymi przez siebie informacjami, zajmuje pozycję "niezależnie liberalną".

</doc>
<doc id="136100" url="https://pl.wikipedia.org/wiki?curid=136100" title="Prawo Gay-Lussaca-Charlesa">
Prawo Gay-Lussaca-Charlesa



</doc>
<doc id="136103" url="https://pl.wikipedia.org/wiki?curid=136103" title="William Henry">
William Henry

"Imię i nazwisko William Henry nosiło kilka znanych osób, m.in.:"

</doc>
<doc id="136105" url="https://pl.wikipedia.org/wiki?curid=136105" title="Rodzina zastępcza (serial telewizyjny)">
Rodzina zastępcza (serial telewizyjny)

Rodzina zastępcza, w latach 2004–2009 jako Rodzina zastępcza plus – polski serial obyczajowo-komediowy emitowany na antenie telewizji Polsat od 23 lutego 1999 do 20 grudnia 2009. Jest to jeden z najdłużej emitowanych polskich seriali – łącznie wyemitowano 329 odcinków w 18 seriach.
W czołówce serialu i przy napisach końcowych wykorzystano piosenkę pt. "Tkanina", do której tekst napisał Jacek Cygan, a muzykę skomponował Seweryn Krajewski, który także zaśpiewał ten utwór.
26 listopada 2009 roku Telewizja Polsat poinformowała o zakończeniu pracy nad serialem.
Fabuła.
Akcja serialu toczyła się wokół perypetii rodziny Kwiatkowskich mieszkającej w Warszawie. Anka i Jacek Kwiatkowscy oraz ich dwoje dzieci, Majka i Filip, postanowili przysposobić Romka, chłopca z domu dziecka. Przypadek sprawił, że oprócz niego przyjęli pod dach jeszcze dwie dziewczynki: Zosię i Elizę. Po wyjeździe Zosi i Romka, Filip nakrył na kradzieży przetworów z piwnicy dwoje dzieci: Dorotkę i Wojtka. Anka dowiedziała się, że matka tych dzieci nie żyje, a ojciec jest alkoholikiem. Kwiatkowscy postanowili zaadoptować Dorotkę i Wojtka. Po pewnym czasie Jacek otrzymał informację, że ojciec Dorotki i Wojtka wyleczył się z alkoholizmu i chce znów zająć się dziećmi i tak też się stało. Wkrótce potem Lesio (mąż Jadzi, kuzynki Anki) przyjechał do Warszawy z dwójką chłopców, bliźniakami: Piotrkiem i Pawłem, którym zmarła jedyna opiekunka – babcia. Kwiatkowscy postanowili otoczyć chłopców opieką. Rodzina posiadała psa rasy dog z Bordeaux, który wabił się Śliniak.
Podczas wycieczki do Zakopanego Majka poznała Kubę Potulickiego i wzięła z nim ślub. Zamieszkali w kamienicy razem z dziadkiem Kuby – Janem Ksawerym Potulickim. Kuba prowadził w piwnicy kawiarenkę internetową "M@jka.cafe". Po kilku latach małżeństwa Majka zaszła w ciążę i urodziła syna – Jasia.
Podczas wyjazdu studenckiego Eliza poznała Michała Kercza – studenta psychologii. Wkrótce wzięli ślub. Rodzicami Michała byli Krysia i Włodek Kerczowie. Krysia była nadopiekuńczą matką, a Włodek pantoflarzem.
Częstym gościem w domu Kwiatkowskich był zaprzyjaźniony policjant, zwany posterunkowym (miał stopień starszego posterunkowego). Pijał dużo kawy u Kwiatkowskich, Kossoniów i w kawiarence "M@jka.cafe". Po pewnym czasie awansował do stopnia sierżanta. Częstym gościem Kwiatkowskich była również Ula – siostra Anki. Nie lubiła swojego szwagra – Jacka, z wzajemnością.
W domu obok Kwiatkowskich mieszkali Kossoniowie – Alutka i Jędrula. Gosposią w ich domu była Jadzia – kuzynka Anki. Częstym gościem Kossoniów bywał Lesio – mąż Jadzi. W 2009 roku Alutka zaszła w ciążę i urodziła córkę.
Realizacja zdjęć.
Akcja pierwszych 25 odcinków rozgrywała się wyłącznie w mieszkaniu Kwiatkowskich, które zrealizowane było w studiu znajdującym się w budynku Wytwórni Filmów Dokumentalnych i Fabularnych w Warszawie przy ulicy Chełmskiej 21. Od odcinka 26. do końca serial realizowany był w parterowym domu przy ulicy Frezji 15 w Warszawie, w dzielnicy Wawer, na osiedlu Radość.
Od odcinka 157. akcja zaczęła się również rozgrywać w domu Kossoniów przy ulicy Frezji 19. Akcja w tym domu rozgrywała się tylko na parterze i w garażu, piętro zostało pokazane tylko w odcinku 185., w którym jedna scena rozgrywała się w pokoju Jadzi, na piętrze.
Od odcinka 157. akcja rozgrywała się również w mieszkaniu Potulickich, które według fabuły znajdowało się w bloku przy ulicy Fiołkowej 16, a w rzeczywistości blok ten znajduje się przy ulicy Celestynowskiej 3 w Warszawie, w dzielnicy Wawer, na osiedlu Międzylesie; mieszkanie Potulickich było zrealizowane na piętrze domu przy ulicy Frezji 19, a kawiarenka "M@jka.cafe" wykonana była w piwnicy tego domu.
W odcinku specjalnym pt. "Świąteczna awaria" akcja działa się w mieszkaniu Uli, które było zrealizowane w domu przy ulicy Frezji 19.
Czołówki serialu.
W czasie emisji serialu, co kilka lat, zmieniały się czołówki serialu, których powstało pięć. We wszystkich czołówkach tłem muzycznym jest piosenka pt. "Tkanina".

</doc>
<doc id="136106" url="https://pl.wikipedia.org/wiki?curid=136106" title="Hermann Rauschning">
Hermann Rauschning

Hermann Rauschning (ur. 7 sierpnia 1887 w Toruniu, zm. 8 lutego 1982 w Portland, USA) – muzykolog, polityk niemiecki, prezydent Senatu Wolnego Miasta Gdańska.
Życiorys.
Po I wojnie światowej był aktywnym działaczem mniejszości niemieckiej w Wielkopolsce. W 1926 roku przeprowadził się na Żuławy oraz przyjął obywatelstwo gdańskie. Należał do Niemieckiej Partii Ludowej. W 1932 roku wstąpił do Narodowosocjalistycznej Niemieckiej Partii Robotników (NSDAP) i po wygraniu przez tę partię wyborów w 1933 roku został wybrany do Senatu Wolnego Miasta. Od 1933 roku do listopada 1934 roku piastował funkcję prezydenta Senatu, trzeciego w historii tego urzędu.
Był zwolennikiem porozumienia z Polską oraz uregulowania problemu traktowania ludności polskiej w Wolnym Mieście. Doprowadził do zawarcia wielu umów gdańsko-polskich, w tym do umowy z Polską w sprawie wykorzystywania portu gdańskiego. Zaproponował też ujednolicenie systemów gospodarczych, założył też Gdańskie Towarzystwo Studiów nad Polską.
Takie poglądy i obrany kurs na poprawę stosunków z Polską przyczyniły się do konfliktu z partią nazistowską, a nawet z opozycyjnymi niemieckimi partiami socjalistycznymi. Konfrontacja z gauleiterem gdańskiego NSDAP Albertem Forsterem bezpośrednio przyczyniła się do jego dymisji w 1934 roku.
W 1936 roku wyjechał z Wolnego Miasta do Polski, potem przez Francję i Wielką Brytanię dostał się do Stanów Zjednoczonych (1940 r.).
Jest autorem (1939 r.) książki "Rewolucja nihilizmu. Kulisy i rzeczywistość w Trzeciej Rzeszy", w której krytycznie odnosi się do nazizmu. Rozgłos przyniosły mu także wydane w 1940 roku "Rozmowy z Hitlerem".
Po 1945 roku podejmował nieudane próby zaistnienia na scenie politycznej. Zmarł w Portland w stanie Oregon.
Poglądy.
Rauschning był realistą politycznym. W momencie, w którym uświadomił sobie katastrofalne położenie Niemiec po przejęciu władzy przez Hitlera, zaczął radykalnie krytykować ustrój polityczny państwa. Jego zdaniem, naziści prowadzili politykę na sposób rewolucyjny i nihilistyczny, nie licząc się ze środkami, jakie stosują oraz aktualną sytuacją wewnętrzną oraz międzynarodową. W "Rewolucji nihilizmu" stwierdził ponadto, iż samo tempo zmian całkowicie odbiera polityce niemieckiej znamiona stałości, która jest fundamentem budowania sprawnego państwa. Postulował odejście od ustroju nazistowskiego poprzez jego konfrontację z grupami politycznymi, kategorycznie sprzeciwiał się podporządkowywaniu kolejnych grup konserwatywnych zwierzchnictwu NSDAP twierdząc, że rewolucyjne siły zawsze zdominują wszelkie środowiska polityczne.

</doc>
<doc id="136107" url="https://pl.wikipedia.org/wiki?curid=136107" title="Prawo Charlesa-Gay-Lussaca">
Prawo Charlesa-Gay-Lussaca



</doc>
<doc id="136113" url="https://pl.wikipedia.org/wiki?curid=136113" title="Jacques Charles">
Jacques Charles



</doc>
<doc id="136115" url="https://pl.wikipedia.org/wiki?curid=136115" title="Eva Cassidy">
Eva Cassidy

Eva Cassidy (ur. 2 lutego 1963 w Oxon Hill, zm. 2 listopada 1996 w Bowie) – amerykańska piosenkarka.
Choć miała możliwości wokalne sprawdzone w szerokim repertuarze (jazz, blues, folk, gospel, country i pop), przez całe życie nie była szerzej znana poza okolicami Waszyngtonu. Po jej śmierci w wieku 33 lat, nagrania Cassidy zostały wydane i okazały się znaczącym sukcesem, osiągając łączną sprzedaż ponad 4 mln egzemplarzy. Na początku 2001 jej album "Songbird" dotarł do pierwszego miejsca brytyjskiej listy najlepiej sprzedających się albumów (nakład łączny 1 mln egzemplarzy).
Życiorys.
Dzieciństwo i młodość.
Urodziła się jako trzecie z czwórki dzieci Hugh i Barbary Cassidy. Od lat dziecięcych wykazywała wyjątkowe zdolności artystyczne i muzyczne. W wieku dziewięciu lat otrzymała od ojca gitarę i zaczęła występować z rodzeństwem na spotkaniach rodzinnych. Kiedy była nastolatką, nie zdawała sobie sprawy ze swego talentu wokalnego i nie myślała o karierze piosenkarki. Okazjonalnie występowała ze szkolnym zespołem i uzyskiwała pochlebne opinie o swojej twórczości. Ze względu na znaczną nieśmiałość miała problemy przy występach przed publicznością szerszą niż rodzina czy grono znajomych.
Kariera muzyczna.
W wieku 18 lat zaczęła występować z zespołem o nazwie "Easy Street" z okolic Waszyngtonu. Zespół występował na weselach, przyjęciach i w pubach. Podczas lata 1983 śpiewała, akompaniując sobie na gitarze w "Wild World Theme Park" w stanie Maryland. W tym czasie współpracowała ze swoim bratem Danem i razem opracowali wiele z repertuaru, który Cassidy wykorzystywała w późniejszej karierze piosenkarskiej. W latach 80. XX wieku współpracowała m.in. zespołami The Honeybees i Characters Without Names. Cassidy była współautorką utworów z innymi członkami tych zespołów, a były one nagrywane w różnych domowych studiach nagraniowych.
Po zakończeniu szkoły przez pewien czas studiowała sztuki piękne, lecz rozczarowana zaczęła pracować w szkółce ogrodniczej i przy produkcji mebli w miejscowości Annapolis. W 1986 wieloletni przyjaciel Dave Lourim przekonał Cassidy do nagrania partii wokalnych dla jego pop-rockowej grupy Method Actor (utwory z tej sesji nagraniowej zostały wydane dopiero w 2002). W studiu poznała basistę i producenta dźwięku Chrisa Biondo, który zachęcił ją do zajęcia się śpiewaniem i pomógł jej znaleźć pracę w chórkach różnych wykonawców. W 1990 Biondo udało się przekonać Cassidy, by utworzyć kwintet Eva Cassidy Band. Z zespołem występowała w okolicach Waszyngtonu. Mimo jej problemów z występami przed publicznością zespół zaczął zdobywać w okolicy coraz szerszą grupę fanów.
W 1992 Biondo przedstawił nagrania demo Cassidy wokaliście jazzowemu i bluesowemu Chuckowi Brownowi. W wyniku tego powstało pierwsze komercyjne nagranie tej piosenkarki, wspólny album pt. "The Other Side", na którym Cassidy wykonała standardy, takie jak „Fever”, „God Bless the Child” (Billie Holiday), czy „Over the Rainbow”. Od tego czasu Cassidy zaczęły interesować się wytwórnie płytowe, lecz wymagało to zawężenia repertuaru do jednego gatunku muzycznego, np. pop lub jazz, na co wokalistka się nie zgadzała. W styczniu 1996 nagrała album koncertowy "Live at Blues Alley". Mimo pochlebnych recenzji nie była zadowolona z tego nagrania i rozpoczęła nagrywanie albumu studyjnego pt. "Eva By Heart", który wydała w 1997. Latem wyjechała do Annapolis i pracowała, tworząc malowidła ścienne dla szkół podstawowych.
Choroba i śmierć.
Podczas koncertu promującego album "Eva By Heart" w lipcu 1996 zaczęła odczuwać bóle w biodrze, które przypisywała pracy przy malowaniu sufitu. Ból jednak nie mijał i u piosenkarki rozpoznano zaawansowaną postać nowotworu, czerniaka złośliwego. Okazało się, że we wrześniu 1993 Cassidy usunięto znamię, które wykazywało cechy nowotworu złośliwego, jednak artystka zaniedbała wizyty kontrolne, co spowodowało, że nawrót choroby nie został odpowiednio wcześnie wykryty. Stan zdrowia Evy Cassidy szybko się pogarszał i we wrześniu, poruszając się z pomocą sprzętu rehabilitacyjnego, dała ostatni koncert-benefis dla grupy przyjaciół i wielbicieli jej talentu. Podczas tego koncertu zaśpiewała utwór „What a Wonderful World”.
Zmarła 2 listopada 1996 w wieku 33 lat na czerniaka złośliwego.
Popularność po śmierci.
W 1998 wydano kompilację nagrań z trzech poprzednich albumów pt. "Songbird". Ten album pozostawał praktycznie nieznany przez kilka następnych lat. Dopiero kiedy prezenter muzyczny Terry Wogan z BBC Radio 2 odkrył artystkę, rozpoczęła się fala zainteresowania tą płytą. W 2001 zarówno album, jak i singel "Fields of Gold" znalazły się na pierwszych miejscach brytyjskich list przebojów. Sting – autor piosenki – wzruszył się do łez, słuchając wersji zaśpiewanej przez Evę Cassidy. Później album "Songbird" zyskał dużą popularność także w wielu krajach europejskich, a w USA uzyskał miano złotej płyty.
Od tego czasu ukazały się dwie inne płyty-kompilacje "Time After Time" (2000) i "Imagine" (2002). W 2001 została wydana książka o życiu i twórczości Evy Cassidy, która powstała na podstawie wywiadów z rodziną, przyjaciółmi i współpracownikami. Wersja tej książki w twardej oprawie rozeszła się w nakładzie ponad 100 tys. egzemplarzy. W marcu 2001 w amerykańskiej stacji telewizyjnej ABC w programie „Nightline” pokazano udany film dokumentalny o Cassidy, podobnie brytyjska ITV pokazała ten film w programie „Tonight with Trevor McDonald” w maju 2001. Łyżwiarka figurowa Michelle Kwan przedstawiła muzykę Evy Cassidy (utwór "Fields of Gold") publiczności podczas występów pokazowych w czasie Zimowych Igrzysk Olimpijskich w roku 2002. W 2003 "American Tune" stał się trzecią z kolei płytą Cassidy, która dotarła do pierwszego miejsca na liście najlepiej sprzedających się albumów w Wielkiej Brytanii. Dotąd nie osiągnął tego pośmiertnie żaden inny wykonawca, nawet Elvis Presley.
Muzycy towarzyszący.
Zespół muzyków towarzyszący Evie Cassidy:

</doc>
<doc id="136118" url="https://pl.wikipedia.org/wiki?curid=136118" title="Władysław Zamoyski (1853–1924)">
Władysław Zamoyski (1853–1924)

Władysław Zamoyski hrabia herbu Jelita (ur. 18 listopada 1853 w Paryżu, zm. 3 października 1924 w Kórniku) – polski działacz społeczny, fundator Zakładów Kórnickich, członek założyciel Towarzystwa Gimnastycznego „Sokół” w Krakowie.
Życiorys.
Był synem Władysława Zamoyskiego (generała armii tureckiej, polskiego działacza emigracyjnego) i Jadwigi Zamoyskiej z Działyńskich. Miał jednego brata, Witolda (1855–1874), i dwie siostry: przedwcześnie zmarłą w Anglii Marię (1857–1858) i drugą także Marię (1860–1937). W 1871 przystąpił do egzaminów maturalnych w paryskim Lycée Impérial Charlemagne, następnie w latach 1874, 1876, 1877 i 1878 czterokrotnie bez powodzenia usiłował dostać się do École polytechnique. Służył w wojsku francuskim (doszedł do stopnia podporucznika). Był członkiem francuskiej komisji rządowej na wystawę powszechną w Sydney i w tej roli odbył podróż po Australii i Oceanii, skąd przywiózł bogate zbiory etnograficzne i mineralogiczne.
W 1881 objął zapisane mu przez Jana Działyńskiego dobra kórnickie. Współpracował z matką i siostrą przy tworzeniu Szkoły Domowej Pracy Kobiet (1882), przeniesionej później z Kórnika do Kuźnic (obecnie część Zakopanego). Był rzecznikiem polskiej własności w Prowincji Poznańskiej; w 1885 jako obywatel francuski został objęty tzw. ustawami bismarckowskimi i wraz z matką i siostrą wydalono go. W kolejnych latach działał w Galicji, gdzie m.in. rozprowadzał akcje poznańskiego Banku Ziemskiego. W 1889, z myślą o ratowaniu lasów tatrzańskich, nabył, w drodze licytacji za złote reńskie i 3 centy, dobra zakopiańskie, czyli znaczną część dzisiejszych Tatr Polskich (przebijając o jeden cent ofertę przedsiębiorcy przemysłu drzewnego i hutniczego Józefa Goldfingera).
W sądzie międzynarodowym w Grazu uzyskał w 1902 roku wyrok włączający okolice Morskiego Oka w granice ziem polskich i kończący spór o ziemie tatrzańskie. Dzięki staraniom Zamoyskiego (i Andrzeja Chramca) powstała linia kolejowa Chabówka – Zakopane i szosa do Zakopanego.
Uczestniczył w pracach emigracji polskiej. Był m.in. prezesem Instytucji Czci i Chleba, członkiem założycielem Polskiego Towarzystwa Literacko-Artystycznego, współpracownikiem prowadzonego przez siostrę Marię stowarzyszenia pomocy polskim emigrantom we Francji Opieka Polska. W 1920 powrócił do Polski. Nie założył rodziny, majątek wraz z Biblioteką Kórnicką przekazał narodowi polskiemu, tworząc fundację Zakłady Kórnickie.
10 listopada 1933 „za wybitne zasługi dla kraju, pracę społeczną oraz wielką ofiarność” został pośmiertnie odznaczony przez Prezydenta Rzeczypospolitej Ignacego Mościckiego Wielką Wstęgą Orderu Odrodzenia Polski.
Zarządcą dóbr zakopiańskich i kórnickich hrabiego Zamoyskiego był Wincenty Szymborski, ojciec Wisławy Szymborskiej, która urodziła się w zabudowaniach dworskich na Prowencie między Kórnikiem a Bninem.
Jego imieniem jest nazwana jedna z poznańskich szkół podstawowych.

</doc>
<doc id="136119" url="https://pl.wikipedia.org/wiki?curid=136119" title="Jadwiga Zamoyska">
Jadwiga Zamoyska

Jadwiga Zamoyska, z domu Działyńska (ur. 4 lipca 1831 w Warszawie, zm. 4 listopada 1923 w Kórniku) – polska działaczka społeczna, służebnica Boża Kościoła katolickiego.
Życiorys.
Była córką Tytusa Działyńskiego i Gryzeldy Celestyny z Zamoyskich. Pierwsze lata życia spędziła w galicyjskich Oleszycach; od 1838 przebywała w odzyskanym przez ojca Kórniku. Kształciła się w domu pod kierunkiem prywatnych nauczycielek, Wandy Żmichowskiej i Angielki Anny Birt; w 1852 wyszła za mąż (po otrzymaniu dyspensy papieskiej) za brata swojego matki, generała Władysława Zamoyskiego, polityka konserwatywnego związanego z Hotelem Lambert. Przeniosła się do Paryża, towarzyszyła mężowi w podróżach politycznych, m.in. do Turcji i Wielkiej Brytanii. Pozostała we Francji po śmierci męża (1868); zbliżyła się do zakonu oratorian i pod wpływem ich idei tworzenia stowarzyszeń religijnych bez obowiązkowych ślubów zakonnych postanowiła założyć „szkołę życia chrześcijańskiego”.
Swoją ideę mogła zrealizować po śmierci brata Jana Działyńskiego i przejęciu dóbr kórnickich przez jej syna Władysława Zamoyskiego. W 1881 powróciła do Kórnika i w następnym roku założyła Szkołę Domowej Pracy Kobiet"." W 1885, objęta tzw. ustawami bismarckowskimi, została wydalona z Prus jako obywatelka Francji. Przeniosła wówczas szkołę do Lubowli na Spiszu, potem do Kalwarii Zebrzydowskiej, a w 1891 do zakopiańskich Kuźnic, które jej syn nabył w 1889 na licytacji.
Szkoła Jadwigi Zamoyskiej zyskała poparcie władz kościelnych oraz duże zainteresowanie w społeczeństwie. Program nauczania obejmował przede wszystkim wychowanie religijne i zajęcia praktyczne z szycia, haftu i gotowania, ale także zajęcia z rysunków, literatury, geografii, historii Polski oraz naukę śpiewu. Zamoyska publikowała dzieła o tematyce religijno-wychowawczej, m.in. "O wychowaniu" (1903), przygotowała także do druku pamiętniki męża "Jenerał Zamoyski" (ukazały się w sześciu tomach nakładem Biblioteki Kórnickiej w latach 1910–1930). Wiele czasu spędzała w Paryżu, w 1919 wizytowała szkołę w Zakopanem. Ostatnie lata życia spędziła wraz z synem w Kórniku, tam zmarła i została pochowana.
Z małżeństwa z Władysławem Zamoyskim oprócz syna Władysława miała także syna Witolda (1855–1874) i dwie córki: przedwcześnie zmarłą w Anglii Marię (1857–1858) i drugą także Marię (1860–1937).
Proces beatyfikacyjny.
W dwudziestoleciu międzywojennym rozprowadzano obrazki z wizerunkiem Jadwigi Zamoyskiej oraz modlitwą za jej wstawiennictwem wydane za zgodą kurii arcybiskupiej w Poznaniu. Sprawę starań o jej beatyfikację propagowało Stowarzyszenie Matki Bożej Dobrej Rady w Kuźnicach. 27 listopada 2012 Kuria Metropolitalna w Poznaniu oficjalnie wszczęła proces beatyfikacyjny Jadwigi Zamoyskiej. Odtąd przysługuje jej tytuł Służebnicy Bożej.
Upamiętnienie.
Uchwałą Sejmu RP IX kadencji z 22 lipca 2022 zdecydowano o ustanowieniu roku 2023 Rokiem Jadwigi z Działyńskich Zamoyskiej.

</doc>
<doc id="136120" url="https://pl.wikipedia.org/wiki?curid=136120" title="Zygmunt Celichowski">
Zygmunt Celichowski

Zygmunt Celichowski (ur. 12 sierpnia 1845 we Wronkach, zm. 26 stycznia 1923 w Kórniku) – polski działacz społeczny, bibliotekarz, historyk, wydawca.
Życiorys.
Był synem Antoniego, pedagoga, autora podręczników szkolnych, i Emilii z Jezierskich. Już jako uczeń poznańskiego Gimnazjum św. Marii Magdaleny działał w tajnych związkach narodowych, co przypłacił niedługim pobytem w więzieniu. We Wrocławiu (potem w Berlinie) studiował prawo, filologię i historię, w 1870 obronił doktorat w Lipsku.
Od 1869 był sekretarzem Jana Działyńskiego, później jego pełnomocnikiem i zarządcą Biblioteki Kórnickiej. Prowadził prace nad porządkowaniem zbiorów, dbał o powiększanie zbiorów (zwłaszcza rękopisów i dawnych druków), udostępniał materiały historykom. Po przejęciu firmy wydawniczej Jana Konstantego Żupańskiego (1887) rozwinął produkcję wydawniczą Biblioteki Kórnickiej.
Prowadził przez wiele lat starania o utworzenie specjalnego pisma historyczno-literackiego dla Wielkopolski. Wygłaszał odczyty, publikował artykuły, działał w stowarzyszeniach. Był czynnym członkiem Poznańskiego Towarzystwa Przyjaciół Nauk, przewodniczącym Wydziału Historyczno-Literackiego, redaktorem „Roczników PTPN”, wreszcie prezesem Towarzystwa (1917–1919); w 1917 otrzymał członkostwo honorowe.
Był także członkiem korespondentem PAU (1903), potem członkiem zwyczajnym (1920).
Uniwersytet Poznański nadał mu tytuł honorowego profesora (1922). Celichowski działał ponadto m.in. w kółkach rolniczych, Towarzystwie Szerzenia Wstrzemięźliwości, Towarzystwie Czytelni Ludowych, Radzie Narodowej, władzach Polskiego Banku Handlowego.
Kontynuował wydawanie serii "Acta Tomiciana" (w latach 1876–1919 ukazały się tomy 9–13). Opublikował wiele prac z zakresu bibliografii, historii i historii literatury, m.in. na łamach prowadzonych przez siebie czasopism „Kórniczanin” i „Pobudka do Szerzenia Wstrzemięźliwości”; pisał także do „Gazety Toruńskiej”, „Dziennika Poznańskiego”, „Lecha”, „Warty”.
Z małżeństwa z Zofią z Ziemnych (od 1873) miał pięcioro dzieci: córki Halinę i Jadwigę oraz synów Kazimierza (chemika), Witolda (adwokata, wojewodę poznańskiego) i Stanisława (adwokata, działacza Stronnictwa Narodowego, wiceministra w rządzie londyńskim).
Wybrane prace.
Opracował i wydał wiele staropolskich źródeł historycznych, w tym m.in.:
Publikował na tematy historyczne:
Linki zewnętrzne.
Publikacje Zygmunta Celichowskieg o dostępne w serwisie Polona

</doc>
<doc id="136121" url="https://pl.wikipedia.org/wiki?curid=136121" title="Utena">
Utena



</doc>
<doc id="136122" url="https://pl.wikipedia.org/wiki?curid=136122" title="Kajetan Kielisiński">
Kajetan Kielisiński

Kajetan Wincenty Kielisiński, właściwie Kajetan Wawrzyniec Kielisiński (ur. 7 sierpnia 1808 w Mieronicach, zm. 2 stycznia 1849 w Kórniku) – polski grafik i rysownik, bibliotekarz.
Życiorys.
Był synem Kacpra, urzędnika dworskiego (oficjalisty w dobrach Lanckorońskiego) i Katarzyny z Kłosków. Ukończył gimnazjum w Pińczowie (1828), następnie podjął studia na Wydziale Sztuk Pięknych Uniwersytetu Warszawskiego; jego nauczycielem rysunku i litografii był Jan Feliks Piwarski. Przerwał studia po wybuchu powstania listopadowego. Walczył w szeregach powstańczych w stopniu podporucznika; po upadku powstania nie mógł wrócić do Warszawy. Przez pewien czas mieszkał w Krakowie, w latach 1834–1839 był kustoszem zbiorów Gwalberta Pawlikowskiego w Medyce. W 1839 znalazł zatrudnienie jako bibliotekarz Tytusa Działyńskiego.
Jako opiekun biblioteki kórnickiej był autorem pierwszych jej katalogów. Współpracował z Działyńskim w jego działalności wydawniczej, m.in. opracował tablice z wizerunkami pieczęci do "Zbioru praw litewskich 1339-1529" (wydanego w 1841). Pracował także przy przebudowie zamku i ogrodu kórnickiego. W 1848 w stopniu kapitana ponownie wziął udział w kolejnym polskim zrywie wolnościowym powstaniu wielkopolskim, w którym odniósł rany. Po krótkim pobycie w więzieniu powrócił do pracy w Kórniku latem 1848, pół roku potem zmarł nagle. Krótko przed śmiercią (1848) poślubił Apolonię z Gostyńskich.
Był twórcą wielu akwafort i rysunków, poświęconych folklorowi, życiu wsi i miasteczek polskich, zabytkom, krajobrazom. Wykonywał jako jeden z pierwszych na ziemiach polskich ekslibrisy. Gromadził materiały do planowanych dzieł – „Starożytności polskich” i „Strojów ludowych”; wiele rycin opublikował Jan Konstanty Żupański w "Albumie Kielisińskiego" (1853). Prace graficzne, rysunki, szkicowniki i korespondencję Kielisińskiego przechowywała Biblioteka Kórnicka PAN oraz muzea narodowe (Kraków, Poznań, Warszawa) i znane biblioteki (Jagiellońska, Ossolineum, Uniwersytetu Warszawskiego).

</doc>
<doc id="136123" url="https://pl.wikipedia.org/wiki?curid=136123" title="Napoleon Kamieński">
Napoleon Kamieński

Napoleon Ludwik Felicjan Kamieński (ur. 14 stycznia 1806 w Poznaniu, zm. 7 kwietnia 1873 w Poznaniu) – polski księgarz i wydawca.
Życiorys.
Był synem notariusza Nepomucena i Ludwiki z Jeżewskich. Kształcił się w gimnazjum Marii Magdaleny w Poznaniu, następnie studiował prawo na uniwersytecie w Berlinie. Nie zdążył podjąć pracy w zawodzie prawniczym - wziął udział w powstaniu listopadowym, walczył pod Dobrem, Mińskiem, Grochowem i na Litwie. Po przekroczeniu granicy pruskiej był więziony w twierdzy poznańskiej.
Około 1839 zaangażował się w działalność tajnego komitetu rewolucyjnego, związanego z Towarzystwem Demokratycznym. W tym samym czasie zajął się drukarstwem i wkrótce skoncentrował na pracy wydawniczej. Wydawał (do 1848) "Dziennik Domowy", czasopismo kobiece dla czytelniczek sympatyzujących z wielkopolskimi "organicznikami". W 1841 wspólnie z Karolem Libeltem i Jędrzejem Moraczewskim założył spółkę wydawniczą; od 1853 pozostawał jedynym właścicielem.
Najbardziej znanymi publikacjami z firmy Kamieńskiego, obok "Dziennika Domowego", były inne pisma - wydawany w latach 1843-1846 rocznik "Rok pod względem oświaty, przemysłu i wypadków czasowych" oraz "Dziennik Polski". Kamieński redagował także "Gazetę Wielkiego Księstwa Poznańskiego" (1846-1865). Przy księgarni Kamieńskiego działała również wypożyczalnia książek. Firma stanowiła ważny ośrodek polskiego życia kulturalnego w Poznaniu, podlegała częstym szykanom pruskim; w 1848 żołnierze pruscy zniszczyli drukarnię.
Po śmierci Napoleona Kamieńskiego firmę przez pewien czas prowadził syn Tadeusz, później Stanisław Wegner. Napoleon Kamieński z małżeństwa ze Scholastyką Jachimowicz miał ponadto syna Jana oraz córki Ludwikę, Bolesławę (po mężu Ostrowska, matka dziennikarza i poety Janusza Ostrowskiego) i Józefę.

</doc>
<doc id="136124" url="https://pl.wikipedia.org/wiki?curid=136124" title="P (operator)">
P (operator)

p (ang. "power", czyli potęga, wykładnik potęgowy) jest w chemii fizycznej operatorem o wyniku działania równym logarytmowi dziesiętnemu z danej liczby wziętemu ze znakiem przeciwnym. Dziedziną operatora p są wszystkie liczby dodatnie (dziedzina logarytmu):
Wynik działania operatora zapisujemy jako formula_2 (bez nawiasów):
Operator ten wykorzystywany jest w chemii, szczególnie w chemii fizycznej do podawania bardzo małych liczb (o dużym ujemnym wykładniku dziesiętnym), zwłaszcza gdy cały lub prawie cały zakres dopuszczalnych lub spodziewanych wartości jakiejś wielkości leży poniżej jedności, czyli najczęściej gdy:
Przykłady:

</doc>
<doc id="136125" url="https://pl.wikipedia.org/wiki?curid=136125" title="Jerzy Baksalary">
Jerzy Baksalary

Jerzy Kazimierz Baksalary (ur. 25 czerwca 1944 w Poznaniu, zm. 8 marca 2005 tamże) – polski matematyk, profesor Uniwersytetu Zielonogórskiego.
Życiorys.
Specjalizował się w statystyce matematycznej i algebrze liniowej. W 1990 uzyskał tytuł profesora nauk matematycznych. Był autorem pond 160 rozpraw i artykułów naukowych publikowanych w prasie specjalistycznej. Laureat nagród Ministerstwa Edukacji Narodowej.
Absolwent Wydziału Matematyki, Fizyki i Chemii Uniwersytetu im. Adama Mickiewicza w Poznaniu (1969). W latach 1969–1988 związany był z Katedrą Matematyki Akademii Rolniczej w Poznaniu. Od 1988 roku podjął pracę w Wyższej Szkoły Pedagogicznej im. Tadeusza Kotarbińskiego w Zielonej Górze, gdzie w latach 1990–1996 pełnił przez dwie kadencje funkcję rektora. W tym okresie uczelnia wzbogaciła się o instytut plastyczny i kolegium języka francuskiego oraz nawiązała szereg nowych kontaktów z zagranicznymi uczelniami wyższymi, m.in. w celu wymiany naukowców i studentów. Od 1996 roku był dziekanem Wydziału Matematyki, Fizyki i Techniki WSP, a po połączeniu się WSP z Politechniką Zielonogórską i powstaniu Uniwersytetu Zielonogórskiego, kierował Zakładem Algebry Liniowej i Statystyki Matematycznej.
W 1991 jako pierwszy rektor wyższej uczelni w Polsce wprowadził oficjalnie płatne studia zaoczne, wyprzedzając o kilka lat urzędowe regulacje prawne w Polsce w tym zakresie. Decyzja ta zaowocowała rozbudową i zakupem obiektów na potrzeby bazy dydaktycznej uczelni (sale wykładowe) oraz powiększeniem bazy noclegowej studentów o kilka akademików. W okresie jego kadencji rektorskich liczba studentów zielonogórskiej WSP wzrosła ponaddwukrotnie.
Wykładał gościnnie matematykę na m.in. na uniwersytetach w Tampere (Finlandia), University of California, Berkeley (USA) oraz w Indiach, Kanadzie, Holandii i RFN.
Jerzy Baksalary był ojcem fizyka Oskara Baksalarego.
Jerzy Baksalary zmarł w 2005 roku i został pochowany na Cmentarzu Junikowo w Poznaniu.

</doc>
<doc id="136126" url="https://pl.wikipedia.org/wiki?curid=136126" title="Vince Clarke">
Vince Clarke

Vince Clarke, właśc. Vincent John Martin (ur. 3 lipca 1960 w Woodford w Wielkiej Brytanii) – angielski muzyk, założyciel zespołów Depeche Mode, Yazoo, The Assembly oraz Erasure. Grał na instrumentach klawiszowych, komponował oraz pisał teksty do pierwszego albumu zespołu Depeche Mode, "Speak &amp; Spell".
Życiorys.
Przed założeniem Depeche Mode związany z zespołami: No Romance in China (gitarzysta i wokalista), The Plan, Composition of Sound.
Po odejściu z Depeche Mode tworzył w zespołach: Yazoo (Yaz) wraz z Alison Moyet, The Assembly wraz z Erikiem C. Radcliffe’em, Vincent Clarke &amp; Paul Quinn (z którym wydali singel „One Day”), Erasure wraz z Andym Bellem, The Clarke &amp; Ware Experiment wraz z Martynem Ware. W 2011 roku wraz z Martinem L. Gore'em z Depeche Mode utworzył duet VCMG.
W 2015 roku rozpoczął współpracę nad wspólnym wydawnictwem z Jeanem Michelem Jarre’em.

</doc>
<doc id="136127" url="https://pl.wikipedia.org/wiki?curid=136127" title="Jakub Krotowski-Krauthofer">
Jakub Krotowski-Krauthofer

Jakub Krotowski-Krauthofer (ur. 25 lub 28 lipca 1806 w Bninie, zm. 2 sierpnia 1852 w Berlinie) – polski działacz polityczny i prawnik.
Życiorys.
Pochodzenie i młodość.
Pochodził z rodziny niemieckiej, która spolonizowała się w ciągu trzech pokoleń. Jego dziadek Jan Jerzy Krauthofer, czeladnik ślusarski, przybył do stolicy Wielkopolski z Bawarii, a ojciec Józef Augustyn Krauthofer (ur. 1775) osiadłszy w Bninie, ożenił się z Polką – panną Rozalią Ochocką (ur. 1776). Urodził się 25 lub 28 lipca 1806 w Bninie koło Poznania. Wychowany został przez matkę w duchu „nie tylko polskim, ale patriotycznie polskim". Kształcił się w szkole miejskiej w Poznaniu, następnie odbył studia prawnicze na Uniwersytecie w Berlinie.
Działalność zawodowa, narodowa i społeczna.
Początkowo pracował w sądzie berlińskim, potem w Poznaniu, otworzył własną kancelarię adwokacką i notarialną. Publikował artykuły na tematy prawne na łamach czasopism poznańskich („Gazeta Wielkiego Księstwa Poznańskiego”, „Tygodnik Literacki”), wielokrotnie dawał wyraz swoim sympatiom słowiańskim oraz poglądom antyniemieckim, domagając się m.in. równych praw Polaków i Niemców w sądownictwie.
W latach 1841–1843 brał udział w cyklu wykładów – odczytów publicznych, zorganizowanych z inicjatywy Tytusa Działyńskiego w Sali Czerwonej Pałacu Działyńskich w Poznaniu, gdzie prowadził wykłady z zakresu metodologii prawa. Karol Libelt wykładał estetykę, Jędrzej Moraczewski – historię Polski i Słowiańszczyzny, Teodor Teofil Matecki – fizykę i chemię, I. Lipski – agronomię, a Fabian Juliusz Sarnecki uczył malarstwa.
Utrzymywał kontakt z polską emigracją w Belgii (w 1847 przebywał jakiś czas w Belgii). W marcu 1848 opracował specjalny adres do króla pruskiego z żądaniem odbudowy państwa polskiego; protestował, kiedy adres ten zastąpiono innym, bardziej umiarkowanym w swojej wymowie.
Wiosna Ludów.
Podczas Wiosny Ludów, w marcu 1848, został wybrany do poznańskiego Komitetu Narodowego. Jako rzecznik pełnej niepodległości i walki ludowej nie spotkał się z poparciem większości członków Komitetu; po zmianie nazwiska na Krotowski osobiście agitował wśród ludu wielkopolskiego, zorganizował własny oddział zbrojny i prowadził walkę z Niemcami. Wódz naczelny Ludwik Mierosławski, niechętny walce prowadzonej na własną rękę, wysłał Krotowskiego do Berlina z misją specjalnego agenta; miał tam m.in. protestować przeciwko podziałowi Wielkiego Księstwa Poznańskiego. Misja nie odegrała większej roli, a Krotowski wkrótce powrócił do Poznania i kontynuował walkę powstańczą w sztabie Włodzimierza Wilczyńskiego. 3 maja 1848 ogłosił niepodległą Rzeczpospolitą Polską w Mosinie i Kórniku, usunął niemieckich urzędników, mianował ich polskich odpowiedników, wydawał dokumenty z pieczęcią z orłem jagiellońskim i napisem „Polska Powstająca”. Po sześciu dniach 9 maja został uwięziony przez wojsko pruskie w Konarzewie.
1848–1852.
Wyszedł na wolność po amnestii już w październiku 1848. Do 1850 wygrał dwa procesy polityczne. 30 maja 1849 uzyskał mandat poselski do sejmu pruskiego, ale zrezygnował z niego na znak protestu po odrzuceniu jego wniosku o potępienie rozbiorów i żądanie niepodległości. W „Dzienniku Polskim” zdecydowanie skrytykował działanie Koła Polskiego; niebawem ograniczył działalność z powodu choroby.
Zmarł 2 sierpnia 1852 w Berlinie.
Życie prywatne.
Żonaty z Teofilą Kołudzką. Syn Bolesław (ur. 1831), rolnik, wziął udział w powstaniu 1848; drugi syn Mieczysław (ur. 1836) został prawnikiem, walczył w powstaniu styczniowym, w 1867 dokonał morderstwa i skazany został na 20 lat ciężkich robót. Ponadto miał dwie córki: Józefinę i Mariannę.

</doc>
<doc id="136128" url="https://pl.wikipedia.org/wiki?curid=136128" title="Edward Mycielski">
Edward Mycielski

Edward Mycielski herbu Dołęga (ur. 12 października 1865 w Krakowie, zm. 27 stycznia 1939 we Wrześni) – polski działacz polityczny, przemysłowiec, poseł na sejm galicyjski, zastępca posła do Rady Państwa, zastępca członka Wydziału Stronnictwa Prawicy Narodowej w 1910.
Życiorys.
Pochodził z rodziny ziemiańskiej, był synem Feliksa i Romanii z Rutkowskich, bratem Stanisława i Heleny - żony Wacława Zaleskiego. Kształcił się w Gimnazjum św. Anny w Krakowie (ukończył w 1884), następnie studiował na Wydziale Filozoficznym Uniwersytetu Jagiellońskiego i na uniwersytecie w Halle (rolnictwo). W 1893 był właścicielem posiadłości tabularnej Zatwarnica I, II, III z przyległościami Sikawiec, Kalinów i Suche Rzeki.
Był zastępcą marszałka powiatowego chrzanowskiego, w latach 1908–1914 pełnił mandat poselski w sejmie galicyjskim; pracował w komisjach górniczej, przemysłowej (sekretarz), solnej, petycyjnej. W 1911 pełnił urząd starosty powiatu chrzanowskiego. W 1913 pokonał w wyborach Franciszka Stefczyka. Od 1911 był równocześnie zastępcą posła do Rady Państwa (Jana Zarańskiego). Ponadto pełnił funkcje członka Rady Szkolnej Okręgowej w Chrzanowie, członka wydziału okręgowego Towarzystwa Kredytowego Ziemskiego, prezesa Zarządu Powiatowego w Chrzanowie Towarzystwa Kółek Rolniczych we Lwowie (1914), przewodniczącego Powiatowego Komitetu Narodowego w Chrzanowie (podczas I wojny światowej). W 1919 był zastępcą reprezentanta rządu polskiego przy Komitecie Plebiscytowym w Cieszynie.
Prowadził aktywną działalność w życiu gospodarczym i przemysłowy. Przed I wojną światową założył w powiecie chrzanowskim kilka fabryk, m.in. pomp, armatur i odlewni żelaza, cegielni parowej, fabryki impregnowania drewna (w Trzebini). Był także znaczącym akcjonariuszem spółki Polskie Zakłady Garbarskie S.A. w Ludwinowie. Po wojnie był m.in. prezesem Rady Nadzorczej Zjednoczonych Fabryk Portland-Cementu "Firley" S.A. (w Warszawie), prezesem Rady Nadzorczej S.A. "Trzebinia" Fabryka Maszyn i Narzędzi Rolniczych, wiceprezesem Cukrowni we Wrześni S.A. Pełnił funkcję wiceprezesa Związku Polskich Kawalerów Maltańskich. Został m.in. odznaczony Maltańskim Krzyżem Kawalerskim, a 2 maja 1923 Krzyżem Oficerskim Orderu Odrodzenia Polski.
29 września 1895 poślubił Helenę Ponińską herbu Łodzia (1872–1952). Miał z nią syna Stanisława (ur. 1897), w II RP pracownika służby zagranicznej, od 1930 żonatego z Marią Czarkowską-Golejewską, córką Cyryla.

</doc>
<doc id="136129" url="https://pl.wikipedia.org/wiki?curid=136129" title="Stanisław Mycielski (poseł)">
Stanisław Mycielski (poseł)

Stanisław Mycielski (ur. 14 maja 1864 w Krakowie, zm. 8 grudnia 1933 we Lwowie) – polski działacz gospodarczy, poseł na galicyjski sejm krajowy.
Życiorys.
Pochodził z rodziny ziemiańskiej; był synem Feliksa i Romanii z Rutkowskich, bratem Edwarda. W latach 1882-1887 studiował na Wydziale Prawa Uniwersytetu Jagiellońskiego, 26 listopada 1887 obronił doktorat praw. Przez kilka lat pracował w administracji państwowej, następnie objął administrację dóbr ordynacji Borynicze (powiat Bóbrka), wniesionych przez żonę; pracował tam, poszerzając majątek o dokupiony folwark Borusów, do I wojny światowej. Był członkiem Rady Powiatowej (od 1896) oraz marszałkiem powiatowym w Bóbrce (1904-1914).
Od września 1901 do 1913 pełnił mandat poselski w galicyjskim sejmie krajowym, działał w komisjach ds. administracji, przemysłu, reform agrarnych i reformy wyborczej. Utracił miejsce w parlamencie w 1913 na rzecz polityka ukraińskiego Longina Cegielskiego (Cehelsky'ego). Uchodził za polityka zbliżonego do konserwatystów krakowskich.
Przede wszystkim zajmował się sprawami gospodarczymi. Był członkiem Galicyjskiego Towarzystwa Gospodarczego we Lwowie, wydziału okręgowego Galicyjskiego Towarzystwa Kredytowego Ziemskiego w Bóbrce, Wydziału Galicyjskiego Towarzystwa Łowieckiego, Rady Nadzorczej Banku Malioracyjnego we Lwowie. Przez prawie 30 lat (od 1904) był prezesem Rady Nadzorczej Banku Hipotecznego we Lwowie; wchodził ponadto do rad nadzorczych kilku towarzystw akcyjnych, był współzałożycielem i prezesem Związku Przedsiębiorstw Gorzelń Rolniczych, prezesem Towarzystwa Akcyjnego "Żareg" (fabryki regeneracji żarówek). Kierował radami nadzorczymi lwowskiej fabryki broni "Arma" oraz Polskiego Towarzystwa Budowlanego S.A. we Lwowie.
Z działań Mycielskiego na innych polach warto wymienić pełnienie przez niego funkcji prezesa Towarzystwa Przyjaciół Sztuk Pięknych we Lwowie (1914-1920) oraz opiekę nad lwowskim zakładem ociemniałych. Rzeźbiarz amator, był twórcą kilku portretów.
Z małżeństwa z Marią z Dembińskich (1871-1946), zawartego 25 kwietnia 1893, miał dwóch synów (Ludwika, ur. 1894; Feliksa, 1895-1921) i dwie córki (Marię, ur. 1898; Zofię, 1902-1973).
Był odznaczony austriackim Krzyżem Komandorskim z Gwiazdą Orderu Franciszka Józefa w 1916.

</doc>
<doc id="136130" url="https://pl.wikipedia.org/wiki?curid=136130" title="Nerynga">
Nerynga

Nerynga (lit. "Neringa" ) – miasto na Litwie, położone na Mierzei Kurońskiej.
Nerynga składa się z 4 dawniej rybackich, a obecnie turystycznych wsi położonych na mierzei: Juodkrantė, Preili, Pervalki i Nidy. Połączenie nastąpiło w 1961.
Miasto rozciąga się wzdłuż mierzei na 50 km.
8 lipca 1626(?) pod Neryngą (Noringa) wylądowało 6 tysięcy żołnierzy króla Szwecji Gustawa Adolfa.
11 czerwca 1863 r. przed północą w rejonie Nidy (na pruskim wybrzeżu ponieważ wojska carskie kontrolowały wybrzeże w rejonie Połągi) miała miejsce nieudana próba lądowania desantu ze szkunera „Emilia” pod dowództwem gen. Teofila Łapińskiego, którego celem była dostawa uzbrojenia i wsparcie powstania styczniowego na Litwie. 
Nida (wówczas w granicach Niemiec) około 1900 stała się modnym kurortem, który przyciągał malarzy i poetów, szczególnie z Królewca. Od 1929 domek letniskowy posiadał tu Thomas Mann.

</doc>
<doc id="136131" url="https://pl.wikipedia.org/wiki?curid=136131" title="Gotowość percepcyjna">
Gotowość percepcyjna

Gotowość percepcyjna – subiektywna ocena prawdopodobieństwa (oczekiwania) zajścia zdarzeń sensorycznych, od której zależy dostępność kategorii. Osobie o dużej gotowości percepcyjnej wystarcza minimalna informacja na wejściu, do spostrzegania, co się przed nią znajduje, i do przewidywania, co prawdopodobnie może się przed nią znaleźć .
Funkcje:

</doc>
<doc id="136132" url="https://pl.wikipedia.org/wiki?curid=136132" title="Jan Mycielski (artysta)">
Jan Mycielski (artysta)

Jan Kazimierz Mycielski (ur. 24 czerwca 1864 w Wydawach, powiat gostyński, zm. 3 kwietnia 1913 we Florencji) – polski malarz i grafik, rolnik.
Życiorys.
Był synem Stanisława (1823-1878), właściciela dóbr Poniec, więzionego w 1848 oraz Marii z domu Turno, wnukiem Ludwika, bratem Józefa. Uczęszczał do gimnazjum we Wrocławiu, następnie kształcił się w kolegium w Anglii. Studiował na uniwersytecie w Halle, w Monachium odbył służbę wojskową. W tym okresie nawiązał kontakt z polskimi artystami zamieszkałymi w Monachium, co skłoniło go do podjęcia studiów malarskim w tamtejszej Akademii Sztuk Pięknych. Studiował także malarstwo w Szkole Sztuk Pięknych w Krakowie i u Michała Pociechy (prywatnie).
Był twórcą obrazów olejnych - krajobrazów, kwiatów, martwych natur, a także grafik, przedstawiających krajobrazy wielkopolskie i włoskie. Odbywał częste podróże do Włoch, skąd przywoził szkice i gotowe obrazy. Wystawiał m.in. w warszawskiej Zachęcie (w 1897 "Zima" i "Widok z Reichenhall") oraz w salonie Stowarzyszenia Artystów w Poznaniu (w 1918 duża wystawa pośmiertna). Prace Mycielskiego znajdują się w zbiorach Muzeum Narodowego w Poznaniu i Muzeum w Lesznie.
Obok pracy artystycznej zajmował się gospodarowaniem w majątku Wydawy. Był patronem kółek rolniczych, działał na rzecz oświaty. Nie założył rodziny. Pochowany w Gostyniu w grobach rodzinnych. 

</doc>
<doc id="136135" url="https://pl.wikipedia.org/wiki?curid=136135" title="Kingstown (Saint Vincent)">
Kingstown (Saint Vincent)



</doc>
<doc id="136136" url="https://pl.wikipedia.org/wiki?curid=136136" title="Alytus">
Alytus



</doc>
<doc id="136137" url="https://pl.wikipedia.org/wiki?curid=136137" title="Teoria źródeł">
Teoria źródeł

Hipoteza czterech źródeł, hipoteza JEPD, hipoteza dokumentów – hipoteza wyjaśniająca historię powstawania Pięcioksięgu, a także innych najstarszych ksiąg biblijnych (takich jak Księga Jozuego czy Księga Sędziów), zakładająca, że Pięcioksiąg powstał w rezultacie trwającego kilka stuleci procesu łączenia i redagowania czterech niezależnych i paralelnych (a więc opowiadających o tych samych wydarzeniach) dokumentów (źródeł). Do lat 70. XX wieku była to najpopularniejsza hipoteza wyjaśniająca powstanie Tory, obecnie jest jednak szeroko kwestionowana. Zdaniem większości teologów katolickich i części protestanckich hipoteza ta nie sprzeciwia się natchnionemu charakterowi tekstu.
Hipotezę czterech źródeł, podobnie jak inne modele genezy Pięcioksięgu, sformułowano, aby wyjaśnić, dlaczego jego tekst jest niejednolity: narracja jest nieciągła, a w obrębie jednej księgi pojawiają się paralelne, uważane za sprzeczne ze sobą opowiadania (np. dwa opisy stworzenia człowieka, dwa przymierza Abrahama z Bogiem), różnice stylistyczne i terminologiczne. Tora zawiera również kilka różnych kodeksów praw i wydaje się, że nie mogły one funkcjonować jednocześnie. Wszystko to sprawiło, że u progu XIX wieku stało się oczywiste, że poszczególne części ksiąg Tory muszą pochodzić z różnych epok. Potrzebna więc była hipoteza wyjaśniająca, w jaki sposób doszło do powstania tekstu Pięcioksięgu, którym dysponujemy obecnie.
Początki nowożytnej refleksji nad genezą Pięcioksięgu.
Niejednolitość stylistyczną Pięcioksięgu oraz powtórzenia opowiadań w różnych redakcjach dostrzegano wcześnie, jednak dopiero Jean Astruc w 1753 roku zbudował na tej podstawie hipotezę wyjaśniającą jego genezę. Opierając się na fakcie, że w Księdze Rodzaju i w pierwszych trzech rozdziałach Księgi Wyjścia używane są dwa różne imiona boga („JHWH” i „Elohim”), Astruc zasugerował, że pisząc Pięcioksiąg Mojżesz skompilował dwa dokumenty źródłowe, wyróżnione na podstawie używanych w nich imion Boga, i dziesięć źródeł pobocznych. Tezy Astruca podjął i rozwinął Johann Gottfried Eichhorn (1752–1827), który wraz z Karlem D. Ilgenem rozwinął teorię znaną później jako „starsza teoria źródeł”. Według niej Pięcioksiąg miał powstać z dwóch źródeł elohistycznych (E1 i E², nazwanych tak od występującego tu imienia Bożego Elohim) i jednego źródła jahwistycznego (J od imienia Bożego Jahwe). Teoria odnosiła sukces, dopóki stosowana była tylko do Księgi Rodzaju, jednak gdy zaczęto badać sekcje prawnicze, straciła na wartości.
Chociaż początkowo bronił autorstwa Mojżesza, Eichhorn porzucił to przekonanie w następstwie przełomowych dla studiów nad Pięcioksięgiem badań Wilhelma Martina Leberecht de Wette’a z lat 1806–1807. W odróżnieniu od poprzedników, którzy opierali się na analizie narracyjnych partii Pięcioksięgu, de Wette punktem wyjścia dla swoich analiz uczynił kodeksy praw. Zauważył tym samym, że przepisy prawne i kultowe z rozdziałów 12-26 Księgi Powtórzonego Prawa odpowiadają reformie króla Jozjasza, datowanej na 622 rok p.n.e. i opisanej w rozdziale 23 2 Księgi Królewskiej. To pozwoliło de Wette’owi datować rdzeń Księgi Powtórzonego Prawa na drugą połowę VII wieku p.n.e. Odkrycie de Wette’a dostarczyło uczonym pierwszego pewnego punktu zaczepienia w badaniu historii tekstu biblijnego. Sformułowane na początku XIX wieku hipotezy, wyjaśniające powstanie Pięcioksięgu, zasadniczo dają się podzielić na trzy typy:
Klasyczna hipoteza czterech źródeł.
W 1853 Hermann Hupfeld, zwolennik hipotezy źródeł, zauważył, że źródło elohistyczne, które wyróżnił Eichhorn, nie mogło być jednym tekstem. Wyróżnił więc trzy dokumenty, z których miał powstać Pięcioksiąg: pierwszego elohistę (E1, najstarsze źródło zawierające szczegółowe przepisy rytualne), drugiego elohistę (E2) i najmłodszego jahwistę (J). Później część tekstu Tory (między innymi Księgę Powtórzonego Prawa) przypisano jeszcze jednemu źródłu – deuteronomistycznemu (D). Wreszcie, w latach 1866 i 1869 Karl Heinrich Graf i Abraham Kuenen niezależnie od siebie zauważyli, że pierwszy elohista Hupfelda nie mógł być najstarszym źródłem, lecz właśnie najmłodszym, ponieważ obraz religii, jaki wyłania się z jego tekstu odbiega od tego, co znamy z pism proroków przedwygnaniowych oraz najstarszych ksiąg historycznych. Keunen przemianował to źródło na "Priesterkodex" (źródło kapłańskie, P) i umieścił jego autora w okresie Drugiej Świątyni. Swoją klasyczną formę hipoteza źródeł otrzymała dzięki pracom niemieckiego historyka Juliusa Wellhausena, z których najważniejsze są "Prolegomena zur Geschichte Israels" (1883; wydanie angielskie "Prolegomena to the History of Israel", 1885). Wellhausen traktował badania nad Pięcioksięgiem jako badania nad historią starożytnego Izraela i twierdził, że przyjęty przez biblistów podział na źródła odpowiada trzem fazom w rozwoju religii Izraela: od naturalnej, lokalnej i plemiennej religii Jahwisty i Elohisty, przez centralizującą i henoteistyczną reformę Jozjasza z Księgi Powtórzonego Prawa aż po sformalizowany, drobiazgowy i podporządkowany kapłanom kult źródła kapłańskiego. Nowa koncepcja uzyskała zdecydowaną dominację ok. 1880 roku. Aż do lat 70. XX wieku krytyka literacka sprowadzała się do korekty i rozwinięcia koncepcji Wellhausena.
Charakterystyka autorów źródeł.
Dyskutowana jest też kwestia kontynuacji źródeł Pięcioksięgu w innych księgach Starego Testamentu. Gerhard von Rad zaproponował ideę Heksateuchu, obejmującego sześć ksiąg (Rdz-Joz). Z kolei Martin Noth uważał, że istnieje wyraźna odrębność czterech pierwszych ksiąg Tory (a więc Tetrateuchu) a D. Jego zdaniem aż do ostatecznej redakcji Pięcioksięgu D rozwijało się samodzielnie i było prologiem do deuteronomistycznego dzieła historycznego (DtrH), rozciągającego się od Księgi Powtórzonego Prawa do Drugiej Księgi Królewskiej. Zdaniem Notha, wskazuje na to brak śladów redakcji P w DtrH. Oprócz koncepcji jednolitego dzieła deuteronomistycznego istnieją różne jej odmiany. Wreszcie D.N. Freedman zaproponował istnienie wielkiego dzieła historycznego, tzw. Enneateuchu, obejmującego materiał od Rdz do 2 Krl.
Hipoteza czterech źródeł przedstawia zatem tekst Pięcioksięgu jako kompromis między sakralnymi tekstami autorstwa kapłanów Północy (Szilo) i Południa (Jerozolima) oraz związanymi z późniejszymi reformami królów judzkich – Ezechiasza i Jozjasza. Prawdopodobnie w czasach Ezdrasza po niewoli babilońskiej powierzono redaktorowi (określanemu jako R) uzgodnienie podwójnych narracji JE (wcześniej połączonych dokumentów J i E) oraz P, a także niespójnych przepisów prawnych P i D.
Dla ostatecznego kształtu hipotezy czterech źródeł duże znaczenia miały również badania nad tradycjami oralnymi, które miały stać za narracyjnymi częściami Pięcioksięgu, zapoczątkowane przez ucznia Wellhausena, Hermanna Gunkela, jak również ruch archeologii biblijnej, którego przedstawiciele (z W. F. Albrightem na czele) bronili historyczności przekazu biblijnego.
Krytyka hipotezy źródeł.
Od połowy lat 70. XX wieku hipoteza czterech źródeł znajduje się w ogniu krytyki i w rezultacie jest dziś odrzucana przez wielu biblistów.
Jednym z kontrowersyjnych elementów hipotezy czterech źródeł jest postać redaktora, którą dokumentaryści wprowadzili, aby objaśnić w jaki sposób dokumenty łączone były ze sobą. Ponieważ wyróżnione przez dokumentarystów źródła miały być jednolitymi tekstami, ich wewnętrzne niespójności, ujawnione przez coraz bardziej drobiazgowe analizy, trzeba wyjaśniać zakładaniem kolejnych faz redakcji. Jednocześnie brak jest jasności co do kryteriów pozwalających zidentyfikować aktywność redaktora w obrębie tekstu. W rezultacie redaktorzy służą po prostu wyjaśnieniu wszystkich tych problemów, których na gruncie hipotezy źródeł nie można wytłumaczyć inaczej.
Z największą krytyką spotkała się jednak przyjmowana przez dokumentarystów chronologia źródeł oraz ich tożsamość jako samodzielnych, niezależnych i paralelnych dokumentów. Już w 1933 roku P. Volz i W. Rudolph podważyli istnienie źródła uznawanego w ramach hipotezy dokumentów za E, chociaż ich teza początkowo nie spotkała się z akceptacją. Sam Wellhausen wolał mówić o źródle JE, zakładając, że teksty te połączono w jeden stosunkowo wcześnie i E zachowało się jedynie w szczątkowej formie. Kolejni badacze jeszcze bardziej rozmywali tożsamość E przez przypisywanie mu wszystkich problematycznych miejsc w Księdze Rodzaju, także tych które zawierały imię YHWH. W ten sposób E stało się konglomeratem fragmentów, których nic ze sobą nie łączy. Współcześni badacze kwestionują również istnienie P jako samodzielnego dokumentu w rozumieniu hipotezy źródeł – coraz częściej wskazuje się, że był on raczej redaktorem w rozumieniu hipotezy uzupełnień: redagował i uzupełniał istniejący tekst J o własne narracje.
Głównym powodem, dla którego klasyczna hipoteza czterech źródeł nie może być utrzymana, jest jednak sposób, w jaki w jej ramach rozumiany jest tekst Jahwisty. Wellhausen uznał J za najstarszy dokument, ponieważ obraz religii, jaki wyłaniał się z tego tekstu, odpowiadał ówczesnym wyobrażeniom na temat religii pierwotnych. Zdaniem dokumentarystów Jahwista miał być skrybą na dworze Salomona (X wiek p.n.e.), który podjął się spisania i ujednolicenia tradycji ustnych, sięgających czasów patriarchów. Społecznym kontekstem dla ukształtowania się i utrwalenia tych tradycji w okresie premonarchicznym miała być według Martina Notha tak zwana "amfiktionia izraelicka" – związek dwunastu plemion Izraela, skupionych wokół świątyni w Jerozolimie.
Te założenia mają szereg implikacji, które są niemożliwe do zaakceptowania w świetle współczesnej wiedzy historycznej na temat starożytnego Izraela. Wiemy bowiem, że Jerozolima nie osiągnęła poziomu ekonomicznego niezbędnego dla wykształcenia się klasy zawodowych pisarzy aż do przełomu VIII/VII wieku p.n.e. Hipoteza Notha o "amfiktionii izraelickiej" nie została potwierdzona przez badania archeologiczne i historyczne, a sama historyczność dwunastu plemion Izraela, podobnie jak zjednoczonego królestwa Salomona i Dawida, są obecnie kwestionowane. Wydaje się, że przed rokiem 622 i reformą Jozjasza nie było uwarunkowań, by wypracować historyczną syntezę, zakładającą jakąś zbiorową tożsamość Izraelitów. Znamienne jest również, że pierwsi prorocy, którzy według dokumentarystów mieli działać po J, nie znają jego wersji dziejów Izraela, w której opowieści o patriarchach i eksodus tworzą jedną, zintegrowaną i sensowną historię. Jednocześnie jest wiele językowych, tematycznych i teologicznych związków między J a literaturą okresu wygnaniowego i późniejszą. Z tego powodu większość współczesnych biblistów umieszcza J w okresie babilońskim, wskazując, że pisał po i w opozycji do D, ale przed P, który zintegrował teologie D i J w jedną.
Hipoteza dokumentarystyczna obecnie.
Pomimo krytyki część dokumentarystów pozostaje zwolennikami hipotezy w jej klasycznej formie (np. znany w Polsce Werner H. Schmidt). Inni proponują jej zmodyfikowane wersje, które uwzględniają przynajmniej część zarzutów krytyków i dostosowane są do obecnego stanu wiedzy z zakresu historii bliskiego wschodu. Cechą charakterystyczną zmodyfikowanych modeli dokumentarystycznych jest odrzucanie istnienia źródła E i pomniejszanie roli autora J na rzecz późniejszych, deuteronomistycznych redakcji, co prowadzi do dalszej proliferacji redaktorów. W tym duchu Erich Zenger sformułował hipotezę „historii jeruzalemskiej” ("Jerusalemer Geschichtswerk", JG) – krótkiego dzieła historycznego napisanego około roku 700 p.n.e., stanowiącego opracowanie najważniejszych tradycji ustnych na temat najdawniejszych dziejów Izraela. Dzieło miało powstać w reakcji na upadek północnego królestwa w 722 roku p.n.e. i pozostawać pod wpływem pierwszych proroków. Jego tekst miał być następnie rozbudowany w okresie wygnaniowym przez autorów deuteronomistycznych aż do postaci zbliżonej do J z klasycznej hipotezy czterech źródeł.

</doc>
<doc id="136138" url="https://pl.wikipedia.org/wiki?curid=136138" title="Pn">
Pn



</doc>
<doc id="136139" url="https://pl.wikipedia.org/wiki?curid=136139" title="Kiejdany">
Kiejdany

Kiejdany ( , niem. "Kedahnen") – miasto w centralnej Litwie nad rzeką Niewiażą, dawna polska rezydencja magnacka. Położone w okręgu kowieńskim, centrum administracyjne rejonu kiejdańskiego. W 2022 roku miasto liczyło 23 051 mieszkańców.
Miejsce obrad sejmików ziemskich powiatu rzeczyckiego w 1659 roku.
Historia.
Miejscowość jako mała osada rybacka była wymieniana po raz pierwszy w 1372. Na początku XV w. tereny te po pokoju w Raciążku w 1403 znalazły się pod panowaniem Zakonu Krzyżackiego, który wybudował w niej niedługo później gotycki kościół św. Jerzego. W pierwszej połowie XV w. miejscowe dobra od króla Kazimierza Jagiellończyka otrzymał Radziwiłł Ościkiewicz. Od 1545 do 1614 właścicielami dóbr, a potem miasta byli Kiszkowie. Drogą wiana miasto przeszło w ręce wojewody wileńskiego Krzysztofa Radziwiłła, który poślubił w 1606 roku Annę Kiszczankę. W 1590 roku otrzymały prawa miejskie z rąk Zygmunta III Wazy. W XVI i XVII w. pod władaniem Radziwiłłów, w latach 1811–1863 własność rodu Hutten-Czapskich. W okresie reformacji do XX w. ośrodek kalwinizmu. Kiejdany należały też do najważniejszych XVI w., założonych przez Jana Kiszkę ośrodków braci polskich. Kiejdany na mocy uchwały sejmu 1647 roku uzyskały prawo głównego składu.
20 października 1655 podpisano układ, który zawarli Radziwiłłowie (hetman litewski Janusz Radziwiłł i jego kuzyn koniuszy litewski Bogusław) z królem szwedzkim Karolem X Gustawem. Ów układ oddawał pod protekcję Szwecji całą Litwę i wraz z układem w Ujściu (wojewoda poznański Krzysztof Opaliński i wojewoda kaliski Andrzej Karol Grudziński) przewidywał oddanie Szwecji Rzeczypospolitej. Plany te udaremniła skuteczna obrona Częstochowy przed Szwedami oraz powszechny zryw szlachty polskiej i chłopstwa przeciw skandynawskiemu najeźdźcy. U schyłku Rzeczypospolitej w Kiejdanach stacjonowała 1 Brygada Kawalerii Narodowej Wielkiego Księstwa Litewskiego. Od przełomu XVIII/XIX w. Kiejdany były własnością pułkownika napoleońskiego Stanisława Hutten-Czapskiego. 29 kwietnia 1831 w czasie powstania listopadowego miała miejsce bitwa pod Kiejdanami. Syn Stanisława, Marian Czapski, wybudował w Kiejdanach około 1850 roku rozległą rezydencję szlachecką z parkiem, która za udział w powstaniu styczniowym została mu przez Rosjan skonfiskowana, a on sam został zesłany na Syberię. Majątek Czapskich został przez Rosjan oddany rosyjskiemu generałowi Edwardowi Tottlebenowi.
W 1929 w kościele św. Józefa kazania w języku polskim zastąpiono kazaniami w języku litewskim. Podczas II wojny światowej został całkowicie zniszczony pałac Czapskich z połowy XIX w. W mieście znajduje się muzeum regionalne.
Kiejdany w literaturze.
Kiejdany są miastem, w którym siedzibę miał książę Janusz Radziwiłł z "Potopu" Henryka Sienkiewicza.
Współpraca zagraniczna.
Miasto Kiejdany ma podpisane umowy o współpracy zagranicznej z następującymi jednostkami administracyjnymi:

</doc>
<doc id="136140" url="https://pl.wikipedia.org/wiki?curid=136140" title="Kapsukas">
Kapsukas



</doc>
<doc id="136141" url="https://pl.wikipedia.org/wiki?curid=136141" title="Taurogi">
Taurogi

Taurogi (lit. "Tauragė" , żmudz. "Tauragie", niem. "Tauroggen") – miasto w zachodniej Litwie. 31 tys. mieszkańców w 2001. Siedziba okręgu tauroskiego.
W mieście rozwija się przemysł maszynowy, włókienniczy, ceramiczny i spożywczy. Najważniejsze zabytki: zamek Radziwiłłów, później Zubowów (kompletnie przebudowany w XIX w.), kościół ewangelicki Martynasa Mažvydasa oraz kościół katolicki św. Trójcy. W zamku obecnie mieści się Muzeum Historyczne, natomiast w dawnej siedzibie sowieckiej służby bezpieczeństwa zlokalizowano Muzeum Zesłań. Taurogi są miastem partnerskim Ostródy, Kutna i Bełchatowa.
Położenie geograficzne.
Taurogi położone są na Litwie nad rzeką Jurą, 63 km na północny zachód od Rosieni, 25 kilometrów od obwodu kaliningradzkiego (Rosja).
Etymologia.
Według legendy nazwa Taurogi pochodzi od dwóch słów: tauras (tur) i ragas (róg), rzekomo w dawnych czasach tam, gdzie dziś jest położone miasto ludzie zbierający grzyby znaleźli rogi tura.
Historia.
Właścicielem Taurogów na początku XVI w. był Bartosz, fundator kościoła i pierwszej szkoły na Żmudzi (1507). Około 1550 część dóbr tauroskich należała do Melchiora Szemiota, który przeszedł na luteranizm. Przy tej okazji zawłaszczył fundusz kościelny, który parafia katolicka odzyskała dopiero w 1641. W XVI i XVII w. Taurogi należały do najważniejszych ośrodków braci polskich. W 1652 ich kaznodzieją był tu Samuel Pacewicz.
Od 1567 w Taurogach działał urząd celny. W XVII w. większość dóbr tauroskich należała do Radziwiłłów z tzw. linii birżańskiej. Taurogi były siedzibą księcia Bogusława Radziwiłła (1620–1669) znanego z sienkiewiczowskiego „Potopu”. Były majętnością szlachecką, położoną w powiecie kroskim w 1690 roku.
W 1687 dziedziczka Taurogów księżniczka Ludwika Karolina Radziwiłłówna (o jej rękę dla syna – królewicza Jakuba zabiegał m.in. król Jan III Sobieski) poślubiła Ludwika księcia neuburskiego. Po jej śmierci na skutek skomplikowanych działów spadkowych, Taurogi i Sereje odziedziczył elektor brandenburski Fryderyk III Hohenzollern (1657–1713), od 1701 panujący jako król Prus Fryderyk I. 
Zarówno Bogusław Radziwiłł, jak i jego córka i dziedziczka księżniczka Ludwika Karolina Radziwiłłówna (1667–1695) byli patronami ewangelicyzmu na terenie Taurogów. Staraniem króla Prus Fryderyka I w Taurogach wyremontowano kościół reformowany oraz świątynię luterańską. Z czasem luteranie zdominowali w Taurogach wyznawców kościoła reformowanego. W 1702 biskup żmudzki Kazimierz Pac ufundował drewniany kościół pw. św. Trójcy w miejsce spalonego kościoła zbudowanego przez Bartosza.
Okres rozbiorów.
Po III rozbiorze Polski Taurogi znalazły się w granicach Imperium Rosyjskiego. Caryca Katarzyna ofiarowała pobliski Jurbork swojemu faworytowi Płatonowi Zubowowi. W 1798 król pruski zrzekł się swoich praw do Taurogów i zostały one nabyte przez Zubowa, który potem sprzedał je skarbowi carskiemu. W Taurogach 21 czerwca 1807 car Aleksander podpisał zawieszenie broni, które poprzedziło traktat pokojowy z Napoleonem w Tylży. 30 grudnia 1812 w młynie Pożerunach pod Taurogami, sprzymierzeniec Napoleona, dowódca korpusu armii pruskiej generał Hans Yorck podpisał konwencję o neutralności z rosyjskim generałem Iwanem Dybiczem. Na jej podstawie korpus pruski zrzekł się wspierania Francuzów.
W 1836 miasto zniszczył wielki pożar. W 1846 car Mikołaj I nadał ziemie taurodzkie księciu Wasilczykowi, który utworzył tu ordynację. W 1864 Taurogi uzyskały poprzez Kowno połączenie z Koleją Warszawsko-Petersburską. W mieście w tym czasie istniały m.in. cegielnia, gorzelnia oraz dwa szpitale. W 1843 pisarz francuski Honoré de Balzac zatrzymał się w pałacu w Taurogach podczas podróży do Sankt Petersburga. W miejscowym muzeum znajdują się kopie listów do Eweliny Hańskiej, z którą Balzac ożenił się w Berdyczowie. W 1875 w mieście została wzniesiona murowana cerkiew prawosławna w stylu bizantyjsko-rosyjskim.
W końcu XIX wieku administratorem majątków w Taurogach był Albert Anders, ojciec późniejszego generała Władysława Andersa, dowódcy II Korpusu Polskiego. Około 1909 Taurogi liczyły ok. 5 tys. mieszkańców. W mieście znajdowały się m.in. dwa szpitale: miejski i wojskowy.
I wojna światowa.
Podczas I wojny światowej w 1915 oddziały niemieckie zajęły Taurogi. W czasie okupacji Litwy (1915–1918) Niemcy zbudowali linię kolejową z Taurogów do Szawli i Tylży.
Okres międzywojenny.
Taurogi znajdowały się w granicach niepodległej Litwy. W dwudziestoleciu międzywojennym, w czasie reformy rolnej 1925 r., parafia prawosławna w Taurogach straciła cerkiew i grunt, na której była ona wzniesiona, z uwagi na fakt, iż obiekt wzniesiono na działce zajmowanej pierwotnie przez cmentarz rzymskokatolicki. W 1933 parafia prawosławna wzniosła nową cerkiew, na którą otrzymała wsparcie litewskiego Ministerstwa Oświaty w wysokości 5 tys. litów.
II wojna światowa.
Po zajęciu Litwy (1940) przez Sowietów Taurogi stały się miastem granicznym Związku Sowieckiego. 22 czerwca 1941 miejscowość zajęli Niemcy. W wyniku działań wojennych 80% zabudowy miasta legła w gruzach. W czasie II wojny światowej Einsatzgruppe SS dowodzone przez F. Stahleckera z pomocą miejscowej policji litewskiej wymordowały około 900 Żydów w Taurogach oraz ponad 3 tys. w pobliskiej wiosce Antosunia.
Od 1991 miasto znajduje się w granicach niepodległej Litwy. W 1989 liczyło 30 tys. mieszkańców.
Transport.
W pobliżu miasta znajduje się port lotniczy Taurogi.

</doc>
<doc id="136142" url="https://pl.wikipedia.org/wiki?curid=136142" title="Edytor poziomów">
Edytor poziomów

Edytor poziomów (lub też edytor map) – oprogramowanie używane do tworzenia poziomów, misji, „teł” lub „map” do gier komputerowych. Niekiedy edytory są integralną częścią samej gry lub dodawane są jako oddzielny program. Bardzo często do rąk zwykłych użytkowników oddaje się podobne narzędzia do tych, w których tworzono grę.
Osobę tworzącą poziomy w grach nazywa się projektantem poziomów.

</doc>
<doc id="136145" url="https://pl.wikipedia.org/wiki?curid=136145" title="Ajchinger (herb szlachecki)">
Ajchinger (herb szlachecki)



</doc>
<doc id="136146" url="https://pl.wikipedia.org/wiki?curid=136146" title="Rakiszki">
Rakiszki

Rakiszki ("lit. Rokiškis" ) – miasto na północy Litwy, w Auksztocie, położone w okręgu poniewieskim, 60 km na północ od Uciany, z populacją 17 tys. mieszkańców (2002).
Gospodarka.
W mieście rozwinął się przemysł metalowy, maszynowy, spożywczy, drzewno-papierniczy oraz lekki.
Historia.
Pierwsza wzmianka o dworze stojącym w Rakiszkach pochodzi z 1499. Kościół i parafia rakiska wzmiankowane są po raz pierwszy w 1500. Do 1547 dobra ziemskie były królewszczyzną, którą Zygmunt II August nadał kniaziom Kroszyńskim. W XVIII w. przeszły w ręce Tyzenhauzów – ostatni z tego rodu to Rajnold Tyzenhauz, po nim dobra odziedziczyła jego siostra Maria Przezdziecka i w rękach tej rodziny Rakiszki znajdowały do II wojny światowej. Pałac w stylu włoskim z 1801 wybudowany przez Ignacego Tyzenhauza, przebudowany w 1905 przez Jana Przezdzieckiego w stylu polskiego baroku. 
Dzięki tym właścicielom miasto bardzo rozwinęło się w XIX i XX wieku: zbudowano hale targowe, szpital, browar, młyn, szkołę i cegielnia. Tyzenhauzowie ufundowali kościół pw. św. Mateusza. Konstanty Tyzenhauz, mieszkający w Rakiszkach zoolog zgromadził na początku XIX w. zbiory przyrodnicze, które przekazał później Uniwersytetowi Wileńskiemu.
Rakiszki były siedzibą gminy w powiecie nowoaleksandrowskim, obejmującej 172 wsi. Należały do nich zaścianki Łaszupiewis i Łobokiszki.
Do rozwoju miasta znacznie przyczyniła się też przechodząca nieopodal linia kolejowa Dyneburg-Lipawa, którą zbudowano w 1873.
Obecnie miasto jest znane na Litwie dzięki działającej od lat 20. fabryce serów "Rokiškio sūris".
Herb.
Obecny herb miasta pochodzi z 1993. Pole z lichtarzem symbolizuje pierwszych właścicieli miasta: Kroszyńskich; byk symbolizuje Tyzenhauzów, a fleur-de-lis – Przeździeckich. Ostatnie pole przedstawia organy z kościoła pw. św. Mateusza.

</doc>
<doc id="136147" url="https://pl.wikipedia.org/wiki?curid=136147" title="Maurice André">
Maurice André

Maurice André (ur. 21 maja 1933 w Alès w masywie Cévennes, zm. 25 lutego 2012 w Bajonnie) – trębacz francuski. 
Studiował w paryskim konserwatorium. W latach 1953–1960 występował jako solista orkiestry Association des Concerts Lamoureux, później m.in. w paryskiej Operze Komicznej. W czasie pracy pedagogicznej w konserwatorium w Paryżu (był profesorem w latach 1967–1973) poszerzył zakres kształcenia o grę na trąbce barokowej. Zdobył I nagrody na konkursach w Genewie (1955) i Monachium (1963).
W ciągu około pół wieku kariery zawodowej zyskał międzynarodowe uznanie, także m.in. dzięki wszechstronności – grał na różnych odmianach trąbki, wprowadził do repertuaru transkrypcje utworów fletowych, obojowych, skrzypcowych oraz arii operowych. Wykonywał utwory zarówno dawne (szczególnie barokowe), jak i współczesne. Nagrał wiele płyt. Odznaczony został Legią Honorową.
Jako pedagog wykształcił szereg cenionych trębaczy; karierę trębacza wybrali m.in. jego syn Lionel (1959–1988) i wnuk Nicolas, a także młodszy brat Raymond André (ur. 22 grudnia 1941), profesor konserwatorium w Poitiers i Nîmes.
Zmarł w szpitalu w Bayonne. Rodzina nie podała przyczyny zgonu.

</doc>
<doc id="136148" url="https://pl.wikipedia.org/wiki?curid=136148" title="Andrzej Zieliński (minister łączności)">
Andrzej Zieliński (minister łączności)

Andrzej Zieliński (ur. 24 grudnia 1934 w Mokobodach) – polski inżynier, wykładowca akademicki, w latach 1993–1997 minister łączności, w 2005 członek Krajowej Rady Radiofonii i Telewizji.
Życiorys.
W 1959 ukończył w studia na Wydziale Łączności Politechniki Warszawskiej. W 1966 obronił doktorat. W 1979 uzyskał tytuł profesorski w zakresie nauk technicznych. Przez wiele lat pracował na Politechnice Warszawskiej, kolejno jako asystent, starszy asystent, adiunkt i docent na Wydziale Elektroniki. W latach 1969–1970 pełnił funkcję prodziekana tego wydziału. Od 1970 do 1980 i ponownie w latach 1981–1993 kierował Instytutem Łączności w Warszawie. Został też członkiem Komitetu Elektroniki i Telekomunikacji Polskiej Akademii Nauk. Jest członkiem Akademii Inżynierskiej w Polsce.
Opublikował kilkadziesiąt prac naukowych, w tym podręczników akademickich, jest także autorem kilku patentów. Był wiceprezesem Naczelnej Organizacji Technicznej oraz wiceprzewodniczącym Stowarzyszenia Elektryków Polskich. Od 1954 do 1990 należał do Polskiej Zjednoczonej Partii Robotniczej.
Od października 1993 do października 1997 z rekomendacji Polskiego Stronnictwa Ludowego pełnił funkcję ministra łączności w trzech rządach koalicji SLD-PSL: Waldemara Pawlaka, Józefa Oleksego i Włodzimierza Cimoszewicza. W latach 2002–2005 zasiadał w radzie nadzorczej Telewizji Polskiej. 6 maja 2005 został wybrany przez Sejm na członka Krajowej Rady Radiofonii i Telewizji z rekomendacji PSL i SDPL, stanowisko to zajmował do końca 2005.
Jest krótkofalowcem (posiada znak SP5LVV); w latach 1980–1985 przewodniczył Polskiemu Związkowi Krótkofalowców.

</doc>
<doc id="136149" url="https://pl.wikipedia.org/wiki?curid=136149" title="Andrzej Zieliński">
Andrzej Zieliński



</doc>
<doc id="136151" url="https://pl.wikipedia.org/wiki?curid=136151" title="No Romance in China">
No Romance in China



</doc>
<doc id="136156" url="https://pl.wikipedia.org/wiki?curid=136156" title="Sylt">
Sylt

Sylt (fryz. "Söl", duń. "Sild") – wyspa w Niemczech na Morzu Północnym, największa z Wysp Północnofryzyjskich, w kraju związkowym Szlezwik-Holsztyn, w powiecie Nordfriesland, w pobliżu granicy z Danią.
Geografia i warunki naturalne.
Wyspa leży na Morzu Północnym i jest największą z Wysp Północnofryzyjskich.
Ma ona wydłużony wąski kształt, jest położona południkowo i ma długość 38 km. W najwęższym miejscu wyspa ma zaledwie około 380 m, a w najszerszym około 12,6 km.
Najwyższy punkt: 52,5 m n.p.m. (wydma Uwe-Düne)
Wyspa miała kiedyś połączenie ze stałym lądem, ale podczas sztormów w styczniu 1362 roku doszło do zerwania tego połączenia i przekształcenia Sylt w wyspę.
W latach 1923-1927 wyspa została połączona ze stałym lądem za pomocą grobli (nazwana wtedy "groblą Hindenburga"). Grobla ma 51 m szerokości i 8 m wysokości. Po grobli poprowadzono linię kolejową.
Na wyspę Sylt można dotrzeć samolotem, promem lub koleją. Można także zabrać własny samochód, lecz wówczas samochody są przewożone przez groblę koleją.
Główne miejscowości na wyspie Sylt: Westerland, Kampen (Sylt), List auf Sylt.
Zabytki i atrakcje turystyczne.
Od XIX wieku zwiększyło się zainteresowanie wyspą Sylt jako terenem turystycznym. Głównymi walorami wyspy to klimat, na który ma wpływ Golfstrom, morze i plaże. Na Sylt obserwuje się w czasie przesilenia letniego zjawisko "białych nocy". Ruch turystyczny znacznie zwiększył się na początku XX wieku, kiedy wyspę połączono groblą ze stałym lądem. Dzielnica Westerland stała się najbardziej znanym niemieckim nadmorskim kurortem, który zyskał także renomę w całej Europie. W szczycie sezonu na Sylt znajduje się nawet ponad 60 tys. turystów (obok około 21 tys. stałych mieszkańców). Wyspa ma połączenia promowe z sąsiednimi wyspami oraz lotnisko.
Wyspa Sylt jest obszarem dobrze rozwiniętym pod względem turystycznym: liczne kąpieliska morskie, hotele, domki letniskowe, rezydencje bogatych Niemców. Na zachodniej stronie wyspy rozciągają się plaże o długości 38,3 km z ponad 13 tys. koszami plażowymi, a po wschodniej stronie wyspy znajdują się tereny do pieszych wędrówek oraz zwiedzania miejsc ciekawych pod względem przyrodniczym.
Ze względu na doskonałe warunki wiatrowe wyspa Sylt słynie między innymi z rozgrywanych tam co roku zawodów windsurfingowych z cyklu PWA (Professional Windsurfing Association).
Atrakcje turystyczne, zabytki oraz ciekawe miejsca na wyspie Sylt wiążą się przede wszystkim z jej położeniem na Morzu Północnym oraz bogatą tradycją i kulturą.
Do najważniejszych zabytków na wyspie należą:
Godne polecenia na wyspie są także ekskluzywne restauracje. Cztery restauracje na wyspie Sylt odznaczone zostały gwiazdkami Michelin, a pięć restauracji poleconych zostało w Gault&amp;Millau.
Symbol Sylt.
Symbolem wyspy Sylt jest postać Wilhelminy. Jest to rzeźba przedstawiająca kobietę o rubensowskich kształtach, która zażywa kąpieli.

</doc>
<doc id="136162" url="https://pl.wikipedia.org/wiki?curid=136162" title="Gmina (Francja)">
Gmina (Francja)

Gmina ( 'komuna' z 'wspólny; powszechny; ogólny; pospolity' od "co-" 'współ-' i ' dpn. ' 'obowiązek; urząd; służba; podarunek') – jednostka samorządu terytorialnego Francji. Wchodzi w skład departamentu i odpowiada zakresem działalności polskiej gminie.
Gminom przysługuje generalna kompetencja obejmująca wszystkie sprawy lokalne, z wyjątkiem spraw ustawowo wyłączonych na rzecz administracji rządowej lub wspólnot wyższego szczebla (departamentów i regionów administracyjnych). Jej organami są rada gminy i mer.
Organy gminy.
Rada gminy.
Rada gminy jest organem przedstawicielskim, wybieranym na sześcioletnią kadencję w wyborach powszechnych i bezpośrednich. Liczy od 7 radnych (w gminach do 100 mieszkańców) do 69 radnych (w gminach powyżej 300 tys. mieszkańców). Wyjątkiem od tej reguły są trzy miasta: Lyon (73 radnych), Marsylia (101) oraz Paryż (163).
Stanowi uchwały we wszystkich sprawach objętych kompetencją generalną gminy, w tym zatwierdza budżet gminy i uchwala plan zagospodarowania przestrzennego (zatwierdzany później przez rząd centralny). O niektórych uchwałach rada gminy zobowiązana jest powiadomić prefekta. 
Mer.
Organem wykonawczym gminy jest mer (fr. "maire" z łac. "maior" 'większy; starszy'). Mera wybiera spośród swych członków rada gminy i dokonuje tego kwalifikowaną większością głosów (w pierwszej i drugiej turze; w ewentualnej trzeciej turze wystarczy większość zwykła). Kadencja mera zaczyna się i kończy z kadencją rady i w czasie jej trwania mer jest praktycznie nieodwoływalny (poza jednym przypadkiem: minister spraw wewnętrznych może odwołać mera lub zawiesić go w wykonywaniu obowiązków, jeśli ten dopuści się „poważnego błędu w wykonywaniu swych zadań”).
Do zadań mera należy wykonywanie uchwał rady gminy i wykonywanie w jej imieniu czynności przez nią powierzonych. Mer wykonuje także zadania zlecone przez administrację rządową i sprawuje funkcje zwierzchnika służbowego urzędników gminnych i jednostek podległych.

</doc>
<doc id="136163" url="https://pl.wikipedia.org/wiki?curid=136163" title="Połonina Wetlińska">
Połonina Wetlińska

Połonina Wetlińska – masyw górski i połonina w Bieszczadach Zachodnich. Jest jednym z najczęściej odwiedzanych miejsc w Bieszczadach.
Topografia.
Jest to masyw o kilku wierzchołkach, a jego kontynuacją jest góra Smerek oddzielona przełęczą M. Orłowicza. Południowo-zachodnie stoki masywu są krótkie i stromo opadają w dolinę Wetlinki, zachodnie do doliny Prowczy i Nasiczniańskiego Potoku, natomiast północno-wschodnie przechodzą w długie grzbiety, które łagodnie opadają ku bardziej odległej dolinie Sanu. Poprzez Przełęcz Wyżną masyw Połoniny Wetlińskiej łączy się z Działem.
Kulminacje Połoniny Wetlińskiej:
Większa część masywu znajduje się na obszarze Bieszczadzkiego Parku Narodowego.
Przyroda.
Najwyższe partie masywu pokrywają typowe bieszczadzkie połoniny, poniżej 1050 m znajdują się lasy bukowe, które najlepiej zachowały się w dolinie Tworylczyka. Z połonin roztaczają się rozległe widoki i znajduje się tu najwyżej położone bieszczadzkie schronisko: „Chatka Puchatka” (1228 m n.p.m.), usytuowane tuż pod Hasiakową Skałą.
Z rzadkich w Polsce roślin stwierdzono występowanie takich gatunków, jak: lepnica karpacka, tocja karpacka, turzyca dacka, chaber Kotschyego, tojad bukowiński, tojad wschodniokarpacki i groszek wschodniokarpacki.
Historia.
Połonina Wetlińska i sąsiedni Smerek nazwy wzięły od leżących u ich stóp wsi. Nadali je kartografowie austriaccy. Jednak szczytowe połoniny należały także do wsi Jaworzec, Zatwarnica, Berehy Górne i jeszcze w okresie międzywojennym masowo wypasano woły i jałówki. W samej tylko części należącej do wsi Zatwarnica wypasano 150–200 sztuk bydła. Nocą trzymano je na polanie Katyczowa powyżej źródlisk Hylatego, w południe przepędzano na odpoczynek na polanę Jahrowyszcze. Pojono w korytach znajdujących się pomiędzy tymi polanami. Stada pilnowało 4–5 stałych pastuchów oraz zmieniający się pomocnicy.
W czasie I wojny światowej Połonina Wetlińska była miejscem ciężkich walk pozycyjnych pomiędzy wojskami rosyjskimi a austriackimi. Latem 1944 w lasach Stołów obozował oddział partyzantki sowieckiej M. Kunickiego „Muchy”. W Suchych Rzekach (na północnych stokach Szarego Berda) działała ukraińska szkoła podoficerska batalionu „Rena” UPA.
Na Połoninie Wetlińskiej wykonywano zdjęcia do filmu "Bandyta" z 1997 roku.
Legendy.
Z Połoniną Wetlińską związane są liczne legendy. Jedna z nich mówi o sposobie podziału tej połoniny między mieszkańców kilku miejscowości, które na niej wypasały bydło. Według niej wszyscy właściciele wsi wyjechali rano konno ze swoich dóbr i tam, gdzie się spotkali wytyczono granice, jednak dziedzic z Hulskiego zaspał (inna wersja mówi, że przegrał pastwiska w karty) i dlatego mieszkańcy Hulskiego paśli swoje bydło na Otrycie. Legendy mówią też o zbójnikach i ich licznych kryjówkach. M.in. nad źródliskami potoku Hylaty, w miejscu zwanym Skałą Dobosza znajduje się Jaskinia Dobosza, w której podobno ukrywał się słynny wschodniokarpacki zbójnik Dobosz.

</doc>
<doc id="136164" url="https://pl.wikipedia.org/wiki?curid=136164" title="Połonina Caryńska">
Połonina Caryńska

Połonina Caryńska (Berehowska) – jedna z połonin w Bieszczadach, masyw górski położony między dolinami Prowczy i Wołosatego, w których leżą miejscowości Brzegi Górne i Ustrzyki Górne. Na północy Przysłup Caryński oddziela masyw od Magury Stuposiańskiej, zaś od południa poprzez Wyżniańską Przełęcz graniczy on z Działem w paśmie granicznym.
Masywy.
W masywie Połoniny Caryńskiej wyróżnia się cztery kulminacje, najwyższy jest Kruhly Wierch (1297 m). Pozostałe mają wysokość: 1245, 1239 i 1148 m. Główny wierzchołek połoniny ma wysokość 1250 m n.p.m.. Podobnie jak w przypadku Połoniny Wetlińskiej, południowo-zachodnie stoki są krótkie i stromo opadają ku dolinom, zaś północno-wschodnie tworzą łagodniejsze grzbiety poprzedzielane dolinami niewielkich potoków.
Panorama.
Panorama z Połoniny Caryńskiej jest rozległa, z dobrze widocznym masywem Wielkiej Rawki, Połoniny Wetlińskiej i grupą najwyższych szczytów polskich Bieszczadów z Tarnicą i Haliczem. Przy bardzo dobrej przejrzystości powietrza, z połoniny zobaczyć można odległe o ponad 100 km ukraińskie Gorgany, czy odległe o blisko 180 km Tatry.
Geneza nazwy.
Nazwa połoniny pochodzi od nieistniejącej już wsi Caryńskie, która leżała u stóp połoniny, jednak pastwiska na połoninie należały także do wsi: Berehy Górne, Bereżki, Ustrzyki Górne. Jeszcze w okresie międzywojennym prowadzono tu intensywny wypas. Połonina Caryńska jest objęta ochroną w ramach Bieszczadzkiego Parku Narodowego.
Roślinność.
Z rzadkich w Polsce gatunków roślin na Caryńskiej Połoninie stwierdzono występowanie takich gatunków, jak: zaraza macierzankowa, tocja alpejska, turzyca dacka, tojad wschodniokarpacki i tojad bukowiński.

</doc>
<doc id="136167" url="https://pl.wikipedia.org/wiki?curid=136167" title="’s-Hertogenbosch">
’s-Hertogenbosch

’s-Hertogenbosch (wym. ; występuje także jako "Den Bosch" – ; fr. "Bois-le-Duc", hiszp. "Bolduque", niem. "Herzogenbusch"; dosłownie: „Książęce Lasy”) – miasto w Holandii nad rzeką Dommel, ok. 80 km na południe od Amsterdamu. Ośrodek administracyjny prowincji Brabancja Północna. W mieście znajduje się gotycka katedra św. Jana z początku XIII w.
Występuje tu przemysł maszynowy, metalowy, farmaceutyczny i odzieżowy. Od nazwy tego właśnie miasta pochodzi używana dziś forma nazwiska niderlandzkiego malarza Hieronymusa van Aaken, znanego jako Hieronim Bosch. W pobliskich lasach podczas II wojny światowej naziści założyli niemiecki obóz koncentracyjny Hertogenbosch.
W mieście znajduje się stacja kolejowa ’s-Hertogenbosch. 
Od 1954 w ’s-Hertogenbosch odbywa się Międzynarodowy Konkurs Wokalny dla śpiewaków operowych (53 edycje do roku 2019).

</doc>
<doc id="136169" url="https://pl.wikipedia.org/wiki?curid=136169" title="Borzoj">
Borzoj

Borzoj (oryginalna nazwa ) – rasa psa zaliczana do grupy chartów, wyhodowana w Rosji ze skrzyżowania dawnego charta rosyjskiego z chartami krymskimi i górskimi, użytkowana początkowo do polowań, obecnie również jako pies-towarzysz. Borzoj nazywany jest chartem rosyjskim, ale ta nazwa stosowana jest również w odniesieniu do innych ras i odmian chartów hodowanych na terenie Rosji. Typ chartowaty.
Klasyfikacja FCI.
W klasyfikacji FCI rasa ta została zaliczona do grupy X – charty, sekcja chartów długowłosych. Nie podlega próbom pracy.
Rys historyczny.
Ojczyzną borzoja jest prawdopodobnie Środkowy Wschód. Przodkami tych psów były sprowadzone ze wschodu psy plemion tatarskich, a ich regularną hodowlę przez rosyjską arystokrację specjalnie do polowań na wilki, lisy, zające i jelenie, datować można prawdopodobnie na początki XIV i XV wieku.
Wygląd.
Długie, falujące włosie, które dodaje miękkości dosyć kanciastej sylwetce.
Budowa.
Duży, smukły pies. Głowa jest wydłużona. Borzoje budową ciała przypominają greyhoundy, ale są wyższe – to jedna z najwyższych ras psów. Wysokość w kłębie ok. 70 cm, masa ciała ok. 30 kg.
Szata i umaszczenie.
Spotykana barwa umaszczenia może być biała, złota we wszystkich odcieniach, szara, czerwona, czarna z ciemną kufą, jednolita bądź łaciata oraz pręgowana i płaszczowa. Niedopuszczalna jest maść czekoladowa bądź niebieska.
Zachowanie i charakter.
Czułe, posłuszne i oddane swoim właścicielom, są raczej nieufne i podejrzliwe w stosunku do obcych. Cechuje je spokój, tolerancja wobec dzieci.
Użytkowość.
Rasa wyhodowana do polowań na zające, lisy i wilki, obecnie jest trzymany jako pies do towarzystwa.
Zdrowie i pielęgnacja.
Przyjemny oraz łagodny pies do trzymania w domu pod warunkiem zapewnienia mu odpowiedniego wybiegu. Oprócz systematycznej i czasochłonnej pielęgnacji niezbędnej do utrzymania wystawowego wyglądu, borzoje wymagają także codziennej aktywności ruchowej, dzięki której utrzymują się w dobrej kondycji.
Popularność.
Popularność tej rasy w Polsce jest dość znaczna.
Pozostałe informacje.
W czasie rewolucji październikowej zginęły prawie wszystkie borzoje popularne w kręgach arystokracji rosyjskiej. Przetrwały tylko dzięki temu, iż część osobników tej rasy była hodowana w bogatych domach mieszczańskich Europy Zachodniej oraz USA. Po raz pierwszy borzoj został zaprezentowany na pierwszej wystawie Crufta w 1891 roku.

</doc>
<doc id="136170" url="https://pl.wikipedia.org/wiki?curid=136170" title="Rumszyszki">
Rumszyszki

Rumszyszki () – miasto na Litwie, w okręgu kowieńskim, w rejonie koszedarskim. 
Rumszyszki leżą nad Zbiornikiem Kowieńskim (nad Niemnem), u ujścia Proweny.
Kościół katolicki stojący nad brzegiem rzeki przeniesiono w nowe miejsce. Kościół drewniany na planie koła, z 1707 r. przebudowany w latach 1859-60. Dach kryty gontem. Obok dzwonnica z tego samego okresu.
W 1974 założono tam muzeum budownictwa ludowego, w którym zebrano obiekty odzwierciedlające budownictwo ludowe 5 regionów Litwy (Auksztota, Żmudź, Dzukija, Suwalszczyzna i Mała Litwa), pochodzące z okresu od XVIII do początku XX wieku. Skansen zajmuje obszar 175 hektarów.

</doc>
<doc id="136171" url="https://pl.wikipedia.org/wiki?curid=136171" title="Mnożna">
Mnożna



</doc>
<doc id="136173" url="https://pl.wikipedia.org/wiki?curid=136173" title="Mnożnik (matematyka)">
Mnożnik (matematyka)



</doc>
<doc id="136174" url="https://pl.wikipedia.org/wiki?curid=136174" title="Ewald Friedrich von Hertzberg">
Ewald Friedrich von Hertzberg

Ewald Friedrich von Hertzberg (ur. 2 września 1725 w Lotyniu, zm. 22 maja 1795 w Berlinie) – pruski hrabia, polityk i dyplomata, minister spraw zagranicznych w latach 1768-1791.
Życiorys.
W roku 1742 rozpoczął studia prawnicze w Halle, które zakończył stopniem doktora praw w 1745. Zainteresował się tam pismami, które pisał i wydawał Christian Wolff. W 1745 roku pruski MSZ Heinrich von Podewils zatrudnił go jako dyplomatę w Kabinettsministerium w 1745 roku. Jeszcze w tym roku Hertzberg pojechał jako sekretarz legacji na wybór cesarza Rzeszy do Frankfurtu nad Menem. Po klęsce pruskiej pod Kolinem (1757) pospieszył do Brandenburgii, by przygotować ją na atak wroga. W roku 1762 zawarł w imieniu Prus we Wrocławiu pokój z Rosją i Szwecją. Od roku 1763 pruski minister spraw zagranicznych ("Cabinetsminister").
Hertzberg kreślił wielkie plany aneksji i „rekompensat” względem innych państw, zwłaszcza Polski i Turcji. Jednym z jego projektów było oderwanie od Polski Gdańska i Torunia, a większej perspektywie również części województwa poznańskiego i kaliskiego (był to czas rozbiorów Polski). W 1790 Hertzberg zawarł przymierze polsko-pruskie podpisane w Warszawie 29 marca 1790 roku z Polską. Plan Hertzberga zakładał cesję Gdańska i Torunia dla Prus. W zamian Polska miała odzyskać Galicję kosztem Austrii (co miało być przedmiotem osobnych negocjacji). Plan spalił jednak na panewce, wobec uchwalonej we wrześniu 1790 deklaracji Sejmu Czteroletniego o niepodzielności ziem Rzeczypospolitej.

</doc>
<doc id="136177" url="https://pl.wikipedia.org/wiki?curid=136177" title="Kretynga">
Kretynga

Kretynga ("lit. Kretinga") – miasto na Litwie, w okręgu kłajpedzkim, w pobliżu Połągi. W 2005 roku liczyło 21 500 mieszkańców.
W mieście rozwinął się przemysł włókienniczy.
Historia.
Miejscowe dobra w XVI w. należały do Chodkiewiczów m.in.: Jan Karol Chodkiewicz – fundator miejscowego kościoła i klasztoru bernardynów. Kretynga została miastem składowym na mocy uchwały sejmu 1607 roku. W 2. poł XVII w. w rękach Sapiehów m.in.: Jan Stanisław Sapieha, Kazimierz Lew Sapieha, Kazimierz Jan Sapieha. W poł. XVIII w. we władaniu Massalskich m.in. Ignacy Massalski – biskup. W 1795 r. w rękach Potockich, którzy sprzedali je w 1806 r. Płatonowi Zubowowi, – władali nimi do roku 1875, kiedy odkupił je Józef Tyszkiewicz. W ich władaniu były do II wojny światowej.
W 1764 w miejscowości urodził się Berek Joselewicz – polski kupiec, pułkownik Wojska Polskiego, oficer Legionów Polskich we Włoszech.

</doc>
<doc id="136178" url="https://pl.wikipedia.org/wiki?curid=136178" title="Pszczynka">
Pszczynka

Pszczynka () – rzeka, lewy dopływ Wisły o długości 45,26 km.
Źródła rzeki znajdują się na wysokości ok. 280 m n.p.m. na terenie powiatu wodzisławskiego (okolice Gogołowej) i Jastrzębia-Zdroju. Przepływa przez Pszczynę. Na rzece znajduje się zbiornik retencyjny Łąka. Uchodzi do Wisły na wysokości 229,5 m n.p.m. we wsi Jedlina w gminie Bojszowy.
Jej dopływami są m.in. Dokawa i Korzeniec.

</doc>
<doc id="136182" url="https://pl.wikipedia.org/wiki?curid=136182" title="Rybitwa białoczelna">
Rybitwa białoczelna

Rybitwa białoczelna ("Sternula albifrons") – gatunek średniego ptaka wodnego z rodziny mewowatych (Laridae).
Systematyka.
Takson ten był łączony przez niektórych autorów w jeden gatunek z rybitwą małą ("S. antillarum"), a niekiedy także z rybitwą malutką ("S. saundersi"). Międzynarodowy Komitet Ornitologiczny (IOC) wyróżnia trzy podgatunki: "S. a. albifrons", "S. a. guineae" i "S. a. sinensis". Opisano także trzy kolejne, nieuznawane obecnie podgatunki: "innominata", "pusilla" i "placens". 
Występowanie.
Gnieździ się w Europie, Azji, Afryce i Australii, choć jej zasięg nie jest ciągły. Zamieszkuje w zależności od podgatunku:
Charakterystyka.
Wygląd.
To najmniejsza występująca w Polsce rybitwa, wielkości jerzyka, a mniejsza od rybitwy rzecznej. Ma krępą sylwetkę. Brak wyraźnego dymorfizmu płciowego. W upierzeniu godowym czoło jest białe (biała plama klinowato ciągnie się do oka), kantarek i wierzch głowy (czapeczka) czarne, grzbiet i skrzydła popielate, II i III lotka dłoniowa długich i wąskich skrzydeł jest czarna. Reszta ciała biała. Dziób smukły, żółty z czarnym końcem, nogi krótkie, żółtopomarańczowe. W upierzeniu spoczynkowym od sierpnia wierzch głowy ciemnobrązowy z białymi plamkami, większa część czoła biała bez czarnego kantarka, a brunatny kark przemieszany z białymi piórkami. Dziób czarny. Wokół oka widać szaroczarną plamę. Osobniki młodociane podobne do dorosłych w szacie spoczynkowej, jednak na grzbiecie i skrzydłach ciemny rysunek, ponadto ciemne przednie krawędzie skrzydeł i ich końcówki.
Wymiary średnie.
długość ciała ok. 21–27 cmrozpiętość skrzydeł ok. 45–55 cmmasa ciała ok. 40–60 g
Zachowanie.
Jej lot, choć szybki i zwinny, jest mniej zgrabny niż u innych rybitw – szybko uderza skrzydłami. W powietrzu widać koniec jej ogona z lekkim wcięciem o długości 2–5 cm, bardziej wydłużony u ptaków lęgowych. Potrafi nurkować ze znacznej wysokości do kilkunastu centymetrów głębokości, nawet do 80. Często zdarza jej się zawisać w locie. Dużo czasu spędza latając, rzadko chodzi po ziemi. Jest ptakiem płochliwym, choć nie ukrywa się starając się siadać na odsłoniętych, nieporośniętych miejscach nad wodą.
Głos.
Swoją obecność manifestuje głośnym i powtarzanym „kri-ik”, skrzypiącym, przenikliwym „kirri kirri kirri” lub krótkim „kitt”.
Biotop.
Wybrzeża mórz i brzegi rzek oraz wyspy w ich nurcie. Oprócz tego zalane wyrobiska i żwirownie. Może zalatywać w głąb lądu. Lecąc nad zimowiska trzyma się głównie wybrzeży, unikając raczej lądu. Preferuje pionierskie stanowiska, gdzie roślinność jest w początkowym stadium swojego rozwoju na danym terenie. Takie miejsca w Europie Środkowej zdarzają się coraz rzadziej.
Okres lęgowy.
Toki.
Na lęgowiska rybitwy wracają w kwietniu i maju. Toki zaczynają się od stadnych lotów, podczas których jedne ptaki trzymają w dziobach małe ryby w dziobach, a inne w tym czasie starają się im je odebrać. Następnie parę ptaków nagle wznosi się w górę bardzo wysoko, by zaraz potem rozpocząć pikowanie w dół, jeden obok drugiego. Po tym rytuale nadchodzi czas na podarowanie rybki swojej partnerce. Są to swego rodzaju „zaręczyny”, które kończą się na ziemi wieloma charakterystycznymi ruchami. Po zawarciu „małżeństwa” samica bierze się za budowę gniazda. Pary są monogamiczne.
Gniazdo.
Znajduje się na piaszczystym lub żwirowatym brzegu, wyspach, aluwiach rzek i nad jeziorami, rzadziej na platformach z pływających roślin. Samica ugniata piersią płytką jamkę w ziemi, żwirze lub wyschniętym mule, otaczając ją potem małymi muszlami i kamieniami. Rybitwy białoczelne zakładają małe kolonie oddalone w pewnym stopniu od gniazd mew i innych rybitw, a czasem w towarzystwie lęgów rybitwy rzecznej.
Jaja.
W ciągu roku wyprowadza jeden lęg, składając w kwietniu–czerwcu (na półkuli północnej) 2–3 kremowe jaja w gęste ciemne plamki.
Wysiadywanie i dorastanie.
Jaja wysiadywane są przez okres 20–24 dni najpierw tylko przez samicę, potem zastępuje ją samiec. Przez pierwszy okres po wykluciu jeden z partnerów zostaje i ogrzewa młode, podczas gdy drugi wyrusza szukać dla nich pokarmu. Co jakiś czas ptaki zamieniają się rolami. Puch młodych jest szarożółty z plamami na grzbiecie. Pisklęta osiągają zdolność do lotu w wieku 3 tygodni. Rybitwy opuszczają lęgowiska w lipcu i sierpniu.
Pożywienie.
Ryby do 6 cm długości oraz lądowe i wodne bezkręgowce m.in. skorupiaki, mięczaki i owady.
Żeruje latając parę metrów nad powierzchnią wody. Ryby łowi poprzez rzucanie się na nie z 2–3 metrów do wody z lotu ślizgowego. Owady może wyłapywać w locie lub zbierać z roślin.
Status i ochrona.
Międzynarodowa Unia Ochrony Przyrody (IUCN) uznaje rybitwę białoczelną za gatunek najmniejszej troski (LC – "Least Concern") nieprzerwanie od 1988 roku. Liczebność populacji światowej w 2015 roku szacowano na 190–410 tysięcy osobników. Trend liczebności populacji uznawany jest za spadkowy.
W Polsce gatunek jest objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie. W latach 2013–2018 liczebność populacji lęgowej na terenie kraju szacowano na 700–1100 par. Na "Czerwonej liście ptaków Polski" rybitwa białoczelna sklasyfikowana została jako gatunek narażony (VU). Do zagrożeń dla gatunku należy utrata siedlisk lęgowych przez zagospodarowywanie plaż oraz regulację rzek. Ptak ten zakłada gniazda blisko lustra wody, dlatego jest silnie narażony na zmiany poziomu wód w rzekach.

</doc>
<doc id="136183" url="https://pl.wikipedia.org/wiki?curid=136183" title="Wolność, równość, braterstwo">
Wolność, równość, braterstwo

Wolność, równość, braterstwo (fr. "liberté, égalité, fraternité") – właściwie „Wolność, równość, braterstwo albo śmierć” (fr. "Liberté, égalité, fraternité, ou la mort") – hasło sformułowane 30 czerwca 1793. Rozpowszechnione zostało od czasów Wielkiej Rewolucji Francuskiej i umieszczane było na budynkach publicznych w skróconej formie.
Dewiza „Wolność, równość, braterstwo” jest też mottem wolnomularstwa. Znajdowała się też na sztandarze Towarzystwa Demokratycznego Polskiego.
Dziś hasło to jest często używane we Francji, nie tylko na godle, ale także na monetach, znaczkach pocztowych, okolicznościowych emblematach itp. Często łączone z podobizną Marianny.
Należy do symboli narodowych Francji:

</doc>
<doc id="136184" url="https://pl.wikipedia.org/wiki?curid=136184" title="Barry Hertzog">
Barry Hertzog

James Barry Munnik Hertzog (ur. 3 kwietnia 1866 koło Wellington, zm. 21 listopada 1942 w Pretorii) – południowoafrykański polityk, w latach 1924–1939 premier Związku Południowej Afryki.
Życiorys.
Hertzog studiował prawo w Victoria College w Stellenbosch, a następnie w Amsterdamie. Tam też w 1892 uzyskał tytuł doktora. Później pracował w sądzie w Wolnym Państwie Oranii. W wojnach burskich uzyskał stopień generała. Był sygnatariuszem Traktatu z Vereeniging. W 1910 został ministrem sprawiedliwości w rządzie nowego państwa- Związku Południowej Afryki. W 1914 w wyniku rozłamu w Partii Południowoafrykańskiej utworzył nacjonalistyczną Partię Narodową. Ze względu na swoją ideologię zyskała ona duże poparcie wśród Burów, a to z kolei z doprowadziło ją do zwycięstwa w wyborach parlamentarnych w 1924, po których Hertzog został premierem. Jego rząd zaakceptował Statut Westminsterski w 1931. Trzy lata później Partia Narodowa połączyła się z Partią Południowoafrykańską Jana Smutsa w Partię Jedności, w której stanowisko przewodniczącego zachował Hertzog. Był przeciwnikiem przystąpienia RPA do wojny przeciw III Rzeszy, więc zrezygnował z fotela premiera, na którym zastąpił go Smuts.
Imię otrzymał na cześć irlandzkiego chirurga, Jamesa Barry`ego, który przeprowadził pierwsze udane cesarskie cięcie w Afryce.

</doc>
<doc id="136185" url="https://pl.wikipedia.org/wiki?curid=136185" title="Rodzina zastępcza (prawo)">
Rodzina zastępcza (prawo)

Rodzina zastępcza – forma opieki nad małoletnim dzieckiem, którego biologiczni rodzice są nieznani albo pozbawieni władzy rodzicielskiej lub którym ją ograniczono. Nie można ustanowić rodziny zastępczej dla dziecka, którego przynajmniej jeden z rodziców ma pełnię władzy rodzicielskiej.
Zgodnie z polskim prawem rodziną zastępczą może zostać małżeństwo lub osoba samotna. Muszą przy tym spełniać następujące warunki:
Szkolenia prowadzą powiatowe centra pomocy rodzinie podległe starostom.
Wyróżnia się następujący podział rodzin zastępczych:
Na pokrycie podstawowych wydatków związanych ze sprawowaniem opieki nad dzieckiem, rodzice zastępczy otrzymują świadczenie na pokrycie kosztów utrzymania w minimalnej wysokości 660 zł miesięcznie (rodziny spokrewnione) i 1000 zł (rodziny niespokrewnione). W szczególnych przypadkach (np. niepełnosprawność) świadczenie to jest powiększane o dodatek. Rodziny zastępcze mogą też otrzymać świadczenia związane z częściowym pokryciem wydatków związanych z przyjęciem dziecka. Niezależnie od świadczeń rodziny zawodowe otrzymują stałe, miesięczne wynagrodzenie, nie związane z liczbą dzieci pozostających pod ich opieką.
Rodziny zastępcze pozostają pod opieką koordynatora wyznaczonego przez organizatora pieczy zastępczej (powiatowe centrum pomocy rodzinie)
Przepisy o rodzinie zastępczej zawarte są w ustawie z dnia 9 czerwca 2011 o wspieraniu rodziny i systemie pieczy zastępczej.

</doc>
<doc id="136186" url="https://pl.wikipedia.org/wiki?curid=136186" title="Kobylica (okrętownictwo)">
Kobylica (okrętownictwo)

Kobylica to deska, pozioma półka zamocowana na burcie służąca jako rozpórka odchylająca wanty na zewnątrz burt. Poniżej kobylicy, poprzez podwięzie burtowe, do burt zamontowane są liny jufersów, powyżej znajdują się jufersy dolne od ściągaczy talrepowych.

</doc>
