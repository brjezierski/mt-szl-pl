<doc id="136187" url="https://pl.wikipedia.org/wiki?curid=136187" title="Bracia Montgolfier">
Bracia Montgolfier

Bracia Montgolfier, czyli Joseph Michel Montgolfier (ur. 26 sierpnia 1740 w Vidalon-lès-Annonay, zm. 26 czerwca 1810) i Jacques Étienne Montgolfier (ur. 6 stycznia 1745 w Vidalon-lès-Annonay, zm. 2 sierpnia 1799) – wynalazcy tzw. montgolfiery, czyli balonu na ogrzane powietrze.
Życiorys.
Byli odpowiednio: dwunastym (Joseph) i piętnastym (Étienne) z szesnaściorga dzieci, których ojciec, Pierre Montgolfier, był właścicielem młyna papierniczego (papierni) w Vidalon-lès-Annonay. Tradycje papiernicze Montgolfierów sięgały XIV w. Ich rodzina pochodziła z Owernii i do rejonu Annonay przybyła w końcu XVII w., zachęcona obfitością źródeł energii (potoki) i surowca (w owym czasie szmat, głównie lnianych).
W 1774 Étienne przejął po ojcu papiernię, a jego brat Joseph objął kierownictwo techniczne zakładu. W 1777 Étienne wprowadził do produkcji po raz pierwszy we Francji delikatny i drogi papier welinowy. Zakład rozbudował się i wkrótce zatrudniał już blisko 300 pracowników.
W 1780 Joseph przeniósł się do Awinionu, który w tym czasie nie należał do Francji, lecz był częścią państwa kościelnego. Powstawały tu wówczas m.in. liczne drukarnie, które mogły pracować niezależne od francuskiej cenzury i przepisów francuskiego prawa autorskiego. Joseph skorzystał z tej niezależności, by zdać maturę i w 1782, w wieku 42 lat, uzyskać licencjat z prawa.
14 grudnia 1782 wypuszczony przez braci Montgolfier z przydomowego ogródka balon o objętości 18 m³ osiągnął wysokość 250 m. Dwa dni później bracia sporządzili i wysłali notatkę o tym fakcie do Francuskiej Akademii Nauk.
4 czerwca 1783 na pierwszym pokazie publicznym na łące koło Annonay, ich napełniony rozgrzanym powietrzem płócienny balon Ad Astra (średnica 11,7 m, objętość 900 m³) wzniósł się na wysokość 1600–2000 m. W czasie lotu, który trwał 9½ minuty, przebył on odległość blisko 2,5 km. W tym czasie bracia Montgolfier rozpoczęli współpracę ze szwajcarskim fizykiem Ami Argandem.
Równolegle z próbami braci Montgolfierów francuski fizyk Jacques Alexandre Charles (1746–1823) prowadził próby z balonem wykonanym z impregnowanego jedwabiu, lecz napełnionym wodorem. Publiczna demonstracja tej konstrukcji miała się odbyć w Paryżu 24 sierpnia 1783. Na wieść o tym Étienne Montgolfier i Ami Argand przybyli do stolicy Francji, by pokazać tam również ich balon na ogrzane powietrze.
W Paryżu, z pomocą jednego z tamtejszych papierników, skleili wielką czaszę, która jednak uległa zniszczeniu 12 września podczas wielkiej burzy. W ciągu tygodnia powstał więc nowy balon. 19 września w Wersalu przed Ludwikiem XVI umieszczono w podwieszonym pod czaszą koszu: owcę, kaczkę i koguta. Lot, podczas którego balon wzniósł się na wysokość ok. 500 m, trwał 8 min. Balon pokonał w tym czasie odległość ok. 400 m. Celem lotu było zbadanie wpływu wysokości na organizmy żywe, a ostatecznie – zdobycie pozwolenia na lot człowieka.
Pierwszy lot człowieka w balonie na uwięzi odbył się około 15 października (według braci Montgolfierów 12 lub 14 października) na wysokość 26 m. W kilku kolejnych lotach osiągane wysokości nie przekraczały 30 m. Gazeta Warszawska 1783 nr 91 zamieściła informację 17 października że odbyło się to dnia „zawczorajszego”, czyli był to jednak 15 października.

</doc>
<doc id="136188" url="https://pl.wikipedia.org/wiki?curid=136188" title="Kostis Stefanopoulos">
Kostis Stefanopoulos



</doc>
<doc id="136189" url="https://pl.wikipedia.org/wiki?curid=136189" title="Rodzina zastępcza">
Rodzina zastępcza



</doc>
<doc id="136194" url="https://pl.wikipedia.org/wiki?curid=136194" title="Montgolfiera">
Montgolfiera



</doc>
<doc id="136198" url="https://pl.wikipedia.org/wiki?curid=136198" title="Tanja Poutiainen">
Tanja Poutiainen

Tanja Tuulia Poutiainen-Rinne (ur. 6 kwietnia 1980 w Rovaniemi) – fińska narciarka alpejska, srebrna medalistka olimpijska i czterokrotna medalistka mistrzostw świata.
Kariera.
Specjalistka konkurencji slalomowych. Pierwsze sukcesy w karierze osiągnęła w 1997 roku, kiedy podczas mistrzostw świata juniorów w Schladming zdobyła dwa medale. Najpierw zajęła trzecie miejsce w supergigancie, przegrywając tylko z Włoszką Karen Putzer i Austriaczką Karin Blaser. Dzień później zwyciężyła w slalomie, wyprzedzając Sarę Schleper z USA i swą rodaczkę Pię Käyhkö. Jeszcze trzykrotnie startowała na zawodach tego cyklu, zdobywając jeszcze brązowy medal w gigancie na mistrzostwach świata juniorów w Pra Loup w 1999 roku.
Tym razem uległa Włoszce Denise Karbon i Silvii Berger z Austrii.
W zawodach Pucharu Świata zadebiutowała 16 marca 1997 roku w Vail, gdzie nie ukończyła pierwszego przejazdu slalomu. Dziewięć miesięcy później, 19 grudnia 1997 roku w Val d’Isère zdobyła pierwsze pucharowe punkty, zajmując osiemnaste miejsce w gigancie. Na podium po raz pierwszy stanęła 9 grudnia 2001 roku w Sestriere, gdzie była druga w slalomie. Uległa tam jedynie Anji Pärson ze Szwecji. W kolejnych latach wielokrotnie stawała na podium, odnosząc przy tym jedenaście zwycięstw. Sześciokrotnie wygrywała slalomy: 28 lutego 2004 roku w Levi, 28 listopada w Aspen, 12 grudnia 2004 roku w Altenmarkt, 20 stycznia 2005 roku w Zagrzebiu, 15 lutego 2008 roku w Zagrzebiu oraz 11 stycznia 2011 roku we Flachau. Ponadto pięciokrotnie była najlepsza w gigantach: 26 listopada 2004 roku w Aspen, 10 marca 2007 roku w Zwiesel, 13 grudnia 2008 roku w La Molina, 24 października 2009 roku w Sölden oraz 24 stycznia 2010 roku w Cortina d’Ampezzo. Ostatni raz w czołowej trójce zawodów pucharowych znalazła się 15 stycznia 2013 roku we Flachau, zajmując trzecie miejsce w slalomie. Najlepsze wyniki osiągnęła w sezonie 2004/2005, kiedy zajęła piąte miejsce w klasyfikacji generalnej, a w klasyfikacjach slalomu i giganta zwyciężyła, zdobywając Małe Kryształowe Kule. Ponadto Finka była także druga w klasyfikacji slalomu w sezonie 2010/2011 i trzecia w sezonie 2002/2003 oraz druga w klasyfikacji giganta w sezonie 2006/2007 i trzecia w sezonie 2010/2011.
W 1997 roku wystartowała na mistrzostwach świata w Sestriere, gdzie w slalomie była siedemnasta, a giganta nie ukończyła. Największe sukcesy osiągnęła podczas rozgrywanych osiem lat później mistrzostw świata w Bormio, gdzie zdobyła dwa medale. Najpierw zajęła drugie miejsce w gigancie, plasując się między Anją Pärson a Julią Mancuso z USA. Trzy dni później srebrny medal zdobyła także w slalomie, przegrywając tylko z Chorwatką Janicą Kostelić. Dwa medale zdobyła również na mistrzostwach świata w Val d’Isère w 2009 roku. W gigancie zdobyła brązowy medal, ulegając tylko Niemce Kathrin Hölzl oraz Tinie Maze ze Słowenii. Dwa dni później brązowy medal zdobyła w slalomie, w którym wyprzedziły ją Niemka Maria Riesch i Czeszka Šárka Záhrobská. Poutiainen była też między innymi czwarta w slalomie podczas mistrzostw świata w Schladming w 2013 roku, gdzie walkę o podium przegrała ze Szwedką Fridą Hansdotter o 0,35 sekundy.
W lutym 1998 roku wzięła udział w igrzyskach olimpijskich w Nagano, gdzie była osiemnasta w slalomie, a giganta ukończyła na 26. pozycji. Cztery lata później, podczas igrzysk w Salt Lake City zajmowała trzecie miejsce po pierwszym przejeździe slalomu, tracąc do prowadzącej Kostelić 0,32 sekundy. Drugiego przejazdu jednak nie ukończyła i ostatecznie nie była klasyfikowana. Najlepszy wynik osiągnęła na igrzyskach olimpijskich w Turynie w 2006 roku, gdzie zdobyła srebrny medal w gigancie. Już po pierwszym przejeździe znajdowała się na drugim miejscu, a trzeci wynik drugiego przejazdu wystarczył do uzyskania drugiego łącznego rezultatu. Na podium rozdzieliła Julię Mancuso i Annę Ottosson ze Szwecji. Na tych samych igrzyskach zajęła także szóste miejsce w slalomie. Podczas rozgrywanych w 2010 roku igrzysk w Vancouver była szósta w slalomie i trzynasta w gigancie. Brała także udział w igrzyskach olimpijskich w Soczi w 2014 roku, jednak w obu konkurencjach uplasowała się poza czołową dziesiątką.
Wielokrotnie zdobywała medale mistrzostw Finlandii, w tym 21 złotych: w supergigancie w latach 1996 i 2009, slalomie w latach 1998, 1999, 2001, 2003, 2004, 2005, 2007, 2008 i 2009 oraz gigancie w latach 1996, 2001, 2003, 2004, 2005, 2006, 2007, 2008, 2009 i 2010. W 2014 roku zakończyła karierę.
W sierpniu 2015 roku wyszła za mąż za Vesę Rinne.

</doc>
<doc id="136200" url="https://pl.wikipedia.org/wiki?curid=136200" title="Wydawnictwo „Wiedza Powszechna”">
Wydawnictwo „Wiedza Powszechna”

Wydawnictwo „Wiedza Powszechna” w Warszawie – wydawca słowników dwujęzycznych i podręczników do nauki języków obcych, słowników i poradników języka polskiego, podręczników do nauki języka polskiego dla cudzoziemców oraz popularnych rozmówek, a także leksykonów i książek popularnonaukowych z różnych dziedzin.
Publikacje.
Wydawnictwo publikowało słowniki obcojęzyczne (35 języków świata), zarówno wielkie, jak i podręczne, dydaktyczne – łączące cechy słowników i podręczników, specjalistyczne, tematyczne oraz popularne, małe, kieszonkowe, minimum.
Podręczniki do nauki języków obcych obejmowały kursy dla początkujących i zaawansowanych (z płytami CD, kasetami magnetofonowymi lub bez), były przeznaczone do nauki samodzielnej lub pod kierunkiem lektora, gramatyki, podręczniki o charakterze pomocniczym, poszerzające znajomość danego języka.
Książki popularnonaukowe to przede wszystkim publikacje z dziedzin humanistyki – przede wszystkim filozofii, historii i literaturoznawstwa, w mniejszym zakresie – nauk przyrodniczych. Najczęściej były to monografie i leksykony. Najbardziej znane popularnonaukowe serie wydawnicze to „Myśli i Ludzie”, „Omega” oraz „Klio w Niemczech”.
Historia.
Wiedza Powszechna rozpoczęła działalność w 1952 r. jako wyodrębniona redakcja Spółdzielni Wydawniczej „Czytelnik”, wydając wielonakładowe broszury popularnonaukowe z różnych dziedzin, które w założeniu stać się miały podstawą domowych biblioteczek. Ten etap działalności Wiedzy Powszechnej zainicjował i animował jej faktyczny założyciel – Stanisław Tazbir (1892–1978).
Od 1952 r. uchwałą Prezydium Rady Ministrów, a następnie zarządzeniem ministra szkół wyższych i nauki powołano do życia Państwowe Wydawnictwo Wiedza Powszechna. Pierwszym dyrektorem został Tadeusz Klonowicz (1952–1953). Po nim funkcję tę pełnili kolejno: Zofia Bursztynowicz (1953–1955), Jan Pląskowski (1955–1956), Tadeusz Parnowski (1956–1958), Hanna Pomorska (1958–1962), Jerzy Typrowicz (1962–1963), Józef Zaręba (1964–1966), Tadeusz Kosmala (1966-1987), Stanisław Piaścik (1988–1989), Józef Chlabicz (1990–1998) i Teresa Korsak (1998–2007).
Na przełomie lat 80. i 90. XX wieku w związku z transformacją polskiej gospodarki „Wiedza Powszechna” przeżywała poważne problemy, których efektem było zmniejszenie oferty tytułowej. Profil wydawniczy ewoluował wraz ze zmianą potrzeb odbiorców. Wraz z otwarciem się Polski na świat większy nacisk położono na publikacje do nauki języków obcych i obecnie jest to główny trzon produkcji „Wiedzy Powszechnej”. Ponad sześćdziesięcioletni dorobek wydawnictwa to przeszło 5000 tytułów w łącznym nakładzie ponad 107 milionów egzemplarzy.
1 kwietnia 2007 r. przedsiębiorstwo zostało przekształcone w spółkę z o.o., której prezesem zarządu została Teresa Korsak.
Od jesieni 2008 do lutego 2011 r. prezesem zarządu był Tomasz Pietrykowski.
W lutym 2011 r. likwidatorem wydawnictwa został Wojciech Kolignan.
13 września 2011 r. wydawnictwo ogłosiło upadłość.
W styczniu 2012 powstało Wydawnictwo „Wiedza Powszechna”, które ma zamiar kontynuować działalność wydawniczą Wydawnictwa „Wiedza Powszechna” Sp. z o.o. Obecnie wydawnictwo skupia się na słownikach i książkach do nauki języków obcych; w portfolio posiada blisko 300 pozycji.

</doc>
<doc id="136202" url="https://pl.wikipedia.org/wiki?curid=136202" title="Balon na ogrzane powietrze">
Balon na ogrzane powietrze

Balon na ogrzane powietrze – rodzaj balonu, w którym siła nośna wynika z różnicy gęstości ogrzanego powietrza wewnątrz i chłodniejszego na zewnątrz balonu.
Historia.
Pierwsze balony na ogrzane powietrze zostały zbudowane przez braci Montgolfier w 1782 roku, od których nazwiska ten typ balonu był pierwotnie określany "montgolfiera", w odróżnieniu od balonów napełnianych lżejszym od powietrza gazem, zwanymi – od nazwiska ich wynalazcy Jacques’a Alexandre’a Charles’a – "charlierami" (pol. szarlierami).
Pierwszy bezzałogowy lot balonu o trzymetrowej średnicy czaszy odbył się 14 grudnia 1782 roku. Balon, nad którym utracono wówczas kontrolę, przeleciał dwa kilometry, po wylądowaniu został zniszczony przez ciekawskich. Pierwszą publiczną prezentację balonu na ogrzane powietrze bracia Montgolfier przeprowadzili na łące koło Annonay 4 czerwca 1783 roku. Ich balon wzniósł się na wysokość 2000 m i w czasie 10-minutowego lotu przebył odległość blisko 2 km.
Materiałami, używanymi do budowy montgolfier były papier, płótno lub jedwab. Do ogrzewania powietrza w montgolfierze używano płomieni ogniska, z czego wynikał jej mały udźwig i niewielki zasięg. Renesans balonów na ogrzane powietrze nastąpił w latach 60. XX w., kiedy do ogrzewania powietrza zaczęto używać palników zasilanych propanem.
Fizyczna zasada działania.
Zgodnie z prawem Archimedesa siła nośna balonu jest równa:
gdzie:
Siła ta jest równoważona przez wagę samego balonu oraz jego ładunku. Należy zwrócić uwagę na to, że siła nośna balonu zmienia się z wysokością, gdyż z wysokością zmienia się gęstość powietrza. Jeżeli weźmiemy pod uwagę temperaturę T na zewnątrz i wewnątrz balonu, to zgodnie z równaniem Clapeyrona dla tego samego ciśnienia (dla balonu otwartego – ten sam gaz wewnątrz i na zewnątrz):
skąd:
Widać, że nawet przy bardzo silnym ogrzaniu wnętrza balonu (ograniczeniem jest wytrzymałość powłoki – musi być cienka i lekka aby ograniczyć masę balonu), ograniczeniem będzie gęstość powietrza silnie obniżająca się wraz ze wzrostem wysokości. Pokonanie dużych wysokości wymaga stosowania bardzo dużych objętości balonu i raczej innych gazów niż powietrze – ze względów bezpieczeństwa zamiast najlżejszego gazu, czyli wodoru stosuje się hel. Często też balon na gorące powietrze może zawierać wewnątrz mniejszy napełniony helem, co oszczędza paliwo, zwiększa siłę nośną, oraz pozwala łatwo sterować wysokością lotu balonu.

</doc>
<doc id="136204" url="https://pl.wikipedia.org/wiki?curid=136204" title="Richard Kruspe">
Richard Kruspe

Richard Kruspe (ur. 24 czerwca 1967 w Wittenberge) – niemiecki muzyk, współtwórca i gitarzysta zespołów Rammstein i Emigrate.
Urodzony jako Sven Kruspe, w późniejszych latach życia dokonał zmiany imienia na Richard.
Życiorys.
Urodził się i dorastał w Wittenberge. Rodzice rozwiedli się, gdy był dzieckiem. W młodości trenował zapasy w BSG Lok Wittenberge i był młodzieżowym mistrzem NRD. Pracował jako kasjer i sprzedawca. Oprócz tego jest wykwalifikowanym kucharzem. 
Na początku grał w Orgasm Death Gimmick; wraz z Oliverem Riedelem i Chistophem Schneiderem założyli Rammstein (1993). Potem dołączyli do nich Till Lindemann, Paul Landers i Christian Lorenz. Richarda uznaje się za pomysłodawcę Emigrate i Rammstein.
Życie prywatne.
Z nieformalnego związku z byłą żoną Tilla Lindemanna, kolegi z zespołu ma córkę, Khirę „Li” Lindemann (ur. 1992). Khirę można było zobaczyć między innymi podczas koncertu w Berlinie ("Live aus Berlin") w utworze „Tier”. 
29 października 1999 poślubił Caron, którą poznał w Nowym Jorku, a tydzień później oświadczył się jej. Rozwiedli się w 2004. Mają jedno dziecko. Richard ma też syna Merlina.

</doc>
<doc id="136205" url="https://pl.wikipedia.org/wiki?curid=136205" title="Paul Landers">
Paul Landers

Paul H. Landers, właśc. Heiko Paul Hiersche (ur. 9 grudnia 1964 w Berlinie) – niemiecki muzyk, gitarzysta zespołu Rammstein.
Życiorys.
Do trzynastego roku życia zajmował się gimnastyką; uczył się grać na wiolonczeli, pianinie i gitarze. Jako 16-latek wyprowadził się z domu, pracował m.in. w charakterze palacza. Karierę muzyczną zaczynał w zespole (który zresztą założył) Feeling B. (z Christianem Lorenzem), później przeszedł do Rammstein. Gra w tym zespole na gitarze elektrycznej.
Przyjął nazwisko żony Nikki Landers. Rozwiódł się z nią w czasie zakładania Rammstein. Ma troje dzieci: dwóch synów i jedną córkę.
Dobrze posługuje się językiem rosyjskim, dzięki czemu zespół Rammstein ma tak dobry kontakt z rosyjskimi fanami. 

</doc>
<doc id="136206" url="https://pl.wikipedia.org/wiki?curid=136206" title="Christian Lorenz">
Christian Lorenz

Christian Lorenz, pseud. Flake (ur. 16 listopada 1966 w Berlinie) – niemiecki klawiszowiec, członek zespołu Rammstein.
Wczesne lata.
Christian był wychowywany w dzielnicy Prenzlauer Berg (obecnie Pankow, dzielnica Berlina), gdzie mieszka do tej pory i gdzie w drodze na próby zespołu, zawsze mija budynek swojej starej szkoły. Christian jest wyuczonym pianistą. Flake twierdzi, że wybrał grę na pianinie, ponieważ jego przyjaciel z czasów dzieciństwa grał na tym instrumencie od 3. roku życia. Jego rodzice wysłali go do szkoły muzycznej. Flake zaczynał, malując klawisze na parapecie i po półrocznych ćwiczeniach na namalowanych przez siebie klawiszach, jego rodzice zakupili mu za 100 wschodnioniemieckich marek pianino, które otrzymał w dniu swoich 15. urodzin. Lorenz jako młody chłopiec, uzależnił się od rock 'n' roll'a. Przerywał lekcję, by posłuchać płyt jazzowych należących do jego ojca. „"Kiedy wstąpiłem do pierwszego zespołu"”, wspomina Flake. „"Zauważyłem że nie potrafiłem grać nowoczesnej muzyki. Nadal nie potrafię!"” W wieku 16 lat odbył praktyki jako narzędziowiec. Pracował jako sprzedawca gazet, potem przy produkcji i sprzedaży zwojów elektrycznych.
Kariera muzyczna.
Feeling B.
W 1983 roku, szesnastoletni Lorenz, zaczął grać w zespole Feeling B wraz z Paulem Landersem i Aljoschą Rompe, Szwajcarem mieszkającym we wschodnim Berlinie. W zespole Christian spędził 10 lat. Zespół Feeling B rozpoczynał karierę znajdując się w niszy podziemnej sceny punkowej. Z czasem popularność zespołu gwałtownie wzrastała, była to jedna z najbardziej szanowanych i wpływowych niemieckich grup pomimo jej podziemnego charakteru. W początkowych latach swojej muzycznej kariery, Flake dzielił jeden apartament z Paulem Landersem. W przerwach między koncertami, Landers i Flake sprzedawali na czarnym rynku zrobione przez siebie kurtki wykonane z pociętych pościeli i fartuchów. Dwie sprzedane kurtki na miesiąc przynosiły w owym czasie pieniądze równe przeciętnej pensji pracowniczej. ""Było całkiem łatwo zarabiać na życie; nie pracując i trzymając się z dala od problemów." wspomina Landers. "Problemy były tylko wtedy, kiedy cię złapali." Grupa Feeling B została rozwiązana w środku lat 90. Członkowie zespołu zbierali się jeszcze, by grać okazjonalnie na pojedynczych festiwalach, do śmierci Aljoschy Rompe, który zmarł w listopadzie 2000 roku wskutek ataku astmy. Wydano książkę opisującą karierę zespołu.
Rammstein.
W 1994 roku Till Lindemann, Richard Kruspe, Oliver Riedel i Christoph Schneider wzięli udział w konkursie organizowanym przez senat Berlina, który wygrali. Wygrana umożliwiała profesjonalne nagranie czterech utworów. Do zespołu dołączył Paul Landers, a na końcu Flake, który początkowo był niechętny w kwestii dołączenia do grupy. Uważał, że będzie ona zbyt nudna. Ostatecznie jednak wstąpił do zespołu, który rozpoczął pracę nad swoim debiutanckim albumem. Flake jest prawdopodobnie najbardziej znany ze swojej roli w kontrowersyjnej, koncertowej inscenizacji do utworu "Buck dich", w której wraz z wokalistą symulują stosunek płciowy przy użyciu sztucznego penisa.
23 września 1998 roku w Worcester, w stanie Massachusetts. Lindemann wraz z klawiszowcem zostali aresztowani i oskarżeni o nieobyczajne zachowanie na scenie. Według oświadczenia sierżanta policji z Worcester, Thomasa Raduli: ""Lindemann symulował na scenie seks z innym członkiem zespołu, używając do tego fallicznego obiektu który tryskał wodą w publiczność." Lorenz i Lindemann spędzili noc w areszcie, z którego zostali zwolnieni po wpłaceniu kaucji. "Buck dich" nie jest jedyną znaną rolą klawiszowca. W 2002 roku, Flake "surfował" w pontonie na rękach fanów, w czasie wykonywania utworu "Seemann". Oliver zmienił go tym samym roku. Według Flake'a zmiana wynikała z często odnoszonych kontuzji. W 2001 roku, w czasie koncertu w St. Petersburgu, Flake wypadł z pontonu przechylonego przez fanów i został rozebrany do naga. Mimo tego incydentu wrócił do "surfowania" podczas wykonywania piosenki "Haifisch", w 2009 roku, w czasie trasy promującej album "Liebe ist für alle da". Przy koncertowym wykonaniu "Mein Teil", Flake jest gotowany w wielkim kotle przy użyciu miotacza ognia przez Tilla. Lorenz tańczy podczas piosenki "Weisses Fleisch". W teledysku do singla "Keine Lust", jeździ na elektrycznym wózku inwalidzkim, w teledysku "Benzin" gra skoczka samobójcę, zaś w "Ich will" do Flake'a jest przywiązana bomba, która wybucha pod koniec. W klipie do piosenki "Pussy", Flake gra obojnaka o imieniu Heeshie. Flake także ukazuje nam swoje zdolności wokalne w coverze piosenki "Pet Sematary" zespołu Ramones. Podczas koncertu w Göteborgu, 30 lipca 2005 roku, Till Lindemann odniósł kontuzję kolana kiedy to Flake przypadkowo wjechał w niego segwayem w czasie wykonywania piosenki "Amerika". To skutkowało odwołaniem zaplanowanych koncertów w Azji. W 2005 roku, Lorenz zachorował na świnkę, czego skutkiem było również odwołanie koncertów tym razem w Ameryce Południowej. W styczniu 2012 roku, Flake wraz z Lindemannem, udzielili wywiadu Samowi Dunnowi, antropologowi heavy metalu dla VH1 Classic na potrzeby serii "Metal Evolution", w odcinku pt.: "shock rock". Zgoda na wywiad była nie lada niespodzianką ze względu na nikłość udzielanych wywiadów w Ameryce Północnej.
Życie prywatne.
Christian ma starszego o 4 lata brata. Był raz rozwiedziony i ma piątkę dzieci. Dwóch synów i trzy córki, jedną o imieniu Anna. 12 września 2008 roku, Flake ożenił się ponownie z Jenny Rosemeyer, niemiecką artystką, której gwizd został użyty w piosence „Roter Sand”. Trzydniowe wesele, na którym zagrał niemiecki zespół Knorkator, odbywało się w posiadłości Lorenza w Liebenwalde. Nie ma wiele informacji o jego życiu prywatnym, ponieważ stara się je utrzymywać w tajemnicy. Ryzykowne momenty w zespole, określa jako zimny prysznic ""Nie jest to miłe, ale po wszystkim ma się dobre samopoczucie". Flake jest ateistą, jak sam mówi: "Potępiam wszelkie religie, które są stworzone w sztywnych instytucjach. Uważam też, że religijny fanatyzm i praca misyjna są niebezpieczne." Lorenz ma też pewną niechęć w stosunku do Ameryki, którą określa mianem ""chorego i dekadenckiego kraju bez jakiejkolwiek kultury." Lubi słuchać zespołów takich jak: Einstürzende Neubauten, Die Ärzte, Element of Crime, Coldplay, Placebo, Johnny Cash, PJ Harvey, System of a Down, Ministry, The Prodigy. Raz wspomniał, że chciałby być szóstym Rolling Stones'em. Flake jest malarzem amatorem, lubi klasyczne auta, ma mercedesa i jest zaangażowany w biznesie wypożyczalni zabytkowych aut. 5 października 2005 pojawił się w Deutsche Welle, gdzie został zapytany o to co czuł po zjednoczeniu Niemiec, odpowiedział, że wolał życie w tamtym okresie: ""Nawet jeśli NRD by przetrwało, nadal byłbym muzykiem. Zwiększony rozmiar świata również przyniósł za sobą niebezpieczeństwo bycia porównywanym do wszystkich międzynarodowych artystów. Zespoły które znajdowały się na wschodzie, były jedynymi. Jeśli odniosłeś sukces tam. Byłeś spełniony. Brakuje mi tej prostoty. Wchodziłeś do baru po piwo, dostawałeś piwo! Nie pytali czy chciałeś z pianą czy bez, z pianą na wierzchu czy dnie. To wszystko działa mi na nerwy, te wszystkie wybory których nie chcę."
W listopadzie 2011 roku dom Lorenza został podpalony. Policji udało się zatrzymać i zidentyfikować 28-letniego notowanego, podpalacza, któremu w czasie ucieczki przydarzył się wypadek samochodowy w pobliżu domu Flake'a.
Inna twórczość.
15 marca 2015 roku ukazała się autobiografia Lorenza zatytułowana "", która została wydana przez berlińskie wydawnictwo Schwarzkopf &amp; Schwarzkopf.
Pseudonimy.
Christian Lorenz posługuje się pseudonimami "Flake" (płatek) i "Doktor". Pseudonim "Flake" przyległ do niego już w dzieciństwie z serii kreskówek ""Wickie, syn wikingów", zaś Doktor pochodzi z czasów, kiedy Christian chciał zostać chirurgiem, ale nie był w stanie studiować wskutek odrzucenia służby we wschodnioniemieckim wojsku. 16 grudnia 2000 roku w wywiadzie, zakomunikował, że "Flake" to jego pseudonim główny.

</doc>
<doc id="136208" url="https://pl.wikipedia.org/wiki?curid=136208" title="Christoph Schneider">
Christoph Schneider

Christoph Schneider, ps. Doom (ur. 11 maja 1966 w Berlinie) – niemiecki muzyk, perkusista zespołu Rammstein.
Pochodzi z wielodzietnej rodziny (pięć młodszych sióstr i starszy brat). Urodził się 11 maja 1966 w Pankow. Jego ojciec, Martin Schneider jest reżyserem operowym i nauczycielem akademickim, a jego młodsza o dwa lata siostra, Costanze jest projektantką scenicznych strojów zespołu. W młodości, Christoph chętnie grywał w piłkę ręczną. W wieku 16 lat rzucił politechnikę, a w roku 1984 odbył służbę wojskową we Wschodnich Niemczech. Jest jedynym członkiem zespołu, który służył w armii. Następnie pracował jako instalator telefonów. Rodzice Christopha chcieli by ich syn uczył się gry na jakimś instrumencie. Wysłali go więc do odpowiedniej szkoły muzycznej, połączonej z pionierską orkiestrą, gdzie mógł wybrać instrument: trąbkę, klarnet lub puzon. Wybór padł na trąbkę, ponieważ nauka na tym instrumencie była najprostsza. Christoph opisuje siebie samego jako utalentowanego trębacza, który po roku dostał się do samej orkiestry, z którą koncertował. W czasie jednego z koncertów zainteresował się grą na perkusji. Był zdumiony tym instrumentem i co chwilę spoglądał na niego przez ramię w czasie gry. Zakomunikował rodzicom, że chce grać na tym instrumencie, jednak ci nie popierali zapału syna. Pierwsze kroki jako perkusista stawiał na podarowanej przez brata konstrukcji z garnków i puszek, a swój pierwszy profesjonalny zestaw kupił w wieku 14 lat. Kiedy jego rodzice w końcu zaakceptowali jego pasję, wysłali go na płatne lekcje nauki gry. W 1985 roku Schneider odszedł z pracy instalatora telefonów, by spełnić swoje ambicje. Dwukrotnie próbował dostać się na studia muzyczne bez powodzenia, powodem był brak umiejętności muzycznych takich jak m.in. gra na pianinie. Kontynuował naukę gry samodzielnie. Christoph, konsekwentnie w latach od 1985 do 1990, starał się dostać do jakiegoś zespołu w roli perkusisty. Przyjęto go do grupy Die Firma. W 1994 roku przyłączył się do Richarda Kruspe i Olivera Riedela w procesie formowania się zespołu Rammstein. Po dołączeniu do zespołu Tilla Lindemanna, grupa wygrała konkurs organizowany przez berliński senat, w którym główną nagrodą była szansa na profesjonalne nagranie. Przed Rammstein, Schneider grał w zespole Feeling B, z dwoma pozostałymi członkami grupy, Paulem Landersem i klawiszowcem Christianem Lorenzem. Jego pseudonim „Doom” pochodzi od gry komputerowej o tej samej nazwie. Schneider dowiedziawszy się o dużej liczbie zarejestrowanych o tym samym imieniu i nazwisku w niemieckiej agencji praw autorskich potrzebował wyróżniającego pseudonimu. Landers zasugerował wybór pseudonimu „Doom”, ponieważ obaj lubili tę grę. Po latach, Schneider przyznał, że gdyby wiedział iż jego nick będzie pojawiał się przy każdej płycie na której grał, z pewnością wybrałby inny.
Do jego ulubionych zespołów należą: Deep Purple, Led Zeppelin, Motörhead, Black Sabbath i AC/DC.
Schneider po raz pierwszy zaangażował się w aspekcie tekstowym zespołu przy utworze „Alter mann”, pochodzącego z albumu „"Sehnsucht." Od tej pory teksty zespołu choć częściowo także pochodzą spod jego pióra.
W roku 1999 wspólnie z wokalistą zespołu, Tillem Lindemannem zagrał we francuskim filmie „Pola X”.
Christoph Schneider obecnie używa i reklamuje talerze kanadyjskiej firmy Sabian. Gra na perkusji firmy Sonor (model SQ2) i korzysta z hardware’u firmy Gibraltar. Używa pałeczek perkusyjnych firmy Vic Firth, które również sygnuje (model Vic Firth SCS Christoph Schneider). Wcześniej korzystał i reklamował perkusje firmy Tama i talerze firmy Meinl.

</doc>
<doc id="136209" url="https://pl.wikipedia.org/wiki?curid=136209" title="Oliver Riedel">
Oliver Riedel

Oliver Riedel, pseud. Ollie (ur. 11 kwietnia 1971 w Schwerinie) - niemiecki basista, członek zespołu Rammstein.
Życiorys.
Urodził się jako jedynak, 11 kwietnia 1971 roku w Schwerinie. Wychowywany przez ojca, dopiero w wieku 16 lat poznał matkę. Dorastając, Oliver miał stosunkowo dobre relacje z rodzicami. Jak sam twierdzi, była to zasługa małej różnicy wieku między nimi. Jako dziecko nie był zbyt dobrym uczniem, ale ukończył szkołę ze wsparciem ze strony matki. Oliver był bardzo nieśmiałym dzieckiem, zwłaszcza jako nastolatek. Kiedy jego przyjaciele bawili się na dyskotekach, jego można było spotkać jako tego „pałętającego się”. Za młodu pracował m.in. w restauracji należącej do matki, potem jako tynkarz. Chętnie uprawia różne dyscypliny sportowe.
Kariera muzyczna.
Grę na gitarze basowej zaczął mając 20 lat. Wkrótce otrzymał propozycję dołączenia do zespołu The Inchtabokatables, w celu zastąpienia basistki zespołu Franzi Underdrive (Franziska Schubert) która w owym czasie zaszła w ciążę. Po wahaniu, w końcu zgodził się grać w zespole przez pewien czas. Po roku opuścił The Inchtabokatables i m.in. z Richardem Kruspe i Christophem Schneiderem, z którymi mieszkał, stworzył zespół Rammstein. W 1994 roku Riedel, Till Lindemann, Richard Kruspe i Christoph Schneider wzięli udział w konkursie muzycznym, organizowanym przez senat Berlina, który wygrali. Wygrana w konkursie umożliwiała nagranie czterech piosenek w profesjonalnych warunkach studyjnych. Wkrótce po tym do zespołu dołączyli Paul Landers i Christian Lorenz. We wrześniu 1995 roku, szóstka Niemców wydała swój debiutancki album "Herzeleid". Ich drugi album "Sehnsucht" został wydany w 1997 roku i szybko osiągnął status platynowej płyty w wielu krajach. W kwietniu 2001 roku, miała miejsce premiera "Mutter", kolejnego albumu zespołu, który promowała europejska trasa koncertowa zakończona 13 lipca 2002 roku. W tym czasie między członkami zespołu wywiązała się poważna dyskusja na temat zmiany lub też pozostania w obecnym stylu grupy. W 2003 roku, Rammstein rozpoczął pracę nad czwartym studyjnym albumem, który okazał się być punktem zwrotnym w brzmieniu i dojrzałości zespołu. Wrzesień 2004 roku, zaowocował wydaniem "Reise, Reise". Rok później świat ujrzał piąty album zespołu zatytułowany "Rosenrot". W 2009 roku wydany został kolejny krążek „Liebe ist für alle da”. Po 10 latach przerwy Rammstein wydał kolejną płytę „Rammstein”.
Życie prywatne.
Przeżył tragedię rodzinną w 1988 (nagła śmierć ojca i brata). Oliver jest ojcem dwójki dzieci. Jego córka Emma, jest odseparowana od matki. Jego pasje to: fotografia i sport, w szczególności jazda na deskorolce i surfing. W trakcie kręcenia teledysku do singla „Keine Lust”, wyrażał chęć jazdy na snowboardzie w stroju otyłej osoby. Jest żonaty z Marią Riedel z którą ma córkę.
Sprzęt muzyczny.
Oliver preferuje basy marki Sandberg Guitars, posiada własną sygnaturę Sandberg Terra Bass.
Oliver używa także wybranych przesterów i pedałów fuzz m.in. przy piosenkach „Mein Teil” i „Rosenrot”.

</doc>
<doc id="136210" url="https://pl.wikipedia.org/wiki?curid=136210" title="Rybitwa czubata">
Rybitwa czubata

Rybitwa czubata ("Thalasseus sandvicensis") – gatunek średniej wielkości wędrownego ptaka wodnego z rodziny mewowatych (Laridae). Zamieszkuje wybrzeża Europy, Morza Kaspijskiego, Ameryki Północnej i Południowej, zimą także Afryki oraz Azji Zachodniej i Południowej. Nie jest zagrożony wyginięciem.
Podgatunki i zasięg występowania.
Zamieszkuje w zależności od podgatunku:
W Polsce gnieździ się nieregularnie w rezerwacie Mewia Łacha nad Zatoką Gdańską. Ostatnio od roku 2007 – 400 par, 2008 – 300 par, 2009 – 570 par, w latach 2010–2012 po ok. 100 par, które traciły lęgi w wyniku wezbrań wód, w 2013 r. – 415 par, 2014 – 630 par i 2015 – 500 par, regularnie pojawia się od kwietnia do września na całym wybrzeżu, zwłaszcza w ujściach rzek, w głębi lądu obserwowana wyjątkowo. Po okresie lęgowym odlatuje nad bogate w ryby Morze Północne i wzdłuż wybrzeży Afryki na południe.
Niektórzy autorzy, w tym Międzynarodowy Komitet Ornitologiczny (IOC), proponują wydzielenie podgatunków "acuflavidus" i "eurygnathus" do osobnego gatunku o nazwie "Thalasseus acuflavidus".
Biotop.
Morskie wybrzeża, nad słonymi i słonawymi wodami. W Europie w głębi lądu spotykana rzadko. Gniazduje na płaskich, piaszczystych, żwirowych lub kamienistych brzegach, falochronach lub pirsach, jak również na wydmach i skąpo porośniętych wyspach. Wyjątkowo można ją spotkać na śródlądowych morzach z dala od morza.
Pożywienie.
Ryby do 20 cm, wodne bezkręgowce np. mięczaki, owady łapane na ziemi i pisklęta innych gatunków ptaków. Na ryby poluje pikując w wodę z góry.
Status i ochrona.
Międzynarodowa Unia Ochrony Przyrody (IUCN) uznaje rybitwę czubatą za gatunek najmniejszej troski (LC – "least concern") nieprzerwanie od 1988 roku. W 2015 roku liczebność światowej populacji szacowano na 490–640 tysięcy osobników (czyli w przybliżeniu 325–430 tysięcy osobników dorosłych). Trend liczebności populacji uznaje się za stabilny.
W Polsce jest objęta ścisłą ochroną gatunkową oraz wymaga ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie. Liczebność populacji lęgowej na terenie kraju w latach 2013–2018 szacowano na 41–770 par. W latach 2007–2018 populacja lęgowa zmniejszyła się o około 32%. Na "Czerwonej liście ptaków Polski" rybitwa czubata sklasyfikowana została jako gatunek krytycznie zagrożony (CR).

</doc>
<doc id="136212" url="https://pl.wikipedia.org/wiki?curid=136212" title="Akty Nawigacyjne">
Akty Nawigacyjne

Akty Nawigacyjne (ang. "Navigation Acts") – XVII-wieczne angielskie ustawy dotyczące handlu i prawa morskiego. Wprowadzały protekcjonistyczny i merkantylistyczny system handlowy, którego celem miała być ochrona Anglii i jej kolonii przed konkurencją innych państw kolonialnych. Parlament angielski uchwalił pięć Aktów Nawigacyjnych: w latach 1651, 1660, 1663, 1673 i 1696. Ustawy te niekorzystnie wpłynęły na gospodarkę Niderlandów, co doprowadziło do wojen angielsko-holenderskich i uzyskania przez Anglię pozycji wiodącej potęgi handlowej. 
W XVIII wieku ustawy te były modyfikowane i rozszerzane, co miało duży wpływ na nastrój niezadowolenia w amerykańskich koloniach Wielkiej Brytanii i na wybuch rewolucji, która doprowadziła do powstania Stanów Zjednoczonych. Akty Nawigacyjne pozostawały w mocy do 1849 roku, kiedy zniesiono je pod wpływem prądów wolnorynkowych. 
Geneza.
Gdy uchwalano pierwszy Akt Nawigacyjny w 1651 roku, idea wprowadzenia restrykcji dla statków nieangielskich nie była nowa. Dekret w tej sprawie wydał już Ryszard II w 1381 roku, zakazując wwozu i wywozu towarów zagranicznym statkom. Jednak już w następnym roku król musiał istotnie złagodzić to prawo, ponieważ flota angielska była zbyt mała, aby obsługiwać cały handel Anglii. Niektórzy władcy angielscy w XV i XVI wieku wydawali podobne prawa. Henryk VIII ustanowił zasadę, że statki uprawnione do udziału w angielskim handlu muszą być zbudowane w Anglii i mieć załogę złożoną w większości z Anglików. Przepisy te zostały potwierdzone i rozszerzone przez Elżbietę I. Jednak ze względu na brak odpowiednich środków nadzoru i ogólną słabość państwa we wczesnej epoce nowożytnej zakazy dotyczące handlu nie były w pełni egzekwowane, a niekiedy wręcz pozostawały martwym prawem.
W czasach Jakuba I wydane zostały dwa kolejne prawa wymierzone w zagranicznych kupców. Pierwsze, wprowadzone w 1615 roku, wprowadzało monopol statków angielskich na import do Anglii towarów pochodzących z portów nad Morzem Śródziemnym. W 1622 roku natomiast przyjęto podobne prawo dotyczące portów Morza Bałtyckiego. Restrykcje te były motywowane chęcią uderzenia w handlową potęgę Niderlandów, kraju stanowiącego największą konkurencję dla kupców angielskich.
Współzawodnictwo z Republiką Zjednoczonych Prowincji było również głównym powodem uchwalenia Aktów Nawigacyjnych. Dokumenty te w dużej mierze powtarzały zasady ze starszych aktów prawnych, tym razem jednak Anglia dysponowała większą niż wcześniej flotą, a więc też większymi możliwościami wprowadzenia ustaw w życie.
Uchwalanie Aktów Nawigacyjnych.
Pierwszy Akt Nawigacyjny został uchwalony w 1651 roku przez rewolucyjny Parlament Kadłubowy. W myśl ustawy import towarów do Anglii z krajów Europy był dozwolony jedynie na statkach pod banderą angielską lub banderą kraju, z którego pochodzi towar. Natomiast prawo importu z krajów pozaeuropejskich udzielone zostało jedynie statkom angielskim. Akt określał również kryteria, na podstawie których stwierdzano przynależność państwową statku. Aby być uznanym za angielski, statek musiał stanowić własność Anglików oraz mieć angielskiego kapitana i większość załogi. Akt ten ustanowił praktyczny monopol floty angielskiej, co uderzało przede wszystkim w Republikę Zjednoczonych Prowincji i doprowadziło do wybuchu I wojny angielsko-holenderskiej (1652-1654), a następnie kolejnych wojen w latach 1665-1667 i 1672-1674.
Kolejny Akt przyjęto w 1660 roku, po restauracji monarchii przez Karola II. Poza powtórzeniem postanowień poprzedniej ustawy dokument precyzował, że załoga angielskiego statku musi być złożona co najmniej w 75% z Anglików. Wprowadzano również zakaz przewożenia towarów między portami brytyjskimi przez statki obce. Akt wymieniał także produkty wytwarzane w koloniach, które mogły być eksportowane jedynie do portów brytyjskich, bądź przez porty brytyjskie do innych krajów. Przepisem tym były objęte przede wszystkim cukier i tytoń. Było to ograniczenie swobody handlowej kolonii amerykańskich. Należy jednak zauważyć, że Anglikami w rozumieniu Aktów Nawigacyjnych byli również koloniści amerykańscy, dla których wykluczenie kupców holenderskich z wymiany handlowej stworzyło takie same szanse, jak dla mieszkańców Anglii.
Trzy kolejne ustawy, przyjęte w 1663, 1673 i 1696 roku, wprowadzały szczegółowe przepisy wykonawcze, które utrudniały omijanie postanowień poprzednich Aktów. W szczególności ostatni Akt znacząco zmniejszył liczbę przypadków łamania prawa.
Skutki polityczne.
Wprowadzenie Aktów Nawigacyjnych wpłynęło na osłabienie gospodarcze Republiki Zjednoczonych Prowincji, jednak to osłabienie dało o sobie znać nie wcześniej niż w latach 70. XVII wieku, a skala wpływu brytyjskiego ustawodawstwa na upadek potęgi Niderlandów jest kwestią sporną. Część historyków uważa, że przez większą część XVII stulecia Akty nie zagrażały Niderlandom w takiej mierze, w jakiej oczekiwali tego ich twórcy. Wskazuje się, że ustawy były bardzo często łamane. 
Linki zewnętrzne.
Akt Nawigacyjny z 1651 roku (ang.)
Akt Nawigacyjny z 1660 roku (ang.)
Akt Nawigacyjny z 1663 roku (ang.)
Akt Nawigacyjny z 1673 roku (ang.)
Akt Nawigacyjny z 1696 roku (ang.)

</doc>
<doc id="136213" url="https://pl.wikipedia.org/wiki?curid=136213" title="Tylko Rock">
Tylko Rock

Tylko Rock – polski miesięcznik zajmujący się muzyką rockową, ukazujący się w latach 1991–2002. Założycielami pisma byli Wiesław Królikowski i Wiesław Weiss, znani wcześniej z Magazynu Muzycznego. Jego bezpośrednią kontynuacją jest Teraz Rock, wydawany od 2003.
Historia pisma.
Pierwszy numer ukazał się we wrześniu 1991, jego wydawcą była Res Publica Press, składał się z 72 stron i wyszedł w nakładzie 75 tysięcy egzemplarzy, w kolejnych numerach redakcja podawała nakład 60 tysięcy. W trakcie istnienia pismo kilka razy zmieniało layout: w 1994, 1996, 1998 i dwukrotnie w 2002. Objętość była zmienna i wynosiła 62–116 stron. 
W 2000 pismo zostało przejęte grupę 4Media i wydawane przez kilka firm: Y-Press, Dom Wydawniczy Wolne Słowo S.A., a na końcu przez Dom Wydawniczy Media Kolor. Grupa 4Media wkrótce upadła – i zdaniem redaktora naczelnego doprowadziła pismo do upadku. Jesienią 2002, po wydaniu 134 numerów, pismo przestało się ukazywać. 
Redakcja znalazła nowego wydawcę i stworzyła bezpośrednią kontynuację czyli "Teraz Rock", którego pierwszy numer ukazał się w marcu 2003. 
Zawartość pisma.
"Tylko Rock" promował się jako „jedyne pismo rockowe w Polsce”. Pismo publikowało liczne wywiady z zagranicznymi muzykami. Główną część każdego numeru stanowiła obszerna wkładka z monograficznym omówieniem jednego wykonawcy – zwykle z zagranicy. W piśmie funkcjonowały łącznie 152 rubryki – część z nich obecna w każdym numerze, np. relacje z koncertów, recenzje i „Świeży krem” (aktualności), część periodyczna. 
Najwięcej publikacji w piśmie poświęcono następującym wykonawcom: Deep Purple, The Beatles, U2, Metallica, Pink Floyd, Pearl Jam, The Cure, The Rolling Stones, Dżem i Oasis. Polską specyfiką pisma była duża popularność wykonawców z kręgu rocka progresywnego i neoprogresywnego. 
Pod koniec lat 90. pismo pod nowym szyldem „Magazyn nie tylko popkulturalny” podjęło próby poszerzenia tematyki o inne gatunki muzyczne (np. pop), a także recenzje filmowe. 
Artur Trudzik podkreślał, że "redakcja periodyku starała się utrzymać tytuł na odpowiednim poziomie merytorycznym i edytorskim". Według Jana Skaradzińskiego pismo wyróżniało się rzetelnością, dobrą polszczyzną, choć jednocześnie recenzje w dużym stopniu reklamowały płyty. 
Według Artura Trudzika "Tylko Rock" był jedynym polskim czasopismem muzycznym, które doczekało się kompleksowych, medioznawczych badań monograficznych. 
Redakcja i współpracownicy.
Przez cały okres istnienia pisma redaktorem naczelnym pozostawał Wiesław Weiss, a jego zastępcą Wiesław Królikowski. Z pismem współpracowali m.in. Igor Stefanowicz, Robert Sankowski, Grzegorz Kszczotek, Tomasz Beksiński, Daniel Wyszogrodzki, Wojciech Machała, Krzysztof Celiński, Maria Szelichowska, Jacek Leśniewski. Grzegorz K. Kluska, Bartek Koziczyński, Marcin Gajewski i Michał Kirmuć. Łącznie w ciągu całej historii pisma, ukazały się w nim teksty 709 autorów.
Stałą częścią pisma były felietony muzyków – autorami tekstów byli m.in. Czesław Niemen, Tomek Lipiński, Lech Janerka, Kora, Kazik Staszewski. Felietony Staszewskiego opublikowane zostały też później w zbiorze "Niepiosenki". 

</doc>
<doc id="136216" url="https://pl.wikipedia.org/wiki?curid=136216" title="Maurice Andre">
Maurice Andre



</doc>
<doc id="136230" url="https://pl.wikipedia.org/wiki?curid=136230" title="Ciśnienie powietrza">
Ciśnienie powietrza



</doc>
<doc id="136232" url="https://pl.wikipedia.org/wiki?curid=136232" title="Fleur Maxwell">
Fleur Maxwell

Fleur Maxwell (ur. 5 sierpnia 1988 w Dudelange) – luksemburska łyżwiarka figurowa.
Na łyżwach zaczęła jeździć w wieku 9 lat; wcześniej tańczyła w balecie. Niezbyt imponujące umiejętności skokowe nadrabia bardzo dobrymi piruetami i sekwencjami spiral.
W zawodach międzynarodowych w kategorii seniorów zadebiutowała w roku 2005 na Mistrzostwach Europy, gdzie zajęła 14. miejsce. W Mistrzostwach Świata w Moskwie z tego samego sezonu była jednak dopiero 29. Dobrym startem w październiku 2005 na zawodach Karl Schäfer Memorial w Wiedniu (3 pozycja) wywalczyła kwalifikację olimpijską do Turynu w 2006. Podczas ceremonii otwarcia igrzysk w Turynie była chorążym ekipy Luksemburga, będąc jedyną zawodniczką tego kraju na olimpiadzie. Na tych igrzyskach zajęła 24. miejsce. Na swoim koncie tytuły mistrzyni i wicemistrzyni kraju. Zrezygnowała ze startów solowych w sezonie 2006/2007 na rzecz przygotowań do występów w parach w kolejnym.
Na cześć tej łyżwiarki jednej z planetoid nadano nazwę (255019) Fleurmaxwell.
Wybrane starty.
2005/2006
2004/2005
2003/2004
2002/2003
2001/2002
2000/2001
"Objaśnienie skrótów: S – senior, J – junior, N – novice (junior młodszy)"

</doc>
<doc id="136236" url="https://pl.wikipedia.org/wiki?curid=136236" title="U.S. Supreme Court">
U.S. Supreme Court



</doc>
<doc id="136238" url="https://pl.wikipedia.org/wiki?curid=136238" title="Hunyady">
Hunyady

Hunyady − węgierski ród magnacki.
Przedstawiciele:

</doc>
<doc id="136240" url="https://pl.wikipedia.org/wiki?curid=136240" title="Richard Thompson (muzyk)">
Richard Thompson (muzyk)

Richard John Thompson (ur. 3 kwietnia 1949 w Notting Hill Gate w Londynie) – brytyjski gitarzysta i autor piosenek. 
Życiorys.
Po raz pierwszy zaistniał na scenie muzycznej jako członek-założyciel brytyjskiego zespołu folkrockowego Fairport Convention. W wieku 19 lat skomponował największy przebój zespołu, "Meet on the Ledge", umieszczony na albumie "What We Did on Our Holidays" (1968).
Karierę solową rozpoczął w rok po opuszczeniu zespołu, w 1971. Jego pierwszy album nosił nazwę "Henry the Human Fly" (1972). Następne albumy nagrywał wraz z żoną Lindą, jako duet Richard and Linda Thompson. Pierwszy ("I Want to See the Bright Lights Tonight", 1974) oraz ostatni ("Shoot Out the Lights", 1982) z sześciu ich wspólnych albumów uznawane są za najlepsze.
Po rozwodzie z żoną (w roku 1982) Richard powrócił do kariery solowej. Jego albumy są entuzjastycznie przyjmowane przez krytykę, jest również uznawany za jednego z bardziej utalentowanych gitarzystów rockowych (magazyn Rolling Stone umieścił go na 19. miejscu w rankingu 100 najlepszych gitarzystów wszech czasów sporządzonym w 2003 roku), choć jego nagrania osiągają raczej średni sukces komercyjny. Albumem, który zdobył najszerszą publiczność jest "You? Me? Us?" (1996).
Ostatnio Richard współpracuje z byłym basistą folkrockowej formacji Pentangle – Dannym Thompsonem (nie są spokrewnieni), zagrał również na płycie swojej byłej żony, Lindy, "Fashionably Late" (2003).
Jest wegetarianinem.

</doc>
<doc id="136242" url="https://pl.wikipedia.org/wiki?curid=136242" title="Proces Habera">
Proces Habera



</doc>
<doc id="136244" url="https://pl.wikipedia.org/wiki?curid=136244" title="Równanie wirialne">
Równanie wirialne



</doc>
<doc id="136245" url="https://pl.wikipedia.org/wiki?curid=136245" title="Richard and Linda Thompson">
Richard and Linda Thompson

Richard and Linda Thompson – brytyjski duet muzyczny, który w latach 1974 – 1982 tworzyli Richard Thompson oraz jego żona, Linda. Zakończył działalność wraz z rozpadem ich małżeństwa. Pierwszy ("I Want to See the Bright Lights Tonight", 1974) oraz ostatni ("Shoot Out the Lights", 1982) z sześciu albumów nagranych przez duet uznawane są za najlepsze.

</doc>
<doc id="136246" url="https://pl.wikipedia.org/wiki?curid=136246" title="Świdrowce">
Świdrowce

Świdrowce (trypanosomy, Trypanosomatidae ) – rodzina pasożytniczych pierwotniaków powodujących choroby zwierząt w tym człowieka. Świdrowce należą do gromady Kinetoplastida, typu Euglenata. Są bezwzględnymi pasożytami kręgowców, u których żyją w osoczu krwi, płynie mózgowo-rdzeniowym i narządach miąższowych, i u bezkręgowców, u których lokalizują się w jelicie i innych narządach. Świdrowce wywołują groźne, zagrażające życiu, choroby u ludzi i zwierząt domowych (np. u psów i kotów). Powodują też istotne straty gospodarcze, wywołując schorzenia u bydła (świdrowiec nagany).i, długości 25–35 μm, rzadko osiągają większe rozmiary – do 70 μm. Postacie dojrzałe mają kształt wrzecionowaty, mniej lub bardziej wydłużony. Charakterystyczne jest śrubowate skręcenie ciała, od którego pochodzi polska nazwa rodzaju. Pojedyncze jądro komórkowe umiejscowione jest zwykle pośrodku komórki. Organellum lokomotorycznym jest wić, której towarzyszy błona falująca, biegnącą wzdłuż brzegu komórki. Z drugiej wici, charakterystycznej dla innych Kinetoplastida, zachował się jedynie kinetosom. Tak jak i inne pierwotniaki z rzędu Kinetoplastida, świdrowce posiadają specyficzne organellum – kinetoplast, będący częścią pojedynczego, silnie rozbudowanego mitochondrium. 
Świdrowce cechuje znaczny polimorfizm. W zależności od wzajemnego położenia kinetoplastu i jądra oraz związanego z tym kształtu komórki, wyróżnia się pięć postaci morfologicznych świdrowców z rodzaju "Trypanosoma". Określona postać rozwojowa świdrowca związana jest ze środowiskiem, w którym on bytuje, i przy jego zmianie, na przykład przy przejściu do kolejnego żywiciela, następuje przeobrażenie w inną formę. Proces ten polega na przesunięciu kompleksu kinetoplast – wić względem jądra i tylnego końca komórki. Pociąga to za sobą redukcję lub rozwój błony falującej i wici.
Wyróżnia się następujące podstawowe formy morfologiczne: 
Sferomastigota i amastigota występują międzykomórkowo w narządach miąższowych kręgowców.
Świdrowce są pospolitymi pasożytami wszystkich gromad kręgowców oraz krwiopijnych bezkręgowców (pijawek, muchówek, pcheł) będących zarazem ich wektorami.
Cykl rozwojowy.
Do rozwoju tych pasożytów potrzebni są dwaj żywiciele: kręgowiec, w którego organizmie następuje rozmnażanie poprzez podział podłużny, oraz bezkręgowiec – owad dwuskrzydły np. mucha tse-tse. W organizmie muchy (w jelitach, gruczołach ślinowych) dochodzi do dalszego rozmnażania świdrowców. Odbywa się to poprzez podział podłużny z równoczesną niepełną cyklomorfozą.
Systematyka.
Należą tutaj następujące rodzaje:

</doc>
<doc id="136249" url="https://pl.wikipedia.org/wiki?curid=136249" title="Wielkość intensywna">
Wielkość intensywna



</doc>
<doc id="136250" url="https://pl.wikipedia.org/wiki?curid=136250" title="Zmienna intensywna">
Zmienna intensywna

Zmienna intensywna, wielkość intensywna lub parametr intensywny w fizyce i chemii to dowolna wielkość fizyczna, która nie zależy od wielkości układu (rozmiary geometryczne, objętość) lub liczby cząsteczek układu, jego masy itp.
Przeciwieństwem wielkości intensywnej jest wielkość ekstensywna proporcjonalna do wielkości układu np: liczby cząsteczek, masy, objętości.
Aby otrzymać wielkość intensywną wystarczy wyrazić odpowiadającą jej wielkość ekstensywną na jednostkę masy (albo objętości, albo liczby cząstek itd.). 
Przykłady.
Przykłady wielkości intensywnych: 

</doc>
<doc id="136252" url="https://pl.wikipedia.org/wiki?curid=136252" title="Wielkość ekstensywna">
Wielkość ekstensywna



</doc>
<doc id="136254" url="https://pl.wikipedia.org/wiki?curid=136254" title="Marek Papała">
Marek Papała

Marek Władysław Papała (ur. 4 września 1959 w Pruchniku, zm. 25 czerwca 1998 w Warszawie) – polski policjant, nadinspektor Policji, komendant główny Policji w latach 1997–1998.
Życiorys.
Szkołę podstawową ukończył w rodzinnym Pruchniku. W 1978 został absolwentem I Liceum Ogólnokształcące im. Mikołaja Kopernika w Jarosławiu. Po niedostaniu się na studia na lubelskim UMCS, wstąpił do Milicji Obywatelskiej (służba zastępcza za wojsko – szkolenie unitarne w Ośrodku Szkolenia GB WOP w Prudniku, a później ZOMO w Krakowie). W 1980 został przyjęty, a w 1983 ukończył Wyższą Szkołę Oficerską Milicji Obywatelskiej w Szczytnie. W 1985 roku ukończył studia na Wydziale Prawa i Administracji Uniwersytetu Łódzkiego. W 1986 ukończył studia podyplomowe w Wyższej Szkole Pedagogicznej w Olsztynie. W 1990 uzyskał stopień doktora nauk prawnych na Wydziale Prawa i Administracji Uniwersytetu Łódzkiego na podstawie pracy "Ucieczka sprawcy po dokonaniu przestępstwa drogowego" (promotor – Brunon Hołyst). Po uzyskaniu magisterium pracował i wykładał w Wyższej Szkole Oficerskiej.
Służbę w Milicji Obywatelskiej rozpoczął w 1979 jako ochotnik w Batalionie Centralnego Podporządkowania w ramach odbywania zasadniczej służby wojskowej będące częścią składową Zmotoryzowanych Odwodów Milicji Obywatelskiej. W latach 1980–1983 student-podchorąży Wyższej Szkoły Oficerskiej Milicji Obywatelskiej w Szczytnie, gdzie po ukończeniu pozostał jako nauczyciel akademicki zagadnień bezpieczeństwa ruchu drogowego. W 1984 został zatrudniony w Komendzie Głównej Milicji Obywatelskiej w Biurze Ruchu Drogowego, gdzie pracował m.in. jako inspektor, naczelnik wydziału, zastępca dyrektora i dyrektor Biura. W 1995 awansował na zastępcę komendanta głównego Policji Jerzego Stańczyka. 3 stycznia 1997 na wniosek ministra spraw wewnętrznych i administracji Leszka Millera, prezes Rady Ministrów Włodzimierz Cimoszewicz mianował Papałę komendantem głównym Policji w stopniu inspektora. Jako komendant został następnie awansowany na stopień policyjny nadinspektora Policji. Z funkcji komendanta głównego Policji został odwołany 29 stycznia 1998 przez ministra Janusza Tomaszewskiego.
Żonaty z Małgorzatą. Mieli córkę Natalię (ur. 1983).
Śmierć i śledztwo.
Okoliczności morderstwa.
25 czerwca 1998, dwie godziny przed śmiercią, Marek Papała był w Wilanowie na przyjęciu imieninowym u emerytowanego generała brygady MSW PRL, Józefa Sasina przy ulicy Wiktorii Wiedeńskiej (tzw. „zatoka czerwonych świń”). W mieszkaniu znajdowali się: generał Józef Sasin, jego żona Janina oraz syn Jacek z żoną. Był też amerykański biznesmen polskiego pochodzenia Edward Mazur z kierowcą. Nadinspektor Papała zjawił się na ul. Wiktorii Wiedeńskiej około godziny 20:00. Mniej więcej godzinę wcześniej wyszedł stamtąd były funkcjonariusz Służby Bezpieczeństwa Hipolit Starszak z żoną. Początkowo to Mazur miał odwiedzić w domu Papałę. Około godziny 19:30 Papała i Mazur rozmawiali przez telefon. Chcieli doprecyzować miejsce spotkania. Mieli ustalić szczegóły wyjazdu Papały do Stanów Zjednoczonych. Komendant główny Policji Jan Michna proponował Papale wyjazd do Brukseli na stanowisko oficera łącznikowego.
Nadinspektor Marek Papała nigdy wcześniej nie był w domu Sasinów. Widywali się na imprezach u innych znajomych. Przez telefon Józef Sasin wyjaśnił, jak znaleźć mieszkanie. Marek Papała przyjechał po około 20 minutach. Zjawił się na imieninach przypadkiem, był zaskoczony, że obchodzona jest uroczystość. Nie pił alkoholu, bo prowadził samochód. Według relacji Józefa Sasina, Papała rozmawiał z Mazurem o wyjeździe do Stanów Zjednoczonych Ameryki. Zaraz po Papale (około pół godziny później) z domu Sasinów wyszedł Edward Mazur. Wcześniej proponował nadinspektorowi, by pojechali razem. Nadinspektor Marek Papała nie skorzystał z tej propozycji i wyszedł sam. Pojechał na Dworzec Centralny, skąd miał odebrać matkę, która przyjeżdżała do niego w odwiedziny. Pociąg się spóźniał, więc wrócił tymczasowo do domu. Według ustaleń prowadzących śledztwo Marek Papała w czwartek, 25 czerwca 1998, około godziny 22:00, podjechał samochodem marki Daewoo Espero pod budynek przy ul. Wincentego Rzymowskiego 17 w Warszawie, gdzie znajdowało się jego mieszkanie. Został zastrzelony przy swoim aucie. Sprawca oddał strzał w głowę z pistoletu z tłumikiem. Pocisk z wystrzału utkwił w oparciu fotela pojazdu i został odnaleziony przez policjantów prowadzących oględziny.
2 lipca 1998 Marek Papała został pochowany na cmentarzu komunalnym w rodzinnym Pruchniku. 21 lutego 2020 po ekshumacji, prochy generała spoczęły na Cmentarzu Wojskowym na Powązkach (kwatera G dod.-urnowy-17).
Śledztwo.
Zgodnie z przyjętą wersją śledczą polskich organów ścigania o podżeganie do zabójstwa byłego komendanta głównego Policji nadinspektora Marka Papały podejrzany jest Edward Mazur. O współudział w zabójstwie podejrzewany jest Bartosz Maciejewski skazany wcześniej za zabójstwo Andrzeja Kolikowskiego pseudonim „Pershing”, a także Andrzej Zieliński pseudonim „Słowik”. Na początkowym etapie śledztwa brano pod uwagę udział rodziny zmarłego w morderstwie, w tym celu zamontowano aparaturę podsłuchową w trumnie Papały. Liczono, że żona zmarłego wyjawi nad trumną coś, co okaże się kluczowe dla sprawy, jednak nic takiego nie miało miejsca. W lutym 2010 w Sądzie Okręgowym w Warszawie odbyła się kolejna rozprawa w sprawie zabójstwa generała, na ławie oskarżonych zasiedli Andrzej Zieliński ps. Słowik i Ryszard Bogucki.
W kwietniu 2012 Prokuratura Okręgowa w Łodzi ogłosiła, że zabójstwo nadinspektora Marka Papały było wynikiem przypadkowego strzału oddanego przez złodzieja samochodów i świadka koronnego Igora Ł. pseudonim "Patyk". Motywem ataku miała być próba kradzieży należącego do Papały samochodu Daewoo Espero. Wersja ta spotkała się z aprobatą ze strony byłego Ministra Spraw Wewnętrznych Marka Biernackiego, . Z uwagi na liczne nieścisłości w przedstawionej wersji śledczej skrytykowali ją byli funkcjonariusze policji oraz dziennikarze śledczy zajmujący się sprawą zabójstwa nadinspektora Marka Papały: Jerzy Jachowicz i Kazimierz Turaliński. Wskazywano na niezgodne z modus operandi złodziei samochodów zachowanie zabójcy (wskazujące nie na próbę rozboju, a planowaną egzekucję), brak zaboru pojazdu, fakt, że wykorzystany do zabójstwa pistolet TT z tłumikiem nie był powszechnie dostępny wśród złodziei samochodów, a także nielogiczny powód, dla którego jeden z przywódców tzw. miałby ochraniać przed odpowiedzialnością karną drobnego przestępcę, stojącego dużo niżej w hierarchii świata przestępczego.
Igor Ł. (lub M. – jest to nazwisko panieńskie jego matki) urodził się w 1974 na Mokotowie. W wieku 16 lat zaczął kraść samochody, wkrótce został głową gangu. W 1994 został porwany przez grupę „Sznyta” i musiał zapłacić 20 tys. dolarów okupu. Po tym wydarzeniu przystąpił do grupy pruszkowskiej, gdzie szybko awansował w hierarchii. Oprócz kradzieży aut, jego gang parał się legalizacją samochodów, przebijaniem numerów, fabrykowaniem dokumentów. Po wyjściu z więzienia w 1996 stał się podopiecznym Jarosława Sokołowskiego „Masy”. W kwietniu 2000 został zatrzymany w związku z kradzieżami na Śląsku. Dzięki zeznaniom w sprawie Papały uzyskał status świadka koronnego. W kwietniu 2013, po wniosku prokuratury apelacyjnej w Łodzi prokurator generalny przedłużył do końca października 2013 śledztwo w sprawie zabójstwa gen. Marka Papały. Równolegle w tym czasie przed Sądem Okręgowym w Warszawie trwał proces sądowy, w którym Ryszard Bogucki i Andrzej Zieliński, ps. „Słowik”, zostali oskarżeni o nakłanianie do zabójstwa gen. Marka Papały. 31 lipca 2013 zapadł nieprawomocny wyrok uniewinniający obu oskarżonych.
Motyw morderstwa.
Pomimo postawienia zarzutów w sprawie zabójstwa nadinspektora Marka Papały nieznany jest motyw zbrodni. Wskazywanych jest kilka prawdopodobnych powodów, wśród których najbardziej prawdopodobnym jest obawa ujawnienia przez nadinspektora organizatorów międzynarodowego przemytu narkotyków. Proceder ten monopolizowali współpracujący z Edwardem Mazurem gangster Jeremiasz Barański ps. „Baranina” oraz Andrzej Zieliński ps. „Słowik”.
Publicysta Sylwester Latkowski wskazuje na spór rodzinny lub obawę ujawnienia korupcji w strukturach policyjnych związanej z ustawianiem przetargów na zakup sprzętu dla policji. Kolejny możliwy motyw to korupcja przy bezcłowym imporcie milionów ton zboża z Uzbekistanu i Kazachstanu, organizowanym przez Edwarda Mazura, biznesmenów powiązanych z Jeremiaszem Barańskim ps. „Baranina”, Andrzejem Kuną i Aleksandrem Żaglem oraz oficerem rosyjskiego wywiadu Władimirem Ałganowem. Ałganow był przesłuchiwany w sprawie zabójstwa nadinspektora Marka Papały, odmówił jednak odpowiedzi na wszelkie pytania, twierdząc, iż mogą go one narazić na odpowiedzialność karną.
Inny motyw związany jest z działalnością mafii paliwowej, na który powołuje się były komendant wojewódzki Policji w Katowicach nadinspektor Mieczysław Kluk. Rzekomo, na krótko przed śmiercią nadinspektor Marek Papała miał nakazać Mieczysławowi Klukowi obserwację przywódców tej grupy przestępczej oraz poinformować o ich powiązaniach z urzędnikami państwowymi.
Śledztwa dziennikarskie.
W 2008 ukazała się książka i powstał film dokumentalny dotyczący śmierci Marka Papały pod jednym tytułem "Zabić Papałę" autorstwa Sylwestra Latkowskiego. Anna Marszałek opublikowała książkę "Kto zabił Papałę? : moje prywatne śledztwo"
W książce pt. "Cień tajnych służb" z 2013 rozdział dotyczący śmierci Marka Papały zawarła Dorota Kania.
W 2013 ukazała się książka pt. "Zabić Komendanta. Kulisy śmierci gen. Marka Papały" autorstwa Leszka Szymowskiego.
W 2019 roku ukazała się książka "Komando śmierci" , w której jeden rozdział poświęcony jest zabójstwu Papały przez członków gangu mokotowskiego.
W kulturze.
W 2008 roku powstał film dokumentalny w reżyserii i według scenariusza Sylwestra Latkowskiego pt. „Zabić Papałę”. Z roku 2013 pochodzi książka „Zabić Komendanta. Kulisy śmierci gen. Marka Papały” autorstwa Leszka Szymowskiego. Wydarzenia przedstawione w filmie „Anatomia zła” w reżyserii Jacka Bromskiego z 2015 roku zawierają odniesienia do tego zabójstwa. W 2017 roku ukazała się powieść pt. „Punkt Barana”, w której autor, Aleksander Sowa umieścił w scenie otwierającej powieść zbeletryzowany opis zabójstwa Marka Papały.

</doc>
<doc id="136255" url="https://pl.wikipedia.org/wiki?curid=136255" title="Gospodarka ekstensywna">
Gospodarka ekstensywna

Gospodarka ekstensywna to system ekonomiczny, w którym wzrost uzyskiwany jest przede wszystkim przez:
Typowym przykładem gospodarki ekstensywnej była gospodarka Związku Radzieckiego.
Przeciwieństwem gospodarki ekstensywnej jest gospodarka intensywna, którą cechuje innowacyjność i rozwijanie się dzięki obniżaniu kosztów surowców i kosztów pracy (wydajność pracy).

</doc>
<doc id="136256" url="https://pl.wikipedia.org/wiki?curid=136256" title="Kompozycja szkatułkowa">
Kompozycja szkatułkowa



</doc>
<doc id="136261" url="https://pl.wikipedia.org/wiki?curid=136261" title="Podatek Pigou">
Podatek Pigou

Podatek Pigou − podatek nakładany w celu skompensowania negatywnych efektów zewnętrznych. 
Opis.
Nazwa podatku pochodzi od nazwiska brytyjskiego ekonomisty, Arthura Pigou, który jako pierwszy rozpatrywał problem efektów zewnętrznych i zaproponował sposób na redukcję ich negatywnych skutków przez zastosowanie korekcyjnego podatku.
Efekty zewnętrzne to skutki uboczne działalności gospodarczej – zyski i koszty, które ponoszą inne podmioty niż ten, który je tworzy. Są one ważnym czynnikiem powstawania zawodności rynku. Negatywnym efektem zewnętrznym są na przykład różnego rodzaju zanieczyszczenia środowiska – nie są one ograniczone do obszaru w którym powstają, lecz są szeroko rozproszone w otoczeniu. Pozytywnym przykładem może być generowanie dóbr publicznych, wiedzy naukowej, otwartego oprogramowania lub Wikipedii, których wartość wykracza poza prywatny interes twórców, i służy również użytkownikom, którzy nie ponieśli z tego tytułu żadnego kosztu. Równowaga rynkowa powstaje w oparciu o indywidualny rachunek ekonomiczny podmiotów optymalizujących bezpośrednio ponoszone przez siebie koszty i zyski. Obecność efektów zewnętrznych w gospodarce nie jest uwzględniana w tej dynamice, i utrudnia osiągnięcie globalnie optymalnej efektywności (w sensie Pareto lub Kaldora-Hicksa). W praktyce oznacza to gospodarczą nadprodukcję negatywnych efektów i deficyt efektów pozytywnych. Skala tej zawodności może być bardzo poważna, jak w przypadku nadwyżki gazów cieplarnianych prowadzącej do globalnych zmian klimatycznych.
Podatek Pigou służy kompensowaniu tego problemu i dynamicznemu zbliżeniu równowagi rynkowej na powrót do optimum, poprzez zawarcie w cenach działań ekonomicznych ukrytej wartości efektów zewnętrznych. Podobnie do podatku, można wprowadzić dopłatę Pigou dla aktywności, które tworzą korzyść publiczną, niedocenianą w ujęciu ograniczonym do interesu prywatnego. Ponieważ jest to rozwiązanie zasadniczo wolnorynkowe, sprzyja dynamicznemu wolnorynkowemu odnajdywaniu optimum, i unika niedoskonałości charakterystycznych dla rozwiązań problemów społecznych przez bardziej sztywne centralne regulacje.
Słowami ekonomisty D. Autora: „Opodatkowanie negatywnych efektów zewnętrznych zmniejsza zniekształcenia gospodarcze; podatki nakładane na pracę je zwiększają. To podatkowy odpowiednik darmowego lunchu”. 
Przykłady praktyczne.
Podatek węglowy.
Podatek węglowy jest neutralnym fiskalnie podatkiem pobieranym od paliw, proporcjonalnie do tworzonych przy ich używaniu emisji dwutlenku węgla. Jest on stosowany m.in. na Islandii, w Szwecji, Szwajcarii, Holandii i Norwegii. Służy ekonomicznemu zniechęcaniu do korzystania ze szkodliwych dla środowiska paliw, i zachęcaniu do transformacji ekonomicznej w kierunku ekologicznej energetyki. Jest to przykład podatku Pigou, oraz podatku ekologicznego.
Podatek cukrowy.
Podatek cukrowy jest nakładany na szkodliwe dla zdrowia napoje słodzone, w celu redukcji ich spożycia, poprawy zdrowia publicznego i obniżenia kosztów opieki zdrowotnej. Jest on stosowany m.in. w Polsce, we Francji i w Meksyku.
Ujęcie ekonomiczne.
Za optymalny w sensie Pareto można uważać taki stan gospodarki, w którym niemożliwa jest poprawa położenia danego podmiotu bez jednoczesnego pogorszenia położenia innych podmiotów.
Efekty zewnętrzne występują wówczas, gdy w gospodarce opartej na zdecentralizowanych procedurach regulacyjno-optymalizacyjnych występują niedostateczne bodźce do tworzenia efektywnych rynków i czynników produkcji. Prowadzi to do sytuacji, w której równowaga rynkowa nie spełnia warunków optimum Pareto.
Indywidualne funkcje użyteczności bądź funkcje produkcji podmiotów działających w tej gospodarce zawierają zmienne, których działanie, kształtując w rzeczywistości przebieg tych funkcji, nie zależy od danych podmiotów.
Analiza kosztów i korzyści to metoda porównywania i oceny pełnych kosztów i korzyści dla społeczeństwa i ekosystemów, związanych z określoną działalnością, obejmujących zarówno jej materialne, jak i niematerialne koszty oraz korzyści. 
Pojęcie to zwykle wykorzystuje się dla określenia procesu ilościowej oceny ekonomicznej konkretnych przedsięwzięć lub strategii, a także rezultatów działalności gospodarczej.
Z punktu widzenia ogólnogospodarczej racjonalności przedsięwzięcie/strategia może być realizowane/kontynuowane dotąd, jak długo występują marginalne korzyści netto. Oznacza to, że podmiotom otrzymującym korzyści z realizacji/kontynuacji, po zrekompensowaniu kosztów podmiotom doznającym niekorzyści z tego tytułu, pozostaje jeszcze pewna korzyść. Odpowiada to potencjalnej poprawie sytuacji według kryterium optimum Pareto.
Optymalny poziom zanieczyszczenia wyznacza zrównanie prywatnych marginalnych korzyści netto emitenta zanieczyszczenia z wielkością marginalnych kosztów zewnętrznych przez to zanieczyszczenie powodowanych. 
Poziom redukcji zanieczyszczeń, przy którym wystąpi maksymalizacja dobrobytu wyznacza zrównanie marginalnych koszty redukcji emisji z marginalnymi kosztami zewnętrznymi. Internalizacja kosztów zewnętrznych za pomocą podatku Pigou oznacza przypisanie tych kosztów ich sprawcom. 
Podatek Pigou odpowiada wielkości marginalnych kosztów zewnętrznych przy optymalnym ze społecznego punktu widzenia poziomie aktywności ekonomicznej podmiotu-sprawcy zanieczyszczenia. Za pomocą podatku Pigou następuje ustalenie optymalnego poziomu emisji poprzez redukcję poziomu aktywności ekonomicznej lub zastosowanie technicznych metod redukcji emisji. 
Stawka podatku Pigou.
Stawka tego podatku powinna uwzględniać kontekst istniejącego systemu podatkowego, i zastane zniekształcenia ekonomiczne, które nowa danina może przez sprzężenie zwrotne zwielokrotnić. Najbardziej efektywna może być wartość niższa niż teoretyczny koszt społeczny konkretnego efektu zewnętrznego. Ważne jest to, w jaki sposób podatek ten jest neutralizowany – który instrument jest obniżany w zamian. W analizie dla gospodarki amerykańskiej wykonanej przez konserwatywne NGO, rezultatem wprowadzenia podatku węglowego może być w zależności od powyższej decyzji, zarówno długoterminowy wzrost, jak i spadek PKB.
Alternatywną metodą analizy problemu efektów zewnętrznych jest teoremat Coase'a.
Poparcie.
Ekonomista neokeynesowski N.G. Mankiw prowadzi nieformalny „klub Pigou”, tj. listę osób które wyraziły poparcie dla szerszego stosowania podatków Pigou w praktyce. Znajduje się na niej kilkaset osób, m.in. przedsiębiorcy Elon Musk, Bill Gates i Michael Bloomberg, czy ekonomiści Daron Acemoğlu, Alan Greenspan, Paul Krugman, Arthur Laffer, William Nordhaus, Jeffrey Sachs i Joseph Stiglitz.

</doc>
<doc id="136262" url="https://pl.wikipedia.org/wiki?curid=136262" title="Gospodarka intensywna">
Gospodarka intensywna

Gospodarka intensywna – system ekonomiczny, w którym wzrost uzyskiwany jest przede wszystkim przez:
Typowym przykładem gospodarek intensywnych są gospodarki Stanów Zjednoczonych oraz Japonii.
Przeciwstawieniem gospodarki intensywnej jest gospodarka ekstensywna, w której wzrost jest osiągany dzięki zwiększaniu liczby fabryk, uprawianego areału, liczby pracowników, ilości zużywanych surowców, ale bez zwiększenia wydajności pracy.

</doc>
<doc id="136263" url="https://pl.wikipedia.org/wiki?curid=136263" title="Zmienna ekstensywna">
Zmienna ekstensywna

Zmienna ekstensywna (wielkość ekstensywna, parametr ekstensywny) w fizyce i chemii – dowolna wielkość fizyczna, której wartość jest proporcjonalna do rozmiarów układu. Oznacza to, że wartość ta, obliczona dla układu złożonego z rozłącznych podukładów, jest sumą wartości obliczonych dla podukładów.
Innymi słowy, jeśli układ formula_1 możemy podzielić na dwa podukłady, formula_2 i formula_3 to wielkość fizyczna formula_4 jest ekstensywna wtedy i tylko wtedy, gdy niezależnie od sposobu przeprowadzenia podziału zachodzi równość:
przy czym formula_6 jest wielkością zmiennej formula_4 w układzie formula_8 analogicznie, prawa strona równania zawiera wielkości obliczone w odpowiednich podukładach.
Przykłady.
Przeciwieństwem zmiennej ekstensywnej jest zmienna intensywna np. temperatura, ciśnienie.

</doc>
<doc id="136264" url="https://pl.wikipedia.org/wiki?curid=136264" title="Worms 3D">
Worms 3D

Worms 3D – gra turowa wyprodukowana przez Team17 i wydana przez Segę oraz w Ameryce Północnej przez Acclaim Entertainment. Pierwsza część serii wykorzystująca grafikę trójwymiarową. W Polsce dystrybuowana przez CD Projekt.
Rozgrywka.
W grze Worms 3D, tak jak poprzednich grach z serii, celem jest zniszczenie oddziału przeciwnika. Gracz ma do dyspozycji kilka robali oraz pewien arsenał broni i narzędzi. Bronie służą do pokonania przeciwnika, a narzędzia – do obrony przed wrogiem oraz łatwiejszego przemieszczania się. Co jakiś czas dokonywany jest zrzut odnawiających zdrowie apteczek, zapasów amunicji oraz dodatkowych narzędzi. Robale nie umieją pływać – wpadnięcie do wody jest równoznaczne z ich śmiercią. Każdy gracz ma do dyspozycji pewien czas na turę, po którego upłynięciu (bądź użyciu broni) ruch wykonuje kolejny gracz. Rozgrywka trwa określoną ilość czasu, po jego upłynięciu rozpoczyna się tzw. Nagła Śmierć z wybranymi wcześniej przez graczy skutkami.
Główna zmiana, czyli dodanie trójwymiarowego otoczenia, spotkała się z licznymi kontrowersjami fanów przyzwyczajonych do starego systemu sterowania oraz modelu rozgrywki - wersja 3D z racji dodania kolejnego wymiaru musiała zmodyfikować zasady działania broni, poruszania się robaków etc. względem poprzednich odsłon serii. Sama grafika została stworzona na kodzie XOM opakowującym kilkaset niskiej jakości tekstur opartych na formacie TGA.
Kampania.
Dostępnych jest 35 misji pozwalających odblokować większość broni, dodatków, gotowych map i wpisów w Robalopedii (humorystycznej encyklopedii wyjaśniającej zasady gry). W kampanii można także odkryć wiele sekretów, które odblokowują takie opcje jak np. dodatkowe banki mowy.
Przeciwnikami w grze są robaki Rolnik Bagnica (na początku) i Różowobrody (na końcu).
Trening.
Pozwala w 5 misjach poznać większość tajników gry i zaznajamia ze sterowaniem. Jest to pierwszy samouczek w historii serii gier Worms.
Gra wieloosobowa.
Pozwala zagrać w sieci LAN, Internecie (tym razem zmodyfikowano Wormnet, opierając go na Gamespy'u Arcade) bądź na jednym komputerze (tzw. Hot Seat). W rozgrywce wieloosobowej wprowadzono pewne zmiany względem poprzednich odsłon ograniczając możliwości tworzenia własnego meczu (usunięcie handicapu, ustalonego czasu wybuchu miny w tradycyjnym konfiguratorze schematów, możliwości prostej edycji plansz, zmniejszenie liczby będących na planszy robali do 16, ich liczby w drużynie do 6 oraz maksymalnej liczby drużyn uczestniczących). Ponieważ twórcy nie zdecydowali się na stworzenie edytora plansz, spopularyzowano funkcję zaawansowanego losowego generowania plansz w sześciu schematach. System konfiguracji drużyny istniejący od poprzednich części serii pozwala na zmianę flagi zespołu, odzywki, jego nazwy i imion poszczególnych robali.

</doc>
<doc id="136266" url="https://pl.wikipedia.org/wiki?curid=136266" title="Kostnochrzęstne">
Kostnochrzęstne

Kostnochrzęstne, kostołuskie, ganoidy chrzęstne, kostnołuskie, chrzęstnokostne (Chondrostei), błędnie nazywane chrzęstnikami – podgromada ryb promieniopłetwych (Actinopterygii). Pierwotne formy ryb kostnochrzęstnych pojawiły się już we wczesnym dewonie, rozkwit przeżyły w permie i triasie. Występowały na całym świecie. Obecnie występują w Europie, Azji, Afryce i Ameryce Północnej.
Cechy charakterystyczne.
Ciało wrzecionowate, nagie lub pokryte pięcioma rzędami tarcz kostnych. U współczesnych ryb łuski ganoidalne tylko na ogonie. U kopalnych form pokrywały często całe ciało. Szkielet wewnętrzny w znacznym stopniu chrzęstny, ze zwapnieniami, bez trzonów kręgowych. Płetwa ogonowa niesymetryczna, typu heterocerkalnego. Górna część pyska w różnym stopniu wydłużona w rostrum. Otwór gębowy wysuwalny, w położeniu dolnym, z wąsikami. Pęcherz pławny prosty, drożny do przełyku. U wielu gatunków występują tryskawki i zastawka spiralna jelita.
Systematyka.
Do ryb kostnochrzęstnych zaliczane są rzędy:
Chondrostei jest taksonem parafiletycznym.

</doc>
<doc id="136267" url="https://pl.wikipedia.org/wiki?curid=136267" title="Dżet (astronomia)">
Dżet (astronomia)

Dżet (z ang. "jet"), inaczej struga – skolimowany strumień plazmowej materii wyrzucany z relatywistycznymi prędkościami z biegunów jądra galaktyki lub gwiazdy.
Pierwszy dżet został zaobserwowany przez H. Curtisa w roku 1918 w galaktyce eliptycznej M87 w gromadzie Panny, jako jasny promień świetlny połączony z jądrem galaktyki. W latach 1960 obserwacje radiowe wielu galaktyk pokazały istnienie rozciągłych struktur radiowych, w skład których wchodzi zwarte jądro, radioobłoki oraz łączące je dżety.
Powstawanie dżetu.
Dżety powstają, gdy strumień zjonizowanej materii opada na obiekt kosmiczny. W wypadku galaktyk aktywnych i wielu mikrokwazarów, obiektem tym jest czarna dziura. Opadająca materia rotuje i tworzy spłaszczony dysk, dżety zaś wyrzucane są wzdłuż osi prostopadłej do płaszczyzny tego dysku.
Przypuszcza się, że ważną rolę w powstawaniu i kolimacji dżetów odgrywa pole magnetyczne, oddziałujące z plazmą, oraz rotacja dysku i obiektu centralnego. Dżet unosi ze sobą znaczną energię i może transportować ją na ogromne odległości – w wypadku galaktyk mogą one być rzędu megaparseków (miliony lat świetlnych). Źródłem tej energii jest zatem grawitacyjna energia potencjalna akreowanego gazu lub energia rotacji obiektu centralnego. W pierwszym wypadku jest to proces elektromagnetyczny, gdy obracająca się z prędkością keplerowską zjonizowana materia dysku unosi ze sobą linie pola magnetycznego (tzw. zjawisko wmrożenia pola w plazmę), których rotacja indukuje pole elektryczne.
Podobnie jak w pulsarach, w pobliżu centrum prędkość rotacji jest bliska prędkości światła w próżni i ładunki elektryczne nie mogą korotować z dyskiem, lecz są przyspieszane wzdłuż linii pola.
Biorąc pod uwagę procesy magnetohydrodynamiczne w dysku (transport momentu pędu), Blandford i Payne zastąpili prędkość światła w próżni prędkością Alvfena i zaproponowali model przyspieszania dżetu, w którym główną rolę odgrywa siła odśrodkowa.
W drugim wypadku, gdy dżet czerpie energię z szybkiej rotacji czarnej dziury, w procesie tym pośredniczą tworzące się w jej otoczeniu pary elektronowo-pozytonowe.
Początkowo, energia dżetu jest zdominowana przez energię pola magnetycznego (wektor Poyntinga), a nie przez energię cząstek. Dżet powstaje jako powolny i słabo skolimowany wypływ. Przyspieszanie dżetu odbywa się stopniowo, mniej więcej wzdłuż pierwszego tysiąca promieni grawitacyjnych centralnej czarnej dziury, na skutek konwersji energii pola magnetycznego w uporządkowaną energię kinetyczną. Jednocześnie dżet jest skupiany w wyniku oddziaływania z otaczającym ośrodkiem, np. z wiatrem unoszonym z niewielkimi prędkościami z odległych obszarów dysku akrecyjnego, lub na skutek wewnętrznego ciśnienia uporządkowanych pól magnetycznych. Pewną rolę może odgrywać też pole promieniowania z dysku. Ten początkowy obszar kolimacji dżetu został zaobserwowany w galaktyce M 87 przy użyciu radiowych technik interferometrycznych.
W dużych odległościach od centrum, musi istnieć mechanizm utrzymujący dżet jako wąską strugę i zapobiegający jego wymieszaniu się z otaczającą materią ośrodka. Rolę skupiającą może odgrywać pole magnetyczne lub ciśnienie gazu w otaczającym ośrodku galaktycznym. Dżety o dużej mocy transportują większość swojej energii na odległości rzędu setek parseków, gdzie w wyniku kolizji z zewnętrznym ośrodkiem tworzą silne fale uderzeniowe obserwowane jako tzw. gorące plamy, a ich materia rozlewa się w obrębie wyżłobionego w ośrodku międzygalaktycznym kokonu, tworząc radiowe loby. Powstają w ten sposób radiogalaktyki typu FR II (np. Cygnus A) według klasyfikacji Fanaroffa i Rileya, w których same dżety charakteryzują się względnie niską jasnością. Natomiast dżety o małej mocy stopniowo rozpraszają się w ośrodku międzygalaktycznym, tworząc radiogalaktyki typu FR I (np. Centaurus A).
Obserwacje dżetów.
Dżety emitują promieniowanie w całym zakresie widma, od radiowego przez optyczne po rentgenowskie i gamma.
Jest to przede wszystkim promieniowanie synchrotronowe, emitowane przez elektrony poruszające się po liniach śrubowych, wzdłuż linii sił pola magnetycznego. W wypadku radiogalaktyk, wymagane jest do tego wielkoskalowe pole przenikające ośrodek, w którym porusza się dżet. Konfigurację tego pola bada się dzięki obserwacjom polaryzacji promieniowania optycznego dżetów.
Aby wyjaśnić obserwowany kształt widma dżetów, prędkości elektronów muszą być silnie relatywistyczne, zatem musi istnieć mechanizm ich przyspieszania. Prawdopodobnie przyspieszanie to zachodzi w falach uderzeniowych.
Ponadto obserwacje wielu dżetów wykazują nadwyżkę twardego promieniowania rentgenowskiego w stosunku do optycznego, czego nie można wyjaśnić prostym mechanizmem synchrotronowym. Proponowanym dodatkowym procesem jest odwrotne rozpraszanie Comptona, w którym rozproszeniu na relatywistycznych elektronach ulegają fotony mikrofalowego promieniowania tła.
Z kolei obserwacje w bardzo niskich energiach, dzięki urządzeniom takim jak LOFAR, mogą pomóc w ustaleniu, jaki mechanizm emisji działa w tym zakresie widma.
Struktura dżetów nie jest jednorodna, lecz mogą w nich występować obszary o silniejszej emisji ("knots" – "węzły"). Nie zawsze obszary te, obserwowane w różnych zakresach widma, pokrywają się ze sobą. Na przykład, gdy dżet radiowy słabnie na końcu struktury, występuje pojaśnienie rentgenowskie. Może być to związane z wyhamowaniem dżetu na cząsteczkach gazu znajdującego się w ośrodku galaktycznym, które wskutek oddziaływania z dżetem zaczynają emitować promieniowanie rentgenowskie.
Innym obserwowanym efektem w wielkoskalowych dżetach jest „progresja”, gdy jasność rentgenowska dżetu jest największa w pobliżu jego podstawy, zaś jasność radiowa rośnie wzdłuż dżetu. W modelu synchrotronowym, postuluje się, że natężenie pola magnetycznego wzrasta wzdłuż dżetu, natomiast w modelu komptonowskim wyjaśnieniem może być malejąca prędkość systematyczna dżetu.
Występowanie dżetów.
Dżety obserwuje się w licznych typach obiektów astronomicznych:

</doc>
<doc id="136268" url="https://pl.wikipedia.org/wiki?curid=136268" title="Acta Astronomica">
Acta Astronomica

Acta Astronomica – polski kwartalnik naukowy, założony w 1925 przez Tadeusza Banachiewicza. Od 1956 wydawany przez Komitet Astronomii PAN. Obecnie wydawany przez Fundację Astronomii Polskiej im. Mikołaja Kopernika w Warszawie w języku angielskim. Redaktorami pisma są obecnie profesorowie Michał Jaroszyński i Andrzej Udalski z Obserwatorium Astronomicznego UW.

</doc>
<doc id="136269" url="https://pl.wikipedia.org/wiki?curid=136269" title="Atlas nieba">
Atlas nieba

Atlas nieba – zbiór map nieba lub fotografii nieba (całego lub jego części).
Pierwszy w dzisiejszym rozumieniu tego słowa atlas nieba powstał w 1603 roku i była nim "Uranometria" Johanna Bayera. Atlas ten stworzony został na podstawie katalogu 1005 gwiazd opracowanego przez Tychona Brahe. Z biegiem czasu katalogi gwiazd stawały się coraz obszerniejsze, a także odkrywano i katalogowano inne obiekty jak np. gromady, mgławice, galaktyki czy radioźródła. Tym samym powstawały nowe atlasy obejmujące ww. obiekty.
Spośród współczesnych atlasów największymi są:
Przykładem atlasu fotograficznego wykonanego latach 50. XX wieku, a więc w epoce fotografii analogowej, jest "Palomar Observatory Sky Survey". Obecnie tworzone atlasy fotograficzne są dostępne wyłącznie w postaci cyfrowej, a najbardziej znanym jest "Sloan Digital Sky Survey".
Wadą tradycyjnych atlasów tworzonych na podstawie katalogów obiektów niebieskich jest brak w nich obiektów nieskatalogowanych np. progenitorów gwiazd nowych oraz zazwyczaj silnie zredukowana informacja o wyglądzie, położeniu i wielkości obiektów niegwiazdowych (mgławic, galaktyk). 
Wadą atlasów fotograficznych jest podawanie zazwyczaj tylko informacji o położeniu i jasności obiektu oraz redukcja informacji prawdziwej i wprowadzenie fałszywej w okolicach jasnych gwiazd (pierścienie i kolce dyfrakcyjne).

</doc>
<doc id="136272" url="https://pl.wikipedia.org/wiki?curid=136272" title="Słupno (powiat płocki)">
Słupno (powiat płocki)

Słupno – wieś w Polsce położona w województwie mazowieckim, w powiecie płockim, w gminie Słupno. Leży na południowy wschód od Płocka.
Od 30 grudnia 1999 miejscowość jest siedzibą gminy Słupno (wcześniej Płock).
Wieś duchowna położona była w drugiej połowie XVI wieku w powiecie płockim województwa płockiego. W 1729 roku wieś przeszła na własność norbertanek płockich. W XIX wieku przynależała do gminy Bielino . W latach 1975–1998 miejscowość należała administracyjnie do województwa płockiego.
Miejscowość jest siedzibą parafii rzymskokatolickiej pw. Świętego Marcina.
Historia.
Znaleziska archeologiczne dowodzą, że już w XII wieku istniała tu osada. Na zachód od wsi (po lewej stronie szosy), na północnej krawędzi doliny rzeki Słupianki, znajdują się relikty wczesnośredniowiecznego grodziska, które zbudowano po 924 roku, co stwierdzono na podstawie badania dendrochronologicznego. Oprócz Słupna również w Starym Gulczewie i Szeligach poczyniono odkrycia archeologiczne.
Daty historyczne:

</doc>
<doc id="136274" url="https://pl.wikipedia.org/wiki?curid=136274" title="Tetyda (księżyc)">
Tetyda (księżyc)

Tetyda (też: "Tethys"; Saturn III) – piąty co do wielkości księżyc Saturna. Jest prawie pięć razy mniejsza od Tytana. Mała gęstość Tetydy pozwala przypuszczać, że jest to księżyc lodowy, podobnie jak Dione i Rea, i składa się ona prawie w całości z lodu wodnego.
Księżyc ten odkrył Giovanni Cassini 21 marca 1684 roku.
Nazwa pochodzi od bogini Tetydy z mitologii greckiej.
Odkrycie i nazwanie.
Tetyda została odkryta przez Giovanniego Domenico Cassiniego w 1684 roku wraz z Dione, innym księżycem Saturna. Cassini obserwował te księżyce za pomocą dużego teleskopu powietrznego w Obserwatorium Paryskim.
Cassini nazwał 4 odkryte przez siebie satelity “gwiazdami Ludwika” (łac. "Sidera Lodoicea") na cześć króla Francji Ludwika XIV. Stąd nazwa Saturn III (“trzeci księżyc Saturna”).
Współczesną nazwę satelity zaproponował John Herschel (syn Williama Herschela, odkrywcy m.in. Enceladusa). W 1847 roku w swojej publikacji wyników astronomicznych "Results of Astronomical Observations made at the Cape of Good Hope" Herschel zaproponował nazwanie siedmiu znanych wówczas satelitów Saturna imionami tytanów.
Tetyda bywa również określana jako Saturn III lub S III Tethys.
Właściwości fizyczne.
Powierzchnia.
Zachodnia półkula jest zdominowana przez potężny, choć płytki, krater uderzeniowy Odyseusz, którego średnica wynosząca 400 km to prawie 2/5 średnicy Tetydy. Fakt, że tak potężne uderzenie nie rozerwało księżyca na kawałki pozwala sądzić, że w momencie uderzenia był on w stanie płynnym lub przynajmniej półpłynnym. Krawędź krateru i jego środek w dużej mierze zawaliły się, tworząc płytkie centrum, co także sugeruje, że teren ten był wystarczająco elastyczny, aby zmienić swój kształt. Kratery uderzeniowe, które wtedy powstały, „wygładzały” swoje kształty.
Drugim elementem charakterystycznym Tetydy jest wielka dolina "Ithaca Chasma" (nazwana po krainie, której władcą był Odyseusz), rozciągająca się od bieguna północnego po biegun południowy księżyca, o długości 2000 km – czyli 3/4 obwodu Tetydy, szeroka na 100 km i głęboka na 3–5 km. Mogła powstać wskutek przemieszczania się płynnej jeszcze wody, (która stopniowo zamarzała, zwiększając swoją objętość), po zlodowaciałej już wcześniej powierzchni Tetydy. Alternatywna teoria zakłada, że siły uderzenia, które uformowały krater Odyseusz, wpłynęły także na ostateczny kształt doliny "Ithaca Chasma", zwłaszcza że obiekty te leżą po przeciwnych stronach księżyca. Dolina i otaczający ją obszar są mocno pokryte kraterami, co wskazuje, że powstały stosunkowo dawno.
Półkula północna księżyca ma jaśniejszy kolor i jest bardziej zniekształcona przez lata bombardowań, bliżej równika natomiast teren jest ciemniejszy i zawiera mniej kraterów.
Skład.
Gęstość Tetydy wynosi 0,97 gęstości wody płynnej, co oznacza, że księżyc ten prawdopodobnie składa się prawie całościowo z lodu i małej ilości skał.
Tetyda ma wysoki współczynnik odbicia wynoszący 1,129 dla światła widzialnego, co ponownie sugeruje, że skład Tetydy to głównie zamarznięta woda. Wiele den kraterów pozostaje jasna, co również wskazuje na obecność lodu wodnego. Co więcej, Tetyda jest bombardowana przez wodno-lodowe odłamki pochodzące z pierścienia E Saturna, generowane przez gejzery Enceladusa.
Orbita.
Księżyc krąży wokół Saturna po orbicie kołowej, z okresem obiegu 45h 18m 26s. Dwa nieregularne księżyce planety, Telesto i Kalipso, poruszają się po tej samej orbicie co Tetyda w punktach Lagrange’a, są więc tzw. księżycami trojańskimi. Telesto to nieregularny obiekt, który orbituje 60° przed Tetydą. Kalipso to nieregularny obiekt, który orbituje 60° za Tetydą. Znajdują się kolejno w punktach L4 i L5 orbity.
Tetyda znajduje się w synchronicznej rotacji z Saturnem wskutek procesów związanych ze zjawiskami pływowymi, co oznacza, że jedna jej strona zawsze zwrócona jest ku planecie, a druga nigdy (podobnie jak w przypadku Księżyca i Ziemi).

</doc>
<doc id="136275" url="https://pl.wikipedia.org/wiki?curid=136275" title="Muchomor cytrynowy">
Muchomor cytrynowy

Muchomor cytrynowy ("Amanita citrina" Pers.) – gatunek grzybów należący do rodziny muchomorowatych ("Amanitaceae").
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1774 r. Jacob Christian Schäffer nadając mu nazwę "Agaricus citrinus ". Obecną, uznaną przez Index Fungorum nazwę nadał mu w 1797 r. Christiaan Hendrik Persoon, przenosząc go do rodzaju "Amanita".
Synonimów naukowych ma ponad 40. Niektóre z nich:
Nazwę polską muchomor cytrynowy podał Stanisław Domański w 1955 r. W polskim piśmiennictwie mykologicznym gatunek ten opisywany był też jako muchomor płowy, muchomor sromotnikowy (odmiana cytrynowa), muchomor żółty. Inne nazwy regionalne: muchomor żółtawy, muchomor bulwiasty, muchar, muchoraj.
Morfologia.
Mięsisty, o średnicy 5–10 cm, bladożółtawy, rzadziej żółtozielonkawy na początku półkolisty, później płaski. Na jego powierzchni znajdują się nieliczne łatki o różnych rozmiarach. Za młodu cały kapelusz otoczony jest osłoną. Podczas wzrostu owocnika ulega ona rozerwaniu. Z dolnej części powstaje pierścień na trzonie, z górnej łatki na kapeluszu, które podczas deszczu często ulegają zmyciu.
Na młodych owocnikach białe, na starszych żółtobiałe, gęsto ustawione, przy trzonie nie przyrośnięte. 
Cienki (1–2 cm) i wysoki (5–15 cm), walcowaty, łatwo oddzielający się od kapelusza. Jest biały lub żółtobiały, zwężający się ku górze. Na bulwiastej nasadzie trzonu występuje krótka pochwa o grubości do 4 cm i postrzępionych, nierównych brzegach. Na trzonie występuje żółtawy pierścień, u dojrzałych okazów obwiśnięty.
Biały, kruchy, o łagodnym smaku i zapachu surowych ziemniaków. Nie zmienia barwy po przełamaniu.
Biały. Zarodniki gładkie o średnicy 7–10 μm.
Występowanie i siedlisko.
Występuje na obszarach o umiarkowanym klimacie w Azji, Ameryce Północnej i Europie oraz w Australii. W Polsce jest bardzo pospolity.
Rośnie w różnego typu lasach, szczególnie na terenach piaszczystych i na glebach kwaśnych. Owocniki pojawiają się od lipca do listopada.
Znaczenie.
Grzyb mikoryzowy. Grzyb niejadalny lub lekko trujący. Przez niektórych uważany jest za lekko toksyczny dla człowieka. Zawiera bufoteninę. Jest to ta sama substancja, która występuje w jadzie wydzielanym przez ropuchy, ale przy doustnym spożyciu dla ludzi jest nieszkodliwa. Muchomor cytrynowy jednak i tak nie nadaje się do spożycia ze względu na nieprzyjemny smak. Odradza się też jego zbieranie ze względu na możliwość pomyłki ze śmiertelnie trującym muchomorem zielonawym.
Gatunki podobne.
Jest bardzo podobny do muchomora jadowitego ("Amanita virosa") oraz muchomora zielonawego zwanego też sromotnikowym ("Amanita phalloides"). Obydwa te gatunki są śmiertelnie trujące. Szczególnie łatwo można pomylić okazy muchomorów cytrynowych, z kapeluszy których deszcz zmył łatki.

</doc>
<doc id="136276" url="https://pl.wikipedia.org/wiki?curid=136276" title="Interferometr">
Interferometr

Interferometr – przyrząd pomiarowy oparty na zjawisku interferencji fal. Zasada działania opiera się na nakładaniu na siebie dwóch fal spójnych, co prowadzi do powstania obszarów wygaszania oraz wzmacniania drgań. Obserwacja powstających wzorów interferencyjnych umożliwia po odpowiednich obliczeniach uzyskanie bardzo dokładnych pomiarów.
W ten sposób można mierzyć odległość albo określić przestrzenne wymiary badanego obiektu. Interferometry optyczne wykorzystują do badań fale świetlne i mają najszersze zastosowanie. Niekiedy do pomiarów interferometrycznych wykorzystuje się mikrofale lub elektrony, które w skali mikroświata, mogą być traktowane jak fala materii. Wyróżnia się interferometry jednowiązkowe, dwuwiązkowe i wielowiązkowe.
Interferometr jednowiązkowy.
Jest to interferometr, w którym obraz interferencyjny powstaje w wyniku interferencji dwóch prostopadłych składowych promienia świetlnego. Zbudowany na bazie światłowodu planarnego (tzn. w postaci specjalnie przygotowanej płytki szklanej zdolnej prowadzić światło) w którym tylko jedna ze składowych promienia (mod TE lub TM) jest wrażliwa na zmiany współczynnika załamania światła otoczenia światłowodu. W wyniku zmiany współczynnika załamania powstaje pomiędzy składowymi prostopadłymi różnica faz. Użycie polaryzatora na wyjściu takiego układu pozwala na uporządkowanie drgań modów TE i TM w jednej płaszczyźnie. Wówczas możliwa jest interferencja i obserwacja na ekranie. Przykładem interferometru jednowiązkowego jest interferometr różnicowy.
Interferometr dwuwiązkowy.
Jest to interferometr, w którym światło ze źródła jest rozdzielane na płytce półprzepuszczalnej na dwa promienie. Podział mocy światła na płytce półprzepuszczalnej następuje po połowie. Jeden promień stanowi wówczas odniesienie, a drugi niesie ze sobą informacje (sygnał). Poprzez zmianę fazy sygnału, czyli przez zmianę drogi optycznej (np. dzięki zmianie współczynnika załamania światła lub drogi geometrycznej), uzyskuje się zmianę obrazu interferencyjnego w wyniku interferencji z promieniem odniesienia. Przykładami interferometrów dwuwiązkowych są:
Interferometr wielowiązkowy.
W tym przyrządzie obraz interferencyjny powstaje na podstawie wielu przesuniętych w fazie względem siebie promieni. Zmienna różnica faz powstaje np. w wyniku nierównych odstępów od powierzchni odbijających.
Interferometrami wielowiązkowymi są między innymi:

</doc>
<doc id="136277" url="https://pl.wikipedia.org/wiki?curid=136277" title="Bruno O’Ya">
Bruno O’Ya

Bruno O’Ya, właściwie Bruno Oja (ur. 12 lutego 1933 w Tallinnie, zm. 9 października 2002 w Tartu) – estoński aktor, pisarz, piosenkarz, jazzman i sportowiec. Jako aktor debiutował w filmach radzieckich, za rolę w "Nikt nie chciał umierać" otrzymał w 1967 Nagrodę Państwową ZSRR. W latach 1967–1993 mieszkał we Wrocławiu, w Polsce wystąpił m.in. w "Potopie" Jerzego Hoffmana oraz w "Wilczych echach" Aleksandra Ścibora-Rylskiego. W 1993 powrócił do rodzinnej Estonii, zamieszkał w Tartu, gdzie zmarł w 2002.
Biogram.
Jego ojciec był Estończykiem, matka Szwedką. W wieku pięciu lat rozpoczął naukę gry na fortepianie pod okiem Eugena Kappa. Po II wojnie światowej rozpoczął studia medyczne na Uniwersytecie w Tartu, które kontynuował w Moskwie, jednak przed ich ukończeniem przeniósł się na wydział wychowania fizycznego Uniwersytetu Ryskiego, jednak tych studiów także nie ukończył. Zamiast tego wstąpił do drużyny koszykarskiej Spartak Ryga, w której zaczął odnosić pierwsze sukcesy sportowe. Został powołany do reprezentacji Łotewskiej Socjalistycznej Republiki Radzieckiej, a ostatecznie także do reprezentacji ZSRR w koszykówce. Równolegle ukończył także kurs aktorski organizowany przez ryski Teatr Pantomimy, w latach 1956–1963 występował także jako muzyk i wokalista jazzowy oraz szefował ryskiemu jazz-bandowi i festiwalowi tej muzyki organizowanemu w stolicy Łotwy. Koncertował z Raimondsem Paulsem. 
Po odwilży jako muzyk został zaproszony do występów w radzieckiej telewizji, wkrótce po tym wydarzeniu, w roku 1959, zadebiutował jako aktor w filmie "Otczaja ziemla". Przełom w jego karierze filmowej stanowił film "Nikt nie chciał umierać", wielokrotnie nagradzany na festiwalach w ZSRR i za granicą. Sam Bruno Oja za rolę Broniusa otrzymał w 1967 Nagrodę Państwową ZSRR. Dzięki swojej skandynawskiej urodzie często był obsadzany w radzieckich filmach w rolach cudzoziemców, w latach 60. XX wieku zaczął także występować w filmach innych krajów bloku wschodniego.
Jesienią 1967 roku poślubił wrocławiankę Barbarę Zuzannę Sukmanowską, pierwszą z czterech swoich żon. Dzięki temu uzyskał pozwolenie na osiedlenie się w Polsce jeszcze w tym samym roku. Zamieszkał we Wrocławiu, gdzie prowadził m.in. Klub Związków Twórczych. Przyjaźnił się z satyrykiem Andrzejem Waligórskim. 
Cieszył się w Polsce dużą popularnością dzięki roli chorążego Słotwiny w polskim westernie "Wilcze echa" (reż. Aleksander Ścibor-Rylski), gdzie niemówiącemu jeszcze po polsku aktorowi głosu użyczył Bogusz Bilewski oraz roli Józwy Butryma-Beznogiego w "Potopie" (reż. Jerzy Hoffman). Wystąpił także w takich polskich filmach i serialach, jak "Kopernik", "Kazimierz Wielki", "Przyłbice i kaptury", "Rycerze i rabusie", "07 zgłoś się", "Pan Kleks w kosmosie". Ponadto grał w filmach enerdowskich (m.in. western "Błąd szeryfa" z 1970) i czechosłowackich (serial "Ucieczka z krainy złota" na motywach Jacka Londona z 1977 oraz film "Poslední propadne peklu" z 1982). Zagrał także jedną z głównych ról w fińskim filmie "Tuntematon ystävä" z 1978. Pozostał także aktywny w przemyśle filmowym ZSRR, wystąpił m.in. w "Czerwonym namiocie" (1969) o tragicznym ostatnim locie sterowca Italia, oraz w dramacie "Centaury" opowiadającym o ostatnich dniach prezydenta Salvadora Allende. W 1979 wystąpił gościnnie jako Wódz Bromden w sztuce "Lot nad kukułczym gniazdem" w reż. Krzysztofa Zanussiego w Starym Teatrze im. Modrzejewskiej w Krakowie. W 1977 roku wydał autobiografię pt. „Przepraszam, czy pan jest aktorem?”. 
Po odzyskaniu przez Estonię niepodległości, w 1993 powrócił do ojczystego kraju. W kolejnych latach wielokrotnie odwiedzał Wrocław. W Estonii próbował swych sił jako przedsiębiorca, jednak bez sukcesów. Ostatecznie został pedagogiem w jednym z domów kultury w Tartu. W 1998 roku doznał poważnego udaru mózgu, po którym musiał ponownie uczyć się chodzić i mówić. U schyłku życia wydał 2-tomową zbiór wspomnień pt. „Jako gość na tym świecie” (est. "Külalisena siin maailmas").
Zmarł w Tartu 9 października 2002 po długiej chorobie nowotworowej.

</doc>
<doc id="136278" url="https://pl.wikipedia.org/wiki?curid=136278" title="Czyr">
Czyr

Czyr, sieja ostronosa, szczokur ("Coregonus nasus") – gatunek ryby z rodziny łososiowatych (Salmonidae).
Występowanie.
Występuje w dolnych biegach rzek i jeziorach od Syberii po zlewiska Morza Białego, Bałtyku w dużych jeziorach Szwecji oraz w jeziorach w Alpach. Rzadko spotykany w wodach słonych.
Opis.
Ma małą stożkową głowę. Jest srebrny, a grzbiet ma jasnozielony, podobny do koloru oliwkowego. Dorasta do 61 cm długości standardowej i masy ciała 16 kg.
Odżywianie.
Żywi się bezkręgowcami dennymi, takimi jak skąposzczety, larwy owadów i mięczaki.

</doc>
<doc id="136279" url="https://pl.wikipedia.org/wiki?curid=136279" title="CABAC">
CABAC

CABAC () – kodowanie entropijne użyte w kodeku obrazu AVC jako opcjonalne względem CAVLC ("Context-Adaptive Variable Length Coding"). W wyniku zastosowania CABAC można uzyskać nawet do 20% mniejszy strumień binarny względem kodowania CAVLC.
Jednym z głównych twórców CABAC-a jest Detlev Marpe z Instytutu Fraunhofera z siedzibą w Berlinie.
Algorytm.
CABAC opiera się na adaptacyjnym kodowaniu kontekstowym ciągu symboli binarnych. Dane wyjściowe kodera obrazu (dane sterujące, współczynniki transformaty błędu predykcji, wektory ruchu) poddawane są procesowi binaryzacji za pomocą zdefiniowanych w standardzie książek kodowych, zależnie od kontekstu (poprzednich symboli) w jakim wystąpiły. Następnie takie dane binarne podawane są na koder arytmetyczny ze zdefiniowanym progiem renormalizacji oraz modelem prawdopodobieństwa wystąpienia danego symbolu binarnego. Wynikowe symbole kodera arytmetycznego zapisywane są w końcu do strumienia binarnego.

</doc>
<doc id="136280" url="https://pl.wikipedia.org/wiki?curid=136280" title="Muchomor cesarski">
Muchomor cesarski

Muchomor cesarski ("Amanita caesarea" (Scop.) Pers.) – gatunek grzybów należący do rodziny muchomorowatych ("Amanitaceae"). 
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1772 r. Giovanni Antonio Scopoli nadając mu nazwę "Agaricus caesarius". Obecną, uznaną przez Index Fungorum nazwę nadał mu w 1801 r. Christian Hendrik Persoon, przenosząc go do rodzaju "Amanita". 
Niektóre synonimy nazwy naukowej:
Nazwę polską podał Henryk Orłoś w 1949 r.
Morfologia.
Średnica 8-20 cm, początkowo niemal kulisty, później płaskołukowaty, u starszych okazów płaski. Powierzchnia gładka i naga, czasami z resztkami osłony. Brzegi kapelusza wyraźnie prążkowane, barwa jaskrawopomarańczowa do czerwonopomarańczowej, później blednąca do złotożółtej i bladożółtej.
Wolne i gęste, początkowo mają kolor bladożółty, później złotożółty.
Wysokość do 16 cm, nieomal walcowaty, o nieco zgrubiałej podstawie otoczonej białą pochwą w postaci dużych płatów. Początkowo jest pełny, później rurkowaty. Posiada duży, żółty i zwisający pierścień.
Biały, tylko pod skórką złotożółty. Smak i zapach niewyraźny.
Występowanie i siedlisko.
Jest pospolity na południu Europy, w Europie Środkowej jest rzadki. W Polsce opisano w literaturze tylko jedno stanowisko tego gatunku – w miejscowości Bielinek nad Odrą w 1959. Obecnie jest uważany za gatunek wymarły, możliwy jednak do znalezienia w cieplejszych regionach kraju.
Stadium młodociane ukazuje się nad ziemią przypominając tępy koniec jajka, potem szybko uwalnia się z osłony. Owocniki pojawiają się od lipca do października w świetlistych i ciepłych lasach liściastych pod dębami, kasztanem jadalnym, rzadziej pod bukami.
Znaczenie.
Grzyb mikoryzowy. Jest jadalny. W starożytności uważany był za przysmak godny cesarskiego stołu, stąd też i jego nazwa. Obecnie nadal ceni się jego walory smakowe.

</doc>
<doc id="136285" url="https://pl.wikipedia.org/wiki?curid=136285" title="Rząd Tymczasowy Rzeczypospolitej Polskiej">
Rząd Tymczasowy Rzeczypospolitej Polskiej

Rząd Tymczasowy Rzeczypospolitej Polskiej – rząd marionetkowy powołany formalnie przez KRN, faktycznie decyzją polityczną Józefa Stalina 31 grudnia 1944 w miejsce PKWN. Przemiana miała znaczny ciężar gatunkowy. Polscy komuniści działający pod patronatem ZSRR oficjalnie powołali swój rząd – konkurencyjny wobec Rządu RP na uchodźstwie powszechnie uznawanego na forum międzynarodowym – przejmując w ten sposób władzę nad zajętymi przez Armię Czerwoną ziemiami polskimi leżącymi na zachód od linii Curzona. Był to ze strony Stalina element tzw. „polityki faktów dokonanych” – polityczne przygotowanie przed zimową ofensywą Armii Czerwonej mającą na celu zajęcie wszystkich ziem polskich w granicach sprzed wojny. Jednocześnie był to dowód znaczącego usztywnienia stanowiska ZSRR wobec mocarstw anglosaskich koalicji antyhitlerowskiej, co do roli Rządu RP na uchodźstwie w tworzeniu powojennych władz Polski.
Premierem Rządu Tymczasowego został dotychczasowy przewodniczący PKWN – Edward Osóbka-Morawski (kierował również sprawami zagranicznymi); wicepremierami zostali Władysław Gomułka z PPR i Stanisław Janusz z koncesjonowanego SL; ministrem obrony narodowej został generał Michał Rola-Żymierski, zaś ministrem bezpieczeństwa publicznego Stanisław Radkiewicz. Za radą Stalina Bolesław Bierut, który od 11 września 1944 miał uprawnienia głowy państwa, otrzymał tytuł Prezydenta KRN.
Podczas gdy PKWN był uznawany wyłącznie przez ZSRR, Rząd Tymczasowy został oficjalnie uznany przez ZSRR, Czechosłowację i Jugosławię oraz wymienił przedstawicieli z Francją. 1 lutego 1945 rząd przeniósł się z Lublina do Warszawy, gdzie jego siedzibą był budynek Dyrekcji Kolei Państwowych przy ul. Targowej 74.
Komuniści podkreślali, że Rząd Tymczasowy ma charakter koalicyjny – jednakże była to mistyfikacja z ich strony, ponieważ kluczowe resorty były kontrolowane przez komunistów. Specjalnym nadzorcą (komisarzem) Rządu Tymczasowego ze strony władz radzieckich został gen. Iwan Sierow, początkowo nieoficjalnie, później (6 marca 1945) mianowany formalnie doradcą NKWD przy Ministerstwie Bezpieczeństwa Publicznego (MBP).
Powołanie Rządu Tymczasowego przyjęto na Zachodzie bez złudzeń. Rząd RP na uchodźstwie wydał deklarację, w której stwierdzono, że ZSRR dokonał „zamachu na suwerenne prawa narodu polskiego”. Protesty przeciwko postępującemu zniewoleniu Polski przez ZSRR wyrazili zarówno Winston Churchill, jak i Franklin Delano Roosevelt, a przede wszystkim opinia publiczna Anglii i Stanów Zjednoczonych. Na konferencji jałtańskiej w lutym 1945 roku Wielka Trójka ustaliła, że nowy rząd Polski powstanie przez uzupełnienie składu Rządu Tymczasowego (na jego bazie), poprzez wprowadzenie do niego indywidualnych „Polaków z kraju i zagranicy” – całkowicie przemilczano istnienie Rządu RP na emigracji jako podmiotu prawa międzynarodowego. Rząd RP na uchodźstwie oświadczył w konsekwencji:
Oświadczenie to zostało zignorowane – protest miał charakter symboliczny. W tych warunkach 21 lutego 1945 Rada Jedności Narodowej, czyli parlament Polski Podziemnej, postanowiła uznać ustalenia z Jałty, mimo że jej zdaniem "warunki oznaczają dla Polski nowe, niezmiernie ciężkie i krzywdzące ofiary". Ostatnią nadzieją dla polskich ugrupowań niepodległościowych stało się ich wejście do deklarowanego w Jałcie rządu „jedności narodowej”, aby nie zdominowali go komuniści podporządkowani Stalinowi. 28 marca 1945 zaproszeni przez sowieckiego płk. Pimienowa (deklarującego się jako pełnomocnik marszałka Żukowa) na rozmowy o współpracy przedstawiciele Polskiego Państwa Podziemnego z Delegatem Rządu na Kraj Janem Stanisławem Jankowskim, komendantem głównym Armii Krajowej Leopoldem Okulickim, przewodniczącym RJN Kazimierzem Pużakiem i całym składem Krajowej Rady Ministrów, których nazwiska zostały uprzednio przekazane przez Brytyjczyków Stalinowi (jako tożsamość potencjalnych partnerów negocjacyjnych – „Polaków z kraju” – dla realizacji postanowień jałtańskich), zostali po przybyciu na umówione miejsce rozmów w Pruszkowie aresztowani przez NKWD i wywiezieni samolotem na moskiewską Łubiankę. Operacją kierował Iwan Sierow.
Do końca wojny (8 maja 1945) Rząd Tymczasowy ustanowił swoją administrację na całym powojennym terytorium Polski z wyjątkiem Szczecina, pozostającego pod bezpośrednią wojskową administracją sowiecką do zakończenia konferencji w Poczdamie w lipcu 1945.
Rząd Tymczasowy nie uczestniczył (w braku uznania międzynarodowego) w konferencji w San Francisco, konstytuującej ONZ.
21 kwietnia w Moskwie podpisano "Układ o przyjaźni, pomocy wzajemnej i współpracy powojennej między Związkiem Socjalistycznych Republik Radzieckich i Rzecząpospolitą Polską", mimo upoważnienia do ratyfikacji udzielonego przez KRN 5 maja 1945 r. został ratyfikowany przez Bieruta dopiero 19 września.
28 czerwca 1945, po konferencji w Moskwie z udziałem Stanisława Mikołajczyka, RTRP przekształcił się w Tymczasowy Rząd Jedności Narodowej (TRJN) poprzez wprowadzenie do niego pięciu ministrów związanych z Mikołajczykiem (który sam został wicepremierem i ministrem rolnictwa), którzy objęli drugorzędne resorty. Równolegle do konferencji w Moskwie toczył się pokazowy proces szesnastu aresztowanych pod pretekstem rokowań dla wykonania postanowień jałtańskich przywódców Polskiego Państwa Podziemnego.

</doc>
<doc id="136287" url="https://pl.wikipedia.org/wiki?curid=136287" title="Ruch 26 Lipca">
Ruch 26 Lipca

Ruch 26 Lipca (hiszp. "Movimiento 26"; w skrócie "M-26") – kubański ruch rewolucyjny kierowany przez Fidela Castro.
Historia.
Ruch formalnie założony został w 1955 roku, gdy Fidel Castro udał się do Meksyku celem utworzenia tam oddziałów partyzanckich. Nazwa ugrupowania upamiętniała atak na koszary armii w Santiago de Cuba z 26 lipca 1953 roku. Podczas pobytu Castro w Meksyku za działalność sabotażową i działalność polityczną ruchu na wyspie odpowiadali Enrique Oltuski i Frank País Armando Hart. Program ruchu zakładał dystrybucję ziemi chłopom, nacjonalizację sektora usług publicznych, industrializację, wprowadzenie powszechnej edukacji i przeprowadzenie uczciwych wyborów. Na początku 1957 roku Castro i wierni mu partyzanci przedostali się na wyspę i rozpoczęli rewolucję prowadzoną z gór Sierra Maestra. Jednocześnie powstały komórki organizacji w miastach. W 1959 roku objął władzę w kraju. W 1961 roku wszedł w skład partii Zjednoczone Organizacje Rewolucyjne.
Pod względem ideologicznym odwoływał się do radykalnie nacjonalistycznej ideologii José Martí.

</doc>
<doc id="136290" url="https://pl.wikipedia.org/wiki?curid=136290" title="Europa Universalis (seria)">
Europa Universalis (seria)

Europa Universalis – seria gier strategicznych wyprodukowanych przez szwedzką firmę Paradox Interactive. Obszar działania gier z cyklu obejmuje cały świat. Gracz kontroluje całe państwo, w tym armię, dyplomację, handel i gospodarkę.
Seria ma duże walory edukacyjne, ze względu na dbałość twórców o odwzorowanie historycznych realiów. Występują w niej wydarzenia oraz autentyczni historyczni władcy państw, politycy, wojskowi i odkrywcy, uzupełniani przez zdarzenia losowe i postacie fikcyjne, zaś podczas rozgrywki możliwa jest całkowita zmiana biegu historii.
Gry z serii "Europa Universalis".
Na polskim rynku jako "" sprzedawana była pierwsza część serii "Crusader Kings". Do serii zalicza się także gra "For the Glory" stanowiąca rozwinięcie "Europy Universalis II", niebędąca jednak produkcją firmy Paradox Interactive.

</doc>
<doc id="136291" url="https://pl.wikipedia.org/wiki?curid=136291" title="Świątynia w Uppsali">
Świątynia w Uppsali

Świątynia w Uppsali − świątynia pogańska w Gamla Uppsala (Starej Uppsali), w pobliżu współczesnego miasta Uppsala w Szwecji. W czasach przedchrześcijańskich czczono w niej bogów nordyckich.
Informacje o świątyni są bardzo ubogie, jednak jest ona wymieniana w sagach nordyckich, w Gesta Danorum, a także była opisywana przez Adama z Bremy. Ze świątynią związana jest istotna kontrowersja dotycząca jej lokalizacji (o ile przyjmiemy już, że stanowiła ona budynek). Niektórzy wierzą, iż była ona mylona z dworem królów szwedzkich, umiejscawianym kilkadziesiąt metrów na północ od obecnego kościoła. Kościoły jednak zwykle budowano na ruinach wcześniejszych pogańskich świątyń, a w czasie wykopalisk pod kościołem odkryto resztki jednej lub kilku dużych drewnianych budowli.
Snorri Sturluson napisał, że świątynia została wybudowana przez boga Frejra, który w zamierzchłych czasach rezydował w Uppsali. Snorri i Saxo Gramatyk twierdzili, że to właśnie Frejr zaczął czynić tutaj ofiary z ludzi. Sagi nordyckie, Saxo Gramatyk i Adam z Bremy opisują ofiary w Uppsali jako popularne święta przyciągające ludzi z całej Szwecji. Wszystkie źródła zaś podają, że w miejscu tym składano bogom nordyckim ofiary z ludzi.
Świątynia w Uppsali została najprawdopodobniej zniszczona przez króla Ingolda I w roku 1087 w trakcie ostatniej bitwy między poganami a chrześcijanami.
W roku 2000 w Gamla Uppsala szwedzki kapłan Asatrú dokonał pierwszej od ponad 900 lat ofiary blót.
Heimskringla.
Snorri Sturluson podaje, że Świątynia została zbudowana przez boga Frejra, który osiedlił się w Uppsali:
Snorri podaje również, że w Świątyni dokonywano ofiar z ludzi:
Opisuje on również, że na ofiary w świątyni gromadziło się wiele osób:
Jak podaje Snorri główny blót w Świątyni w Uppsali odbywał się w lutym, kiedy to dokonywano ofiar za pokój i zwycięstwa królów. Po nim odbywał się "Ting wszystkich Szwedów" oraz wielki targ, organizowany także po chrystianizacji Szwecji. Wykonywano też Disablót, aby dowiedzieć się, jak obfite będą następne zbiory.
Gesta Danorum.
Podobnie jak Snorri, Saxo pisał, że było to miejsce, w którym Frejr zapoczątkował składanie ofiar z ludzi:
Saxo pisze też, że w miejscu tym zbierali się ludzie dla rozrywki:
Relacja Adama z Bremy.
Adam z Bremy pisał, że Szwedzi mieli słynną świątynię o nazwie "Ubsola", w pobliżu której znajdowało się duże drzewo z szerokimi konarami. Było ono zawsze zielone, w zimie i w lecie, i nikt nie wiedział, jakiego było gatunku. Była tam też studnia, przy której dokonywano ofiar i zanurzano żyjącego człowieka – gdy znikał, oznaczało to, że bogowie odpowiedzą na modlitwy. Było to niedaleko od miast Sigtuna i Birka.
Wokół szczytów świątyni wisiał złoty łańcuch, którego błyszczenie przybywający mogli widzieć z bardzo daleka. Stała ona na płaskim placu otoczona kopcami jak teatr. Wewnątrz świątyni bogato udekorowanej złotem znajdowały się trzy posągi bogów. Najważniejszy z nich Thor siedział w środku na tronie, a obok niego stali bogowie Odyn (Adam używał nazwy "Wotan") oraz Frejr (Adam używał nazwy "Fricco").
Thorowi przypisywano władzę nad powietrzem, grzmotami, błyskawicami, wiatrami, deszczem, dobrą pogodą i urodzajem. Odyn, co oznacza gwałtowny, przynosił wojnę i dawał siły przeciwko wrogom. Frejr, który obdarzał pokojem i przyjemnością był przedstawiony w postaci posągu z ogromnym fallusem. Posąg Odyna był uzbrojony, więc Adam porównywał go do Marsa, zaś Thor był porównywany z Jupiterem. Ludzie składali też hołd bohaterom, którzy zostani wyniesieni do rangi boskiej tak jak król Eryk, o którym jest mowa w Vita Ansgari.
Bogom służyli przeznaczeni im kapłani, a gdy groziła plaga lub nieurodzaj, składali ofiary Thorowi, zaś gdy miała być wojna – Odynowi, wreszcie przy zawieraniu małżeństw – Frejrowi.
Istniała tradycja odbywania co dziewięć lat w porze wiosennej równonocy wielkiej uroczystości, w której obowiązkowo musieli brać udział wszyscy Szwedzi. Nie tak dawno temu, król chrześcijański o imieniu "Anund" (Anund Gårdske) odmówił składania ofiary i ze względu na wiarę opuścił miejsce uroczystości.
Wszyscy królowie i zwykli ludzie przynosili do Uppsali dary i nawet chrześcijanie musieli przez uczestnictwo wypraszać tam łaski bogów, co Adam uważał za nieszczęście. Odbywały się tam uroczystości i oraz składanie darów ofiarnych trwające przez dziewięć dni. Każdego dnia poświęcany był człowiek i zwierzęta tak, że po dziewięciu dniach było złożone siedemdziesiąt dwie ofiary z ludzi i zwierząt.
W ofierze składano dziewięć głów męskich przedstawicieli każdego ofiarnego gatunku. Do gatunków tych należały psy, konie oraz ludzie (pozostałe gatunki to prawdopodobnie barany, koguty, świnie, kozły i byki). Ciała były wieszane na drzewach otaczającego świątynie świętego gaju. Każde drzewo w gaju było poświęcone przez wzgląd na śmierć i rozkład wiszących na nim resztek.
Pewien 72-letni chrześcijanin widział zwisające z konarów resztki ciał i podał, że w miejscu tym śpiewano wiele uwłaczających pieśni. Adam uważał, że najlepiej nie podawać szczegółów ich treści.
Zniszczenie.
Olof Skötkonung po swoim chrzcie chciał doprowadzić do zniszczenia Świątyni, jednak stało się to prawdopodobnie dopiero za króla Ingolda I w roku 1087 w trakcie bitwy między poganami a chrześcijanami.
Na miejscu Świątyni postawiono nową katedrę arcybiskupów Szwecji (w trakcie prac wykopaliskowych pod obecnym kościołem znaleziono resztki wielu konstrukcji drewnianych).
Na obszarze tym znajduje się też duże cmentarzysko, na którym znajdowało się 2000-3000 kopców grobowych oraz pozostałości siedzib królów szwedzkich (było to centrum Uppsala öd). W pobliżu znajduje się muzeum oraz restauracja, w której zwiedzający mogą napić się miodu z rogów.

</doc>
<doc id="136294" url="https://pl.wikipedia.org/wiki?curid=136294" title="Jerzy Pniewski">
Jerzy Pniewski

Jerzy Pniewski (ur. 1 czerwca 1913 w Płocku, zm. 16 czerwca 1989 w Warszawie) – profesor Uniwersytetu Warszawskiego (od 1954). Fizyk eksperymentator w dziedzinie fizyki jądra atomowego i cząstek elementarnych. Współodkrywca (wraz z Marianem Danyszem) pierwszego hiperjądra (1952) i stanów izomerycznych hiperjąder (1962). W 1965 nominowany do nagrody Nobla w dziedzinie fizyki.
Życiorys.
Syn matematyka Henryka Pniewskiego. Dyrektor Instytutu Fizyki Doświadczalnej UW (1953–1958 i 1962–1975), a potem dziekan Wydziału Fizyki UW (1975–1981). Od 1958 kierownik Warszawskiego Oddziału Zakładu Fizyki Wielkich Energii Instytutu Badań Jądrowych, a od początku lat 60. kierownik Katedry Fizyki Cząstek Elementarnych.
Na XXXV Zjeździe Fizyków Polskich w Białymstoku Andrzej Kajetan Wróblewski (Instytut Fizyki Doświadczalnej UW) przedstawił referat nt. „Fizyka w Polsce wczoraj, dziś i jutro” – krótką charakterystykę fizyki w Polsce XX w. Zaprezentował wskaźniki bibliometryczne, liczby dotyczące stopni i tytułów naukowych oraz liczby studentów fizyki. W podsumowaniu ocenił wkład Polaków do światowej fizyki XX w., wyodrębniając przede wszystkim – poza Marią Skłodowską-Curie (która w światowych zestawieniach jest wymieniana jako obywatelka francuska) – czterech fizyków, którzy dokonali odkryć na miarę Nagrody Nobla: Mariana Smoluchowskiego, Mariana Danysza, Jerzego Pniewskiego i Karola Olszewskiego.
Wyróżnienia.
Członek Polskiej Akademii Nauk (korespondent 1964, rzeczywisty 1971). Był doktorem "honoris causa" uniwersytetów w Lyonie i Heidelbergu oraz członkiem Heidelberskiej Akademii Nauk, a także członkiem honorowym Towarzystwa Naukowego Płockiego. W 1967 otrzymał Nagrodę „Problemów” za osiągnięcia w dziedzinie popularyzowania nauki.
Został odznaczony Krzyżem Kawalerskim (1954) i Komandorskim Orderu Odrodzenia Polski (1974).
Został pochowany na Cmentarzu Powązkowskim w Warszawie (kwatera 294-5-12).

</doc>
<doc id="136297" url="https://pl.wikipedia.org/wiki?curid=136297" title="Okół (Kraków)">
Okół (Kraków)

Okół − istniejąca w średniowieczu osada (przez pewien czas zapewne miasto) położona na terenie południowej części dzisiejszego Starego Miasta w Krakowie.
Pierwotnie Okół stanowił podgrodzie grodu wawelskiego. Ukształtował się przy osi dzisiejszej ulicy Grodzkiej, a właściwie wokół placu targowego położonego przy kościele św. Andrzeja. Północna granica przebiegała w rejonie dzisiejszej ulicy Poselskiej, a pozostałe pokrywały się mniej więcej z późniejszym przebiegiem murów obronnych Krakowa.
Po lokacji Krakowa w 1257 Okół jako część Krakowa był pomostem łączącym go z Wawelem, po tym gdy około połowy XIV w. został włączony do Krakowa. Wg części badaczy w latach 1321-1335 Okół mógł posiadać prawa miejskie (np. wzmianka z 1338 o "Nova Civitas in Okol"), jako lokowany przez Władysława Łokietka niedługo po 1312 roku, gdy stłumiono bunt wójta Alberta. Budynek Collegium Juridicum miał pełnić pierwotnie funkcję domu kupieckiego lub ratusza Okołu. Jednak wg części naukowców Okół nigdy nie był odrębnym miastem i już od 1310 roku był częścią Krakowa.
Dawny Okół stanowi południową część Starego Miasta w Krakowie. Główną osią komunikacyjną jest ulica Grodzka, równolegle zaś do niej biegnie ulica Kanonicza. Jest tam szereg zabytkowych budynków, w tym kościoły św. Andrzeja, św. Idziego i św. Piotra i Pawła, budynek Collegium Iuridicum UJ oraz liczne kamienice i pałace ul. Kanoniczej. Centralnym punktem jest plac św. Marii Magdaleny powstały na miejscu zburzonego kościoła pod jej wezwaniem. Od wschodu i zachodu dzielnicę otaczają Planty.

</doc>
<doc id="136299" url="https://pl.wikipedia.org/wiki?curid=136299" title="Interferometria">
Interferometria

Interferometria – technika wykorzystująca zjawisko interferencji fal elektromagnetycznych (światła, fal radiowych) do pomiarów, np. długości fali, pomiarów kątowych gwiazd, kontroli jakości elementów i układów optycznych.
Interferometria znajduje też zastosowanie w mechanice eksperymentalnej (interferometria moiré, holografia, czy interferometria plamkowa). Techniki te wykorzystuje się zasadniczo do pomiarów pola przemieszczeń i kształtu obiektów, choć dzięki informacjom uzyskanym z pomiarów pola przemieszczeń można, za pomocą numerycznego różniczkowania, w łatwy sposób wyznaczyć odkształcenia badanego obiektu.
Pierwszym etapem każdej z powyższych metod jest oświetlenie powierzchni badanego obiektu wiązką fali nośnej. Fala nośna jest znanym sygnałem, który zostanie zmodyfikowany na skutek zmian powierzchni obiektu. W przypadku interferometrii holograficznej uzyskany, charakterystyczny rozkład prążkowy jest wynikiem interferencji fali nośnej odbitej od zmienionego, na przykład zdeformowanego, obiektu z falą odbitą od obiektu pierwotnego, przy czym jako fale nośną stosuje się spójne, monochromatyczne światło laserowe. Prążki zwane są często liniami izoteicznymi (ang. "isoteic lines") lub liniami stałego przemieszczenia, ponieważ każdy prążek znajduje się nad tymi punktami obiektu, które przemieściły się o tę samą wielkość.
Obecnie interferometria optyczna (fal elektromagnetycznych w zakresie widzialnym) wykorzystywana jest także do uzyskiwania obrazów obiektów astronomicznych o wyjątkowo dużej rozdzielczości.

</doc>
<doc id="136301" url="https://pl.wikipedia.org/wiki?curid=136301" title="Interferometria międzykontynentalna">
Interferometria międzykontynentalna



</doc>
<doc id="136306" url="https://pl.wikipedia.org/wiki?curid=136306" title="Psychika">
Psychika

Psychika (gr. ψυχή, psyche – dusza) – «całokształt cech i procesów wewnętrznych człowieka, związanych z emocjami, intelektem, predyspozycjami i doświadczeniem życiowym» (źródło: Słownik języka polskiego pod red. W. Doroszewskiego). Zespół indywidualnych cech psychofizycznych tworzy osobowość.
Modele.
Nie istnieje jeden, powszechnie przyjęty model psychiki.

</doc>
<doc id="136307" url="https://pl.wikipedia.org/wiki?curid=136307" title="Kwadrant (instrument)">
Kwadrant (instrument)

Kwadrant – przyrząd stosowany w astronomii, nawigacji i artylerii.

</doc>
<doc id="136308" url="https://pl.wikipedia.org/wiki?curid=136308" title="Rada Jedności Narodowej">
Rada Jedności Narodowej

Rada Jedności Narodowej – reprezentacja polityczna Polskiego Państwa Podziemnego powstała z 8 stycznia na 9 stycznia 1944 w wyniku przekształcenia Krajowej Reprezentacji Politycznej, działała do 1 lipca 1945. Organ będący konspiracyjnym surogatem polskiego parlamentu.
Historia.
Rada Jedności Narodowej powstała w wyniku przekształcenia istniejącego wcześniej podobnego organu pod nazwą Krajowej Reprezentacji Politycznej, w skład którego wchodzili przedstawiciele czterech największych polskich partii politycznych, tworzących tzw. „grubą czwórkę”. Były to:
W myśl „Dekretu o tymczasowej organizacji władz na ziemiach Rzeczypospolitej” uchwalonego przez Radę Ministrów w dniu 30 lipca 1942 roku i podpisanego przez Prezydenta 1 września tego roku skład Rady Jedności Narodowej, jako organu doradczego i opiniodawczego Delegata Rządu miał być powołany uchwałą Rady Ministrów na wniosek Politycznego Komitetu Porozumiewawczego. Delegat Rządu Jan Jankowski i stronnictwa Krajowej Reprezentacji Politycznej nie czekając na odpowiednie decyzje Rządu zdecydowali o powołaniu RJN informując o tym Rząd 9 stycznia 1944 r. Taki tryb postępowania tłumaczył w depeszy do premiera Stanisława Mikołajczyka, iż wobec utworzenia przez komunistów Krajowej Rady Narodowej „zaszła konieczność powołania natychmiast RJN”. Faktycznie chodziło również o przejęcie inicjatywy politycznej przez Kraj o czym mówił na posiedzeniu Prezydium i Komisji Główne RJN Kazimierz Pużak stwierdzając „Jest (...) potrzebna nasza własna linia polityczna, a nie tylko kroczenie drogą narzuconą przez rząd w Londynie”.
Utworzenie RJN nie przyniosło spodziewanych rezultatów propagandowych. Szef Biura Informacji i Propagandy AK oceniał w marcu 1944 r.: „Tempo i sposób załatwienia tak palących spraw jak (...) utworzenie RJN jest wręcz kompromitujące i dyskwalifikujące autorów i reżyserów (...). Te spóźnione i połowiczne pociągnięcia (...) spadły do znaczenia jakiegoś bicia w dzwony dla ugaszenia pożaru. Są (...) blade i bez wyrazu”.
15 marca RJN ogłosiła deklarację programową "O co walczy naród polski?" (w odpowiedzi na odezwę PPR "O co walczymy?"), zawierającą program przebudowy społeczno-gospodarczej. Program ten spotkał się z gwałtowną krytyką ze strony wchodzącego w skład RJN Stronnictwa Narodowego, które zarzucało deklaracji radykalizm społeczny i chęć „wymalowania Polski od dołu do góry na czerwono”. Odmienne podejście do sprawy reform społeczno-gospodarczych, jak również stosunku powojennej Polski do mniejszości narodowych ze strony chadeków, ludowców i socjalistów oraz narodowców uwidoczniło wielkie różnice polityczne, które zawsze ich dzieliły. Były one tak silne, że w każdej chwili mogły doprowadzić do rozłamu w RJN, której członków łączył tylko taktyczny interes i obawa przed PPR.
Pod koniec maja 1944 r. Dowódca AK w meldunku do Londynu stwierdzał, iż „izolowanie” PPR od społeczeństwa i innych grup politycznych nie powiodło się; nie udało doprowadzić się do „konsolidacji wszystkich polskich grup politycznych” – anty – PPR w ramach RJN. w tym samym czasie Komenda główna AK donosiła „Radykalizm mas oraz nacisk Sowietów zwiększa atrakcyjność grup poza RJN”.
22 lutego 1945 r., zmuszona koniecznością przyjęła decyzje konferencji jałtańskiej w sprawie polskiej i jednocześnie wyraziła gotowość udziału w powołaniu Tymczasowego Rządu Jedności Narodowej.
W marcu 1945 r. część członków RJN została aresztowana przez NKWD i w czerwcu 1945 r. bezprawnie osądzona w procesie szesnastu w Moskwie. RJN została odbudowana w mniejszym składzie, a jej przewodniczący zmieniali się co miesiąc. Na posiedzeniu 3 maja 1945 ukonstytuowała się Komisja Główna RJN w składzie: Jan Matłachowski ze Stronnictwa Narodowego, Stanisław Wójcik ze Stronnictwa Ludowego, Józef Kwasiborski ze Stronnictwa Pracy i Zygmunt Zaremba z PPS. Piąte miejsce (zajmowane rotacyjnie) zarezerwowano dla przedstawiciela Zjednoczenia Demokratycznego albo „Ojczyzny” bądź „Racławic”.
Na kolejnym posiedzeniu 7 maja przedstawiciel Stronnictwa Ludowego Stanisław Wójcik, po oświadczeniu, że do czasu rekonstrukcji rządu w Londynie stronnictwo wstrzymuje swój udział w pracach Rady, opuścił posiedzenie. Postanowiono, że załatwiać sprawy bieżące będzie p.o. Delegata Rządu Stefan Korboński (Nowak), a na jego zastępców rekomendowano Franciszka Białasa z PPS i Józefa Kwasiborskiego ze Stronnictwa Pracy. Zażądano także, by rząd zatwierdził płk. Jana Rzepeckiego, delegata Sił Zbrojnych na Kraj, jako następcę gen. Okulickiego i zasugerowano, by ze względów prestiżowych awansowano Rzepeckiego do stopnia generała brygady.
17 maja 1945 Rada i p.o. Delegata Rządu Stefan Korboński wydali wspólną odezwę do Narodu Polskiego, w której głównie wyjaśnili, do czego zmierzają i czego się spodziewają władze podziemne. Odezwa stwierdzała między innymi: „...w przyszłości, w rezultacie pokojowych i przyjaznych stosunków, będzie można za zgodą Rosji Sowieckiej, w atmosferze wzajemnego zaufania podjąć na nowo próby chociażby częściowego naprawienia tych krzywd, jakie umowa w Jałcie wyrządziła Narodowi Polskiemu”. Odezwa wyrażała przekonanie, że zostanie utworzony Tymczasowy Rząd Jedności Narodowej w oparciu o prawdziwie demokratyczne stronnictwa i partie, a nie o samozwańców i despotów z Lublina „...na których spada odpowiedzialność za to, że ręka, która odtrąciła naszą przyjazną dłoń rozstrzeliwuje i kieruje na wygnanie najlepszych synów ojczyzny”. A dalej, że w utworzeniu tego rządu powinni wziąć bezwzględnie udział, podstępnie aresztowani w Pruszkowie, przywódcy podziemia, że należy przywrócić wolność słowa, prasy i stowarzyszeń oraz uchylić hitlerowski zakaz słuchania zachodniego radia. Odezwa apelowała do społeczeństwa o podjęcie konstruktywnej pracy przy odbudowie kraju, w przemyśle, handlu i rolnictwie z wyłączeniem pracy w administracji politycznej, propagandzie i służbie bezpieczeństwa. Apelowała do ludności, by nie dała się sprowokować i nie podejmowała zbrojnej walki.
Po utworzeniu Tymczasowego Rządu Jedności Narodowej RJN rozwiązała się i 1 lipca 1945 wystosowała "", w której zawarła przypomnienie celów wojennych Polski, politykę ZSRR wobec RP oraz "Testament Polski Walczącej".
Skład Rady Jedności Narodowej (marzec 1944).
W skład RJN, oprócz reprezentantów „grubej czwórki”, mieli w założeniu wejść także przedstawiciele mniejszych ugrupowań politycznych, duchowieństwa, ruchu spółdzielczego oraz mniejszości narodowych. Jednak miejsce zarezerwowane dla mniejszości do końca istnienia RJN pozostało nieobsadzone – wobec zagłady ludności żydowskiej oraz narastającej wrogości między Polakami a Ukraińcami, Białorusinami i Litwinami nie było żadnej reprezentatywnej dla mniejszości organizacji, która weszłaby w skład RJN.
Członkowie RJN.
Zmiany w składzie: Zygmunt Berezowski (SN) wyjechał do Londynu w kwietniu 1944; 12 czerwca 1944 zmarł Józef Milik (SN). W ich miejsce weszli w czerwcu Józef Hajdukiewicz „Ostachowski” (SN) i Mieczysław Jakubowski „Ozima” (SN).
Od 11 lipca 1944 w skład Rady weszli przedstawiciele Społecznej Organizacji Samoobrony:
RJN we wrześniu 1944.
W trakcie powstania warszawskiego 7 sierpnia zginął ksiądz Tadeusz Jachimowski, zaś 9 września zginął Józef Grudziński(wiceprzewodniczący RJN). Na jego miejsce powołano Kazimierza Bagińskiego „Biernacki”.
26 sierpnia 1944 zaprzysiężono nowych członków RJN: Józef Chaciński „Rawita” (SP), Jan Dusza „Tamski” (SL), Wacław Tułodziecki „Baltazar” (PPS).
We wrześniu ponownie wyłoniono skład Komisji Głównej RJN. Przewodniczący Kazimierz Pużak, wiceprzewodniczący Kazimierz Bagiński (SL), Aleksander Zwierzyński (SN), sekretarz – Franciszek Urbański (SP). Członek Komisji Eugeniusz Czarnowski (ZD).
RJN w 1945.
26 marca 1945 w Pruszkowie aresztowano: Kazimierza Pużaka, Kazimierza Kobylańskiego, Aleksandra Zwierzyńskiego, Zbigniewa Stypułkowskiego, Józefa Chacińskiego, Franciszka Urbańskiego, Eugeniusza Czarnowskiego, Stanisława Michałowskiego, Kazimierza Bagińskiego, Stanisława Mierzwę.
3 maja 1945 r. ukonstytuowała się nowa Komisja Główna RJN w skład której weszli: Stanisław Wójcik (SL), Jan Matłachowski (SN), Zygmunt Zaremba (PPS), Józef Kwasiborski (SP) i Stanisław Wójcik (SL). Przedstawiciel Stronnictwo Ludowe „Roch” opuścił RJN w dniu 7 maja 1945 r. W ostatnim posiedzeniu rady 1 lipca 1945 r. udział wzięli: Zygmunt Zaremba (PPS), Jan Matłachowski (SN), Zygmunt Kapitaniak (ZD).

</doc>
<doc id="136309" url="https://pl.wikipedia.org/wiki?curid=136309" title="Libracja">
Libracja

Libracja (od łacińskiego "libra" − waga, "librare" − kołysać się w równowadze) – powolne wahania, zazwyczaj bryły jednego ciała niebieskiego, obserwowanego z powierzchni innego, ale także − cykliczne wahania długości orbitalnej naturalnych satelitów planet oraz niektórych elementów ich orbit, powodowane rezonansami ich okresów obiegów (np. u kilku większych księżyców Saturna). W przypadku Księżyca termin ten określa pewien rodzaj ruchów globu księżycowego, oglądanych z Ziemi, a objawiających się drobnymi okresowymi przemieszczeniami szczegółów widocznych na tarczy Księżyca względem jej środka i brzegu. Librację Księżyca odkrył Galileusz w 1637 roku; niemal jednocześnie badał ją także Heweliusz. Wcześniej mógł ją obserwować William Gilbert Okres obrotu Księżyca wokół własnej osi jest zsynchronizowany z okresem obiegu dookoła Ziemi. Zatem zwraca się on do naszej planety zasadniczo cały czas tą samą stroną. Zjawisko libracji pozwala jednak oglądać z Ziemi wąski pas brzegowy drugiej strony Księżyca. Odpowiednio długo prowadzone obserwacje pozwalają zobaczyć około 59% jego powierzchni
Libracja w długości.
Na podstawie rozmiarów globu księżycowego i jego odległości od Ziemi można obliczyć, że w danej chwili widzimy niespełna połowę jego powierzchni (przeciętnie ok. 49,77%). Pobieżna nawet obserwacja szczegółów na tarczy Księżyca wystarcza, by stwierdzić, że Księżyc jest zwrócony ku nam stale tą samą stroną swojego globu. Wynika to z (rezonansowej) równości okresu obrotu Księżyca wokół jego osi i średniego okresu jego obiegu wokół Ziemi, zwanego miesiącem gwiazdowym (liczącym ok. 27,32 dni). Jednak prędkość kątowa obrotu Księżyca jest – w dużym przybliżeniu – stała, a prędkość kątowa jego ruchu orbitalnego podlega wyraźnym wahaniom okresowym, typowym dla ruchu po orbicie eliptycznej, modyfikowanej dodatkowo drobnymi zaburzeniami ze strony Słońca i planet (przede wszystkim Wenus i Jowisza). Warunki te powodują powstanie libracji w długości, której okres byłby równy miesiącowi gwiazdowemu, w przypadku stałej orientacji orbity Księżyca w przestrzeni. Orbita ta jednak obraca się powoli w swojej płaszczyźnie (ruch linii apsyd) "umykając" jak gdyby krążącemu po niej Księżycowi. Wskutek tego ów dociera do jej perygeum z systematycznym opóźnieniem. Powtarza się to w okresie miesiąca zwanego anomalistycznym (ok. 27,55 dni); jest on zatem okresem libracji w długości. Termin długość odnosi się tu do długości selenograficznej. Kartografia księżycowa posługuje się bowiem układem współrzędnych (długość i szerokość) selenograficznych, analogicznych do współrzędnych geograficznych, stosowanych w kartografii ziemskiej. Zerowy południk selenograficzny (odpowiednik ziemskiego południka Greenwich) połowi nam np. w pewnej chwili tarczę Księżyca, przebiegając dokładnie przez jej środek, a kiedy indziej – wskutek libracji w długości – widnieje na lewo lub na prawo od środka tarczy. Amplituda (selenocentryczna) tych wychyleń wynosi prawie 7,9°. Geocentryczne wartości wszelkich efektów libracyjnych są ok. 220 razy mniejsze od ich wartości selenocentrycznych. W poprawnym opisie geocentrycznym określenia "na lewo" i "na prawo" należy zastąpić ogólniejszymi: " na wschód" i "na zachód". W opisie selenocentrycznym, na globie księżycowym, będą to kierunki akurat przeciwne.
Libracja w szerokości.
Oprócz libracji w długości występuje libracja w szerokości. Jej przyczyną jest nieprostopadłość osi obrotu Księżyca do płaszczyzny jego orbity. Odchylenie od prostopadłości wynosi ok. 6,8° (na wartość tę składają się dwa kąty: pierwszy z nich tworzą osie Księżyca i ekliptyki, a drugi – oś ekliptyki z normalną do orbity Księżyca). Pod tym samym kątem jest nachylony równik Księżyca do płaszczyzny jego orbity i ten kąt jest amplitudą libracji w szerokości, dzięki której Księżyc, w odstępach półmiesięcznych, ukazuje obserwatorowi ziemskiemu, na przemian – raz swój biegun północny, a raz południowy. Jednak – koincydujące ze sobą – węzły równika księżycowego i orbity księżycowej cofają się powoli po ekliptyce (pełna "runda" trwa ok. 18,6 lat), więc sytuacja "nachyleniowa" powtarza się nieco częściej, niż po upływie miesiąca gwiazdowego, a mianowicie w odstępach tzw. miesiąca smoczego (ok. 27,21 dni) i ten jest średnim okresem libracji w szerokości. "Ekspresowe" tempo precesji osi Księżyca, której okres jest o ponad 3 rzędy wielkości krótszy od okresu precesji osi ziemskiej.
Efekt łączny.
Ponieważ obie libracje mają nieco różne okresy, więc – generalnie – oba ciągi charakterystycznych dla nich efektów libracyjnych będą się powtarzać (w przybliżeniu) w rytmie ich tzw. dudnienia, tzn. co 78 miesięcy anomalistycznych, równych 79 miesiącom smoczym, czyli co niespełna 6 lat (ok. 2149,5 dni = 5,886 lat). Materiał obserwacyjny zebrany w (co najmniej) takim okresie pozwala stwierdzić, że dzięki obydwu składowym libracji możemy widzieć z Ziemi łącznie – wprawdzie "na raty" – ale aż 59% powierzchni Księżyca. 
W rocznikach astronomicznych podaje się wartości obydwu składowych libracji. Są to współrzędne selenograficzne środka tarczy Księżyca "widzianej" ze środka Ziemi. Tak określonej libracji nadajemy przymiotnik "geocentryczna". Należy tu dodać, że cała tarcza Księżyca wykonuje na tle siatki niebieskiego układu równikowego pokaźne widome wahania wokół swego środka, podobne do wahań balansu w zegarku. Dlatego – oprócz współrzędnych selenograficznych środka tarczy Księżyca – podawany jest w tabelach rocznikowych również geocentryczny kąt pozycyjny osi obrotu Księżyca. Kąt ten jest odliczany wokół tarczy Księżyca od północnego punktu przecięcia się jej brzegu z kołem deklinacyjnym, przechodzącym przez środek tarczy, a kierunek liczenia jest przeciwny ruchowi wskazówek zegara. Ów kąt zmienia się okresowo w szerokim przedziale wartości, wynoszącym maksymalnie ok. 49,9°, a minimalnie ok. 43,7°. Oba te skrajne zakresy wahań występują na przemian co 9,3 lat, a powtarzają się co 18,6 lat, czyli w okresie obiegu ekliptyki przez węzły orbity Księżyca. Połowa różnicy amplitud tych ekstremalnych wahań [(24,95° - 21,85°): 2 = 1,55°] jest równa średniej wartości nachylenia równika księżycowego do ekliptyki. Główny udział w te wahania (ok. 23,45°) wnosi nachylenie równika niebieskiego do ekliptyki.
Libracja topocentryczna, notowana przez obserwatora naziemnego, uczestniczącego w ruchu obrotowym Ziemi, różni się od geocentrycznej. Odpowiednie poprawki współrzędnych selenograficznych środka widomej tarczy Księżyca wynikają z aktualnego położenia obserwatora względem środka Ziemi i Księżyca, a zależą także od aktualnej odległości Ziemia-Księżyc. Efekty te, traktowane łącznie, noszą nazwę libracji dziennej (albo dobowej), a ponieważ – z oczywistych geometrycznie względów – są powiązane ze zjawiskiem paralaksy Księżyca, nadaje się im niekiedy również miano libracji paralaktycznej. Jej łączna wartość nie przekracza wartości paralaksy poziomowej równikowej Księżyca, wynoszącej przeciętnie niespełna 1°.
Libracja fizyczna.
Niemal całość (ok. 99,5%) obserwowanych efektów libracyjnych wyjaśnia prosty model; sformułował go wstępnie (1693) Giovanni Domenico Cassini; uzupełnił i opublikował (1721) jego syn, Jacques Cassini a uściślali następnie – w ciągu kolejnych dwóch stuleci – ich następcy. Model ten jest dziś powszechnie znany pod nazwą trzech praw Cassiniego; brzmią one następująco: a) Księżyc obraca się ruchem jednostajnym wokół stałej w jego globie osi; b) nachylenie osi obrotu Księżyca do płaszczyzny jego orbity jest stałe; c) oś obrotu Księżyca, oś ekliptyki i oś (normalna) orbity Księżyca są współpłaszczyznowe, czyli węzeł wstępny orbity Księżyca koincyduje zawsze z węzłem zstępnym jego równika (i odwrotnie). 
Dominująca część obydwu składowych libracji, wyjaśniana tym modelem, nosi nazwę libracji optycznej (w długości i w szerokości). Jednak prawie idealnie kulisty glob księżycowy, wykazuje pewne różnice kierunkowe wartości momentu bezwładności, wynikające z wewnętrznego rozkładu masy. Okazuje się, że – w rozważaniach dynamicznych – bryłę Księżyca można traktować, w pierwszym przybliżeniu, jako trójosiową elipsoidę, podatną na działania momentów sił zewnętrznych, pochodzących głównie od Ziemi i od Słońca. Najdłuższa oś tej elipsoidy jest skierowana (średnio) ku Ziemi. Jej odchylenia od tego kierunku, powodowane libracją optyczną, skutkują pojawieniem się dodatkowych małych wahań wymuszonych przez momenty sił ze strony bryły Ziemi. Podobny mechanizm działa ze strony Słońca. Te małe wahania, zwane libracją fizyczną (lub dynamiczną) wnoszą swój przyczynek do obserwowanych efektów libracyjnych.
Libracja fizyczna wprowadza więc pewne "rozchwianie" idealnego modelu Cassiniego. A zatem: a) ruch obrotowy Księżyca nie jest ściśle jednostajny, a skutki owej niejednostajności zwiemy libracją fizyczną w długości; b) nachylenie osi obrotu Księżyca nie jest ściśle stałe, lecz istnieje libracja fizyczna w nachyleniu; c) księżycowe węzły orbity i równika nie są stale sztywno związane ze sobą, lecz czasem rozsuwają się nieco, a zjawisko to zwie się libracją fizyczną w węźle. Efekty b) i c) są składowymi nutacji osi Księżyca – analogicznymi do wahań nutacyjnych osi ziemskiej. Wszystkie trzy efekty przekładają się bezpośrednio na pewne znikome (o amplitudzie selenocentrycznej wynoszącej zaledwie ok. 0,04°) poprawki wartości libracji w długości i szerokości, otrzymanych z uwzględnienia tylko optycznych składowych libracji. Oprócz libracji fizycznej wymuszonej istnieją – drobniejsze od niej – efekty libracji fizycznej dowolnej (swobodnej), zarówno w długości selenograficznej jak i w orientacji chwilowej osi obrotu Księżyca w jego globie. Te drugie sygnalizują istnienie swobodnej nutacji osi Księżyca, analogicznej do – znanego w geodynamice – zjawiska ruchu biegunów geograficznych, zwanego czasem także perturbacją Eulera-Chandlera.

</doc>
<doc id="136310" url="https://pl.wikipedia.org/wiki?curid=136310" title="Magnetopauza">
Magnetopauza

Magnetopauza – powierzchnia ograniczająca magnetosferę planety (np. Ziemi), na której ciśnienie wiatru słonecznego równoważy ciśnienie pola magnetycznego planety.

</doc>
<doc id="136311" url="https://pl.wikipedia.org/wiki?curid=136311" title="NASDA">
NASDA



</doc>
<doc id="136313" url="https://pl.wikipedia.org/wiki?curid=136313" title="Perturbacja">
Perturbacja

Perturbacja – zakłócenie zgodnego z prawami Keplera ruchu ciał niebieskich, spowodowane głównie obecnością innych ciał, ale także oporem ośrodka oraz spłaszczeniem ciała centralnego.
Mechanika nieba wprowadza do równania ruchu masy poruszającej się w potencjale grawitacyjnym dodatkowy wyraz zawierający pochodną funkcji perturbacyjnej. Funkcja ta uwzględnia oddziaływania grawitacyjne od trzeciej masy.
Źródła perturbacji sztucznych satelitów Ziemi.
Niecentryczność pola grawitacyjnego:
Czynniki charakteru niegrawitacyjnego (niepotencjalne):
Rodzaje perturbacji sztucznych satelitów Ziemi.
Perturbacje wiekowe są proporcjonalne do czasu t (pierwszego rzędu lub tn wyższych rzędów).
Perturbacje okresowe:

</doc>
<doc id="136314" url="https://pl.wikipedia.org/wiki?curid=136314" title="Butch Buchholz">
Butch Buchholz

Butch Buchholz, właśc. Earl Henry Buchholz, Jr. (ur. 16 września 1940 w Saint Louis) – amerykański tenisista i działacz tenisowy, reprezentant w Pucharze Davisa.
Kariera tenisowa.
Buchholz 4–krotnie klasyfikowany w czołowej dziesiątce tenisistów USA, w 1960 notowany był jako nr 5. na świecie. W 1958 jako pierwszy zawodnik wygrał Wielkiego Szlema w kategorii juniorów. Był członkiem reprezentacji w Pucharze Davisa w latach 1959–1960, następnie grał w gronie profesjonalistów, zdobywając m.in. zawodowe mistrzostwo USA w 1962. W 1963 był współzałożycielem pierwszego stowarzyszenia tenisistów zawodowych.
Odgrywał znaczącą rolę w okresie łączenia się tenisa amatorskiego i zawodowego w końcu lat 60.; zaliczany był do grupy znanego działacza Lamara Hunta. Wkrótce zajął się pracą trenerską (prowadził m.in. Amerykanów w juniorskim Pucharze Davisa). Pełnił szereg funkcji w tenisie zawodowym, był dyrektorem wykonawczym Stowarzyszenia Tenisistów Zawodowych (ATP), komisarzem Drużynowego Pucharu Świata, dyrektorem kilku turniejów zawodowych, m.in. w Miami (dawniej w Key Biscayne). Doprowadził m.in. do przyznania organizacji turnieju zawodowego Buenos Aires, dbał o rozwój juniorskiego turnieju Orange Bowl (nieoficjalne mistrzostwa świata).
W 1992 wraz z Arthurem Ashem założył fundację Good Life Mentoring Program, wspierającą szkoły podstawowe i średnie w Miami. W 2005 jego nazwisko wpisano do Międzynarodowej Tenisowej Galerii Sławy, a wcześniej (w 1990) został uhonorowany miejscem w Hall of Fame Sportu w Saint Louis.

</doc>
<doc id="136315" url="https://pl.wikipedia.org/wiki?curid=136315" title="Polskie Towarzystwo Astronomiczne">
Polskie Towarzystwo Astronomiczne

Polskie Towarzystwo Astronomiczne (PTA) – stowarzyszenie naukowe, założone w 1923 roku, z siedzibą w Warszawie. Zrzesza astronomów zawodowych, członkiem stowarzyszenia może zostać osoba, która posiada dyplom ukończenia studiów astronomicznych, albo opublikowała co najmniej jedną pracę naukową z dziedziny astronomii.
Celem Polskiego Towarzystwa Astronomicznego jest popieranie rozwoju nauk astronomicznych, ich dydaktyki i popularyzacji w społeczeństwie. W tym celu m.in. prowadzi działalność wydawniczą, organizuje konferencje i konkursy. Co dwa lata w jednym z ośrodków astronomicznych organizowany jest zjazd Polskiego Towarzystwa Astronomicznego, który jest konferencją poświęconą naukowej i popularnonaukowej działalności polskich astronomów.
Polskie Towarzystwo Astronomiczne liczy prawie 280 członków, zatrudnionych przeważnie w instytutach naukowych. Od 2017 prezesem Towarzystwa jest prof. Marek Sarna. Towarzystwo wchodzi w skład Europejskiego Towarzystwa Astronomicznego.
Historia.
PTA powołano na zjeździe w Toruniu dnia 19 lutego 1923 roku, t.j. w 450 rocznicę urodzin Mikołaja Kopernika. Pierwszym prezesem został Tadeusz Banachiewicz, który był także jednym z inicjatorów powstania PTA. Od 1929 do 1956 roku towarzystwo wydawało czasopismo naukowe "Acta Astronomica", co później przekazano Komitetowi Astronomii Polskiej Akademii Nauk. Po II wojnie światowej towarzystwo reaktywowano w 1948 roku na zjeździe we Wrocławiu. Pięć lat później rozpoczęto wydawanie czasopisma naukowego "Postępy Astronomii" (z inicjatywy Stefana Piotrowskiego). W 1954 r. przeniesiono siedzibę stowarzyszenia z Wrocławia do Warszawy, a w roku następnym oficjalnie zarejestrowano stowarzyszenie. Dwa lata później Polska Akademia Nauk przejęła opiekę nad PTA wraz z obowiązkiem finansowania jego działalności. Od 1959 roku co dwa lata odbywa się ogólnopolski zjazd członków towarzystwa, na którym wręczane są nagrody PTA oraz wybierane władze. W 1970 roku zorganizowano wyjazd polskich astronomów na kongres Międzynarodowej Unii Astronomicznej w Brighton (Wielka Brytania). Ze względów finansowych astronomie popłyneli statkiem szkoleniowym M/Y Podhalanin i nocowali na jego pokładzie w czasie kongresu. Podróż do Brighton zajęła im tydzień. Towarzystwo zorganizowało wyprawę na Węgry w celu obserwacji całkowitego zaćmienia Słońca 11 sierpnia 1999 roku.
Działalność wydawnicza.
Polskie Towarzystwo Astronomiczne wydaje dwumiesięcznik „Urania – Postępy Astronomii” (współwydawcą jest także PTMA), które powstało z połączenia wydawanego przez PTA czasopisma "Postępy Astronomii" z czasopismem "Urania". Ponadto PTA jest jednym z wydawców miesięcznika popularnonaukowego „Delta” – razem z Polskim Towarzystwem Matematycznym, Polskim Towarzystwem Fizycznym i Polskim Towarzystwem Informatycznym.
W roku 1929 stowarzyszenie rozpoczęło wydawanie naukowego czasopisma "Acta Astronomica", które na początku XXI w. dalej się ukazuje, ale już nie pod auspicjami PTA.
Od 2013 roku wydawana jest seria "Proceedings of the Polish Astronomical Society", która zawiera materiały pokonferencyjne ze zjazdów PTA oraz konferencji współorganizowanych przez towarzystwo.
PTA wydaje także książki popularnonaukowe dotyczące astronomii, np.:
Przewidywania dotyczące zjawisk astronomicznych publikowane są w corocznych wydawnictwach pt. "Almanach Astronomiczny" redagowanych przez Tomasza Ściężora. Pierwszy dotyczył roku 2015.
W 2015 roku towarzystwo zostało koproducentem popularnonaukowego cyklu telewizyjnego "Astronarium" (wspólnie z TVP), dostępnego także na YouTube.
Nagrody, medale i wyróżnienia.
Polskie Towarzystwo Astronomiczne przyznaje następujące nagrody i wyróżnienia:
Władze.
Według strony PTA po II wojnie światowej jego prezesami byli:

</doc>
<doc id="136317" url="https://pl.wikipedia.org/wiki?curid=136317" title="Polskie Towarzystwo Miłośników Astronomii">
Polskie Towarzystwo Miłośników Astronomii

 
Polskie Towarzystwo Miłośników Astronomii (PTMA) – stowarzyszenie skupiające wszystkich zainteresowanych astronomią – astronomów oraz astronomów amatorów. Siedziba władz mieści się w Krakowie.
Towarzystwo jest patronem portalu internetowego Astronomia.pl. Wspólnie z PTA wydaje dwumiesięcznik „Urania - Postępy Astronomii”. Wydaje także serię wydawniczą Biblioteka Uranii.
Historia.
Stowarzyszenie zostało założone w 1921 roku w warszawskim gimnazjum Reja, przy ulicy Królewskiej. Początkowo siedziba mieściła się przy ulicy Widok 18 m.5, w prywatnym mieszkaniu J. Domańskiego, który był wówczas sekretarzem Towarzystwa (kamienica stoi tam do dziś). Przed 1939 rokiem oddział warszawski Towarzystwa dysponował dostrzegalnią na Chmielnej 88-90, gdzie obecnie znajduje się Muzeum Techniki NOT oraz czytelnią w lokalu Seminarium Matematycznego Uniwersytetu Warszawskiego, na pierwszym piętrze Pałacu Staszica. Z Towarzystwem współpracowało Obserwatorium Astronomiczne w gmachu przy Al. Ujazdowskich 6/8 (obecnie 4) oraz drukarnia na ulicy Dobrej 28.
Po zakończeniu II wojny światowej grupa naukowców (wśród nich był dr Norbert Ramer) reaktywowała na przełomie 1947/1948 Polskie Towarzystwo Miłośników Astronomii w Krakowie. Organem prasowym towarzystwa zostało czasopismo „Urania”. 
Na podstawie czasopisma "Urania", czerwiec 1922, nr 2.
Sekcje.
Towarzystwo dzieli się na 9 sekcji tematycznych:
Oddziały terenowe.
Oddziały terenowe PTMA znajdują się w następujących miejscowościach:

</doc>
<doc id="136318" url="https://pl.wikipedia.org/wiki?curid=136318" title="Światło wolumetryczne">
Światło wolumetryczne

Światło wolumetryczne – technika symulowania światła rozpraszanego na cząsteczkach znajdujących się w powietrzu (dym, mgła), stosowana w trójwymiarowej grafice komputerowej; cząsteczki wymieszane z powietrzem na scenie trójwymiarowej powodują:
W przypadku obrazów fotorealistycznych model oświetlenia wolumetrycznego uwzględnia wszystkie te parametry, może również brać pod uwagę asymetrię cząsteczek i, w zależności od kąta padania światła, modulować intensywność światła rozproszonego.
W grafice generowanej w czasie rzeczywistym, w związku z ograniczoną mocą obliczeniową sprzętu komputerowego, wystarcza uproszczenie, że rysowany jest wyłącznie snop światła.

</doc>
<doc id="136319" url="https://pl.wikipedia.org/wiki?curid=136319" title="Protoplaneta">
Protoplaneta

Protoplaneta – obiekt astronomiczny, będący wczesnym stadium rozwoju planety, który jeszcze nie zakończył zasadniczego wzrostu masy i rozmiarów. Takie ciała tworzą się w początkowym okresie formowania układu planetarnego i przekształcają w planety, bądź zatrzymują w rozwoju stając się dużymi planetoidami.
Nie jest to ściśle zdefiniowany termin. Obejmuje on obiekty o średnicach 100–10 000 km, dostatecznie duże, aby przyciągać ziarna materii i planetozymale siłą własnej grawitacji. Pod względem fizycznym obiekty te są zlepkami planetozymali, w których wnętrzu ciśnienie i temperatura są dość wysokie, aby nastąpiła dyferencjacja grawitacyjna i wykształcenie się warstw o różnym składzie i gęstości. Masywna planetoida (4) Westa jest uznawana za taką zdyferencjonowaną protoplanetę, która przetrwała do czasów obecnych, nie stając się częścią większej planety.
Planety-olbrzymy mogą formować się na dwa sposoby. Pierwszy scenariusz zakłada powstanie skalistego jądra; dostatecznie masywna protoplaneta zaczyna ściągać oprócz materii stałej także gaz z dysku protoplanetarnego. Gazowa protoplaneta jest w stanie otworzyć lukę w dysku, co zatrzymuje proces wzrostu masy. Drugi scenariusz zakłada powstanie niestabilności w mgławicy, z której w szybkim tempie rozwija się gazowa protoplaneta. Proces akrecji prowadzi do rozgrzania protoplanet, przez co świecą one silnie w podczerwieni. Kosmiczny Teleskop Jamesa Webba będzie mógł obserwować takie obiekty.

</doc>
<doc id="136320" url="https://pl.wikipedia.org/wiki?curid=136320" title="Wysocy Przedstawiciele Ligi Narodów w Wolnym Mieście Gdańsku">
Wysocy Przedstawiciele Ligi Narodów w Wolnym Mieście Gdańsku

Wysocy Komisarze Ligi Narodów w Gdańsku:

</doc>
<doc id="136323" url="https://pl.wikipedia.org/wiki?curid=136323" title="Wnętrze">
Wnętrze

Wnętrze – obudowana przestrzeń zamknięta znajdująca się wewnątrz budowli, służąca określonym potrzebom materialnym i kulturowym człowieka. 
Na pojęcie wnętrza architektonicznego, oprócz samego pomieszczenia, składa się również wystrój jego ścian, sklepienia, sufitu oraz wyposażenie w sprzęty ruchome.

</doc>
<doc id="136324" url="https://pl.wikipedia.org/wiki?curid=136324" title="Radiointerferometr">
Radiointerferometr

Radiointerferometr, interferometr radiowy – instrument astronomiczny do badania źródeł promieniowania radiowego, np. aktywnych jąder galaktyk, kwazarów; wykorzystuje zjawisko interferencji fal radiowych odbieranych przez co najmniej dwa radioteleskopy, z których sygnały są doprowadzane do wspólnego odbiornika; odznacza się dużą zdolnością rozdzielczą.
Obraz powstały w interferometrze jest transformatą Fouriera rozkładu jasności obiektu na niebie.
Celem uzyskania rozkładu jasności, czyli tzw. mapy jasności radiowej, uzyskane dane przetwarza się, wykonując odwrotną transformatę – za pomocą specjalistycznego oprogramowania.
W praktyce obserwacje z poszczególnych anten są rejestrowane osobno, a dopiero po skończonej sesji obserwacyjnej sygnały zarejestrowane są poddawane interferencji, szczególnie jeśli interferometr składa się z większej ilości anten. Dzięki temu uzyskuje się dane z wielu tzw. baz interferometru, co zwiększa dokładność uzyskanych wyników po opracowaniu.
Największy interferometr na świecie to Very Large Array. Ponieważ rozdzielczość uzyskanego obrazu jest tym lepsza, im większe bazy zostały użyte do obserwacji, często stosuje się obserwacje z radioteleskopów położonych nawet na różnych kontynentach, co się określa mianem interferometrii wielkobazowej. Należy dodać, że w tego typu obserwacjach dla uzyskania poprawnej interferencji sygnałów po obserwacji, niezbędna jest dokładna służba czasu.

</doc>
<doc id="136325" url="https://pl.wikipedia.org/wiki?curid=136325" title="Psychoakustyka">
Psychoakustyka

Psychoakustyka, akustyka psychologiczna – dziedzina nauki zajmująca się badaniem i opisywaniem związków zachodzących między falą dźwiękową docierającą do uszu słuchacza (bodźcem) a subiektywnie odczuwanym wrażeniem, które u niego wywołuje. Jest to nauka z pogranicza akustyki i psychologii. Działem akustyki zajmującym się psychoakustyką jest akustyka słuchu, natomiast działem psychologii jest psychologia poznawcza. Dziedzinami, do których stale odwołuje się psychoakustyka, są również anatomia, neuropsychologia oraz fizjologia.
Wprowadzenie.
Podstawowym zadaniem jakie stawia się przed psychoakustyką jest opisanie i wyjaśnienie różnych aspektów percepcji słuchowej na gruncie anatomii i fizjologii układu słuchowego. Dokładne zrozumienie procesu w jaki percypowane są dźwięki docierające do narządu słuchu nie jest zadaniem trywialnym. Dlatego też wiedza w tym względzie, pomimo prawie stu lat intensywnych badań, wciąż nie jest tak precyzyjna jak można sobie tego życzyć.
Znajomość własności układu słuchowego i zrozumienie jego pracy ma swoje implikacje w wielu dziedzinach nauki i techniki. Po pierwsze, pozwala na opracowanie układów korygujących ubytki słuchu u ludzi chorych. Dotyczy to zarówno względnie prostych układów aparatów słuchowych stosowanych u ludzi niedosłyszących jak również skomplikowanych implantów ślimakowych przeznaczonych dla osób niesłyszących w wyniku wrodzonego lub nabytego uszkodzenia ślimaka. Naukowcy mają również nadzieję, że rozwój psychoakustyki pozwoli w przyszłości na opracowanie implantu zastępującego cały peryferyjny układ słuchowy, dostarczający sygnały w odpowiedniej formie bezpośrednio do pnia mózgu (sztuczne ucho).
Po drugie, poznanie charakterystyk oraz ograniczeń układu słuchowego umożliwia opracowywanie nowych, lepszych urządzeń rejestrujących, transmitujących, przetwarzających i generujących fale dźwiękowe. Wiedza na temat lokalizacji dźwięku pozwoliła już między innymi na opracowanie układów stereo i kwadrofonii oraz systemów dźwięku dookólnego. Korzystają z tego biomimetycy. Znajomość zakresów słyszalności dźwięku pozwoliła na udoskonalenie między innymi takich urządzeń jak głośniki, słuchawki, mikrofony, wzmacniacze elektroakustyczne i magnetofony. Wreszcie, poznanie zasad rządzących maskowaniem dźwięków oraz progów słyszalności przyczyniło się do opracowania skutecznych metod kompresji stratnej sygnału, pozwalając na ponad dziesięciokrotne zmniejszenie objętości informacyjnej sygnału (przy nieznacznym ubytku jakości), doprowadzając między innymi do powstania tak popularnych kodeków dźwięku jak MPEG-1/2 Audio Layer-3 (nazywany MP3) czy ATRAC.
Po trzecie, wiedza o fizjologii i budowie ucha jest wykorzystywana w bionice i akustyce cybernetycznej dostarczając nowych koncepcji na temat budowy systemów automatycznego rozpoznawania mowy i mówców czy analizy sceny akustycznej przez automaty. Zastosowanie modeli układu słuchowego ma swoje zastosowanie przy opracowywaniu obiektywnych (czyli instrumentalnych) metod oceny i predykcji jakości transmisji, kodowania i rejestracji mowy i muzyki. Metody te stosowane są między innymi w telekomunikacji (np.: PSQM, PESQ, PEAQ, MBSD) oraz przy projektowaniu i ocenie sal kinowych, koncertowych, operowych, teatralnych i audytoryjnych (np. STI).
Wreszcie, po czwarte, badania psychoakustyczne mogą być postrzegane w kategoriach nieinwazyjnego badania zasad leżących u podstaw funkcjonowania układu słuchowego lub, idąc dalej, sposobu w jaki nasz umysł postrzega otoczenie i na tej podstawie buduje jego obraz – swoisty model rzeczywistości zjawiskowej. Warto mieć na uwadze, że właśnie badania z zakresu percepcji dźwięku stanowiły przyczynek do zaproponowanej przed II wojną światową w Niemczech i rozwijanej następnie po wojnie w Stanach Zjednoczonych teorii percepcji, która odróżnia się od innych, alternatywnych teorii psychologicznych – psychologii postaci.
Podstawowe zagadnienia.
Do podstawowych zagadnień psychoakustyki należą:

</doc>
<doc id="136328" url="https://pl.wikipedia.org/wiki?curid=136328" title="Daga">
Daga

Daga, deka – sztylet o długiej (40–60 cm), szerokiej u nasady i zwężającej się ku sztychowi głowni. Służyła do rozdzierania kolczugi przeciwnika lub do pchnięcia w miejsca nie osłonięte zbroją. Używany w Europie Zachodniej od wczesnego średniowiecza do XVII wieku. W Polsce mało popularny.

</doc>
<doc id="136330" url="https://pl.wikipedia.org/wiki?curid=136330" title="Song Xiuyan">
Song Xiuyan

Song Xiuyan (; ur. w październiku 1955) – chińska działaczka państwowa. 
Pochodzi z Liaoyang w prowincji Liaoning. Od 1978 roku członek Komunistycznej Partii Chin.
W 2004 roku została wicegubernatorem prowincji Qinghai, następnie w latach 2004-2005 pełniła funkcję p.o. gubernatora. Od 2005 do 2010 roku była gubernatorem tej prowincji, jako druga w historii Chińskiej Republiki Ludowej kobieta-gubernator (poprzednio w latach 80. Gu Xiulian była gubernatorem Jiangsu).
Od 2007 roku jest członkiem Komtietu Centralnego KPCh.

</doc>
<doc id="136332" url="https://pl.wikipedia.org/wiki?curid=136332" title="Atlas (rakieta nośna)">
Atlas (rakieta nośna)

Atlas – seria amerykańskich rakiet kosmicznych o średnicy 3,05 m (10 stóp lub 3,81 m (12,5 stóp) tylko Atlas V) konstruowanych przez firmę Lockheed Martin. Początkowo zaprojektowane jako międzykontynentalne pociski balistyczne, rodzina rakiet Atlas służy do dziś jako rakieta nośna dla ładunków cywilnych i wojskowych. Rakiety z tej serii służyły także do wynoszenia załogowych statków kosmicznych typu Mercury, oraz sond programów Pioneer, Mariner, Ranger, Surveyor i Lunar Orbiter, a także nowoczesnych sond takich jak MRO, LRO/LCROSS, Juno, New Horizons i Curiosity.

</doc>
<doc id="136333" url="https://pl.wikipedia.org/wiki?curid=136333" title="Prezydenci Volkstagu Wolnego Miasta Gdańska">
Prezydenci Volkstagu Wolnego Miasta Gdańska



</doc>
<doc id="136338" url="https://pl.wikipedia.org/wiki?curid=136338" title="Alban W. Phillips">
Alban W. Phillips

Alban William Phillips (1914–1975) – brytyjsko-nowozelandzki ekonomista. 
Życiorys.
Studiował nauki techniczne w Nowej Zelandii. W 1937 roku wyemigrował do Wielkiej Brytanii. W latach 1946–1949 studiował w London School of Economics (LSE) na wydziale socjologii. Od 1958 roku pracował w LSE jako profesor na wydziale statystyki. W 1969 roku wrócił do Nowej Zelandii i pracował na University of Auckland.
Jest autorem tzw. krzywej Phillipsa – hipotezy dotyczącej zależności pomiędzy inflacją a bezrobociem.

</doc>
<doc id="136344" url="https://pl.wikipedia.org/wiki?curid=136344" title="Równanie Sackura-Tetrodego">
Równanie Sackura-Tetrodego

Równanie Sackura-Tetrodego – równanie opisujące entropię jednoatomowego gazu doskonałego, sformułowane w latach 1911–1913 niezależnie przez Ottona Sackura i Hugona Tetrodego:
gdzie:
Po podzieleniu przez n otrzymamy entropię molową.
Z powyższego równania wynika, że zmiana entropii podczas rozprężania izotermicznego wynosi:
gdzie:

</doc>
<doc id="136346" url="https://pl.wikipedia.org/wiki?curid=136346" title="Songbird (album Evy Cassidy)">
Songbird (album Evy Cassidy)

Songbird − kompilacja nagrań amerykańskiej wokalistki Evy Cassidy z trzech poprzednich albumów wydana 19 maja 1998 roku (dwa lata po jej śmierci).
Album pozostawał praktycznie nieznany przez kilka następnych lat. Dopiero kiedy prezenter muzyczny Terry Wogan z BBC Radio 2 odkrył artystkę, rozpoczęła się fala zainteresowania płytą. W 2001 roku utwór "Fields of Gold" znalazł się na pierwszych miejscach brytyjskich list przebojów. Album zyskał dużą popularność w wielu krajach europejskich, a w USA uzyskał miano złotej płyty.
Sting, autor piosenki "Fields of Gold", wzruszył się do łez słuchając wersji zaśpiewanej przez Evę Cassidy .

</doc>
<doc id="136348" url="https://pl.wikipedia.org/wiki?curid=136348" title="Równanie van ’t Hoffa (stała równowagi)">
Równanie van ’t Hoffa (stała równowagi)

Równanie van ’t Hoffa – równanie zaproponowane przez Jacobusa van ’t Hoffa, będące wynikiem przekształcenia izotermy van ’t Hoffa. Wiąże ono temperaturową zmienność stałej równowagi formula_1 reakcji chemicznej z jej efektami energetycznymi (powinowactwem chemicznym, formula_2).
Jeżeli w reakcjach nie jest wykonywana praca nieobjętościowa miarą powinowactwa jest entalpia swobodna reakcji formula_3 lub energia swobodna reakcji formula_4, zależnie od warunków reakcji:
gdzie:
W zależności od warunków prowadzenia reakcji uproszczone równanie van’t Hoffa przyjmuje postać:
gdzie: formula_16 i formula_17 – standardowa entalpia i energia wewnętrzna reakcji (wyznaczone dla formula_18).

</doc>
<doc id="136350" url="https://pl.wikipedia.org/wiki?curid=136350" title="Izobara van ’t Hoffa">
Izobara van ’t Hoffa

Izobara van ’t Hoffa – jedna z postaci równania van ’t Hoffa, zaproponowanego przez Jacobusa van ’t Hoffa, wiążącego temperaturową zmienność stałej równowagi formula_1 reakcji chemicznej z jej energetycznymi efektami (powinowactwem chemicznym, formula_2). Równanie izobary dotyczy reakcji izobaryczno-izotermicznych formula_3 w których nie jest wykonywana praca (poza pracą zmiany objętości). Miarą powinowactwa takich reakcji jest entalpia swobodna reakcji formula_4:
gdzie:
Równanie izobary van’t Hoffa jest wyrażane jako:
gdzie:

</doc>
<doc id="136351" url="https://pl.wikipedia.org/wiki?curid=136351" title="Izochora van ’t Hoffa">
Izochora van ’t Hoffa

Izochora van ’t Hoffa – jedna z postaci równania van ’t Hoffa, zaproponowanego przez Jacobusa van ’t Hoffa, wiążącego temperaturową zmienność stałej równowagi formula_1 reakcji chemicznej z jej energetycznymi efektami (powinowactwem chemicznym, formula_2). Równanie izochory dotyczy reakcji izochoryczno-izotermicznych formula_3 w których nie jest wykonywana praca. Miarą powinowactwa takich reakcji jest energia swobodna reakcji formula_4:
gdzie:
Równanie izochory van ’t Hoffa jest wyrażane jako:
gdzie:

</doc>
<doc id="136352" url="https://pl.wikipedia.org/wiki?curid=136352" title="Time After Time">
Time After Time

Time After Time – kolekcja dwunastu, wcześniej nie publikowanych, utworów amerykańskiej wokalistki Evy Cassidy. Wydana 20 czerwca 2000 roku (cztery lata po jej śmierci). Album zawiera głównie nagrania studyjne, ale znajdują się na nim także cztery utwory nagrane na żywo.
Listy przebojów.
Album

</doc>
<doc id="136353" url="https://pl.wikipedia.org/wiki?curid=136353" title="Równanie Kohlrauscha">
Równanie Kohlrauscha

Równanie Kohlrauscha – równanie opisujące zależność przewodnictwa molowego mocnych elektrolitów w roztworze rozcieńczonym, sformułowane przez Friedricha Kohlrauscha (1840–1910) w XIX wieku na podstawie badań eksperymentalnych. Obecnie jest tłumaczone teoretycznie w ramach teorii Debye’a-Hückla-Onsagera.
Równanie ma postać:
gdzie:

</doc>
<doc id="136355" url="https://pl.wikipedia.org/wiki?curid=136355" title="Cykl Kondratiewa">
Cykl Kondratiewa

Cykle Kondratiewa – w ekonomii określenie długich cykli koniunkturalnych. Termin został stworzony przez Josepha Schumpetera od nazwiska ich odkrywcy Nikołaja Kondratiewa.
Opis.
W 1928 Kondratiew opublikował pracę pt. "Wielkie cykle koniunktury gospodarczej", w której analizował przebieg koniunktury w Anglii, w Niemczech, w Stanach Zjednoczonych i we Francji w latach 1780-1920. Analiza wykazała występowanie wielu regularności w procesach gospodarczych, które przybierają formę cyklu trwającego od 50 do 60 lat, z fazami wzrostu i spadku koniunktury.
Kondratiew przebadał 25 szeregów czasowych, analizując takie zmiany jak:
Badanie wyodrębniło 3 cykle o podobnej długości faz wzrostu i spadku. Kondratiew stwierdził, że wzrost gospodarczy wystąpił w latach:
natomiast spadek koniunktury w latach:
Długość fal mierzona między punktami szczytowymi wynosi 58-45, a między dolnymi 61-45 lat.
Datą przełomową między 3 a 4 cyklem jest rok 1945, kiedy zakończyła się faza spadku koniunktury, a zaczęła faza rozwoju, trwająca do początku lat 70. Ostatnie 25 lat XX w. to okres recesji gospodarczej.
Kondratiew uważał, że przyczynami długich cykli jest zużywanie się, zastępowanie i wzrost zasobu podstawowych dóbr kapitałowych infrastruktury (dróg kolejowych, kanałów). Produkcja tych dóbr wymaga dużych inwestycji oraz długiego czasu. Odtworzenie i modernizacja infrastruktury następuje pod wpływem postępu technicznego falami.

</doc>
<doc id="136357" url="https://pl.wikipedia.org/wiki?curid=136357" title="Nikołaj Kondratiew">
Nikołaj Kondratiew

Nikołaj Dmitrijewicz Kondratjew, ros. "Николай Дмитриевич Кондратьев" (ur. we wsi Gałujewska w guberni kostromskiej, zm. 17 września 1938 w miejscu egzekucji Kommunarka pod Moskwą) – rosyjski ekonomista, autor teorii długookresowych cykli koniunkturalnych, określanych od jego nazwiska cyklami Kondratiewa.
Życiorys.
Ukończył prawo na uniwersytecie w Sankt-Petersburgu. Działacz polityczny Partii Socjalistów-Rewolucjonistów. Był wiceministrem aprowizacji w Rządzie Tymczasowym Aleksandra Kiereńskiego. W listopadzie 1917 w demokratycznych wyborach do Konstytuanty wybrany deputowanym z okręgu Kostroma z listy Partii Socjalistów-Rewolucjonistów. 
W 1919 odsunął się z życia politycznego, wystąpił z partii i poświęcił pracy naukowej. W latach 1920–1926 był twórcą i jednocześnie dyrektorem Instytutu Badań Koniunktury. W 1920 aresztowany przez Czeka, ponownie w 1922 przez GPU. Był świadkiem w procesie pokazowym eserowców w 1922. Początkowo przeznaczony do deportacji z ZSRR wraz z innymi niebolszewickimi intelektualistami, decyzję uchylono. Był urzędnikiem Komisariatu Rolnictwa i Gospłanu. Aresztowany przez OGPU w 1930 i na zamkniętym procesie tzw. Chłopskiej Partii Pracy (ros. Трудовая крестьянская партия), który odbył się w 1931, skazany na osiem lat więzienia. „Chłopska Partia Pracy” podobnie jak bliźniacza „Partia Przemysłowa (Prompartia)” była mistyfikacją OGPU. Więziony w politizolatorze w suzdalskim Spaso-Jewfimiejewskim monasterze. 
W okresie wielkiego terroru, po 8 latach od aresztowania, skazany na śmierć i rozstrzelany.
Cykle Kondratiewa.
Na podstawie danych statystycznych dotyczących gospodarek Niemiec, Francji, Wielkiej Brytanii oraz Stanów Zjednoczonych ogłosił istnienie długich fal w ich rozwoju.
Pierwsza fala wystąpiła w latach 1790–1851 (wzrost do 1817, spadek do 1851), druga fala trwała od 1851 do 1896 (wzrost do 1875, spadek do 1896). Trzecia fala trwała od 1896 do 1928.
Na cykl Kondratiewa składa się 5 faz: ożywienie, szybki wzrost, dojrzałość, nasycenie i recesja.

</doc>
<doc id="136360" url="https://pl.wikipedia.org/wiki?curid=136360" title="Stanisław Bułak-Bałachowicz">
Stanisław Bułak-Bałachowicz

Stanisław Bułak-Bałachowicz (biał. Станіслаў Булак-Балаховіч, "Stanisłaŭ Bułak-Bałachovič", ros. Станислав Никодимович Булак-Балахович; ur. 10 lutego 1883 w Mejsztach, zm. 10 maja 1940 w Warszawie) – rosyjski, polski i białoruski wojskowy, oficer kawalerii Armii Imperium Rosyjskiego, generał major Białej Armii, dowódca ochotniczych oddziałów białoruskich walczących w składzie Wojska Polskiego II RP w 1920 i 1939 r. Brat Józefa Bułak-Bałachowicza.
Działalność.
Do wybuchu I wojny światowej pracował jako administrator w dobrach hr. Plater-Zyberka w pow. dziśnieńskim. W 1914 r. został zmobilizowany do armii rosyjskiej i wcielony do 2 Lejb-Ułańskiego Kurlandzkiego Pułku. Wkrótce odznaczył się w walkach koło Sochaczewa i Kowna. W 1915 r. został awansowany na stopień oficerski i trafił do oddziału podpułkownika Leonida Punina, gdzie został dowódcą szwadronu. Wojnę skończył jako rotmistrz sztabowy odznaczony trzema Krzyżami Św. Jerzego, orderami Św. Stanisława, Św. Anny, Św. Włodzimierza. Po rewolucji w Rosji przez krótki czas był w armii bolszewików, po czym wraz ze swoim 1 pułkiem łuskim przedarł się spod Pskowa do Estonii, gdzie walczył w różnych formacjach „białych” (wojna estońsko-bolszewicka), między innymi w armii gen. Judenicza. Szczególnie odznaczył się podczas nieudanej ofensywy białych na Piotrogród wiosną 1919 r., dowodząc korpusem, który zdobył na bolszewikach Gdow, a następnie razem z wojskami estońskimi gen. Laidonera Psków, za co w 1919 r. został awansowany na stopień generała majora.
Po zawarciu estońsko-sowieckiego traktatu pokojowego w marcu 1920 przeszedł z Estonii śmiałym rajdem przez pozycje bolszewików na stronę polską na czele oddziału ok. 800 ludzi (Rosjan, Białorusinów, Litwinów, Łotyszy, Estończyków i Polaków) pod Dyneburgiem. Po reorganizacji w Brześciu nad Bugiem w kwietniu 1920 r. jego grupa została podporządkowana dowódcy 3 Armii gen. Edwarda Śmigłego-Rydza. Oddział gen. Stanisława Bułak-Bałachowicza brał od czerwca 1920 r. udział w walkach na froncie polsko-bolszewickim na obszarze Polesia. W trakcie walk był zasilany wziętymi do niewoli czerwonoarmistami oraz dezerterami, dzięki czemu pomimo strat zwiększył swą liczebność do ok. 1800 żołnierzy piechoty i 800 kawalerzystów. Po odwrocie wojsk polskich, od 15 sierpnia 1920 r. „bałachowcy” wzięli udział w kontrofensywie znad Wieprza oraz w Bitwie Warszawskiej. Przemieszczając się w kierunku Włodawy, osiągnęli swój największy sukces militarny, zdobywając Pińsk 26 września, gdzie wzięli do niewoli 2400 bolszewickich jeńców, włączając w to sztab 4 armii.
Rozkazem Naczelnego Dowództwa Wojska Polskiego z 28 września 1920 wojska gen. Bułak-Bałachowicza zostały określone jako Ochotnicza Sprzymierzona Armia, uzyskując status odrębnej sojuszniczej armii. Generał nazwał ją Rosyjską Ludową Armią Ochotniczą (Russkaja Narodnaja Dobrowolczeskaja Armia, RNDA), która osiągnęła liczbę ok. 20 tys. żołnierzy. Mimo zawarcia rozejmu między Polską a stroną sowiecką w Rydze 12 października 1920 r., armia gen. Stanisława Bułak-Bałachowicza od 5 listopada 1920 r. podjęła samodzielne działania bojowe na obszarze Białorusi zajętym przez bolszewików, zdobywając 10 listopada Mozyrz. W Mozyrzu gen. Bułak-Bałachowicz ogłosił niepodległość Białorusi i powołał rząd Republiki Białoruskiej, lecz po kilku dniach i kontrofensywie oddziałów bolszewickich, jego armia została zmuszona do wycofania się do Polski. Gen. Stanisław Bułak-Bałachowicz przekroczył granicę Polski 28 listopada, w ślad za głównymi siłami swojej armii, która następnie została w Polsce internowana.
Armia ochotnicza dowodzona przez Stanisława Bułak-Bałachowicza, tzw. „bałachowcy”, była oskarżana o gwałty, bandytyzm i morderstwa na Żydach. W interpelacji poselskiej z 25 stycznia 1921 r. koło posłów żydowskich przytaczało przykłady osobistego mordowania Żydów przez generała i żądano postawienia go pod sądem. Podobną interpelację złożył 1 marca 1921 klub PPS. Bułak-Bałachowicz znany były z okrucieństwa także wobec pojmanych wrogów oraz wobec własnych podkomendnych.
Stanisław Bułak-Bałachowicz nie został przyjęty do Wojska Polskiego, wobec czego nie został zweryfikowany w stopniu generała brygady. Mimo tego przez całe dwudziestolecie międzywojenne występował w mundurze wyjściowym oficera Wojska Polskiego z oznakami stopnia generała brygady.
Po wojnie polsko-bolszewickiej gen. Bałachowicz osiadł w Warszawie, prowadząc działalność polityczną. Życie zawodowe związał z przemysłem drzewnym i firmą The Century European Timber Corporation. W latach trzydziestych XX wieku uczestniczył w hiszpańskiej wojnie domowej po stronie oddziałów gen. Francisco Franco. W czasie kampanii wrześniowej 1939 r. dowodził zorganizowanym przez siebie oddziałem ochotniczym. Jednostka ta walczyła w obronie Warszawy.
Stanisław Bułak-Bałachowicz zginął 10 maja 1940 r. podczas próby aresztowania przez Gestapo na ul. Paryskiej w Warszawie. Pochowany na cmentarzu Powązki Wojskowe w Warszawie (kwatera A15-8-12).
Rodzina.
Był synem Nikodema Michała i Józefy z Szafranów oraz wnukiem Sylwestra Bałachowicza i Michaliny Jasińskiej. Miał trzech braci i sześć sióstr. W młodości pracował jako administrator w majątku Platerów. Jego pierwsza żona zmarła w 1915 r. Drugą żoną była Hertha von Gerhart.
Jedyni spadkobiercy nazwiska to żyjący obecnie Maciej Bułak-Bałachowicz, Rafał Bułak-Bałachowicz, Ernest Bułak-Bałachowicz, obecnie najmłodszy z Bałachowiczów.

</doc>
<doc id="136361" url="https://pl.wikipedia.org/wiki?curid=136361" title="Równanie Nernsta-Einsteina">
Równanie Nernsta-Einsteina

Równanie Nernsta-Einsteina wiąże graniczną przewodność molową (zob. Równanie Kohlrauscha) ze współczynnikami dyfuzji jonów:
Równanie ma postać:
gdzie:
Na podstawie danych przewodności elektrolitów i równania Nernsta-Einsteina można wyznaczyć jonowe współczynniki dyfuzji formula_12

</doc>
<doc id="136362" url="https://pl.wikipedia.org/wiki?curid=136362" title="Madrasa">
Madrasa



</doc>
<doc id="136364" url="https://pl.wikipedia.org/wiki?curid=136364" title="Równanie Arrheniusa">
Równanie Arrheniusa

Równanie Arrheniusa – równanie, podane przez szwedzkiego chemika Svantego Arrheniusa, wyrażające zależność stałej szybkości reakcji od temperatury:
lub w postaci logarytmicznej:
gdzie:
Równanie Arrheniusa w postaci logarytmicznej ma dwie zmienne, formula_3 i formula_10 i można je zapisać w postaci formula_11 w której formula_12 i formula_13 są stałymi. Oznacza to, że między formula_14 a formula_15 zachodzi zależność liniowa. Dzięki temu, znając doświadczalne wartości stałych szybkości reakcji w kilku temperaturach, można łatwo wyznaczyć zarówno wartość stałej formula_16 jak i energię aktywacji danej reakcji. Nachylenie uzyskanej linii ma wartość formula_17 a punkt przecięcia linii z osią rzędnych ma wartość formula_18.
Równanie Arrheniusa dla procesów relaksacyjnych.
Równanie Arrheniusa opisywać może też procesy relaksacyjne drgań cząstek (np. atomów w cząsteczce) wzbudzonych termicznie. Ma ono wówczas postać:
gdzie:

</doc>
<doc id="136366" url="https://pl.wikipedia.org/wiki?curid=136366" title="Archibald Sayce">
Archibald Sayce

Archibald H. Sayce (ur. 25 września 1846, zm. 4 lutego 1933), historyk brytyjski, profesor asyrologii na uniwersytecie w Oxfordzie w latach 1891-1919.
Był pierwszym badaczem, który przetłumaczył teksty dotyczące astronomii zapisane pismem klinowym. W 1879 wyraził pogląd, że płaskorzeźby z Magnezji nad Meandrem i z Yazilikaya są wytworem jakiejś kultury, która istniała przed cywilizacją grecką. W 1882 podczas wykładu w londyńskim Towarzystwie Archeologii Biblijnej ogłosił, że Hetyci, zanim stali się plemieniem zależnym od władców Izraela, byli założycielami potężnego państwa hetyckiego. Sayce i William Wright zidentyfikowali ruiny w Boghazköy jako pozostałości po stolicy Hetytów Hattusa. W tym czasie Sayce odczytał kilka hieroglifów hetyckich. W późniejszym okresie swej działalności badawczej więcej czasu poświęcał egiptologii, m.in. badał stanowisko w El Kab.
Ważniejsze publikacje.
Był także autorem wielu haseł w IX, X i XI wydaniu Encyclopaedia Britannica.

</doc>
<doc id="136367" url="https://pl.wikipedia.org/wiki?curid=136367" title="Prawo Hessa">
Prawo Hessa

Prawo Hessa, zwane też prawem stałej sumy ciepeł, sformułowane w 1840 r. przez Germana Hessa mówi, że:
Oznacza to, że ciepło reakcji nie zależy od tego, czy produkty otrzymano z substratów bezpośrednio czy poprzez dowolne etapy pośrednie. Jeżeli w trakcie reakcji nie występuje praca użyteczna, wówczas ciepło przemiany będzie zależało jedynie od stanu początkowego i końcowego.
Prawo Hessa jest konsekwencją prawa zachowania energii w reakcjach chemicznych.
Prawo Hessa pozwala w pośredni sposób wyznaczyć wielkości termodynamiczne, których nie da się zmierzyć doświadczalnie, np. standardowych wartości ciepła tworzenia węglowodorów, na podstawie łatwych do zmierzenia ciepeł spalania.

</doc>
<doc id="136369" url="https://pl.wikipedia.org/wiki?curid=136369" title="Aliasing">
Aliasing



</doc>
<doc id="136370" url="https://pl.wikipedia.org/wiki?curid=136370" title="Powiat nowodworski">
Powiat nowodworski



</doc>
<doc id="136375" url="https://pl.wikipedia.org/wiki?curid=136375" title="Grand Prix">
Grand Prix

Grand Prix (z fr. "wielka nagroda", oficjalny skrót GP) – główna nagroda, pierwsze miejsce; pojęcie używane w odniesieniu do różnego rodzaju zawodów sportowych, festiwali, wystaw i w konkursów w wielu dziedzinach.

</doc>
<doc id="136378" url="https://pl.wikipedia.org/wiki?curid=136378" title="Pomnik Poległych Stoczniowców 1970">
Pomnik Poległych Stoczniowców 1970

Pomnik Poległych Stoczniowców 1970 – pomnik w postaci trzech krzyży z kotwicami, upamiętniający ofiary wydarzeń Grudnia 1970 i znajdujący się na placu Solidarności w Gdańsku, w pobliżu Bramy nr 2 Stoczni Gdańskiej, niedaleko miejsca, gdzie padli pierwsi czterej zabici (Kazimierz Stojecki, Jerzy Matelski, Andrzej Perzyński i Stefan Mosiewicz). Został odsłonięty 16 grudnia 1980.
Historia powstania pomnika.
W 1971 roku Henryk Lenarciak, ówczesny przewodniczący rady oddziałowej Związku Zawodowego Metalowców na Wydziale W-4, wysunął postulat budowy pomnika, który upamiętniałby stoczniowców poległych w grudniu 1970 roku. Realizacja tego zamierzenia możliwa jednak była dopiero po podpisaniu porozumień sierpniowych. W czasie strajków zbierano fundusze na cele jego budowy wśród strajkujących i mieszkańców Trójmiasta, pojawiali się także ofiarodawcy z innych stron kraju. Zawiązał się komitet budowy pomnika, na którego czele stanął wspomniany Henryk Lenarciak; jego zastępcą był Marek Adamczewski, a sekretarzem komitetu został Zygmunt Manderla.
Pierwotny projekt, autorstwa Bogdana Pietruszki z Biura Projektowo-Konstrukcyjnego Stoczni Gdańskiej im. Lenina, zatwierdzony przez Plenum Międzyzakładowego Komitetu Strajkowego 24 sierpnia 1980 roku, przewidywał, że monument składać się będzie z czterech krzyży, łączących się kotwicami i ramionami. Opracowania formy plastycznej pomnika podjął się bezpośrednio po podpisaniu porozumień trzyosobowy zespół, w którego skład weszli architekt i plastyk Wojciech Mokwiński, rzeźbiarka Maria Korpalska, artysta plastyk Giedymin Jabłoński. Zespół ten zaproponował trzy krzyże zamiast czterech, ze względu na lepszą bryłę i bardziej uniwersalną symbolikę. Konsultował i poparł ten pomysł ówczesny biskup diecezji gdańskiej Lech Kaczmarek. Zespół zaproponował także użyte finalnie materiały – stal kwasoodporną i brąz. Projekt w wersji tego zespołu zatwierdził (co było wymogiem ówczesnego prawa w Polsce) wiceminister kultury i sztuki, główny konserwator zabytków Wiktor Zin. 1 października 1980 roku komitet wybrał kolejną wersję projektu pomnika, zaproponowaną przez zespół, w skład którego wchodzili: Bogdan Pietruszka, Elżbieta Szczodrowska-Peplińska, Robert Pepliński (rzeźbiarze) i Wiesław Szyślak (architekt). Małą architekturę w otoczeniu pomnika zaprojektowali Wojciech Mokwiński i Jacek Krenz.
Władze próbowały odwlec budowę pomnika, m.in. proponując zorganizowanie szerokiego konkursu. Podjęto także próbę zmiany jego nazwy, tak by objął on również pamięć poległych milicjantów. Udało się temu zapobiec dzięki ostrym protestom Anny Walentynowicz, która obawiała się, że może to umożliwić manipulację prawdą historyczną i rozmycie odpowiedzialności za masakrę stoczniowców. Do końcowego zatwierdzenia lokalizacji i terminu rozpoczęcia budowy przyczyniły się także odważne działania całej grupy osób współpracujących z Komitetem Budowy Pomnika. Obalali oni przygotowywane wielokrotnie na zlecenie komunistycznych władz fałszywe materiały i dokumenty mające uniemożliwić realizację projektu. Pierwszy pal pod budowę wbito 17 września 1980 roku. Uroczystość wbudowania kamienia węgielnego odbyła się 6 grudnia 1980 roku. W budowie pomnika brało udział kilkanaście zakładów i instytucji. 16 grudnia 1980 roku, w dziesiątą rocznicę wydarzeń grudniowych, pomnik został odsłonięty, ceremonii towarzyszyło premierowe odtworzenie "Lacrimosy" Krzysztofa Pendereckiego, dzieła zamówionego specjalnie na tę okazję przez Lecha Wałęsę. Mimo kilkukrotnie ponawianych zaproszeń w uroczystości poświęcenia pomnika nie zdecydował się wziąć udziału Prymas Wyszyński. Uważał, iż nie może być tylko "prymasem stoczniowców".
Opis i dane techniczne.
Pomnik składa się z trzech krzyży, z których każdy waży 36 ton i mierzy 42 metry wysokości. Na każdym krzyżu zawieszona jest kotwica o wadze około 2 ton każda. W dolnej części monumentu przewidziano płaskorzeźby ze scenami z życia stoczniowców. Na pomniku został umieszczony cytat z psalmu 29, a także fragment wiersza "Który skrzywdziłeś" Czesława Miłosza. Krzyże wykonano z płyt ze stali chromoniklowej, kwasoodpornej, kotwice z płyt mosiężnych, a płaskorzeźby z brązu.

</doc>
<doc id="136379" url="https://pl.wikipedia.org/wiki?curid=136379" title="Guzik">
Guzik

Guzik – element ubioru służący do zapinania np. płaszcza, swetra czy spodni. Najczęściej w kształcie koła, wykonany z plastiku, metalu lub z innych tworzyw. Guziki zaczęto przyszywać do ubrań w XIII wieku. 
Alternatywą dla guzików są napy i spinki.
Słowem guzik określa się też różnego typu przyciski.
Historia.
Guziki i im podobne przedmioty wykorzystywane jako biżuteria znano już w czasach cywilizacji doliny Indusu (około 2800-2600 p.n.e.) jak również w epoce brązu w Chinach (2000-1500 p.n.e.) oraz starożytnym Rzymie.
Cywilizacja doliny Indusu używała guzików wykonanych z muszelek w celach dekoracyjnych, przybierały one kształty geometryczne i posiadały dziurki dzięki czemu mogły zostać przyczepiane do odzieży. Ian McNeil (1990) utrzymuje, że: "W rzeczywistości, pierwotnie guziki spełniały funkcję raczej ornamentalną niźli utrzymującą odzież. Najstarsze znane guziki znaleziono w Mohendżo-Daro w dolinie Indusu, wykonane są z muszelek i liczą ponad 5000 lat". Guziki służące do utrzymywania odzieży po raz pierwszy notuje się w Niemczech w XIII wieku. Niedługo potem zostały szeroko rozpowszechnione w całej średniowiecznej Europie.
Pierwsza wzmianka w literaturze pochodzi z XII wieku z poematu "La Chanson de Roland", gdzie guziki określono jako małe rzeczy bez wartości. W kolejnych wiekach, stały się cenionymi elementami dekoracyjnymi peleryn i szat możnych i królów. Do powszechnego użytku guziki weszły w połowie XVI wieku. Złote lata guzika to lata 1830-1850. Wówczas producenci brytyjscy i zagraniczni prześcigiwali się w wymyślaniu coraz to wykwintniejszych wzorów, podnoszeniu jakości oraz precyzji wykonania. Wzory były bardzo dobrze narysowane, a matryce pierwszorzędnie wykonane. Często guziki, typu Omega lub dwuwarstwowe typu Sanders, dodatkowo cyzelowano. W roku 1840 rozpoczęła się masowa produkcja guzików szklanych.
Kolekcjonerstwo.
Kolekcjonowanie różnego rodzaju guzików określamy słowem "filobutonistyka". 

</doc>
<doc id="136382" url="https://pl.wikipedia.org/wiki?curid=136382" title="Tenes">
Tenes

Tenes (Ts, ) – syntetyczny pierwiastek chemiczny, transuranowiec o liczbie atomowej 117. Po raz pierwszy zsyntetyzowano go w drugiej połowie 2009 roku w laboratorium w Dubnej w Rosji.
Badania.
W lipcu 2009 w Zjednoczonym Instytucie Badań Jądrowych w Rosji rozpoczęto eksperyment mający na celu uzyskanie pierwiastka 117 przez reakcję syntezy:
Berkel użyty w tym eksperymencie został wytworzony w amerykańskim Oak Ridge National Laboratory. Informacja o powodzeniu syntezy ukazała się w kwietniu 2010 w czasopiśmie "Physical Review Letters". Powstało sześć jąder dwóch izotopów pierwiastka 117, które uległy dalszym przemianom. Izotop rozpadał się przez długi szereg przemian α, prowadzący do jądra , które uległo spontanicznemu rozszczepieniu. Szereg rozpadów nuklidu był dwukrotnie krótszy. Przy okazji wytworzonych zostało 11 nieznanych dotąd izotopów kilku innych pierwiastków superciężkich, bogatych w neutrony.
W 2012 zespołowi z Dubnej udało się powtórzyć eksperyment, co jest warunkiem koniecznym dla uznania odkrycia przez IUPAC. Niezależne potwierdzenie wyników tego eksperymentu przyniosły badania międzynarodowego zespołu w Instytucie Badań Ciężkich Jonów w Darmstadt, który zsyntetyzował kilka kolejnych jąder tego pierwiastka.
Nazwa.
Przed zatwierdzeniem nazwy tego pierwiastka stosowano nazwę systematyczną wynikającą z liczby atomowej – ununseptium.
W 2016 fani Terry’ego Pratchetta zwrócili się do Międzynarodowej Unii Chemii Czystej i Stosowanej o nazwę dla tego pierwiastka brzmiącą "octarine", z proponowanym symbolem "Oc".
8 czerwca 2016 IUPAC zarekomendowała dla ununseptium nazwę "" (Ts). Została ona zaproponowana zgodnie z tradycją upamiętniania miejsca lub regionu geograficznego, gdzie dokonano odkrycia – w tym przypadku uhonorowano stan Tennessee, gdzie znajduje się Oak Ridge National Laboratory. 28 listopada 2016 IUPAC zatwierdziła tę nazwę. Według wstępnej opinii Komisji Terminologii Chemicznej Polskiego Towarzystwa Chemicznego nazwą tego pierwiastka w języku polskim jest tenes.

</doc>
<doc id="136383" url="https://pl.wikipedia.org/wiki?curid=136383" title="Mindfunk">
Mindfunk

Mindfunk – amerykański zespół rockowy, założony w 1989 roku w New Jersey, początkowo występujący pod nazwą Mind Fuck. Twórczość zespołu ocierała się o różne gatunki: funk metal, stoner metal, psychodeliczny rock lub grunge, jednak sami muzycy określali się jako zespół grający przede wszystkim rocka.
W skład zespołu weszli:
Historia.
W 1991 roku, pod naciskiem wydawcy (Sony/Epic) odmawiającego wydania płyty pod obraźliwym tytułem "Mind Fuck" zespół zmienił nazwę na Mind Funk i taką samą nazwę otrzymał pierwszy album. Debiutancka płyta odniosła dość duży sukces i została uznana przez magazyn "Kerrang!" za jedną z najlepszych płyt roku, a teledysk do utworu "Big House Burning" zyskał dużą popularność w MTV. W 1992 roku z zespołem rozstali się Jason Coppola oraz Reed St. Mark, a ich miejsca zajęli były gitarzysta Nirvany i zespołu Soundgarden, Jason Everman oraz perkusista Shawn Johnson. W tym samym roku zespół wystąpił na festiwalu w Roskilde w Danii. Nastąpiła kolejna zmiana nazwy zespołu, tym razem na Mindfunk. Początkowa muzyka zespołu charaktryzowała się łączeniem muzyki rockowej z, odzwierciedlonymi w nazwie, wpływami muzyki funk.
Podczas przygotowań do nagrania kolejnej płyty, wytwórnia Sony/Epic postanowiła z powodu niewielkiej sprzedaży zerwać współpracę z zespołem. Zespół kontynuował jednak pracę i w 1993 roku wydał nową płytę – Dropped, nawiązując w nazwie do rozstania się z wytwórnią Sony/Epic. Druga płyta została wydana dzięki umowie z wytwórnią Megaforce. Druga płyta zawierała utwory wolniejsze, cięższe, mroczniejsze i psychodeliczne w dużej mierze pozbawione związku z muzyką funk, z wyrazistymi partiami wokalnymi połączonymi z niskimi dźwiękami gitar elektrycznych. Płyta ta, uważana dzisiaj za jedną z najlepszych płyt rockowych lat dziewięćdziesiątych, nie zyskała zbyt dużej popularności. Krótko po nagraniu płyty, zespół wyruszył w trasę koncertową po Europie. Zespół wystąpił również na Dynamo Festival w Holandii.
We 1994 roku zespół opuścili basista John Monte i gitarzysta Jason Everman (który postanowił wstąpić amerykańskich jednostek specjalnych). Z zespołem przez jakiś czas występowali basista Frank Ciampi, grający w Generation Waste i Tension Wire, oraz Spike Xavier – również basista, występujący też w Mind Over Four i The Humble Gods. W 1996 roku powstał trzeci album – People who Fell from the Sky, ze zdobywającą wtedy coraz większą popularność, jeszcze cięższą muzyką zaliczaną do Stoner metal lub Desert rock. Niestety, trzecia płyta nie odniosła sukcesu i zespół zakończył swoją działalność.
Pat Dubar (jako "Avenger Adawee The Wind" lub "The Wind") oraz Spike Xavier ("The Corporate Avenger") występowali później w zespole Corporate Avenger. John Monte występował w Dragpipe oraz w Ministry a także w Revolting Cocks. W Ministry i Revolting Cocks oraz w zespole Caper znalazł się Louis Svitek. Reed St. Mark prawdopodobnie występował ponownie z Celtic Frost.

</doc>
<doc id="136384" url="https://pl.wikipedia.org/wiki?curid=136384" title="Osobowość chwiejna emocjonalnie">
Osobowość chwiejna emocjonalnie

Według ICD-10 wyróżnia się dwa typy osobowości chwiejnej emocjonalnie:

</doc>
<doc id="136385" url="https://pl.wikipedia.org/wiki?curid=136385" title="Saletra indyjska">
Saletra indyjska



</doc>
<doc id="136386" url="https://pl.wikipedia.org/wiki?curid=136386" title="Saletra chilijska">
Saletra chilijska



</doc>
<doc id="136387" url="https://pl.wikipedia.org/wiki?curid=136387" title="Saletra norweska">
Saletra norweska



</doc>
<doc id="136388" url="https://pl.wikipedia.org/wiki?curid=136388" title="Małżoraczki">
Małżoraczki

Małżoraczki (Ostracoda) – gromada drobnych skorupiaków (Crustacea) o długości ciała 0,5-5 mm. Największy żyjący obecnie małżoraczek, "Gigantocypris agassizi", osiąga 2,3 cm długości.
Anatomia.
Segmentacja ciała zupełnie zatarta. Okryte całkowicie dwuklapkowym pancerzem przesyconym solami wapnia, przypominającym nieco muszlę małża. Połówki pancerza połączone po stronie grzbietowej więzadłem i zamykane przy pomocy mięśnia zwieracza. Pancerz często pokryty inkrustacjami mającymi znaczenie przy identyfikacji gatunków. Posiadają 6-7 par odnóży (włączając odnóża głowowe), w tym 2 pary czułków, 1 para żuwaczek, 1-2 pary szczęk, 2 pary odnóży tułowiowych krocznych. Ciało zakończone widełkami (furca). Brak narządów oddechowych – wymiana gazowa odbywa się całą powierzchnią ciała (włączając pancerz). Układ nerwowy skondensowany i uproszczony. Oczy złożone lub brak. Oczy naupliusowe (larwalne-proste) również u postaci dorosłych. Rozdzielnopłciowe, ale przeważnie partenogenetyczne. Jajorodne. Larwa – pływik. 5-9 stadiów larwalnych.
Ekologia.
Małżoraczki odżywiają się detrytusem, szczątkami roślinnymi i zwierzęcymi, glonami (np. okrzemkami). Często filtrujące, niektóre drapieżne. Stanowią składnik pożywienia ryb.
Żyją w wodach słodkich i słonych (morza, oceany). Nieliczne lądowe. Większość przydennych, aż do głębokości 400 m. Również na roślinach i na powierzchni ciała innych zwierząt (np. skorupiaków i ryb). Gatunki lądowe żyją w tropikach (np. w lasach południowej Afryki, w wilgotnej ściółce - "Mesocypris terrestris"). Znane od ordowiku, liczne gatunki kopalne – często ważne skamieniałości przewodnie.
U "Vargula hilgendorfii" występuje niebieska bioluminescencja. W ciele każdego z osobników zawiera się około 1 µg lucyferyn oraz enzymu lucyferazy, katalizującej utlenianie lucyferyn, czego efektem jest luminescencja.
Systematyka.
Znanych jest około 2000 gatunków. Gromada małżoraczków dzieli się na następujące podrzędy i rzędy:
Oraz 5 rodzajów o statusie "incertae sedis": "Ponticocytheres", "Ruggieria", "Tandonella", "Typhloeucytherura" oraz "Yassinicythere".

</doc>
<doc id="136389" url="https://pl.wikipedia.org/wiki?curid=136389" title="Igor Mielech">
Igor Mielech

Igor Mielech - podpułkownik, oficer wywiadu radzieckiego GRU, zdemaskowany podczas pracy w ONZ-ecie w Nowym Jorku.
Absolwent Szkoły Języków Obcych Ministerstwa Bezpieczeństwa Państwowego (MGB) i wykładowca Wojskowej Akademii Dyplomatycznej. Od 1958 w Stanach Zjednoczonych, zatrudniony w sekretariacie ONZ. W orbitę zainteresowania kontrwywiadu amerykańskiego (FBI) dostał się z racji stosunków z inwigilowanym już wcześniej Williamem Hirschem (ps. "John Gilmore"). 23 października 1958 roku obaj spotkali się w Chicago z człowiekiem określanym przez FBI jako "Agent X", któremu Mielech zaproponował 200 dolarów za dostarczenie zdjęć lotniczych i map rejonu Chicago. Po dwóch kolejnych kontaktach z podwójnym agentem, FBI, 27 października 1960, aresztowało w Nowym Jorku zarówno Mielecha, jak i Hirscha. Oskarżono ich o spiskowanie w celu uzyskania informacji dotyczących obrony narodowej, aby przekazać je Związkowi Radzieckiemu.
Igor Mielech, którego nie chronił immunitet dyplomatyczny, po krótkim pobycie w więzieniu został zwolniony za kaucją i z zakazem opuszczania Manhattanu. Nie wytoczono mu procesu, w końcu został zwolniony, pod warunkiem, że opuści Stany Zjednoczone, co uczynił 8 kwietnia 1961 roku. Hirsch pozostał w więzieniu. Prasa amerykańska krytykowała zlekceważenie przez administrację ówczesnego prezydenta Kennedy’ego zarzutów przeciwko Mielechowi.
Choć prezydent John F. Kennedy zaprzeczał, to wydaje się, że istniał związek między sprawą Mielecha a uwolnieniem dwóch amerykańskich lotników, ocalałych po zestrzeleniu ich samolotu B-47 Stratojet w wersji ELINT nad Morzem Barentsa przez radzieckie myśliwce 1 lipca 1960 roku.
Jak się następnie okazało, z owej wymiany szpiegów skorzystał również Hirsch.

</doc>
<doc id="136393" url="https://pl.wikipedia.org/wiki?curid=136393" title="Free jazz">
Free jazz

Free jazz – nurt w jazzie nowoczesnym, który powstał i rozwinął się w latach 60. XX wieku.
Termin.
W latach 50. jazz został uznany za jeden z głównych elementów amerykańskiej kultury. Stał się tym samym narodowym dobrem i obok filmu był głównym czynnikiem amerykańskiej ekspansji kulturalnej. Szła ona w dwóch kierunkach: propagowanie Ameryki, amerykańskiego stylu życia (tym samym i amerykańskich wartości) i amerykańskiej kultury w krajach "trzeciego świata" oraz rozmiękczanie krajów demokracji ludowej za "żelazną kurtyną". Jako dobro narodowe jazz został skanonizowany przez krytyków muzycznych, głównie jazzowych. Oni decydowali, co jest dobrym jazzem, co jest złym jazzem i co w ogóle nie jest jazzem.
Wszelkie działania usiłujące poszerzyć idiom jazzu, a więc wykraczające poza kanon były natychmiast krytykowane i deprecjonowane. Mimo tego, poszukujący muzycy: Ornette Coleman, Cecil Taylor, John Coltrane, Sun Ra i później Albert Ayler, Archie Shepp, Bill Dixon, Pharoah Sanders, Marion Brown, Muhal Richard Abrams, Roscoe Mitchell, Joseph Jarman i inni – zdecydowali się na łamanie ustanowionych reguł.
Pod koniec lat 50. ich działalność określana była mianem "New Thing" (Nowa Rzecz). Znany krytyk muzyczny i krytyk nowego jazzu Leonard Feather zaproponował termin "cosa nova" (nowa sprawa), który kojarzył się z "cosa nostra" i nabierał negatywnego znaczenia przez skojarzenie z mafią. Jeszcze bardziej negatywnym określeniem był termin zaproponowany przez Stanleya Dance'a – "nouvelle gauche", który więcej mówił o jego twórcy, niż o muzyce, którą miał określać. Oba te terminy się nie przyjęły. 
Ostatecznie nazwa nowego stylu została utworzona od tytułu płyty Ornette'a Colemana "" nagranej 21 grudnia 1960 roku. To właśnie Ornette Coleman uważany jest za twórcę free jazzu.
Powstanie free jazzu.
Chociaż pewne elementy stylistyczne, które mogły prowadzić do free jazzu, można znaleźć w twórczości takich indywidualnych muzyków jak Sidney Bechet, Ben Webster, Lennie Tristano, to trudno ich uważać za prekursorów czy pionierów tego stylu. Dotyczy to także takich kompozytorów jak Igor Strawinski, Arnold Schönberg i John Cage.
Pewnego bodźca, zwłaszcza związanego z możliwościami poszerzania zakresu tego, co nazywano jazzem, dostarczyli muzycy bebopowi, zwłaszcza Charlie Parker, Dizzy Gillespie i Thelonious Monk, chociaż be bop stał się ostatnim stylem jazzu po pewnym czasie i nie bez przeszkód zaakceptowanym przez krytyków i włączonym do kanonicznego jazzu.
Dużą rolę odegrało dwóch całkowicie różnych muzyków: Charles Mingus i John Coltrane. Mingus jeszcze w latach 50. wypracował nową koncepcję kolektywnej improwizacji, która okazała się później zasadnicza dla powstania free jazzu. Jednak sam Mingus był zdeklarowanym przeciwnikiem free jazzu. John Coltrane zaczął swoje modalne eksperymenty w pierwszej połowie lat 60. – razem z Erikiem Dolphym – jednak po fali krytyki zrezygnował z nich. Powrócił do nich ponownie, po sukcesie Colemana i Aylera.
Dużą rolę odegrał także poeta, krytyk jazzowy, pisarz i radykalny działacz – Everett LeRoi Jones (Amiri Baraka). Był gorącym propagatorem i obrońcą ruchu "Black Power" w latach 60., z którym kojarzy się "nową czarną muzykę" (New Black Music) – zasadniczo był to free jazz. Afroamerykanie zdominowali free jazz w takim stopniu, że biali muzycy byli po prostu naśladowcami. Jednak w zespołach Colemana i Aylera dużą rolę odgrywali biali basiści. Było to zbliżone do sytuacji w XVIII w., gdy np. niemieccy kompozytorzy tworzyli "włoskie" opery.
Właściwy free jazz, to wynik działalności Ornette'a Colemana i Cecila Taylora. Do nich dołączył "drugi rzut" muzyków takich jak np. Albert Ayler.
Ważną rolę w propagowaniu nowego jazzu odegrał magazyn "Jazz Review". Pismo to zostało założone w 1958 r. i przetrwało do 1961 r. Pisali w nim tacy krytycy jak Martin Williams, Nat Hentoff i Gunther Schuller. Stosowali oni metody Nowej krytyki. Schuller był pionierem Trzeciego nurtu. Ambiwalencja ich działań wynikała z tego, że chociaż pozytywnie ustosunkowywali się do free jazzu i umieszczali go rejonach artystycznego (a nie komercyjnego) modernizmu, to jednak odrywali go od jego jazzowych źródeł porównując z nowoczesną muzyką symfoniczną.
Właśnie w tym magazynie Gunther Schuller umieścił w styczniu 1959 r. pierwszą obszerną analizę stylu gry Cecila Taylora, w której docenił jego muzykę porównując ją z twórczością kilku XX-wiecznych kompozytorów muzyki poważnej. Równocześnie rozzłościł samego Taylora podkreślając intelektualizację jego muzyki i wybitną technikę pianistyczną muzyka, redukując jej zawartość emocjonalną, która dla Taylora była ważniejsza. Analizowanie jego muzyki w związku z Trzecim nurtem, spowodowało separację Taylora od jego afroamerykańskiego kulturowego dziedzictwa. Odrzucony przez główny nurt jazzu i oderwany od swoich źródeł, Taylor przez kilka lat pozostawał na marginesie jazzu. 
Jazz europejski był początkowo tylko i wyłącznie naśladownictwem jazzu amerykańskiego. Muzycy grali "jak Sonny Rollins" czy "jak John Coltrane". Początki free jazzu w Europie także związane były z naśladownictwem muzyków afroamerykańskich, lecz – paradoksalnie – spowodowały wkrótce całkowitą emancypację jazzu europejskiego. Muzycy europejscy (a także np. japońscy) zaczęli tworzyć free jazz na swoich własnych prawach. Dopomogło w tym mocne nastawienie antyamerykańskie, które ujawniło się pod koniec lat. 60.
Przedstawiciele.
Inni najwybitniejsi przedstawiciele free jazzu: John Coltrane (który początkowo grał muzykę zaliczaną do stylu hard bop, w późniejszym okresie działalności, szczególnie od wydania w 1965 roku płyty "Ascension", do śmierci w 1967 roku, był jednym z czołowych artystów free jazzu, jak i prekursorem tego gatunku, przez wielu fanów i krytyków uważany za największego artystę jazzu w ogóle), Don Cherry, Archie Shepp, Ornette Coleman, Cecil Taylor, Albert Ayler, Peter Brötzmann, Theo Jörgensmann, a w Polsce Tomasz Stańko, Andrzej Przybielski i big band Free Cooperation.
Cechy stylistyczne.
Free jazz charakteryzuje się pełną swobodą harmoniczną, kolektywną improwizacją, olbrzymią intensywnością wyrazu, polirytmicznością, inkorporowaniem wpływów muzyki etnicznej z różnych części świata, rozszerzeniem palety dźwięków muzycznych na zgrzyty, szmery itp.
Temat w utworze freejazzowym to zwykle zaledwie kilka nut. Muzycy nie podążają w improwizacjach zgodnie z wcześniej opracowanym schematem, aranżacją czy progresją akordów. Nie używa się tu również skal, jak w jazzie modalnym, lecz "centrów tonalnych", które stanowią dla grających punkty orientacyjne w zespołowej improwizacji.
Zamiast określonego metrum we free jazzie występuje "puls", który porządkuje krzyżujące się rytmy perkusji i innych instrumentów.
Zamiast "swingu", jak w ewolucyjnie wcześniejszych formach jazzu, w jazzie free mamy kaskady dźwięków instrumentów prowadzących za sobą nieustanną interakcję. 
Wbrew obiegowym opiniom free jazz nie ma nic wspólnego z chaosem muzycznym. Wymaga on od muzyków wirtuozerskich umiejętności, doskonałego porozumienia, dogłębnej znajomości każdego elementu jazzu.
Dla słuchaczy obcowanie z free jazzem jest muzyczną przygodą, gdy są oni świadkami rodzenia się i ewoluowania żywego, niepowtarzalnego dzieła. 
Obecnie free jazz jest uznanym i często prezentowanym nurtem muzyki jazzowej. Jego elementy zostały włączone do głównego nurtu jazzu (post bopu). Także artyści jazzowej awangardy niezaliczani do nurtu free jazzu, zawdzięczają temu nurtowi bardzo wiele (Eric Dolphy, Charles Mingus, muzycy z kręgu AACM np. grupa Art Ensemble of Chicago, Anthony Braxton i inni.)
Przetworzone elementy free jazzu obecne są w post-Colemanowskim nurcie harmolodic (np. Ronald Shannon Jackson), czy w mocno funkującej muzyce M-Base zapoczątkowanej przez Steve'a Colemana.
Znaczny wpływ wywarł free jazz na awangardę rocka (Soft Machine, Frank Zappa, Captain Beefheart and His Magic Band, Gong, Fred Frith, King Crimson, Henry Cow i inni).

</doc>
<doc id="136397" url="https://pl.wikipedia.org/wiki?curid=136397" title="Marta Burbianka">
Marta Burbianka

Marta Burbianka (ur. 18 marca 1898 w Ryngowianach, na Źmudzi, zm. 29 października 1973 we Wrocławiu) – polska historyk, bibliotekarka, badacz drukarstwa, działaczka polonijna i oświatowa.
Życiorys.
Studiowała historię (mgr 1931 - "Urząd wójtowski w Wilnie. Geneza, nominacja i uposażenie wójtów wraz z ich pocztem XV-XVIII w.") i polonistykę na Uniwersytecie Wileńskim, działała w akademickich organizacjach naukowych. Obroniła doktorat w 1933 z historii ("Działalność Augustyna Rotundusa, jako wójta wileńskiego" pod kierunkiem Stanisława Kościałkowskiego. Od 1931 pracowała jako bibliotekarka, początkowo zajmując się inwentaryzacją i katalogowaniem zbiorów Muzeum Towarzystwa Przyjaciół Nauk w Wilnie. Od 1933 była nauczycielką w polskich gimnazjach na Litwie. Organizowała polskie harcerstwo w Kownie. W latach 1940-1944 uczestniczyła w tajnym nauczaniu oraz ruchu oporu Związku Walki Zbrojnej i Armii Krajowej.
W 1946 na stanowisku samodzielnego referenta Wydziału Kultury Głównego Pełnomocnika Rządu RP prowadziła specjalną bibliotekę w Wilnie, obejmującą "Vilniana" i "Lithuanica". Jeszcze w tym samym roku przeniosła się do Wrocławia, gdzie podjęła pracę na Uniwersytecie (początkowo jako starszy asystent w Katedrze Słowiańszczyzny Wschodu, po złożeniu egzaminu państwowego w Bibliotece Uniwersytetu). Była kustoszem Biblioteki (1953), od 1955 docentem, od 1964 profesorem nadzwyczajnym.
Przyczyniła się do rozwoju Biblioteki Uniwersytetu Wrocławskiego. Zorganizowała kilka oddziałów (m.in. ds. udostępniania zbiorów) oraz Gabinet Śląsko-Łużycki. Prowadziła kursy szkoleniowe dla pracowników oraz wykładała na kursach Stowarzyszenia Bibliotekarzy Polskich; wykładała oraz prowadziła seminaria magisterskie z bibliografii i dziejów produkcji książki w Katedrze Bibliotekoznawstwa (późniejszy Instytut). Z pracy w bibliotece odeszła na emeryturę w 1968, z Katedrą współpracowała do 1972. Należała m.in. do Wrocławskiego Towarzystwa Naukowego, Towarzystwa Miłośników Historii, Stowarzyszenia Bibliotekarzy Polskich (członek zarządu jednostki przy Bibliotece Uniwersytetu Wrocławskiego), Polskiego Towarzystwa Historycznego, Wrocławskiego Towarzystwa Przyjaciół Książki.
Wybrane publikacje.
Była autorką wielu prac naukowych dotyczących historii Uniwersytetu Wileńskiego, historii książki, drukarstwa, teorii i praktyki bibliograficznej zob. A. Mendykowa, "Bibliografia prac Marii Burbianki", „Roczniki Biblioteczne” 17 (1973), z. 1/2, s. 7-17. 

</doc>
<doc id="136398" url="https://pl.wikipedia.org/wiki?curid=136398" title="Palanga">
Palanga



</doc>
<doc id="136399" url="https://pl.wikipedia.org/wiki?curid=136399" title="Ukmerge">
Ukmerge



</doc>
<doc id="136400" url="https://pl.wikipedia.org/wiki?curid=136400" title="Druskininkai">
Druskininkai



</doc>
<doc id="136403" url="https://pl.wikipedia.org/wiki?curid=136403" title="Neris">
Neris



</doc>
<doc id="136404" url="https://pl.wikipedia.org/wiki?curid=136404" title="Nemunas">
Nemunas



</doc>
<doc id="136405" url="https://pl.wikipedia.org/wiki?curid=136405" title="Liepaja">
Liepaja



</doc>
<doc id="136406" url="https://pl.wikipedia.org/wiki?curid=136406" title="Lentvaris">
Lentvaris



</doc>
<doc id="136407" url="https://pl.wikipedia.org/wiki?curid=136407" title="Merkine">
Merkine



</doc>
<doc id="136408" url="https://pl.wikipedia.org/wiki?curid=136408" title="Merecz">
Merecz

Merecz (lit. "Merkinė") – miasteczko na południowym zachodzie Litwy, na historycznym szlaku z Warszawy do Wilna, u ujścia Mereczanki do Niemna.
Miejsce śmierci króla Polski Władysława IV Wazy.
Historia.
I Rzeczpospolita.
W XIV wieku wzniesiono tam zamek obronny, znany w źródłach krzyżackich z 1377 roku pod nazwą Merkenpille. Okoliczne lasy były ulubionym miejscem polowań urządzanych przez wielkich książąt litewskich i królów polskich. W 1418 roku król Władysław II Jagiełło przebywał w Mereczu w okresie świąt Bożego Narodzenia, a w 1421 roku przyjmował tam posłów czeskich, ofiarujących mu koronę. W 1501 roku wielki książę litewski Aleksander Jagiellończyk nadał część lasów mereczeńskich Michałowi Glińskiemu. W tym czasie w rejonie Merecza rozwinęło się osadnictwo wiejskie. Osady były zakładane głównie przez ludność litewską. W późniejszym czasie zamek mereczeński rozbudowano i często był nazywany "zamkiem królowej Bony".
Miasto otrzymało prawa miejskie (lokacja na prawie magdeburskim) od króla Zygmunta II Augusta w 1569 roku wraz z herbem (Jednorożec). Merecz położony był w drugiej połowie XVI wieku w powiecie trockim województwa trockiego. 
W Mereczu zmarł 20 maja 1648 roku król polski i wielki książę litewski Władysław IV, a w 1744 roku książę Michał Serwacy Wiśniowiecki, wojewoda wołyński i hetman wielki litewski, ostatni z męskich potomków książęcej rodziny Wiśniowieckich. Po jego śmierci majątki Wiśniowieckich przeszły w ręce rodów Ogińskich, Zamoyskich i Mniszchów. Na mocy uchwały sejmu Rzeczypospolitej zebranego w Grodnie (tzw. sejm grodzieński (1793)), podjętej 23 września 1793 roku, Merecz wyznaczono na stolicę województwa.
Pod zaborami.
Po III rozbiorze Polski w 1795 roku miasto przeszło pod panowanie Rosji. W okresie wojny Napoleona z Rosją (1812) Merecz uległ poważnym zniszczeniom. 2 września 1838 roku wójt/burmistrz Merecza P. [Piotr?] Derwiński w imieniu mieszkańców zwrócił się z pismem do rosyjskiego ministra Kiesielowa o odszkodowanie w wysokości 10 tys. rubli za szkody i straty, jakie miasto poniosło w czasie wojen napoleońskich (1812–1814). Przy tej okazji powoływał się na przywileje, jakie Merecz otrzymał od królów polskich i wielkich książąt litewskich. Sprawa była rozpatrywana w sądzie w 1840 roku, ale nie została rozwiązana. W związku z tym mieszkańcy Merecza zwrócili się od odszkodowanie do ministra skarbu rządu rosyjskiego, ten z kolei odesłał ich prośbę do generała-gubernatora w Wilnie, który odpowiedział negatywnie. W XIX wieku koło Merecza przebiegała granica celna między Królestwem Polskim i Cesarstwem Rosyjskim, a okolice miasta słynęły z przemytu wódki.
W połowie XIX wieku rozebrano dawny klasztor, a na miejscu ratusza wzniesiono cerkiew Podwyższenia Krzyża Pańskiego. Zachował się natomiast gotycki kościół parafialny ufundowany przez króla Władysława Jagiełłę. Według przekazu Zygmunta Glogera przy drodze do Turgiel znajdował się neogotycki pałac Oktawiusza Choiseul-Gouffiera, po którym pozostała tylko 14-metrowej wysokości kaplica z połowy XIX wieku. W Mereczu istniał młyn turbinowy, który spłonął w 1908 roku. Przed 1914 rokiem okolice miasteczka opustoszały wskutek słabych gleb i masowej emigracji do Ameryki. W wyniku I wojny światowej Merecz znalazł się w granicach Pierwszej Republiki Litewskiej.
Incydent polsko-litewski w 1919 roku.
W lipcu 1919 roku w Mereczu doszło do antypolskiego incydentu. Sołtys o nazwisku Janulis oraz jego syn otrzymali od litewskich władz karę po 25 uderzeń stemplem na gołe ciało za to, że otwarcie deklarowali narodowość polską. Wyrok został wykonany naprzeciwko okien plebanii miejscowej parafii katolickiej. W tym okresie służyli tam proboszcz Rylikowski (Rybikowski) i ksiądz Bakszyn (Bakszyc). Obaj uważali się za Litwinów i z niechęcią odnosili się do Polaków. W czasie egzekucji stali w oknach plebanii, uśmiechali się z zadowoleniem i komentowali: "Polakom tak i trzeba". Wkrótce potem, w dniach 7, 8 i 9 lipca 1919 roku Merecz został zajęty przez dwa szwadrony polskie, które przybyły w nieodległych terytoriów pod polską administracją. Dowiedziawszy się od miejscowych mieszkańców o incydencie, żołnierze polscy postanowili zabrać obu księży ze sobą. Wydarzenie to spotkało się z rewanżem ze strony litewskiej – komenda litewska aresztowała 40 mieszkających w Mereczu Polaków. Ponieważ nie udało im się postawić żadnych zarzutów, Litwini wydali im polecenie posprzątania pomieszczenia pełnego odchodów, śpiewając pieśń „Boże, coś Polskę”. Zdarzenie to wstrząsnęło mieszkańcami Merecza, w tym także miejscowymi Litwinami i Żydami.
Po I wojnie światowej.
Po Traktacie Ryskim w 1921 r. Merecz był na terytorium RP. Na początku lat 20 XX wieku w Mereczu znajdował się tajny sztab czwartej grupy operacyjnej podległej Białoruskiej Partii Socjalistyczno-Rewolucyjnej, która dążyła do utworzenia niezależnej Republiki Białoruś. Dowódcą grupy był Wiaczesław Razumowicz ps. „Chmara”. W składu sztabu wchodzili księża katoliccy ks. Bakszic i ks. Blazujelis, prof. gimnazjum Korczyński i Razumowicz. Grupa ta współpracowała ze sztabem generalnym armii litewskiej i w razie wojny Litwy z Polską miała współpracować z armią litewską. Organizacja ta przez niektórych historyków określana jest jako Bractwo Włościan Białorusinów (1921-1922), została rozbita przez polską policję w marcu 1922 r. 
W okresie II wojny światowej ludność żydowska Merecza została w większości wymordowana i pochowana w zbiorowych mogiłach w pobliskim lesie. Okolice Merecza są obszarem Dzukijskiego Parku Narodowego (Dzūkija National Park).
Cmentarz w Mereczu wraz z drewnianą kaplicą jest ogrodzony i położony w pięknym sosnowym lesie. Na cmentarzu bardzo dużo starych grobów z nazwiskami po polsku. Na pięknym wzgórzu obok kaplicy (za szkołą) jest góra krzyży (nie jest ona tak popularna jak "Święta Góra" pod Szawlami - Zbigniew Harbuz) - miejsce pamięci poświęcone ludziom tamtejszym, bohaterom którzy zginęli w czasie wojny i w czasie powojennym.
Obecnie Merecz liczy ok. 1,4 tys. mieszkańców.

</doc>
<doc id="136414" url="https://pl.wikipedia.org/wiki?curid=136414" title="Landwarów">
Landwarów

Landwarów (lit. "Lentvaris") – miasto na Litwie, w okręgu wileńskim (odległość do Wilna – 18 km), rejonie trockim (do Trok – 9 km). Obecnie najludniejsze miasto w rejonie trockim.
W mieście działa .
Dzieje.
Początki osadnictwa na tym terenie datują się od XI–XII w. W miejscu obecnego Landwarowa wcześniej funkcjonowała osada Pietuchowo. Dzisiejsza nazwa ma pochodzenie niemieckie i wywodzi się prawdopodobnie ze słów „Land” (ziemia, kraj) i „Warte” (warta, straż). Znane są różne jej wersje: Littawarów, Liutawarow, Litavoriškes, Lietuwaryszki, Landwerow, Landwerów oraz Landvare.
Ziemie te często zmieniały właścicieli – ówczesne Lietuwaryszki należały m.in. do rodzin Kuncewiczów, Sapiehów, Naruszewiczów, do wileńskiego zakonu benedyktynów, Chodkiewiczów, Francuzewiczów, Hryniewiczów, Dąbrowskich. W 1850 nabył je Józef Tyszkiewicz wraz z małym zamkiem z XVII wieku oraz 4 folwarkami (Karpiówką, Pietuchowem, Raczkunami i Ustroniem). Zmienił wtedy nazwę Pietuchowa na Landwarów, a dotychczasową nazwą zaczęto określać inną osadę w okolicy.
W 1862 przez miasto poprowadzona została Kolej Warszawsko-Petersburska łącząca Wilno z Warszawą przez Grodno. Ze stacji Landwarów odchodziła odnoga linii prowadzącą z Wilna przez Kowno do wsi Kibarty koło Wierzbałowa na granicą z Prusami, gdzie stykała się z kończącą się w sąsiednich Ejdkunach Pruską Koleją Wschodnią prowadzącą dalej do Królewca. 
Do 1927 siedziba gminy Landwarowo w województwie wileńskim. Przed II wojną światową na tym terenie dominowała ludność polska.
Po agresji ZSRR na Polskę 1939 Landwarów przekazano Litwie, w latach 1940–1941 włączono do Związku Radzieckiego, 1941–1944 pod okupacją niemiecką, 1944–1991 ponownie w granicach ZSRR, od 1990 należy do Republiki Litewskiej.
W okresie po II wojnie światowej i utracie miasta przez Polskę do 1 listopada 1946 z rejonu landwarowskiego wysiedlono ok. 5,5 tys. Polaków i przeniesiono na ziemie mieszczące się w obecnych granicach Polski, natomiast ok. 6,3 tys. zarejestrowanych do przesiedlenia Polaków pozostało w rejonie landwarowskim. Według danych litewskich w 2011 Polacy stanowili 25,75% mieszkańców Landwarowa.
Prawa miejskie Landwarów otrzymał w 1949, herb w 2001.
W latach 1953–1993 w najbliższej okolicy mieściła się baza rakietowa Armii Czerwonej.

</doc>
<doc id="136416" url="https://pl.wikipedia.org/wiki?curid=136416" title="Kondensat Bosego Einsteina">
Kondensat Bosego Einsteina



</doc>
<doc id="136420" url="https://pl.wikipedia.org/wiki?curid=136420" title="Ciąg główny">
Ciąg główny

Ciąg główny – pas przebiegający wzdłuż krzywej na diagramie Hertzsprunga-Russella, w którym zgrupowana jest większość gwiazd z okolic Słońca. Gwiazdy na niej położone nazywa się "gwiazdami ciągu głównego" lub "karłami". Najpospolitsze z nich, a zarazem najchłodniejsze są czerwone karły.
Będąc na etapie ciągu głównego gwiazdy wypromieniowują energię z syntezy wodoru w hel w swoich wnętrzach. Proces ten jest bardzo wydajny energetycznie, wobec czego większość swojego życia gwiazdy spędzają właśnie na tym etapie. Ciąg główny nie jest wąską linią na diagramie, ale tworzy pas bez wyraźnych granic. Jest wiele powodów tego rozmycia, ale jednym z zasadniczych jest fakt, że masa gwiazdy nie jest jedynym parametrem determinującym jasność i temperaturę powierzchni gwiazdy. Gwiazda zmienia się nieco spalając wodór, a wyjęcie z ciągu głównego nie jest gwałtowne. Innymi parametrami wpływającymi stan gwiazdy są: pole magnetyczne, prędkość obrotowa gwiazdy, a przede wszystkim skład chemiczny (zawartość pierwiastków cięższych niż wodór i hel, określanych w astronomii mianem metali).
Astronomowie często odnoszą rozważania do ciągu głównego wieku zerowego (ZAMS, ). Jest to linia otrzymywana z symulacji numerycznych dla gwiazdy, gdy zaczyna ona proces spalania wodoru.
Słońce jest gwiazdą ciągu głównego już od około 5 miliardów lat i będzie na nim przebywać jeszcze drugie tyle. Gdy wodór w jądrze zostanie wypalony, gwiazda powiększy się i stanie się na pewien czas czerwonym olbrzymem.

</doc>
<doc id="136426" url="https://pl.wikipedia.org/wiki?curid=136426" title="Andrzej Stelmachowski">
Andrzej Stelmachowski

Andrzej Stanisław Ksawery Stelmachowski (ur. 28 stycznia 1925 w Poznaniu, zm. 6 kwietnia 2009 w Warszawie) – polski profesor nauk prawnych i polityk, nauczyciel akademicki, marszałek Senatu I kadencji w latach 1989–1991, minister edukacji narodowej w rządzie Jana Olszewskiego, doradca prezydenta RP Lecha Kaczyńskiego ds. Polonii. Kawaler Orderu Orła Białego. Syn Bronisława Stelmachowskiego.
Życiorys.
Wykształcenie i działalność naukowa.
Studia prawnicze ukończył w 1947 na Wydziale Prawa Uniwersytetu Poznańskiego. Na tej uczelni uzyskał stopień naukowy doktora. Od 1962 był profesorem Uniwersytetu Wrocławskiego, od 1969 profesorem Uniwersytetu Warszawskiego. W 1970 został kierownikiem Zakładu Prawa Rolnego UW. Wykładał także na Uniwersytecie Kardynała Stefana Wyszyńskiego w Warszawie i Uniwersytecie w Białymstoku. W 1973 uzyskał tytuł naukowy profesora. Był członkiem Polskiej Akademii Nauk. Specjalizował się w prawie cywilnym i rolnym.
Od 1984 do 1989 zasiadał w komisji Episkopatu Polski Iustitia et Pax, a od 1989 w komisji ds. Duszpasterstwa Rolników oraz Duszpasterstwa Ludzi Pracy
Działalność polityczna.
Przed wojną był członkiem Związku Akademickiego Młodzież Wszechpolska. W okresie II wojny światowej był żołnierzem Armii Krajowej.
W 1980 był doradcą Międzyzakładowego Komitetu Strajkowego w Stoczni Gdańskiej (wspierał prace Komisji Ekspertów przy Prezydium MKS), a następnie m.in. doradcą Niezależnego Samorządnego Związku Zawodowego Rolników Indywidualnych „Solidarność”. Był uczestnikiem prac Centrum Obywatelskich Inicjatyw Ustawodawczych Solidarności. Ponadto przewodniczył w okresie 1982–1985 Komitetowi Organizacyjnemu Kościelnej Fundacji na rzecz Rolnictwa. W latach 1987–1990 był prezesem warszawskiego Klubu Inteligencji Katolickiej. Należał do inicjatorów okrągłego stołu, uczestniczył w jego obradach plenarnych i pracach zespołowych. W 1989 został senatorem I kadencji z ramienia Komitetu Obywatelskiego, objął stanowisko marszałka Senatu.
W rządzie Jana Olszewskiego pełnił funkcję ministra edukacji narodowej (1991–1992). W 1992 podczas jego urzędowania odbywały się masowe strajki nauczycieli. Do historii przeszło zdarzenie, gdy minister wygrażał protestującym nauczycielom laską. Tłumaczył, że jako człowiek starej daty uważał, iż nauczyciele nie mogą przestać nauczać, nawet w trudnej sytuacji. Laska Andrzeja Stelmachowskiego, zlicytowana później na cele charytatywne, stała się symbolem zmagań nauczycieli z władzą.
W 2005 wszedł w skład honorowego komitetu poparcia Lecha Kaczyńskiego w wyborach prezydenckich. W lutym 2007 został doradcą prezydenta Lecha Kaczyńskiego ds. Polonii.
Od lutego 1990 do 11 maja 2008 był prezesem Stowarzyszenia „Wspólnota Polska” w Warszawie.
Zmarł 6 kwietnia 2009, jego pogrzeb z udziałem m.in. prezydenta Lecha Kaczyńskiego i marszałka Senatu VII kadencji Bogdana Borusewicza odbył się 15 kwietnia tego samego roku. Andrzej Stelmachowski został pochowany na cmentarzu Powązkowskim (kwatera 18/5/14).
Życie prywatne.
Był żonaty z Anną, miał dwóch synów: Stanisława i Zbigniewa.

</doc>
<doc id="136428" url="https://pl.wikipedia.org/wiki?curid=136428" title="Podkowcowate">
Podkowcowate

Podkowcowate (Rhinolophidae) – rodzina latających ssaków z podrzędu rudawkokształtnych (Pteropodiformes) w rzędzie nietoperzy (Chiroptera), obejmująca kilkadziesiąt żyjących współcześnie gatunków. 
Zasięg występowania.
Nietoperze zaliczane do tej rodziny zamieszkują Eurazję, Afrykę i Australię.
Systematyka.
Do rodziny należy jeden występujący współcześnie rodzaj:
Opisano równie rodzaje wymarłe:
Relacje z ludźmi.
Jako źródła chorób.
Koronawirusy.
Nietoperze podkowcowate są szczególnie interesującymi zwierzętami, z punktu widzenia zdrowia publicznego i chorób odzwierzęcych, jako źródła koronawirusów. Po wybuchu SARS w latach 2002–2004 zbadano kilka gatunków jako możliwe naturalne rezerwuary dla koronawirusa wywołującego SARS-CoV. Kilka nietoperzy było seropozytywnych w stosunku do koronawirusów związanych z SARS (dodatni wynik testu na obecność przeciwciał związanych z nim), miało dodatni wynik testu na samą obecność wirusów lub oba te przypadki. Podkowiec drobny "(R. pusillus)" był seropozytywny, podkowiec duży miał pozytywny wynik testu na obecność wirusa, a podkowiec wielkouchy ("R. macrotis"), podkowiec chiński ("R. sinicus") i podkowiec wietnamski ("R. pearsoni") były seropozytywne i dały wynik pozytywny na obecność wirusa. Wirusy nietoperzy były bardzo podobne do SARS-CoV, z podobieństwem wynoszącym 88–92%. Choć nietoperze okazały się naturalnym rezerwuarem koronawirusów związanych z SARS, ludzie prawdopodobnie zachorowali w wyniku kontaktu z zainfekowanymi pagumami chińskimi, które zostały zidentyfikowane jako pośredni gospodarze wirusa. W latach 2003–2018 u nietoperzy wykryto czterdzieści siedem koronawirusów związanych z SARS, z czego czterdzieści pięć znaleziono u nietoperzy podkowcowatych. Trzydzieści koronawirusów związanych z SARS pochodziło od podkowców chińskich, dziewięć od podkowców dużych, dwa od podkowców wielkouchych, dwa od podkowców drobnych i po jednym od podkowca pośredniego ("R. affinis"), podkowca południowego ("R. blasii"), grzebieńczyka azjatyckiego ("Aselliscus stoliczkanus") i "Chaerephon plicata". W 2019 r. w Wuhan w Chinach rozpoczęła się pandemia spowodowana rozprzestrzenieniem się nowego koronawirusa. Naukowcy ustalili, że koronawirus jest prawdopodobnie blisko spokrewniony z tymi znalezionymi u nietoperzy.

</doc>
<doc id="136430" url="https://pl.wikipedia.org/wiki?curid=136430" title="James Barry Munnik Hertzog">
James Barry Munnik Hertzog



</doc>
<doc id="136431" url="https://pl.wikipedia.org/wiki?curid=136431" title="August Chełkowski">
August Chełkowski

August Jan Chełkowski (ur. 27 lutego 1927 w Telkwicach, zm. 31 października 1999 w Warszawie) – polski fizyk, polityk i nauczyciel akademicki, profesor nauk fizycznych, rektor Uniwersytetu Śląskiego (1981–1982), marszałek Senatu Rzeczypospolitej Polskiej II kadencji w latach 1991–1993, senator I, II, III i IV kadencji w latach 1989–1999.
Życiorys.
Był synem Franciszka Chełkowskiego (ziemianina, działacza gospodarczego i narodowego na Powiślu) i Emilii z Mieczkowskich; przez babkę Marię Chełkowską był spokrewniony z rodziną Donimirskich, polskich działaczy narodowych w Prusach Wschodnich.
Maturę zdał w I Liceum Ogólnokształcącym im. Karola Marcinkowskiego w Poznaniu. Następnie ukończył studia na kierunku fizyki na Uniwersytecie im. Adama Mickiewicza, uzyskując tytuł zawodowy magistra w 1952, następnie stopnie naukowe doktora (1959) i doktora habilitowanego (1963). W 1973 został profesorem nadzwyczajnym, a w 1990 profesorem zwyczajnym w zakresie nauk fizycznych. Specjalizował się w fizyce ciała stałego. Był autorem prac naukowych z zakresu fizyki dielektryków i fizyki metali. Wykładał na Uniwersytecie im. Adama Mickiewicza w Poznaniu w latach 1956–1967, filii Uniwersytetu Jagiellońskiego w Katowicach w latach 1967–1968 oraz od 1968 na Uniwersytecie Śląskim. Pełnił funkcję rektora UŚ od 1 września 1981 do 16 stycznia 1982. Był jedynym rektorem szkoły wyższej internowanym w czasie stanu wojennego (przez siedem dni).
Zasiadał w Radzie Głównej Nauki i Szkolnictwa Wyższego w latach 1982–1985, należał do Europejskiego Towarzystwa Fizycznego. W 1980 wstąpił do „Solidarności”, w drugiej połowie lat 90. działał w Akcji Wyborczej Solidarność i Ruchu Społecznym AWS. Od 1989 do śmierci przez cztery kadencje reprezentował w Senacie województwo katowickie, w II kadencji był marszałkiem Senatu.
Został pochowany na Cmentarzu Junikowo w Poznaniu (pole 7–3–A–1).
Odznaczenia.
W 1998 został laureatem Nagrody Lux ex Silesia. Był autorem monografii "Fizyka dielektryków". 3 maja 2009 odznaczony pośmiertnie przez prezydenta RP Lecha Kaczyńskiego Krzyżem Komandorskim z Gwiazdą Orderu Odrodzenia Polski. W 2018 pośmiertnie odznaczony Krzyżem Wolności i Solidarności.
Uchwałą nr XXXV/468/01 Rady Miejskiej Katowic z 28 maja 2001 jednej z ulic w centrum miasta nadano imię profesora Augusta Chełkowskiego.
Życie prywatne.
Jego synowa, Grażyna Chełkowska, została również fizykiem i wykładowcą na Uniwersytecie Śląskim. Jego młodszy brat Andrzej Chełkowski (1929–2005) był księdzem pallotynem, misjonarzem w Afryce.

</doc>
<doc id="136433" url="https://pl.wikipedia.org/wiki?curid=136433" title="Joseph Michel Montgolfier">
Joseph Michel Montgolfier



</doc>
<doc id="136434" url="https://pl.wikipedia.org/wiki?curid=136434" title="Jacques Étienne Montgolfier">
Jacques Étienne Montgolfier



</doc>
<doc id="136435" url="https://pl.wikipedia.org/wiki?curid=136435" title="Jacques Etienne Montgolfier">
Jacques Etienne Montgolfier



</doc>
<doc id="136438" url="https://pl.wikipedia.org/wiki?curid=136438" title="Henryk IV Salicki">
Henryk IV Salicki

Henryk IV (niem. Heinrich IV., ur. 11 listopada 1050 w Goslar, zm. 7 sierpnia 1106 w Liège) – król niemiecki od 1056 (faktycznie od 1065), cesarz rzymski od 1084 do swojej abdykacji w 1105, najstarszy syn cesarza Henryka III i jego drugiej żony Agnieszki z Poitou (Akwitańskiej). Był trzecim cesarzem z dynastii salickiej (zwanej inaczej dynastią frankońską).
Życiorys.
W 1056 został koronowany po śmierci swego ojca. Do 1062 roku władzę w jego imieniu sprawowała matka, cesarzowa Agnieszka. W roku 1062 został uprowadzony przez arcybiskupa Annona II z Kolonii, który sprawował regencję do 1064. W tym roku regentem został arcybiskup Adalbert z Bremy. Na początku panowania, bo już w roku 1071 musiał rozprawić się z buntem Sasów. Bunt był spowodowany zbyt gwałtownie, zdaniem powstańców, realizowanymi rewindykacjami w regionie gór Harz. Rebelianci zostali ostatecznie pokonani w bitwie nad Unstrutą w 1075.
Popadł w konflikt z papieżem Grzegorzem VII o inwestyturę. Henryk osłabiony wojną domową w Niemczech i ekskomuniką nałożoną na niego przez papieża, chcąc utrzymać się przy władzy, wraz z małym orszakiem udał się do Włoch w celu przebłagania papieża. Zastał go w zamku Kanossa, gdzie w styczniu 1077 roku ukorzył się przed nim, pokutując trzy dni pod murami zamku w worku i boso. Naciskany przez doradców papież zdjął z Henryka klątwę. Papieska ekskomunika dotyczyła przypisania Henrykowi twierdzenia o trzech oszustach (Jezusie, Mojżeszu i Mahomecie), którzy zdaniem cesarza swymi naukami omamili ludzkość.
Król wrócił do Niemiec, gdzie zastała go nowa wojna. Saska opozycja obrała królem Rudolfa Szwabskiego. Po trzech latach zamieszek wewnątrzniemieckich zwyciężył Henryk, który pokonał Rudolfa w 1080 roku w bitwie pod Hohenmölsen, w której zginął sam antykról. Henryk opanował sytuację w Niemczech. W 1083 roku na czele armii wyruszył do Włoch, by rozprawić się z papieżem. Kolejne papieskie klątwy nie osiągnęły celu i choć życie papieża uratowali Normanowie, to został on wygnany do Salerno, gdzie wkrótce zmarł.
W 1084 Henryka koronował na cesarza antypapież Klemens III. Ostatnie dwadzieścia lat panowania Henryka to dalszy okres wojen domowych w Niemczech. W 1085 roku Henryk podarował księciu czeskiemu Wratysławowi koronę królewską. Henryk planował również wyprawę wojenną na Polskę i Węgry, jednak wobec sprzeciwu Sasów nigdy nie doszły one do skutku.
W 1105 roku opuszczony przez ostatnich stronników Henryk został zmuszony do abdykacji. Władzę przejął jego syn Henryk V.
Panowanie Henryka IV zostało opisane w powieści „Tiara i korona” Teodora Jeske-Choińskiego, która przedstawia problem sporu o inwestyturę.
Małżeństwa i potomstwo.
Henryk IV był dwukrotnie żonaty. Pierwszą żoną była Berta Sabaudzka, córka hrabiego Sabaudii Ottona I. Drugie małżeństwo z Eupraksją (po koronacji Adelajdą) było bezpotomne.
Z pierwszego małżeństwa pochodzili:

</doc>
<doc id="136439" url="https://pl.wikipedia.org/wiki?curid=136439" title="Traktat paryski">
Traktat paryski

Traktaty międzynarodowe podpisane w Paryżu:

</doc>
<doc id="136442" url="https://pl.wikipedia.org/wiki?curid=136442" title="Wielka gra">
Wielka gra

Wielka gra – polski teleturniej produkowany przez Telewizję Polską od 25 listopada 1962 do 2 września 2006, emitowany na antenie TVP1, następnie TVP2. Prowadzący zmieniali się kilkakrotnie w historii programu, ostatnią z nich była Stanisława Ryster. Charakteryzował się tym, że sprawdzał wiedzę specjalistyczną z danej dziedziny, z której gracz musiał się przygotować. Był to pierwszy teleturniej w Polsce na zagranicznej licencji.
Historia.
Został wprowadzony 25 listopada 1962 do jedynego wówczas programu TVP z inicjatywy Ryszarda Serafinowicza i przez niego prowadzony do 1969 z Joanną Rostocką jako asystentką. Program był przez kilkanaście lat nadawany raz w miesiącu w niedzielę w programie I, a później w sobotę, co dwa tygodnie, w programie II.
Pierwsza wersja teleturnieju była opracowana na licencji amerykańskiego teleturnieju "The $64,000 Question" i jego włoskiego odpowiednika "Lascia o raddoppia", format był obecny także w Wielkiej Brytanii, Szwecji, Meksyku i Australii. Scenografia pierwszej wersji była autorstwa inż. arch. Jana Laubego, kierownictwo artystyczne sprawował Ryszard Lindenbergh, realizatorem telewizyjnym był Stanisław Taczanowski, szefami produkcji Ludwik Niemira i Barbara Walusiak. Pytania trudniejsze pisali eksperci-naukowcy, prostsze – członkowie zespołu redakcyjnego, zwłaszcza Juliusz Owidzki, który nadawał im ostateczny kształt.
Od 1969, po emigracji Ryszarda Serafinowicza do Kanady, prowadzenie przejęła Joanna Rostocka, zdjęta z anteny przez Macieja Szczepańskiego. Kolejni prowadzący to Janusz Budzyński i Stanisława Ryster (od 1975 do końca trwania teleturnieju). W połowie lat 70. zmieniono całkowicie konstrukcję scenariusza według pomysłu Wojciecha Pijanowskiego, wtedy właśnie program stał się dwutygodnikiem.
Uczestnicy byli często zawodowcami, którzy potrafili opanować dowolną dziedzinę i wygrywali wielokrotnie. Wielką Grę 18-krotnie wygrywał Jan Wolniakowski głównie z tematów pochodzących z literatury światowej. Innym znanym, 15-krotnym zwycięzcą, jest Marek Krukowski – zwyciężał z tematów muzycznych.
Wielka gra przez 13 lat była nadawana w niedzielę co miesiąc, a w 1975 emisja została przeniesiona na sobotę co dwa tygodnie do końca nadawania teleturnieju (w latach 80. przez pewien czas emisja miała miejsce w czwartki i w piątki). W latach 1975–2006 była za to zmieniana godzina nadawania. Na początku o godzinie 17.30 potem o 17.00, 16.00, 15.30, 15.00, a pod koniec nadawania o 10.30. Zdarzały się nawet przypadki, że dwa kolejne odcinki były emitowane co tydzień, a nawet czasami co 3 lub 4 tygodnie.
Motywem muzycznym teleturnieju był utwór „Madam Cohen” w wykonaniu zespołu Dick Hunter With the Four Rhythm skomponowany przez Toma Crandella (właśc. Albert J. Kunzelmann) oraz Jacka Bove’a (właśc. Johann von Valter), wydany na płycie "Instrumental Pops No. 5" przez wytwórnię Apollo Sound w 1969; pod koniec lat 80. był przez krótki czas wykonywany na żywo przez orkiestrę w studiu.
Jubileuszowe, 500. wydanie Wielkiej Gry nagrano w dniu 07.05.1996 roku, a emisja tego odcinka miała miejsce 25.05.1996 roku. W związku z tym na początku programu ówczesny dyrektor stacji TVP 2 – Maciej Domański, złożył życzenia m.in. prowadzącej teleturniej – Stanisławie Ryster.
W lipcu 2006 z powodu zbyt niskiej oglądalności zapadła decyzja o zdjęciu programu z anteny. TVP nie uzgodniło tej decyzji z twórcami, wobec czego skutkowało ono odwołaniem emisji dwóch wyprodukowanych odcinków, produkcji kolejnych odcinków i zaplanowanych na jesień eliminacji. Krytyce podawano argument dotyczący oglądalności, uzasadniając faktem, że jedną z funkcji TVP jest jej misja edukacyjna. 30 osób, laureatów „Wielkiej Gry”, podpisało list protestacyjny autorstwa Eurydyki Graus, wielokrotnej uczestniczki programu, do posła PiS Pawła Kowala, szefa komisji kultury i środków przekazu. Ostatecznie jednak dwa ostatnie wyprodukowane przed powyższą decyzją odcinki zostały wyemitowane w dniach 26 sierpnia 2006 i 2 września 2006.
Od stycznia do czerwca 2010 w TVP Polonia były emitowane w ramach cyklu „Wielka Gra na bis” archiwalne wydania teleturnieju wraz z krótką audycją przybliżającą kulisy programu prowadzoną przez Stanisławę Ryster. Od 2012 archiwalne odcinki Wielkiej Gry emituje TVP Historia.
W 2016 kierownictwo TVP2 planowało przywrócić teleturniej na antenę w zmienionym formacie i pod zmienionym tytułem "Większa Gra", który miał być emitowany od wiosny 2017, ostatecznie z planów zrezygnowano.
Zasady gry.
1962–1975.
Gracz był umieszczany w specjalnym pokoju izolacji (z mikrofonem), gdzie odpowiadał na pytania (kolejno: 6500 złotych, 12 800 zł i 25 000 zł). Aby zdobyć główną nagrodę, trzeba było odpowiedzieć na 3 pytania z 1 z 2 zestawów pytań w ciągu 2,5 minuty. W razie poprawnej odpowiedzi na pytanie za główną nagrodę lub rezygnację z gry przed pytaniem prezes wręczał graczowi książeczkę oszczędnościową PKO z wartością zdobytej nagrody. 
1975–2006.
Gra składała się z 4 etapów. Od 2 etapu nagrodą była stawka pieniężna, podwajająca się wraz z każdym etapem. W przypadku złej odpowiedzi na pytanie traciło się wszystkie pieniądze, można jednak było w każdym momencie zrezygnować i zachować wcześniej wygraną kwotę. W przypadku zakończenia czasu antenowego gra była przerywana i kontynuowana w następnym odcinku.
Aby wystąpić w teleturnieju, należało przejść przez eliminacje, które odbywały się kilka razy w roku i w trakcie których można było wybrać jedną z proponowanych kategorii. Polegały one na wypełnieniu pisemnego testu złożonego z kilkudziesięciu pytań. Do głównej gry kwalifikowało się dwóch najlepszych uczestników, kolejni na liście uczestnicy byli zapraszani do gry w przypadku pojawienia się danej kategorii w następnym odcinku z jej udziałem.
I etap – Pojedynek – brało w nim udział dwóch graczy, którzy odpowiadali na te same 20 pytań prowadzącej. Żeby nie słyszeli nawzajem swoich odpowiedzi, odpowiadali w słuchawkach, przez które podczas odpowiedzi przeciwnika była nadawana głośna muzyka, najczęściej była nią muzyka z czołówki teleturnieju. Pojedynek kończył się, gdy jeden z graczy nie odpowiedział na dwa pytania, co skutkowało jego eliminacją. Jeśli żaden z zawodników nie popełnił dwóch błędów, w innym terminie rozgrywany był drugi, natomiast remis w drugim pojedynku oznaczał prawo obu zawodników do dalszej gry. Czas odpowiedzi na pytanie wynosił 20 sekund. W przypadku jeśli gracze popełnili 2 błędy jednocześnie, to grało się do jednego błędu przewagi inaczej był remis (w drodze wyjątku).
II etap – Egzamin/Pytania Ekspertów – Gracz, który wygrał pojedynek odpowiadał na pytania zadawane przez trzech ekspertów znajdujących się w studiu. Każdy ekspert zadawał po 3 pytania, więc łącznie pytań było 9. Można było popełnić maksymalnie 2 błędy. Czas odpowiedzi na pytanie wynosił 30 sekund.
III etap – Gracz wybierał jeden z dwóch zestawów znajdujących się na kole. Jeden zestaw zawierał dwa pytania. Czas odpowiedzi na pytania wynosił 2 minuty, później gracz brał zestaw o takim samym numerze jak poprzednio, z tym, że czas odpowiedzi na pytania wynosił 2 minuty 30 sekund.
IV etap – Finał – Gracz miał do wyboru jedno z dziesięciu pytań, znajdujących się na kole. Czas odpowiedzi na pytanie wynosił 2 minuty.
Wysokość stawek pieniężnych.
Od stycznia 1995 kwoty wygranych uległy denominacji. 
Przewodniczący jury (szefowie ekspertów).
Niejednokrotnie funkcję przewodniczącego jury w zastępstwie pełnili także prof. Tadeusz Marian Nowak (m.in. od 12.09.1992 do 28.11.1992) oraz prof. Andrzej Weseliński (m.in. od 18.09.1993 do 30.10.1993; 10.03.2001 – 31.03.2001).
Mecenasi.
Istotną funkcję w czasie trwania teleturnieju pełnili także mecenasi. Czuwali oni nad prawidłowym przebiegiem gry pod względem prawnym. Deponowano u nich pytania i odpowiedzi ze wszystkich tematów danego odcinka oraz nagrody przewidziane dla zwycięzców. Pytania do pojedynków mecenas doręczał podczas programu do rąk prowadzącej, natomiast pytania do późniejszych etapów układał na kole. Do zadań mecenasa należało także wręczenie głównej nagrody zwycięzcy z danego tematu.
Funkcję mecenasa pełnili:
Sporadycznie w zastępstwie funkcję mecenasa pełnili także:
Eksperci.
Ekspertami Wielkiej gry byli:
Oprawa.
Studio.
Do 1986 – kolorystyka zielona. Napis „WIELKA GRA” nad studiem biały na zielonym tle fontem Clarendon.
1987 – 1990 – kolorystyka niebiesko–fioletowa. Napis „WIELKA GRA” nad studiem biały na granatowym tle.
1990 – 1993 – kolorystyka kremowo–ciemnozielono-czerwona. Napis „WIELKA GRA” nad studiem biały na zielonym tle fontem FangSong.
1993 – 26.10.1996 – kolorystyka kremowo-szaro-ciemnozielona. Napis „WIELKA GRA” nad studiem żółto–czerwony na kremowym tle fontem Helvetica.
09.11.1996 – 29.08.1998 – kolorystyka kremowo–ciemnozielono-fioletowa. Napis „WIELKA GRA” nad studiem żółto–czerwony na kremowym tle fontem Helvetica.
05.09.1998 – 22.02.2003, 01.11.2003 - 21.02.2004 - kolorystyka jasnobrązowa i złota. Napis „Wielka Gra” nad studiem czarny na złotym tle, fontem Tiranti Solid, ze zdobionymi literami W i G.
08.03.2003 – 25.10.2003 – z wyjątkiem odcinka z 05.04.2003 – j.w. z tym, że ściany w studio były niebieskie.
06.03.2004 – 02.09.2006 – jak w latach poprzednich, jednak dodano w niektórych miejscach studia czerwone napisy „Wielka Gra”.
Czołówki.
12.09.1992 – 1994 – kolorowe kule (kolejno zielona, niebieska, fioletowa, różowa, czerwona, pomarańczowa, żółta, szara, brązowa), na każdej z nich kolejne litery tytułu programu.
1995 – 03.04.1999 – żółty sześcian wchodzący z lewej strony, z którego wyłaniają się zielone litery „WIELKA” oraz czerwony sześcian wyłaniający z prawej strony litery „GRA” – fontem Playbill. W czasie zmiany pytań na kole – żółty napis „WIELKA GRA” na ścianach zielonego sześcianu.
10.04.1999 – 27.12.2003 – kwoty fontem Akzidenz-Grotesk i napis „Wielka Gra” fontem Monotype Corsiva (ze zdobionymi W i G) na obracającym się złotym sześcianie. W czasie zmiany pytań tylko obracająca się kostka z napisem „Wielka Gra”.
10.01.2004 – 02.09.2006 – kwoty fontem Arial i napis „Wielka Gra” fontem Monotype Corsiva (ze zdobionymi W i G) wyłaniające się ze złotego koła. W czasie zmiany pytań tylko koło z napisem „Wielka Gra”.
Kwoty (podczas odpowiedzi na pytania od III etapu wzwyż).
1992 – 1994 – na dole ekranu kolorowe kule, na każdej z nich cyfra, odbijane po obu stronach przez kije bilardowe: 6 mln zł – kolor czerwony, 12 mln zł – kolor niebieski, 25 mln – kolor zielony, 50 mln zł – kolor pomarańczowy, 100 mln zł – kolor zielony.
1995 – 3 kwietnia 1999 – na dole ekranu cyfry wyłaniające się z sześcianu fontem Playbill (2500 – żółty, 5000 – czerwony, 10000 – niebieski, 20000 – zielony). Obowiązywała jeszcze po zmianie scenografii do 3 kwietnia 1999.
10 kwietnia 1999 – 27 grudnia 2003 – w prawym dolnym rogu obracający się sześcian z kwotą fontem Akzidenz-Grotesk (5000 – zielony, 10000 – brązowy, 20000 i 40000 – złoty).
10 stycznia 2004 – 2 września 2006 – w prawym dolnym rogu kwoty fontem Arial złotymi literami w złotym kole.

</doc>
<doc id="136443" url="https://pl.wikipedia.org/wiki?curid=136443" title="Microchiroptera">
Microchiroptera

Microchiroptera – podrząd nietoperzy obejmujący wszystkie nietoperze poza rodziną rudawkowatych. Czasem określa się je jako „nietoperze owadożerne”, ale nazwa ta jest myląca, ponieważ nie wszystkie Microchiroptera odżywiają się owadami. Podstawowa różnica między Microchiroptera a Megachiroptera polega na tym, że:
Większość Microchiroptera żeruje na owadach. Niektóre większe gatunki polują na ptaki, jaszczurki, żaby lub nawet ryby. W Ameryce Południowej żyją Microchiroptera odżywiające się krwią zwierząt stałocieplnych, w tym ssaków.
Wielkość Microchiroptera mieści się w zakresie od 4 do 16 cm długości.

</doc>
<doc id="136449" url="https://pl.wikipedia.org/wiki?curid=136449" title="Norrköping">
Norrköping

Norrköping (wym. ) – miasto w Szwecji. Siedziba władz administracyjnych gminy Norrköping w regionie Östergötland. Położone nad rzeką Motala ström niedaleko jej ujścia do Bråviken, zatoki Morza Bałtyckiego. W 2018 roku miejscowość zamieszkiwało 96 946 mieszkańców. Nazywane jest Manchesterem lub Pekinem Szwecji.
Historia.
Norrköping otrzymało prawa miejskie w 1384. Swój rozwój od XVII wieku jako znaczącego ośrodka przemysłowego południowej Szwecji zawdzięcza rzece. W pobliżu starego Norrköping nad Motalą rozwinął się przemysł włókienniczy i papierniczy. W latach 70. i 80. XX wieku przemysł tradycyjny nie wytrzymał konkurencji na rynkach światowych, wiele fabryk w mieście zostało zamkniętych. Wzrosła znacznie liczba bezrobotnych, a w centrum miasta pozostały opuszczone hale fabryczne.
W latach 90. władze miasta przeprowadziły udany projekt rewitalizacji tej dzielnicy wprowadzając do niej nowe funkcje. Powstał tu m.in. Campus Norrköping, filia Uniwersytetu w Linköping (ok. 6 tys. studentów), w budynkach pofabrycznych powstały muzea, sala koncertowa, centrum kongresowe, przestrzeń biurowa. Cały obszar tworzy dobrze zagospodarowany obszar turystyczny zwany "Industrilandskapet", czyli "Krajobraz przemysłowy".
W mieście znajdują się trzy znaczące muzea:
Gospodarka.
W mieście rozwinął się przemysł maszynowy, metalowy, elektrotechniczny, chemiczny, skórzany, celulozowo-papierniczy, spożywczy oraz włókienniczy.

</doc>
<doc id="136454" url="https://pl.wikipedia.org/wiki?curid=136454" title="Köping (urbanistyka)">
Köping (urbanistyka)

Köping (wym. [ʃøːpɪŋ]) – wyraz w języku szwedzkim oznaczający „miasto targowe” (porównaj z miasteczkiem). W średniowieczu używane było w stosunku do miast, którym nadano prawo urządzania targu. W dzisiejszej Finlandii, która stanowiła do 1809 część Szwecji, istnieje podobne określenie – "kauppala".
Historycznie wiele miast szwedzkich posiadało prawa osady targowej zanim otrzymały prawa miejskie. W 1971 reforma administracyjna zniosła rozróżnienie między miastami, miastami targowymi i gminami wiejskimi wprowadzając podział na gminy ("kommun").
Współcześnie istnieje kilka miast, które zachowały w swoich nazwach cząstkę "köping":

</doc>
<doc id="136455" url="https://pl.wikipedia.org/wiki?curid=136455" title="Norrkoping">
Norrkoping



</doc>
<doc id="136456" url="https://pl.wikipedia.org/wiki?curid=136456" title="Koping">
Koping



</doc>
<doc id="136457" url="https://pl.wikipedia.org/wiki?curid=136457" title="Load">
Load

Load – szósty album studyjny zespołu Metallica. Został wydany 3 czerwca 1996 r. Początkowo miało to być dwupłytowe wydawnictwo, jednak w wyniku ogromu materiału zespół postanowił rozłożyć materiał na dwa albumy. Utwory z tej sesji, które nie znalazły się na albumie, ukazały się rok później na "Reload".
Według danych z kwietnia 2002 album sprzedał się w nakładzie 4,682,409 egzemplarzy na terenie Stanów Zjednoczonych.
W Polsce album uzyskał status platynowej płyty.
Opis albumu.
"Load" był długo oczekiwanym albumem grupy Metallica, wydanym pięć lat po ostatniej płycie Metallica. Był wielkim zaskoczeniem dla fanów. Zaskakujące było wszystko: styl i klimat, który raczej nie pasował do wcześniejszych dokonań grupy. Wiele utworów z płyty zostało wydanych na singlach. Pomimo zarzutów o komercjalizację wiele osób uważa ten album za duże osiągnięcie. Płyta w pierwszym tygodniu od premiery tylko w Stanach Zjednoczonych sprzedała się nakładem 1,4 mln sztuk.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="136458" url="https://pl.wikipedia.org/wiki?curid=136458" title="Motala ström">
Motala ström

Motala ström – rzeka w Szwecji, w Östergötland. Odwadnia jezioro Wetter, z którego wypływa w Motali. Uchodzi do Bråviken, zatoki Morza Bałtyckiego, w okolicach Norrköping.
Długość wynosi ok. 100 km (od Motali do ujścia do Bråviken w Norrköping). Powierzchnia zlewni – 15 481,2 km².
W pierwszej połowie XIX wieku równolegle do rzeki zbudowano Kanał Gotyjski.

</doc>
<doc id="136459" url="https://pl.wikipedia.org/wiki?curid=136459" title="Motala (ujednoznacznienie)">
Motala (ujednoznacznienie)



</doc>
<doc id="136462" url="https://pl.wikipedia.org/wiki?curid=136462" title="Selsyn">
Selsyn

Selsyn - maszyna elektryczna o zasadzie działania zbliżonej do silnika elektrycznego, używana jako przyrząd pomiarowo-wskaźnikowy, który może jednocześnie wykonać pewną pracę. Złożony jest z dwóch uzwojeń ułożonych w stałym polu magnetycznym o tej samej orientacji (np. pionowo w górę), przez które płynie prąd. Obydwa uzwojenia są zwykle odseparowane przestrzennie, jedno znajduje się w miejscu, gdzie dokonywany jest pomiar, drugie zaś tam, gdzie znajduje się mierzony obiekt. Zmiana orientacji jednego z uzwojeń powoduje wychylenie się drugiego. 
Selsyny spotkać można np. na stacjach elektroenergetycznych wyposażonych w transformatory z przełączaniem zaczepów pod obciążeniem w roli wskaźnika położenia zaczepów. Selsyn nadawczy znajduje się wtedy w obudowie przełącznika zaczepów na transformatorze, selsyn odbiorczy (poruszający wskazówkę na tarczy) w nastawni obiektu.
Współcześnie wyszedł z eksploatacji, wyparty przez tańsze rozwiązania elektroniczne. Jeszcze niedawno był stosowany w przepływowej elektrowni wodnej Porąbka, gdzie wskazywał kąt wychylenia grodzi wodnej. 
Urządzenia te są standardowo zasilane napięciem przemiennym zwykle 220 V lub 110 V. Były wykorzystywane w statkach do wskazywania położenia płetwy steru. Na płetwie sterowej jest umieszczony jeden większy selsyn "matka" (będący nadajnikiem dla pozostałych) a do niego podłączone inne przekazujące położenie do wskaźników i innych urządzeń (wskaźnik położenia steru, autopilot). 
Selsyny stosowane były również w maszynach wyciągowych w układach kontroli prędkości. W układach tych selsyny sterowane są systemem specjalnych krzywek zabudowanych na mechanicznym regulatorze jazdy.

</doc>
<doc id="136464" url="https://pl.wikipedia.org/wiki?curid=136464" title="Watkowate">
Watkowate



</doc>
<doc id="136465" url="https://pl.wikipedia.org/wiki?curid=136465" title="Zduny">
Zduny

Zduny – miasto w województwie wielkopolskim, w powiecie krotoszyńskim, siedziba gminy miejsko-wiejskiej Zduny.
Według danych z 31 grudnia 2009 r. miasto miało 4498 mieszkańców.
Położenie.
Zduny leżą w zachodniej części Wysoczyzny Kaliskiej (Koźmińskiej), w odległości około 7 km od Krotoszyna i ok. 39 km od Ostrowa Wielkopolskiego. Przez miasto przebiegają:
Nazwa.
Miejscowość pod nazwą "Sduncow" zanotowana jest w łacińskojęzycznym dokumencie Przemysła I z 1249 roku.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest jako "civitas Sdunki".
Historia.
Powstanie w Zdunach ośrodka miejskiego silnie wiąże się z osobą Tomasza I, biskupa wrocławskiego. Położona na pograniczu Śląska i Wielkopolski miejscowość pozostawała własnością książęcą, sąsiadowała jednak z kompleksem dóbr biskupów wrocławskich wokół Milicza. Wskutek zabiegów biskupa książę Bolesław Pobożny polecił w 1261 sołtysowi Lamprechtowi lokowanie tu miasta na prawie średzkim. Brak zaangażowania władcy spowodował jednak zapewne niepowodzenie całej akcji, bowiem w 1266 Tomasz I uzyskał od księcia prawo własności Zdun ponownie określonych jako wieś, otrzymując wkrótce także zgodę na ponowną lokację miasta, do której doszło ostatecznie w 1267. Zduny pozostały miastem biskupim do 1355, kiedy to przeszły w ręce prywatne.
Specyfiką Zdun stało się w następnych skupienie w jednym miejscu kilku samodzielnych ośrodków miejskich. Drugie miasto – Nowe Zduny, zwane również "Zdunami Niemieckimi" – otrzymało prawa miejskie w roku 1637, a trzecie – Sieniutowo – w roku 1646. Scalenie nastąpiło w roku 1772. Rozkwit Zdun przypada na wieki XVII i XVIII i później jeszcze w drugiej połowie wieku XIX, ze względu na położenie w bezpośrednim sąsiedztwie granicy śląskiej oraz, po 1875 roku, wybudowanie linii kolejowej.
W czasie zaboru pruskiego Zduny należały do powiatu Krotoszyn. Według spisu urzędowego z 1837 roku miasto liczyło 3144 mieszkańców, którzy zamieszkiwali 672 dymy (domostwa).
W czasie Powstania Wielkopolskiego 1918/1919 w pobliskiej Borownicy toczyły się zaciekłe walki o wyzwolenie Zdun, w których brał udział między innymi Władysław Nawrocki.
W czasie II wojny światowej władzę nad Zdunami sprawował Amtskomisar Karl Kambach, a po nim Gustaw Reiman. 18 maja 1943 roku Niemcy zmienili nazwę miasta na "Treustadt" ("wierne miasto").
W okresie międzywojennym w miejscowości stacjonowała placówka Straży Granicznej I linii „Zduny”.
22 maja 1925 roku w mieście gościł prezydent II Rzeczypospolitej Stanisław Wojciechowski. Był on podejmowany przez burmistrza Zdun Czesława Surmacewicza uroczystym obiadem w restauracji emisariusza i radnego Zdun Walentego Danielaka. Spotkał się tam z przedstawicielami Towarzystwa Powstańców i Wojaków im. Gen. Józefa Hallera oraz mieszkańcami miasta.
Przesunięcie w 1945 roku granic państwa na zachód przyczyniło się do ograniczenia roli Zdun. Przed rokiem 1975 i od roku 1999 miasto należy administracyjnie do powiatu krotoszyńskiego, a w latach 1975-1998 do woj. kaliskiego.
Głównym zakładem przemysłowych miasta przez ponad 120 lat była cukrownia, której pierwsze budynki wybudowano w roku 1882. Z początkiem XXI wieku zaczęto szukać inwestora zagranicznego. Został nim niemiecki koncern cukierniczy Pfeifer &amp; Langen KG z Kolonii. Cukrownia została jednak zamknięta, a ostatnia kampania odbyła się w roku 2003.
W latach 1952-1983 proboszczem w zdunowskiej parafii pw. św. Jana Chrzciciela był prokurator Arcybiskupiego Seminarium Duchownego w Poznaniu i zastępca rektora Katolickiego Uniwersytetu Lubelskiego, ksiądz Marian Kwiatkowski.
Edukacja.
W gminie Zduny znajdują się cztery szkoły i dwa przedszkola.
Komunikacja miejska.
Zduny nie posiadają własnej komunikacji miejskiej, lecz na terenie miasta regularnie kursują linie komunikacji miejskich z pobliskich miejscowości:
Współpraca międzynarodowa.
Miasta i gminy partnerskie:

</doc>
<doc id="136466" url="https://pl.wikipedia.org/wiki?curid=136466" title="Pośrednik HTTP">
Pośrednik HTTP

Pośrednik HTTP () – serwer pośredniczący w przekazywaniu danych w sieci komputerowej z wykorzystaniem protokołu komunikacyjnego HTTP. W najbardziej typowym zastosowaniu używany jest w ramach usługi WWW, gdzie pośredniczy między przeglądarkami WWW i serwerami WWW.
Pośrednik HTTP stosowany jest w ramach sieciowej usługi buforowania, która działa podobnie do pamięci podręcznej () przeglądarki internetowej (stąd inna nazwa pośrednika HTTP: "W3Cache"). Polega to na przechowywaniu na bliższym serwerze (serwerze pośredniczącym) kopii strony internetowej i jej udostępnianiu zamiast informacji pobieranych z odległego serwera.
Ma to na celu zazwyczaj skrócenie czasu oczekiwania na załadowanie się strony (o ile połączenie z serwerem pośredniczącym jest lepsze niż z serwerem odległym) oraz zmniejszenie ruchu sieciowego w wynajmowanym odpłatnie kanale komunikacyjnym. Jeśli kilku użytkowników w sieci lokalnej korzysta z WWW poprzez takiego pośrednika i odwiedzają tę samą stronę, to wystarczy, że będzie ona pobrana tylko jeden raz z odległego serwera WWW.
Innym zastosowaniem pośredników HTTP jest blokowanie niepożądanej treści stron internetowych, np. bannerów z reklamami czy stron pornograficznych. Czasem używa się ich również do ukrycia adresu IP komputera, z którego następuje rzeczywiste połączenie.

</doc>
<doc id="136468" url="https://pl.wikipedia.org/wiki?curid=136468" title="Proxy">
Proxy



</doc>
<doc id="136470" url="https://pl.wikipedia.org/wiki?curid=136470" title="Jajorodność">
Jajorodność

Jajorodność – najbardziej rozpowszechniona forma rozrodu płciowego zwierząt, polegająca na rozwoju zarodkowym w jaju wydalonym z organizmu matki przed zapłodnieniem (u płazów, ryb oraz niższych bezkręgowców) lub tuż po zapłodnieniu (u ptaków, owadów i niektórych gadów). Zwierzęta, których potomstwo wykluwa się z jaj poza organizmem matki, nazywamy jajorodnymi. Z uwagi na bardzo niską przeżywalność młodych, składają one zwykle znacznie większą liczbę jaj w porównaniu do liczby potomstwa zwierząt żyworodnych.

</doc>
<doc id="136472" url="https://pl.wikipedia.org/wiki?curid=136472" title="Freedom House">
Freedom House

Freedom House – założona w 1941 przez Wendella Willkiego i Eleanorę Roosevelt amerykańska organizacja, określająca się jako „pozapartyjna organizacja non-profit”, która jest „wyraźnym głosem na rzecz demokracji i wolności na całym świecie”.
Freedom House mówi o sobie, że „wyrażała stanowczy sprzeciw wobec dyktatur w Ameryce Środkowej i Chile, apartheidu w Afryce Południowej, tłumienia praskiej wiosny, radzieckiej inwazji Afganistanu, ludobójstwa w Bośni i Rwandzie i brutalnego gwałcenia praw człowieka na Kubie, w Birmie, Chinach, Iraku. Jest szermierzem obrony praw działaczy demokratycznych, ludzi wierzących, związkowców, dziennikarzy i rzeczników wolnego rynku.”.
W latach 40. XX wieku Freedom House popierała plan Marshalla i utworzenie NATO. W latach 50. i 60. była orędownikiem ruchu praw obywatelskich w USA. W latach 80. wspierała ruch „Solidarność” w Polsce i opozycję demokratyczną na Filipinach.
Freedom House deklaruje, że jej „zarząd jednomyślnie podziela pogląd, iż amerykańskie przywództwo na arenie międzynarodowej ma zasadnicze znaczenie dla sprawy praw człowieka i wolności”.
Organizacja.
Prezesem Freedom House od września 2005 r. jest Peter Ackerman. Wcześniej funkcję tę pełnił James Woolsey, były dyrektor CIA. Wiceprezesami zarządu są Stuart Eizenstat i Mark Palmer.
Freedom House jest finansowana przez liczne fundacje. W niektórych latach otrzymywała około 35 proc. funduszy od rządu USA za pośrednictwem Narodowego Funduszu na rzecz Demokracji, Agencji USA na rzecz Rozwoju Międzynarodowego (USAID) i Departamentu Stanu.
Freedom House jest wciąż głównie amerykańską organizacją, chociaż posiada biura na całym świecie; w Stanach Zjednoczonych (Nowy Jork i Waszyngton) oraz m.in. w Europie Środkowo-Wschodniej (Budapeszt, Bukareszt i Warszawa).
Freedom House jest członkiem Międzynarodowej Giełdy Wolności Wypowiedzi (International Freedom of Expression Exchange), wirtualnej sieci organizacji pozarządowych, które monitorują naruszenia wolności wypowiedzi na całym świecie i prowadzą kampanie w obronie dziennikarzy, pisarzy i obrońców praw człowieka.
Raporty.
Freedom House przygotowuje coroczny raport Freedom in the World o stanie demokracji i wolności we wszystkich państwach świata i wybranych terytoriach zależnych i spornych (zobacz raport 2009). Raport jest efektem monitorowania zmian w zakresie respektowania i ochrony przez władze państwowe praw politycznych (swoboda działalności konkurencyjnych partii politycznych wolne wybory) i wolności obywatelskich (religijnych, etnicznych, ekonomicznych, językowych, praw kobiet i rodziny, wolności osobistych, wolności prasy, przekonań i stowarzyszeń). Te prawa i swobody są w dużej mierze zaczerpnięte z Powszechnej Deklaracji Praw Człowieka. Każdemu państwu przyznawana jest (osobno w dziedzinie praw politycznych i osobno w zakresie wolności obywatelskich) ocena w skali od 1 do 7, gdzie jeden oznacza najwyższy poziom wolności, a siedem najniższy. Średnia ocena państwa z obu tych obszarów (praw politycznych i wolności obywatelskich) określa jego status jako: „Wolny” (od 1,0 do 2,5 pkt), „Częściowo wolny” (od 3,0 do 5,0 pkt) lub „Bez wolności” (od 5,5 do 7,0 pkt). Zobacz: status państw 2009. Raporty są opracowywane od 1972 roku.
Freedom House sporządza również roczne raporty Freedom of the Press o wolności prasy na świecie (raport 2009, mapa wolności prasy), bada przemiany demokratyczne w krajach byłego bloku wschodniego (program "Nations in Transit", zobacz: raport 2009), wolność kobiet na Bliskim Wschodzie i jakość rządzenia w krajach objętych przez prezydenta George’a W. Busha milenijnym programem pomocy zagranicy.
W raportach Freedom House państwa są zazwyczaj grupowane według kryteriów historycznych i kulturowych, a nie według stricte geograficznych.
Na przykład:
Ranking Freedom in the World 2014.
Legenda:

</doc>
<doc id="136473" url="https://pl.wikipedia.org/wiki?curid=136473" title="Poszycie stykowe">
Poszycie stykowe

Poszycie stykowe (karawelowe, klepkowe) – rodzaj poszycia kadłubów drewnianych, stosowany już w czasach prehistorycznych. W najprostszej postaci składało się z desek drewnianych (zwanych klepkami lub plankami) przymocowanych na styk do szkieletu statku, zwłaszcza wręgów.
Ponieważ idealne dopasowanie klepek było niemożliwe (ze względu na kształt kadłuba, a zwłaszcza zmiany szerokości klepek pod wpływem wody), styk klepek musiał być uszczelniany różnymi metodami, a pełną szczelność poszycie osiągało dopiero po nasiąknięciu wodą. Pozorna prostota poszycia stykowego w rzeczywistości wymagała ogromnego doświadczenia w projektowaniu układu klepek poszycia, doborze drewna (musiało być bardzo długo sezonowane, ale nie mogło być nadmiernie wysuszone) i samym poszywaniu kadłuba. W najbardziej rozwiniętej postaci poszycie stykowe składało się ze stosunkowo wąskich klepek mahoniowych, tekowych lub dębowych, dopasowanych kształtem i krzywizną do kształtu kadłuba, uszczelnionych za pomocą szczeliwa bawełnianego lub konopnego. Sam proces uszczelniania był bardzo pracochłonny i wymagał bardzo wysokich kwalifikacji, ponieważ pracujące w warunkach zmiennej wilgotności klepki przy zbyt mocnym ubiciu szczeliwa mogły popękać lub nawet zniszczyć wręgi, zaś zbyt słabo ubite szczeliwo nie spełniało swojej roli. Tym niemniej w luksusowych jachtach XIX i pierwszej połowy XX w. poszycie stykowe mogło być (kosztem użycia najwyższej jakości materiałów i bardzo pracochłonnego wykończenia), niezwykle efektowne i dosyć trwałe. W porównaniu z poszyciem zakładkowym , ale było niezbyt wytrzymałe mechanicznie i wymagało starannej i pracochłonnej konserwacji. Obecnie poszycie stykowe w klasycznej postaci praktycznie nie jest stosowane nawet w replikach jednostek historycznych, lecz zastępowane przez odmiany poszycia zakładkowego lub wręcz imitowane przez atrapy klepek z obłogów.

</doc>
<doc id="136475" url="https://pl.wikipedia.org/wiki?curid=136475" title="Partykularyzm">
Partykularyzm

Partykularyzm – stanowisko, zgodnie z którym ośrodki władzy i administracji nie uwzględniają całokształtu interesów określonego społeczeństwa czy państwa, ignorując potrzebę jego harmonijnego rozwoju gospodarczego lub kulturalnego, dbając jedynie o interesy własne, najczęściej własnej grupy interesu. Stronnicze decyzje podejmowane są wówczas na korzyść pewnych regionów kraju lub określonych grup społecznych, a pozostałe regiony są spychane na dalszy plan.
W filozofii jest to jednostkowy punkt widzenia i działania, nie uwzględniający potrzeb ogółu. Przeciwnym stanowiskiem jest uniwersalizm. Jednostki nastawione partykularnie najczęściej nie są w stanie dostrzec problemów dotyczących ogółu.

</doc>
<doc id="136476" url="https://pl.wikipedia.org/wiki?curid=136476" title="Poszycie zakładkowe">
Poszycie zakładkowe

Poszycie zakładkowe (zw. też klinkierowym) – najstarszy rodzaj poszycia drewnianego kadłuba jednostki pływającej. Stosowane co najmniej od wczesnego średniowiecza (np. w statkach wikingów), mimo licznych zalet nie było nigdy tak szeroko stosowane jak poszycie stykowe (karawelowe).
Istotą poszycia zakładkowego jest "dachówkowe" nachodzenie na siebie klepek poszycia. Dzięki temu nie muszą być one do siebie dopasowane aż tak dokładnie jak klepki poszycia stykowego, za to ze względu na większą powierzchnię styku ("zakładki") jest on o wiele bardziej szczelny. Zachodzące na siebie klepki mogą być znitowane ze sobą, co znacznie podwyższa wytrzymałość poszycia i całego kadłuba (współpracujące ze sobą klepki tworzą rodzaj skorupy o dużej sztywności, rozkładającej obciążenia na cały kadłub).
Przylegające do siebie klepki mogą być wyfrezowane tak, aby tworzyły gładką powierzchnię przypominającą poszycie stykowe, co jednak było rzadko stosowane, jako podwyższające koszt budowy kadłuba (w założeniu tańszego i prostszego w budowie od stykowego, które wymagało większej dokładności). Ponieważ wystające krawędzie klepek , poszycie zakładkowe było niechętnie stosowane w większych jachtach, za to dominowało w konstrukcjach małych jednostek użytkowych, jak szalupy, łodzie pilotowe, bączki etc. Obecnie spotykane wyłącznie w replikach starych jednostek lub w stylizowanych na klasyczne żaglówkach (z reguły sklejkowych).

</doc>
<doc id="136477" url="https://pl.wikipedia.org/wiki?curid=136477" title="Poszycie listewkowe">
Poszycie listewkowe

Poszycie listewkowe (słomkowe) – jeden z rodzajów klasycznego poszycia kadłuba drewnianych statków, stosunkowo nowy i stosowany prawie wyłącznie do poszywania niewielkich jednostek nieużytkowych (jachtów, żaglówek, łodzi wiosłowych itp.). 
Nie jest jasne, kiedy zostało zastosowane po raz pierwszy, być może w Niemczech lub Holandii na początku XX w. (według niektórych słabo udokumentowanych poglądów podobne poszycie stosowano na południu Europy co najmniej od XVIII w.). Jego geneza w XX w. szkutnictwie była związana z deficytem drewna szkutniczego wysokiej jakości lub z innymi trudnościami materiałowymi i wykonawczymi (np. tak zostało zaprojektowane poszycie jednej z najsłynniejszych polskich żaglówek, Omegi (J. Sieradzki, 1942), specjalnie do budowy w warunkach okupacyjnych).
Poszycie listewkowe składa się z listewek z taniego drewna (np. sosny) o grubości poszycia (10-25 mm) i przekroju zbliżonym do kwadratu. Takie listewki mogą być łączone na skos z kilku krótkich (więc tanich) kawałków i wyginane bez użycia pary w dwóch płaszczyznach. Oznacza to, że poszycie kadłuba może się składać z identycznych prefabrykowanych elementów, które nie muszą być specjalnie projektowane i wykonywane dla dopasowania do konkretnego kształtu kadłuba.
Listewki te są doginane do wręgów i zbijane gwoździami ze szkieletem łodzi i ze sobą nawzajem. W nowszych konstrukcjach mogły one być także klejone, co umożliwiało usuwanie gwoździ dla zmniejszenia ciężaru poszycia bez zmniejszenia jego wytrzymałości, jednak w większości szkutni, zwłaszcza w powojennej Polsce, klejenie nie było stosowane. Wynikająca stąd nieszczelność suchego poszycia była traktowana jako zło konieczne. Tradycyjnym rytuałem w polskich klubach żeglarskich do lat 70. XX w. było zatapianie na wiosnę listewkowych kadłubów łodzi w celu ich uszczelnienia (poprzez spęcznienie listewek poszycia). Tak traktowane poszycie ulegało degradacji i korozji szybciej niż w warunkach prawidłowej konserwacji.
W istocie poszycie słomkowe łączyło zalety poszycia stykowego (gładkość i płynność kształtów) i zakładkowego (wytrzymałość, potencjalna szczelność), przy znacznie niższym koszcie i bardziej „przyjaznej” technologii. Jako jedyne też z klasycznych rodzajów poszycia jest stosowane nadal, głównie jako warstwa formująca lub wypełniająca w jednostkowych lub eksperymentalnych konstrukcjach warstwowych.

</doc>
<doc id="136481" url="https://pl.wikipedia.org/wiki?curid=136481" title="Gułtowy">
Gułtowy

Gułtowy – wieś w Polsce położona w województwie wielkopolskim, w powiecie poznańskim, w gminie Kostrzyn.
Położenie.
Gułtowy leżą na Równinie Wrzesińskiej. W pobliżu przebiega linia kolejowa Poznań-Warszawa (przystanek kolejowy Gułtowy).
Historia.
Wieś wzmiankowana po raz pierwszy w 1311 r. jako Golutow, gdy wymieniony był Janusius de Golutow, do końca XV wieku należała do rodu Grzymalitów. W 1578 wchodziła jako wieś kościelna Gultowo w skład powiatu pyzdrskiego. Pierwszy, drewniany kościół istniał na początku XVI wieku. W XVI wieku wieś przeszła w posiadanie Leszczyców Gułtowskich. Kolejnymi właścicielami (w XVIII wieku) były rodziny Skaławskich i Słuckich, później (od 1776 r.) Bnińskich, w XIX wieku Ostrowskich. Później Gułtowy powróciły we władanie Bnińskich, w rękach których pozostały aż do 1939 r. Pod koniec XIX wieku administracyjnie Gułtowy wchodziły w skład powiatu średzkiego. Wieś liczyła wtedy 33 domostwa i 340 mieszkańców. Na dominium Gułtowy składała się wieś i folwark Nowojewo (17 domostw i 265 mieszkańców wyznania katolickiego). Ostatnim właścicielem był Adolf Rafał Bniński.
We wrześniu 1939 koło wsi funkcjonowało polowe lądowisko 3. poznańskiego dywizjonu myśliwskiego (elementu Armii Poznań), z którego startowały samoloty PZL P.11c.
W latach 1954–1968 wieś należała i była siedzibą władz gromady Gułtowy, po jej zniesieniu w gromadzie Kostrzyn. W latach 1975–1998 miejscowość położona była w województwie poznańskim.
Turystyka.
Przez Gułtowy prowadzi niebieski szlak pieszy z Promna do Marzenina przez Wagowo i Giecz.

</doc>
<doc id="136482" url="https://pl.wikipedia.org/wiki?curid=136482" title="Folk">
Folk



</doc>
<doc id="136483" url="https://pl.wikipedia.org/wiki?curid=136483" title="W3cache">
W3cache



</doc>
<doc id="136484" url="https://pl.wikipedia.org/wiki?curid=136484" title="Żerków">
Żerków

Żerków – miasto w województwie wielkopolskim, w powiecie jarocińskim, na Wale Żerkowskim, siedziba gminy Żerków.
Według danych z 31 grudnia 2009 miasto liczyło 2127 mieszkańców.
Prywatne miasto szlacheckie lokowane w 1300 roku położone było w XVI wieku w województwie kaliskim.
Położenie.
Żerków leży na obszarze Wału Żerkowskiego, w pobliżu rzek Warty i Lutyni. Jest uznawany za turystyczną perełkę Wielkopolski. Znajduje się około 14 km od Jarocina i około 60 km od Poznania. Położony jest w pobliżu linii kolejowej Wrocław – Jarocin – Gniezno, stacja kolejowa Żerków znajduje się we wsi Chrzan, ok. 5 km na zachód od granic miasta.
Według danych z 1 stycznia 2011 r. powierzchnia miasta wynosiła 2,16 km².
W latach 1975–1998 miasto administracyjnie należało do województwa kaliskiego.
Historia.
Ślady osadnictwa na terenie dzisiejszego Żerkowa należą do kultury łużyckiej okresu halsztackiego, czyli z 650-400 r.p.n.e. Pierwsza udokumentowana wzmianka o Żerkowie pochodzi z 30 listopada 1257 r. Miejscowość pojawiła się w dokumencie, w którym wskazano, że książę Bolesław Pobożny nadał Jankowi Wojciechowiczowi z rodu Zarembów kilka miejscowości, w tym Zirchovo. Należy podkreślić, że na fakt powstania Żerkowa miały dwa zagadnienia tj. położenia na trasie szlaku wrocławsko-toruńskiego i sąsiedztwo grodu Wilkowyja. Warto wskazać, że na terenie dzisiejszego Żerkowa miał istnieć gród kasztelański, który spłonął w pożarze z 1382 r.
Przez następne kilkaset lat tereny dzisiejszego Żerkowa często zmieniał właścicieli. Około roku 1372 r. dziedzicem miejscowości miał być Wawrzyniec Zaręba, który był kasztelanem poznańskim i ostrowskim. Podczas konfliktu między rodem Nałęczów i Grzymalitów (1382-1384) Żerków został zniszczony, po czym nastąpiła jego systematyczna odbudowa126. W XVII w. wśród właścicieli terenów dzisiejszego Żerkowa byli – Jan Roszkowski, Hieronim Radomicki oraz Michał Mycielski z Chocieszewic127. Po drugim rozbiorze (1793) Żerków znalazł się pod kontrolą Prus. We wrześniu 1860 r. ma miejsce w Żerkowie zjazd ziemiaństwa w. W spotkaniu uczestniczyło 800 osób.
Do 1914 r., tj. do wybuchu I wojny światowej miejscowość rozwijała się. Przykładem tego jest powstanie m.in., Banku Ludowego w Żerkowie, Koła Śpiewu „Lutnia” oraz rozbudowa infrastruktury komunikacyjnej131. Mieszkańcy Żerkowa pochodzenia polskiego byli ofiarami/świadkami prób germanizacji, tj. wynarodowienia z polskiej kultury. W wyniku powstania wielkopolskiego Żerków znalazł się w granicach II Rzeczypospolitej Polskiej. Do 1939 r. w miejscowości powstało kilka organizacji społecznych takich jak koło Związku Obrony Kresów Zachodnich i koło Chrześcijańsko-Narodowego Stronnictwa Rolniczego. Istniał m.in., Klub Sportowy „Polonia” oraz Koło Miejskie Polskiego Czerwonego Krzyża. Nie bez znaczenia był fakt, że mieszkańcy Żerkowa upamiętniali tych mieszkańców, którzy w 1918 i 1919 walczyli o przyłączenie Wielkopolski do odradzającego się państwa polskiego.
Krótko po wojnie Żerków przejściowo nie został zaliczony do miast wg urzędowego wykazu miast i gmin z 28 lipca 1945. W latach 1975–1998 miasto administracyjnie należało do woj. kaliskiego, a przed rokiem 1975 i od 1999 do powiatu jarocińskiego.
Współpraca międzynarodowa.
Miasta i gminy partnerskie:

</doc>
<doc id="136485" url="https://pl.wikipedia.org/wiki?curid=136485" title="Densytometria kostna">
Densytometria kostna

Densytometria kostna – metoda obrazowania gęstości kości wykorzystująca zasadniczo trzy różne techniki otrzymywania obrazu anatomii pacjenta:
Badanie to pozwala na postawienie rozpoznania m.in. osteoporozy, osteopenii, ogniska kalcyfikacji.
Za najlepszą uważa się technikę podwójnej wiązki promieniowania Rtg - DEXA (DXA, dual-energy x-ray absorptiometry). Charakteryzuje ją stosunkowo duża dokładność, powtarzalność i dość niski koszt badania.
Badanie jest bezpieczne, dawka promieniowania jest 20-krotnie niższa niż przy badaniu rentgenowskim klatki piersiowej.

</doc>
<doc id="136488" url="https://pl.wikipedia.org/wiki?curid=136488" title="Dzięgiel litwor">
Dzięgiel litwor

Dzięgiel litwor, arcydzięgiel litwor ("Angelica archangelica" L., "Archangelica officinalis" Hoffm.) – gatunek rośliny z rodziny selerowatych. Roślina ma wiele nazw zwyczajowych i ludowych: angelika, dzięgiel lekarski, dzięgiel wielki, anielskie ziele, archangielski korzeń, anielski korzeń. Występuje w stanie dzikim w górzystych i wilgotnych terenach Europy i Azji. W Polsce jest to gatunek rodzimy – podgatunek typowy rośnie w Sudetach i Karpatach, podgatunek nadbrzeżny występuje w pasie wybrzeża i dolinach rzek.
Biologia i ekologia.
Roślina dwuletnia. Kwitnie od końca maja do lipca. Siedlisko: rośnie w miejscach wilgotnych, na glebach żyznych, głębokich próchnicznych, przepuszczalnych – czarnoziemy, lessy, mady. Preferuje stanowiska słoneczne i półcienie. Podgatunek typowy rośnie na wilgotnych łąkach na terenach górzystych, także w zaroślach, nad brzegami potoków, jest składnikiem ziołorośli wysokogórskich. Podgatunek nadbrzeżny rośnie w zbiorowiskach ziołorośli nadrzecznych nad wodami, im bliżej morza tym jest liczniejszy.
Liczba chromosomów 2n= 22.
Zmienność.
W Polsce występują dwa podgatunki:
Zagrożenia i ochrona.
Od 2014 roku roślina jest objęta w Polsce ochroną częściową. W latach 1983–2014 znajdowała się pod ścisłą ochroną, z powodu wykopywania roślin dla pozyskania surowca zielarskiego. Rozpowszechnienie jego uprawy w ogródkach zapobiegłoby niszczeniu stanowisk naturalnych.
Zastosowanie.
Roślina jadalna.
Wykorzystywany w cukiernictwie do ozdabiania ciast i tortów (skośnie pocięte fragmenty łodygi zebrane w maju smażone są w cukrze). Z młodych łodyg i grubszych ogonków liściowych można sporządzać konfiturę. Stosowana także przy produkcji alkoholi: likierów czy dzięgielówki. Korzeń arcydzięgla litworu, jak również kandyzowane łodygi i ogonki liściowe noszą nazwę "anżelika".
Roślina miododajna.
Kwiaty wydzielają duże ilości łatwo dostępnego dla pszczół nektaru. Wydajność miodowa tego gatunku wynosi do 200 kg/ha. Miód z niego ma jasny kolor, jest mocno aromatyczny i ostry w smaku.
Roślina ozdobna.
Jest uprawiana ze względu na ładny pokrój przypominający palmę, mocną strukturę i przyjemny zapach.
Uprawa.
Rozmnaża się z nasion wysiewanych na rozsadniku lub wprost do gruntu. Na rozsadnik wysiewa się nasiona pod koniec lipca lub na początku sierpnia. Wprost do gruntu nasiona wysiewa się w sierpniu. Roślinę uprawia się na glebie średnio żyznej, przepuszczalnej. Po przekwitnięciu i dojrzeniu nasion roślinę wycina się przy samej ziemi, gdyż staje się nieładna.
Nazewnictwo.
Nazwa łacińska pochodzi od słowa "archangelos", które oznacza archanioł. Od nazwy tej rośliny pochodzi wiele geograficznych nazw w Tatrach, np. Dolina Litworowa, Litworowa Przełęcz, Litworowy Staw Gąsienicowy.

</doc>
<doc id="136489" url="https://pl.wikipedia.org/wiki?curid=136489" title="Arcydzięgiel lekarski">
Arcydzięgiel lekarski



</doc>
<doc id="136496" url="https://pl.wikipedia.org/wiki?curid=136496" title="Kwiatków (powiat ostrowski)">
Kwiatków (powiat ostrowski)

Kwiatków – wieś w Polsce, położona w gminie wiejskiej Ostrów Wielkopolski, w powiecie ostrowskim, w województwie wielkopolskim, na Wysoczyźnie Kaliskiej (Koźmińskiej), nad strumieniem Niedźwiada. Dawniej miasto; uzyskał lokację miejską w 1458 roku jako Wiesiołów, zdegradowany przed 1670 rokiem. Do 1877 roku miejscowość należała administracyjnie do powiatu odolanowskiego, w latach 1975-1998 do województwa kaliskiego, a w latach 1877-1975 i od 1999 do powiatu ostrowskiego.
Historia.
Kwiatków należy do najstarszych miejscowości w powiecie ostrowskim. Jako wieś kościelna znany jest od 1324 roku. Od nazwy miejscowości wywodzi się ród Kwiatkowskich herbu Korab. Jako miasto pojawia się w roku 1448 jako jeden z licznie lokowanych wówczas prywatnych ośrodków miejskich. Nazywany jest też w tym okresie Wiesiołowem. Prawa miejskie stracił prawdopodobnie przed 1620 rokiem. Nieznane są wydarzenia, które doprowadziły do jego upadku, ale były one na tyle znaczące, że do dziś nie można określić lokalizacji (nawet w przybliżeniu!) ani Rynku (który z pewnością posiadał w XVI wieku) ani samego miasta.
Do 1877 roku miejscowość należała administracyjnie do powiatu odolanowskiego, w latach 1975-1998 do województwa kaliskiego, a w latach 1877-1975 i od 1999 do powiatu ostrowskiego.

</doc>
<doc id="136497" url="https://pl.wikipedia.org/wiki?curid=136497" title="Miesięcznik (zin)">
Miesięcznik (zin)

Miesięcznik – zin wydawany przez Śląski Klub Fantastyki od 10 stycznia 1989 roku w formacie A5, liczy 32 do 36 stron.
Pismo to wydawane jest co miesiąc, choć nie konkretnego dnia. Zin posiada w miarę stały układ tematyczny. Pierwsze kilka stron zajmują wiadomości ze świata fantastyki, na kolejnych znajdują się omówienia przyznawanych w różnych środowiskach fantastów nagrody, recenzje utworów fantastycznych oraz relacje z konwentów. Miesięcznik posiada swoją wersję elektroniczną.
Redaktorem pisma jest Piotr W. Cholewa.

</doc>
<doc id="136499" url="https://pl.wikipedia.org/wiki?curid=136499" title="Równanie van ’t Hoffa">
Równanie van ’t Hoffa



</doc>
<doc id="136500" url="https://pl.wikipedia.org/wiki?curid=136500" title="Równanie van't Hoffa (ciśnienie osmotyczne)">
Równanie van't Hoffa (ciśnienie osmotyczne)



</doc>
<doc id="136509" url="https://pl.wikipedia.org/wiki?curid=136509" title="Równanie Einsteina">
Równanie Einsteina

Równanie Einsteina – równanie pola ogólnej teorii względności, zwane też równaniem pola grawitacyjnego.
Równanie to ma następującą postać:
gdzie:
Natomiast formula_4 opisuje metrykę rozmaitości i jest tensorem symetrycznym 4 × 4, ma więc 10 niezależnych składowych.
Jest to równanie tensorowe, jednak rozbijając tensor na składowe, można otrzymać z niego układ równań liczbowych. Biorąc pod uwagę dowolność przy wyborze czterech współrzędnych czasoprzestrzennych, liczba niezależnych równań wynosi 6.
Powyższa postać równania przedstawiona jest przy użyciu konwencji znaków tensora metrycznego formula_11 stosowanej często w polskiej literaturze. Konwencja ta nie jest jedyną możliwą. Spotyka się czasem (np. w angielskiej Wikipedii) zapis przy użyciu alternatywnej konwencji formula_12 co prowadzi do zmiany znaku prawej strony równania.
Równanie Einsteina można rozumieć jako równanie na tensor metryczny formula_13 który jest określony poprzez rozkład materii i energii zawarty w tensorze energii-pędu.
Pomimo prostego wyglądu równanie Einsteina jest bardzo skomplikowane. Spowodowane jest to złożoną i nieliniową zależnością tensora i skalara krzywizny Ricciego od tensora metrycznego. W konsekwencji równanie Einsteina zostało rozwiązane analityczne jedynie w nielicznych przypadkach – np. dla układów o sferycznie-symetrycznym rozkładzie masy (np. metryka Schwarzschilda).
W zastosowaniach astrofizycznych (ale nie kosmologicznych) stałą kosmologiczną można zaniedbać. Równanie Einsteina bez stałej kosmologicznej można zapisać w bardziej zwartej postaci, definiując tensor Einsteina:
który jest symetrycznym tensorem drugiego rzędu będącym funkcją tensora metrycznego formula_15 Przechodząc do jednostek geometrycznych, gdzie formula_16 otrzymamy równanie Einsteina w postaci:
Lewa strona równania reprezentuje krzywiznę czasoprzestrzeni określoną tensorem metrycznym. Prawa strona natomiast opisuje materię i energię wypełniającą czasoprzestrzeń. Tak więc pomimo złożonej szczegółowej formy matematycznej fundamentalne znaczenie równania Einsteina można zamknąć w stwierdzeniu: rozkład materii i energii w czasoprzestrzeni wprost i jednoznacznie określa jej krzywiznę.
Rozkład materii i energii w czasoprzestrzeni opisywany jest przez tensor energii-pędu. Każda z jego składowych określa strumień pędu na jednostkę objętości przestrzeni. Składowa 0,0 oznacza np. gęstość masy.
W zastosowaniach kosmologicznych można przyjąć przybliżony wzór:
gdzie:
Wraz z równaniem linii geodezyjnych, równanie Einsteina stanowi podstawę matematycznego sformułowania ogólnej teorii względności.
Nieliniowość równania.
Równanie Einsteina jest układem 10 sprzężonych równań eliptyczno-hiperbolicznych na składowe tensora metrycznego. Nieliniowość równań odróżnia ogólną teorię względności od innych współczesnych teorii fizycznych. Na przykład równania Maxwella są liniowe tak w polach magnetycznych, jak i elektrycznych oraz w rozkładach prądów i ładunków. Podobnie równanie Schrödingera mechaniki kwantowej jest liniowe w funkcji falowej, co oznacza, że suma rozwiązań jest także rozwiązaniem.
Rozwiązania w próżni.
Pamiętając, że formula_23 równanie Einsteina można wysumować z formula_24 otrzymujemy:
gdzie:
W próżni gdy formula_27 i formula_28 oraz gdy formula_29 to rozwiązaniem równań Einsteina jest
Gdy stała kosmologiczna jest różna od zera, to nawet w próżni czasoprzestrzeń ma stałą krzywiznę formula_31
(Wszechświat de Sittera). Podobnie będzie, gdy materia posiada znikający ślad tensora energii-pędu formula_32 Taką własność ma materia ultrarelatywistyczna (gdy masa m → 0, wtedy równanie stanu daje formula_33 przykładem jest gaz fotonowy).

</doc>
<doc id="136510" url="https://pl.wikipedia.org/wiki?curid=136510" title="Defekt masy">
Defekt masy



</doc>
<doc id="136512" url="https://pl.wikipedia.org/wiki?curid=136512" title="Mapowanie wypukłości">
Mapowanie wypukłości

Mapowanie wypukłości () – technika teksturowania, która symuluje niewielkie wypukłości powierzchni, bez ingerencji w geometrię obiektu trójwymiarowego.
Technika polega na użyciu tekstury, która nie jest jednak bezpośrednio wyświetlana, ale powoduje lokalne zakłócenia (obrót) wektora normalnego. Ponieważ każdy model oświetlenia (np. oświetlenie Phonga) w jakiś sposób wiąże kąt pomiędzy promieniem światła a wektorem normalnym, to rezultatem zakłóceń jest pojawienie się na obrazie złudzenia nierówności powierzchni. Efekt ten jest bardzo przekonujący, większość ludzi nie zwraca uwagi na fakt, że brzegi obiektu pozostały „niezakłócone”.
Mapowanie wypukłości zostało zaproponowane w 1978 roku przez Jamesa Blinna i jest stosowane głównie w metodzie śledzenia promieni. Współczesne karty graficzne realizują mapowanie wypukłości w sposób sprzętowy.
Rozwinięciem techniki mapowania wypukłości jest technika mapowania normalnych. Główna różnica pomiędzy tymi technikami, polega na wykorzystaniu mapy RGB, zamiast odcieni szarości. Każda składowa koloru mapy RGB, odpowiada współrzędnym składowej normalnej danego piksela.
2D bump mapping (także fake bump mapping) – uproszczona technika mapowania wypukłości, jej cechą charakterystyczną jest względnie małe obciążenie procesora i możliwość generowania efektu w czasie rzeczywistym nawet na słabszych komputerach. Wyznaczenie piksela w obrazie wynikowym polega na przepisaniu piksela z bitmapy źródła światła (najczęściej jakiś rodzaj flary, ciekawe wizualnie efekty daje także zastosowanie tekstury) spod współrzędnych wyznaczonych na podstawie różnicy wartości pikseli sąsiadujących z obliczanym i przesunięcia środka źródła światła względem bitmapy wejściowej. Modyfikacja tej techniki znalazła także zastosowanie w akceleratorach graficznych nVidia GeForce 2.

</doc>
<doc id="136513" url="https://pl.wikipedia.org/wiki?curid=136513" title="Niedobór masy">
Niedobór masy



</doc>
<doc id="136515" url="https://pl.wikipedia.org/wiki?curid=136515" title="Muchomor porfirowy">
Muchomor porfirowy

Muchomor porfirowy ("Amanita porphyria" Alb. &amp; Schwein.) – gatunek grzybów należący do rodziny muchomorowatych ("Amanitaceae").
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimów naukowych ma 15. Niektóre z nich:
Nazwę polską podali Barbara Gumińska i Władysław Wojewoda w 1968 r. 
Morfologia.
O średnicy 4-9 cm, u osobników młodych dzwonkowato-łukowaty, następnie szybko spłaszczający się. Brzeg tępy, bez prążków, powierzchnia kapelusza gładka, naga z delikatnymi, wrośniętymi włókienkami, zazwyczaj z łatkowatymi resztkami osłony. Kolor szarobrązowy lub szarofioletowy. Podczas suchej pogody jest błyszczący, podczas wilgotnej śliski.
Białe, nierównej długości, gęste i wolne przy trzonie.
Wysokość 8-13 cm, grubość 1-2 cm, walcowaty, w górnej części zwężony. Na młodych owocnikach pełny, później pusty w środku. na starszych szarobrązowy z fioletowym odcieniem. Pierścień zwisający, u starszych okazów zanika. Podstawa bulwiasta z dużą, odstającą od trzonu, porozrywaną pochwą, która jest zwykle ciemniejsza od trzonu.
Kruchy, biały, dość cienki. Ma nieprzyjemny zapach gnijących ziemniaków i smak rzodkwi. 
Biały. Zarodniki kuliste, gładkie, o średnicy 8-10 μm.
Występowanie i siedlisko.
Występuje na całej półkuli północnej. Jego stanowiska opisano w Ameryce Północnej, Europie i Japonii. W Polsce jest pospolity. W piśmiennictwie naukowym na terenie Polski podano liczne jego stanowiska.
Rośnie głównie w lasach iglastych na kwaśnych glebach; na niżu w lasach sosnowych, w górach pod świerkami. Owocniki wyrastają od lipca do października. 
Znaczenie.
Grzyb mikoryzowy. Grzyb trujący (zatrucia psychotropowo-neurotoksyczne).
Gatunki podobne.
Czasami podobny jest muchomor twardawy ("Amanita excelsa"), ale nie posiada odstającej bulwy, jest też większy i bardziej mięsisty.

</doc>
<doc id="136516" url="https://pl.wikipedia.org/wiki?curid=136516" title="Bifenyl">
Bifenyl

Bifenyl ("E230") – organiczny związek chemiczny z grupy aromatycznych związków policyklicznych, dimer benzenu.
Pierścienie fenylowe bifenylu nie są położone w jednej płaszczyźnie, najniższą energię ma konformacja, w której skręcone są one względem siebie o ok. 45°. Bariera energetyczna rotacji jest stosunkowo niska i wynosi ok. 6–8 kcal/mol. Z powodu zahamowania rotacji pierścieni, pochodne bifenylu podstawione różnymi grupami w pozycjach orto są chiralne i występują w postaci dwóch atropoizomerów.

</doc>
<doc id="136517" url="https://pl.wikipedia.org/wiki?curid=136517" title="Poszycie słomkowe">
Poszycie słomkowe



</doc>
<doc id="136520" url="https://pl.wikipedia.org/wiki?curid=136520" title="Muchomor porfilowy">
Muchomor porfilowy



</doc>
<doc id="136524" url="https://pl.wikipedia.org/wiki?curid=136524" title="Wyraz podstawowy">
Wyraz podstawowy

Wyraz podstawowy (termin z gramatyki szkolnej) – wyraz, od którego tworzy się wyraz pochodny, np. "jagoda" ⇒ "jagodowy", "szkoła" ⇒ "szkolny", "dom" ⇒ "domowy". Najczęstszymi wyrazami podstawowymi są rzeczowniki, czasowniki i przymiotniki.
W językoznawstwie teoretycznym zamiast tego terminu używa się zwykle określenia „podstawa słowotwórcza” lub „formacja słowotwórcza”. W praktyce szkolnej termin „podstawa słowotwórcza” określa natomiast temat słowotwórczy.

</doc>
<doc id="136525" url="https://pl.wikipedia.org/wiki?curid=136525" title="Pudelsi">
Pudelsi



</doc>
<doc id="136527" url="https://pl.wikipedia.org/wiki?curid=136527" title="Poszycie klinkierowe">
Poszycie klinkierowe



</doc>
<doc id="136530" url="https://pl.wikipedia.org/wiki?curid=136530" title="Wektor normalny">
Wektor normalny

Wektor normalny jest to wektor prostopadły do płaszczyzny, lub w wypadku innych powierzchni prostopadły do płaszczyzny stycznej do powierzchni w danym punkcie. Pojęcie to używane jest w matematyce, fizyce, biologii molekularnej, grafice 3D.
W grafice komputerowej.
Wektor normalny oznacza wektor prostopadły do powierzchni obiektu trójwymiarowego w danym punkcie. Niekoniecznie musi on być równoległy do normalnej do uśrednionej (wygładzonej) powierzchni (zobacz: mapowanie wypukłości).
Każdy wektor wyznacza kierunek, dlatego w grafice komputerowej wektor normalny określa stronę powierzchni. Rozróżnia się „przód” (ang. face) i „tył” (ang. back). To rozróżnienie stosuje się m.in. do ukrywania powierzchni niewidocznych – w j. ang. metoda ta nazywa się "backface culling" i polega na niewyświetlaniu tych powierzchni, które są zwrócone „tyłem” do obserwatora, co pozwala w statystycznej scenie wyeliminować spory odsetek niewidocznych powierzchni.
Jeśli obiekty są reprezentowane jako siatka wielokątów, stosuje się technikę wygładzania przy użyciu wektorów normalnych. Dla każdego wierzchołka wyznacza się wektor normalny, który jest geometryczną sumą wektorów normalnych wielokątów, do których należy dany wierzchołek. Następnie przy oświetleniu wielokątów nie bierze się ich własnych wektorów normalnych, ale wyznacza wektor normalny poprzez interpolację wektorów z wierzchołków. Powoduje to powstanie złudzenia gładkości powierzchni.
Jeśli dana płaszczyzna opisana jest w postaci parametrycznej przy pomocy dwóch niezależnych od siebie rzeczywistych parametrów formula_1 i formula_2
wówczas wektory styczne do tej powierzchni, różniczkując kolejno po formula_1 i formula_5 wyrażają się odpowiednio:
Następnie wyznaczamy iloczyn wektorowy powyższych dwóch wektorów, który jest jednocześnie szukanym wektorem normalnym:
Ostatecznie więc wektor normalny do naszej powierzchni dla danych parametrów formula_1 i formula_5 czyli w punkcie formula_11 wyraża się wzorem:
Jeżeli powierzchnia opisana jest funkcją formula_13 to wtedy zmienne formula_14 i formula_15 traktujemy jako parametry, odpowiednio formula_1 i formula_2
Po odpowiednich podstawieniach otrzymujemy szukany wektor normalny:

</doc>
<doc id="136532" url="https://pl.wikipedia.org/wiki?curid=136532" title="Festiwal Eurowizji">
Festiwal Eurowizji



</doc>
<doc id="136533" url="https://pl.wikipedia.org/wiki?curid=136533" title="Poszycie karawelowe">
Poszycie karawelowe



</doc>
<doc id="136534" url="https://pl.wikipedia.org/wiki?curid=136534" title="Polonia Przemyśl (piłka nożna)">
Polonia Przemyśl (piłka nożna)

Miejski Klub Sportowy Polonia Przemyśl – klub piłkarski z siedzibą w Przemyślu.
Historia.
W roku 1946 dzięki zapobiegliwości jednego z działaczy, płk. Romana Burnatowicza, udało się wydobyć ukryte w 1939 r. pamiątki klubowe. 
W dniach 20-21 sierpnia 1960 zorganizowano obchody jubileuszu 50-lecia istnienia Polonii Przemyśl, podczas których drugiego dnia III-ligowa Polonia rozegrała towarzyski mecz z I-ligową Wisłą Kraków.
W sezonie 1990/1991 Polonia zajęła 6 miejsce w IV lidze regionalnej, grupie rzeszowskiej (na 16 uczestników), po którym klub połączył się z Polną Przemyśl. Po fuzji Polnej i Polonii nowa drużyna piłkarska rozpoczynała sezon ligi regionalnej rzeszowskiej 1991/1992 jako Polonia-Polna Przemyśl, a kończyła jako Polonia Przemyśl.
Zawodnicy.
Wychowankami klubu byli Józef Kałuża, Marian Ostafiński.

</doc>
<doc id="136536" url="https://pl.wikipedia.org/wiki?curid=136536" title="Zapiekanka">
Zapiekanka

Zapiekanka – w podstawowym znaczeniu jest to rodzaj jednogarnkowej potrawy – mieszaniny różnych produktów (makaronów, mięsa, jarzyn, serów) zapiekanych razem w piekarniku, często z dodatkiem sosów.
Zapiekankami są m.in. takie potrawy jak:

</doc>
<doc id="136540" url="https://pl.wikipedia.org/wiki?curid=136540" title="Iss">
Iss



</doc>
<doc id="136541" url="https://pl.wikipedia.org/wiki?curid=136541" title="Pole morfogenetyczne">
Pole morfogenetyczne

Pole morfogenetyczne – termin z obszaru morfogenezy wprowadzony do nauki przez embriologa Aleksandra
Gurwitscha w innym znaczeniu niż używa się tego terminu w kontekście zjawisk paranormalnych. Oryginalnie stosowany w biologii rozwoju, został również, bez podstaw empirycznych, ekstrapolowany poza tę dziedzinę przez Ruperta Sheldrake'a. W jego definicji jest to wypełniające przestrzeń pole o bliżej niesprecyzowanej naturze fizycznej. Pole to, zdaniem Ruperta Sheldrake'a, nadaje określoną formę organizmom żywym, pełniąc funkcję dodatkowego czynnika genetycznego, oprócz DNA. Pole takie miałoby też mieć silny wpływ na zachowanie organizmów żywych i ich interakcje z innymi organizmami żywymi.
Z polem morfogenetycznym wiąże się też pojęcie „formatywnej przyczynowości”. Jest to według Sheldrake'a zdolność każdego organizmu do przekazywania pamięci o często powtarzających się zdarzeniach poprzez zapisywanie ich w polu morfogenetycznym, a następnie przekazywanie tej informacji potomkom i innym organizmom żywym poprzez aktywny kontakt z ich polami.
Sheldrake nie przedstawił żadnych przekonujących dowodów swojej teorii, próbował ją jednak uzasadniać na następujące sposoby:
Przykładowo pewien gatunek ptaka nauczył się przed drugą wojną otwierać butelki mleka dziobem i podkradać śmietankę sprzed domów. Po wojnie na wiele lat przestano roznosić w ten sposób mleko. Kiedy jednak ponownie pojawiły się przed domami butelki z mlekiem, ptak nauczył się tego znacznie szybciej, mimo że minęło wiele jego pokoleń od wojny. Według Sheldrake'a oznacza to, że pamięć o sposobie otwierania butelki przetrwała w polu morfogenetycznym. Możliwe jest jednak całkiem zwyczajne tłumaczenie, którego Sheldrake w ogóle nie rozpatruje, iż ruch dzioba służący otwieraniu butelki ptak wykorzystywał także do innych celów, na przykład zrywania owoców i w ten sposób metoda otwierania butelek została przekazana kolejnym jego pokoleniom. Mógł to być również czysty przypadek, ostatecznie w 1/2 wypadków ponowna nauka mogłaby przebiec wolniej a w 1/2 szybciej niż za pierwszym razem.
Inny cytowany przez Sheldrake'a eksperyment przeprowadziła telewizja BBC, która wykorzystała niekompletne obrazki, w których widzowie mieli się domyślić reszty. Obrazki do pokazania na antenie były wybrane losowo z większej puli. Po emisji okazało się, że nawet w krajach, gdzie nigdy nie pokazywano tych obrazów, rysunki wyemitowane na antenie były rozpoznawane szybciej niż reszta. Według Sheldrake'a oznacza to, że pamięć przetrwała w polu morfogenetycznym. Jak jednak było przeprowadzane to badanie po emisji? Jeśli badacze wiedzieli, które obrazki były pokazywane na antenie, mogli nieświadomie zasugerować to badanym. Sheldrake nic nie mówi, jakoby zastosowano podwójną ślepą próbę, być może też część badanych mogła mimo wszystko widzieć te obrazki, będąc za granicą. Ponadto nie we wszystkich krajach świata efekt ten wystąpił, co sugeruje, że albo jego istotność statystyczna była wątpliwa, albo część badaczy była mniej sugestywna od reszty.
Kolejny „dowód” podnosi fakt szybszego uczenia się alfabetu Morse'a niż innych sztucznie stworzonych kodów. Przypisywane jest to wzorcowi zapisanemu w polu morfogenetycznym przez miliony osób znających alfabet Morse'a. Praktycznie każdy jednak otarł się kiedyś o alfabet Morse'a (choćby zobaczył go w encyklopedii), więc mógł nieświadomie nauczyć się z niego choćby jednej litery, dzięki czemu uczył się go szybciej niż innych kodów.
Biolodzy z głównego nurtu badań naukowych odrzucają istnienie pól morfogenetycznych jako sprzeczne z aktualnie panującym w biologii paradygmatem i niepotwierdzone eksperymentalnie. Fizycy także nie traktują tej koncepcji poważnie. Hipotezę istnienia tego pola biorą natomiast pod uwagę niektóre szkoły psychoanalizy, które traktują ją jako swoistą kontynuację idei nieświadomości zbiorowej Junga. Pole to cieszy się też pewną popularnością wśród autorów literatury fantastycznej.
Koncepcja pola morfogenetycznego była przedmiotem prowokacji intelektualnej przygotowanej przez Tomasza Witkowskiego i opublikowanej przez czasopismo „Charaktery” pod tytułem "„Wiedza prosto z pola”".

</doc>
<doc id="136542" url="https://pl.wikipedia.org/wiki?curid=136542" title="EBU">
EBU



</doc>
<doc id="136543" url="https://pl.wikipedia.org/wiki?curid=136543" title="Poszycie klepkowe">
Poszycie klepkowe



</doc>
<doc id="136545" url="https://pl.wikipedia.org/wiki?curid=136545" title="Symmetric High-speed Digital Subscriber Line">
Symmetric High-speed Digital Subscriber Line

Symmetric High-speed Digital Subscriber Line, G.991.2 (poprzednio G.SHDSL) to standard technologii DSL umożliwiający abonentowi szerokopasmowy dostęp do sieci operatora telekomunikacyjnego za pomocą istniejącego okablowania miedzianego stosowanego w tradycyjnej telefonii POTS lub liniach dzierżawionych E1.
G.SHDSL to technologia łącza symetrycznego, udostępniająca taką samą przepustowość w obu kierunkach. W odróżnieniu od technologii ADSL sygnał przesyłany jest w całym spektrum długości fal, co uniemożliwia stosowanie go równolegle z transmisją telefonii tradycyjnej POTS. Zaletą przesunięcia sygnału w dół pasma jest zwiększona odporność na zakłócenia, co umożliwia zmniejszenie mocy przesyłanego sygnału przy zachowanym zasięgu usługi. Mniejsza moc transmitowanego sygnału wykazuje zmniejszony wpływ na transmisje innego typu prowadzone w tej samej wiązce kabli (tzw. kompatybilność spektralna).
Technologia G.SHDSL jest widziana jako tania alternatywa dla dzierżawionych łączy E1 wykorzystujących metodę multipleksacji w dziedzinie czasu (TDM). Wykorzystuje ona jedną parę przewodów, podczas gdy linie E1 korzystają z dwóch par. 
Szybkość transmisji uzyskanej przez G.SHDSL może wynosić od 192 do 2312 kb/s na parę przewodów. Przy wykorzystaniu dwóch par szybkość może ulec podwojeniu.
Zalety technologii G.SHDSL to przede wszystkim wysoka wydajność przy relatywnie niskich kosztach uruchomienia usługi (wykorzystanie istniejącego okablowania) oraz niski wpływ na inne technologie dostarczane przy wykorzystaniu tych samych wiązek kabli. Symetryczny dostęp do sieci umożliwia m.in. dwustronną transmisję wideo, zdalny dostęp oraz możliwość oferowania usług znajdujących się po stronie abonenta, które w przypadku korzystania z technologii asymetrycznej cierpiałyby z powodu ograniczeń pasma w jednym kierunku.

</doc>
<doc id="136548" url="https://pl.wikipedia.org/wiki?curid=136548" title="Fuzja jądrowa">
Fuzja jądrowa



</doc>
<doc id="136550" url="https://pl.wikipedia.org/wiki?curid=136550" title="Aleksander Przezdziecki">
Aleksander Przezdziecki



</doc>
<doc id="136552" url="https://pl.wikipedia.org/wiki?curid=136552" title="Sojuz 3">
Sojuz 3

Sojuz 3 (kod wywoławczy "Аргон" - „Argon”) – pierwsza załogowa misja pojazdu Sojuz od katastrofy statku kosmiczneg Sojuz 1, w której śmierć poniósł kosmonauta Władimir Komarow. Podobnie jak w poprzedniej misji, Sojuz 3 miał wykonać manewr dokowania ze statkiem kosmicznym Sojuz 2. Jedynym kosmonautą na pokładzie statku był Gieorgij Bieriegowoj.
Przebieg misji.
Sojuz 3 pilotowany przez kosmonautę generała Bieregowoja został wysłany przez rakietę nośną Sojuz na orbitę o parametrach 205/225 km. Oba statki wykonały lot grupowy (Sojuz 2 wyniesiony bez załogi w dniu 25 października 1968 r. na orbitę o parametrach 185/224 km). Po wejściu na orbitę Sojuz 3 odszukał za pomocą radaru statek Sojuz 2 i automatycznie zbliżył się do niego na odległość 200 m. Następnie kosmonauta przy użyciu ręcznego sterowania podjął próbę dokowania. Mimo zbliżenia pojazdów na odległość jednego metra, trzy próby zakończyły się niepowodzeniem. Po oddaleniu się obu statków na odległość 566 km została powtórzona operacja zbliżenia Sojuza 3 do Sojuza 2. Po wyczerpaniu prawie całego zapasu paliwa w silnikach manewrowych, misję przerwano. Najprawdopodobniej przyczyną niepowodzenia był błąd ludzki – Bieriegowoj nie zorientował się, że oba Sojuzy ustawione są względem siebie w pozycji obróconej o 180°. Po zakończeniu wspólnych eksperymentów Sojuz 2 został sprowadzony na Ziemię w dniu 28 października 1968 r., natomiast Bieregowoj pozostał na orbicie do dnia 30 października 1968 r. Oba statki wylądowały łagodnie na obszarze Związku Radzieckiego. Winą za niepowodzenie misji obciążono Bieriegowoja.
Współczesna prasa w Polsce pisała wtedy o udanym zbliżeniu do bezzałogowego statku Sojuz 2, co niewątpliwie było wtedy osiągnięciem.
Katastrofa lotnicza, w której zginął Jurij Gagarin, miała miejsce w trakcie jego przygotowań do tej misji.

</doc>
<doc id="136554" url="https://pl.wikipedia.org/wiki?curid=136554" title="E=mc²">
E=mc²

W nauce:
W sztuce i kulturze:

</doc>
<doc id="136558" url="https://pl.wikipedia.org/wiki?curid=136558" title="PKb">
PKb



</doc>
<doc id="136559" url="https://pl.wikipedia.org/wiki?curid=136559" title="Makaron">
Makaron

Makaron – produkt żywnościowy wytwarzany na bazie mąki, wody i niekiedy jaj (mówimy wtedy o makaronie jajecznym) oraz innych składników, o szerokiej gamie kształtów i zastosowań.
Historia.
Najstarszy makaron znaleziono w Chinach, miał cztery tysiące lat i ok. 20 cali długości. Znaleziono go w wiosce z okresu neolitu nad brzegami Żółtej Rzeki. To najstarsze odkryte przez archeologów jedzenie. Według legendy do Europy miał go jakoby sprowadzić wenecki podróżnik, Marco Polo. Jest to jednak tylko legenda, bowiem już tysiąc lat wcześniej, w II wieku naszej ery, rzymski badacz Galen wspomniał o tego typu potrawie, natomiast Muhammad al-Idrisi udokumentował istnienie suszonego makaronu (takiego, jak współczesny) w południowych Włoszech, na Sycylii i w Trabii ok. XII wieku, czyli jeszcze przed narodzinami Marco Polo.
Produkcja.
Na proces produkcji makaronu składają się: przygotowanie surowców, sporządzenie ciasta, formowanie i wykrawanie, suszenie, sortowanie oraz pakowanie produktu gotowego.
Podstawowym surowcem do produkcji makaronu jest kaszka makaronowa (semolina) lub mąka makaronowa, której skład różni się od składu mąki stosowanej do produkcji pieczywa (m.in. zawiera ona więcej glutenu). Zarówno mąka do produkcji makaronów, jak i semolina są otrzymywane z pszenicy twardej. Dobrą mąkę makaronową można również uzyskać z odpowiednio dobranych mieszanek pszenicy zwyczajnej.
Kolejnym ważnym surowcem jest woda. Powinna ona spełniać wymagania wody przeznaczonej do picia. Jej dodatek jest o około 50% mniejszy niż w przypadku ciasta przeznaczonego do produkcji chleba. W zależności od sposobu wytwarzania ciasta, woda stosowana do wyrobu makaronu powinna mieć odpowiednią temperaturę. Gdy produkuje się makaron z mąki innej niż pochodząca z pszenicy twardej lub też w celu wzbogacenia produktu, stosuje się dodatek jaj. Innymi składnikami dodawanymi do makaronów mogą być między innymi barwniki (np. karotenoidy, sok ze szpinaku).
Ciasto makaronowe uzyskuje się przez zmieszanie opisanych wcześniej surowców. Do jego wytworzenia nie stosuje się środka spulchniającego. Ze względu na stosunkowo niewielki dodatek wody, sporządzenie ciasta wymaga ugniatania z dużą siłą.
Formowanie makaronu odbywa się na zasadzie tłoczenia pod ciśnieniem, krajania lub też wyciskania. Makaronom nadaje się różnorodne kształty. Spotykane są m.in. wstążki, rurki, muszelki, świderki, nitki, kokardki, a także okolicznościowe kształty związane ze świętami. Tradycyjna metoda wytwarzania makaronu (m.in. w krajach Dalekiego Wschodu i Włoszech) polega na formowaniu ręcznym poprzez rolowanie i rozciąganie wielokrotnie składanego podłużnego kawałka ciasta. Makarony produkcji domowej, m.in. w kuchni polskiej, wykonuje się przez cięcie zrolowanego płata rozwałkowanego cienko ciasta, przez co uzyskuje się wstążki zbliżone do włoskich tagliatelle, przed gotowaniem lekko podsuszane na stolnicy.
Po uformowaniu makaron poddaje się suszeniu. Suszenie makaronu przebiega w trzech etapach:
Po wysuszeniu i posortowaniu, makaron jest pakowany – w handlu jest on dostępny najczęściej w ok. półkilogramowych opakowaniach.
Makaron w diecie człowieka.
Makaron jest półproduktem, co oznacza, że przed spożyciem należy go odpowiednio przyrządzić (wyjątek stanowią makarony skrobiowe, powszechnie znane pod nazwą makaronów chińskich, które można spożywać bez wcześniejszej obróbki termicznej). Makaron, w zależności od formy, gotuje się od kilku do kilkunastu minut. Dobrze ugotowany makaron powinien być "al dente", czyli stawiać zębom lekki opór podczas żucia i nie rozpływać się od razu w ustach.
Ze względu na dużą zawartość skrobi oraz powszechne spożycie makarony, podobnie jak inne produkty zbożowe, są głównym źródłem węglowodanów w diecie.
Makaron stanowi zarówno podstawę niektórych dań lub bywa dodatkiem do zup. Może być podawany z sosami, serem żółtym, białym, także na słodko.
Makaron ("wł. pasta") jest jednym z podstawowych dań kuchni włoskiej.

</doc>
<doc id="136564" url="https://pl.wikipedia.org/wiki?curid=136564" title="Jason Crump">
Jason Crump

Jason Philip Crump (ur. 6 sierpnia 1975 w Bristolu) – australijski żużlowiec, posiadający również brytyjskie obywatelstwo.
Życie prywatne.
Syn Phila Crumpa i wnuk Neila Streeta, również żużlowców.
Z żoną Melody ma dwójkę dzieci: córkę Mię-Lilly i syna Setha.
Kariera sportowa.
Zdobył dwa medale mistrzostw świata juniorów (1994 brąz, 1995 złoto). W 2000 w indywidualnych mistrzostwach świata seniorów zajął 4. miejsce. W kolejnych latach regularnie na podium IMŚ: w latach 2001–2003 oraz 2005 wicemistrz świata, w 2004, 2006 oraz 2009 mistrz świata. Zdobywając w 2010 roku brązowy medal IMŚ wyrównał rekord Ove Fundina i stał się drugim zawodnikiem w historii żużla, który dziesięć razy z rzędu stawał na podium indywidualnych mistrzostw świata. Z drużyną Australii trzykrotnie sięgał po złoto drużynowego Pucharu Świata (1999, 2001, 2002).
Zawodnik ten jest czwartym co do skuteczności obcokrajowcem w historii w rozgrywkach w najwyższej lidze polskiej sezonu zasadniczego. Razem z punktami bonusowymi (ale bez bonusów za tzw. jokera) zgromadził 2472,5 pkt.
W grudniu 2012 r. zakończył karierę.
W lutym 2020 r., po 7 latach przerwy, ogłosił, że wraca do regularnej jazdy, jako zawodnik brytyjskiego klubu Ipswitch Witches.
Starty w lidze.
Liga brytyjska
Liga szwedzka
Liga polska
Liga niemiecka
Osiągnięcia.
Indywidualne Mistrzostwa Świata
Indywidualne Mistrzostwa Świata Juniorów
Drużynowe Mistrzostwa Świata
Drużynowy Puchar Świata
Indywidualne Mistrzostwa Świata na długim torze
Indywidualne Mistrzostwa Australii
Młodzieżowe Indywidualne Mistrzostwa Australii

</doc>
<doc id="136566" url="https://pl.wikipedia.org/wiki?curid=136566" title="Bruno Streckenbach">
Bruno Streckenbach

Bruno Streckenbach (ur. 7 lutego 1902 w Hamburgu, zm. 28 października 1977 tamże) – SS-Gruppenführer, dowódca Einsatzgruppe I, p.o. szefa Głównego Urzędu Bezpieczeństwa Rzeszy, planista Nadzwyczajnej Akcji Pacyfikacyjnej w Generalnej Guberni.
Życiorys.
Był m.in. szefem Gestapo w Hamburgu. W czasie agresji III Rzeszy na Polskę w 1939, w stopniu SS-Brigadeführera dowodził Grupą Operacyjną (Einsatzgruppe I), posuwająca się w ślad za oddziałami 14 Armii dowodzonej przez gen. Wilhelma Lista. Prowadził akcje pacyfikacyjne w okolicach Cieszyna i Krakowa i był odpowiedzialny za wymordowanie tysięcy obywateli polskich we wrześniu i październiku 1939 roku.
Od października do listopada 1939 pełnił obowiązki dowódcy policji bezpieczeństwa Sipo i SD na obszarze Naczelnego Dowódcy na Wschodzie i w Okręgu Wojskowym "Łódź" i rezydował w Łodzi. Od początku listopada 1939 przebywał w Krakowie, gdzie objął funkcję szefa Sipo i SD w Generalnym Gubernatorstwie. Jemu powierzono przygotowanie planu Akcji AB. Według zeznań części świadków ponosi odpowiedzialność za aresztowanie i deportację profesorów Uniwersytetu Jagiellońskiego (Sonderaktion Krakau). Kierował też Akcją AB. W czasie narady u gubernatora Hansa Franka mającej miejsce 31 maja 1940 prezentował pogląd, że nadzór nad Judenratami a za ich pośrednictwem nad całością ludności żydowskiej, powinna sprawować wyłącznie policja bezpieczeństwa. Jesienią 1940 doprowadził do utworzenia gett w GG.
W styczniu 1941 roku odwołany z GG. Jako szef I Urzędu w RSHA, po śmierci Heydricha awansował na p.o. szefa RSHA i kierował nim od 4 czerwca do 22 grudnia 1942. Pełniąc tę funkcję instruował podwładnych, że Polacy maja być traktowani jak Żydzi i Cyganie. Później przeszedł do służby w Waffen-SS, i dowodził kolejno 8. Dywizją Kawalerii SS Florian Geyer i 19. Dywizją Grenadierów SS. Walcząc na froncie wschodnim dostał się do niewoli, i przez sąd ZSRR został skazany na długoletnie więzienie. W 1955 został zwolniony i przekazany władzom RFN.

</doc>
<doc id="136571" url="https://pl.wikipedia.org/wiki?curid=136571" title="Zdun">
Zdun



</doc>
<doc id="136573" url="https://pl.wikipedia.org/wiki?curid=136573" title="II Liceum Ogólnokształcące w Ostrowie Wielkopolskim">
II Liceum Ogólnokształcące w Ostrowie Wielkopolskim



</doc>
<doc id="136574" url="https://pl.wikipedia.org/wiki?curid=136574" title="Hydroliza soli">
Hydroliza soli

Hydroliza soli – reakcja chemiczna zachodząca zaraz po dysocjacji elektrolitycznej soli w trakcie rozpuszczania ich w wodzie. Reakcja ta powoduje, że roztwory wielu soli nie mają obojętnego pH, lecz są bardziej lub mniej kwasowe lub zasadowe.
Jony powstające w wyniku dysocjacji soli, są z punktu widzenia teorii Lewisa kwasami (kationy) lub zasadami (aniony), mogą więc one reagować z wodą tak, jakby były kwasami i zasadami w tradycyjnym rozumieniu (zgodnie z teorią Arrheniusa). To właśnie ta reakcja jest zwana hydrolizą elektrolityczną soli. Przebiega podobnie do reakcji innych słabych elektrolitów, a więc w przybliżeniu zgodnie z prawem rozcieńczeń Ostwalda.
Warto pamiętać, że w przypadku soli mocnego kwasu i mocnej zasady hydroliza nie zachodzi. Nie zachodzi także w przypadku soli, które są nierozpuszczalne w wodzie.
Sól mocnego kwasu i słabej zasady.
W przypadku soli mocnego kwasu i słabej zasady, jak np. chlorku amonowego (), kation wchodząc w reakcję z wodą spełnia funkcję kwasu, odtwarzając w roztworze słabą zasadę, amoniak, (czyli ) oraz wytwarzając jony hydroniowe :
Stała równowagi tej reakcji jest w praktyce równa stałej dysocjacji kwasowej jonu amonowego:
gdyż udział produktów autodysocjacji wody jest w tym przypadku pomijalny. W związku z tym zgodnie z prawem Ostwalda można zapisać:
gdzie:
Sól słabego kwasu i mocnej zasady.
Dla soli słabego kwasu i mocnej zasady (np. octanu sodu, ), anion octanowy wchodzi w reakcję z cząsteczką wody z wytworzeniem cząsteczki kwasu octowego i anionu wodorotlenowego:
Stała równowagi hydrolizy jest w praktyce równa stałej dysocjacji zasadowej jonu octanowego:
Co po pominięciu produktów autodysocjacji wody i zastosowaniu prawa Ostwalda daje:
gdzie:
Sól słabej zasady i słabego kwasu.
Jeżeli dana sól jest solą jednocześnie słabej zasady i słabego kwasu, wówczas podane powyżej równania komplikują się, gdyż powstające kationy i aniony są jednocześnie słabymi kwasami i zasadami Lewisa i prawo rozcieńczeń Ostwalda przestaje być dla nich spełnione.

</doc>
<doc id="136575" url="https://pl.wikipedia.org/wiki?curid=136575" title="PKh">
PKh



</doc>
<doc id="136576" url="https://pl.wikipedia.org/wiki?curid=136576" title="Pięciobój nowoczesny">
Pięciobój nowoczesny

Pięciobój nowoczesny – dyscyplina sportowa, od igrzysk w Sztokholmie (1912) znajdująca się w programie olimpijskim.
Wstęp.
Pięciobój nowoczesny podobnie jak triathlon łączy różne dyscypliny (w odróżnieniu od wielobojów lekkoatletycznych, które łączą kilka konkurencji w obrębie jednej dyscypliny – lekkiej atletyki). W celu kształtowania wszechstronności zawodnika stosuje się tzw. trening przekrojowy. Sport ten opracował twórca nowożytnego ruchu olimpijskiego Pierre de Coubertin; na wzór pięcioboju starożytnego miał stanowić połączenie niezbędnych umiejętności żołnierskich (przymiotnik "nowoczesny" dodano by podkreślić, że chociaż nawiązuje, to odróżnia się od pięcioboju "starożytnego"). Pomysł na ten sport ma swoje źródło w XIX-wiecznej legendzie, zgodnie z którą młodego oficera kawalerii francuskiej wysłano konno, by dostarczył wiadomość. Aby wypełnić swoją misję, musiał jechać konno, walczyć z użyciem broni białej i palnej, płynąć wpław i biec. Sport więc symuluje niejako doświadczenia XIX-wiecznego żołnierza, który znalazł się za linią wroga – musi on na przykład jechać na nieznanym mu koniu (wierzchowce w konkursie skoków przydziela się zawodnikom losowo).
Od 1912 na igrzyskach olimpijskich rozgrywane są indywidualne zawody mężczyzn; w latach 1952–1992 rozgrywano także zawody drużynowe, a od 2000 o indywidualne medale walczą kobiety. Od 1949, w latach nieolimpijskich, odbywają się ponadto co roku mistrzostwa świata, gdzie obok rywalizacji indywidualnej i drużynowej medale przyznawane są w konkurencji sztafet.
Dyscyplina zyskała szczególną popularność w Szwecji; Szwedzi wprowadzili ten sport na igrzyska, reprezentant Szwecji Gösta Lilliehöök został pierwszym mistrzem olimpijskim; aż do lat 60. reprezentanci Szwecji dominowali w imprezach światowych.
Zasady rozgrywania zawodów.
Przez lata zawody rozgrywano w formacie pięcio- lub czterodniowym, jednak od 1996 roku przyjęto format jednodniowy, przez co zawody miały stać się łatwiejsze do obserwacji dla publiczności. Skrócono też dystanse pływania i biegu; do igrzysk w 2000 roku zawodnicy pływali 300 metrów (obecnie 200) i biegali 4000 metrów (obecnie 3000 m). W ostatnich latach brak szeroko rozpowszechnionej popularności tego sportu poza Europą Wschodnią stał się przyczyną powstania głosów proponujących usunięcie tej dyscypliny z programu igrzysk olimpijskich. Jednakże podczas głosowania Międzynarodowego Komitetu Olimpijskiego, w dniu 8 lipca 2005 roku, postanowiono jednak, że dyscyplina ta pozostanie w programie igrzysk co najmniej do 2012 roku. 12 lutego 2013 roku MKOL zdecydował o pozostawieniu pięcioboju nowoczesnego w programie igrzysk olimpijskich co najmniej do 2020 roku. Ostatecznie połączono też konkurencję strzelania z biegiem tak, że strzelanie przeprowadza się w trakcie konkurencji biegu przełajowego – rozwiązanie takie przypomina nieco biathlon, gdzie bieg narciarski połączony jest ze strzelaniem, choć w biathlonie zawodnik niesie broń palną ze sobą, a w pięcioboju pozostaje ona gotowa do załadowania na stanowisku strzeleckim. Zmienił się też jednocześnie format samego strzelania – do 2008 roku oddawało się 20 strzałów, na każdy strzał zawodnik miał 40 sekund. Decyzję odnośnie do wyżej wspomnianego połączenia związek pięcioboju UIPM podjął w 2008 roku i weszła ona w życie w roku 2009, choć była krytykowana jako zbyt radykalnie zmieniająca wymagania co do umiejętności posiadanych przez zawodnika.
Konkurencje zawodów pięcioboju nowoczesnego rozgrywane są obecnie na igrzyskach w niżej wymienionej kolejności (i w opisanym niżej formacie):
Występy polskich zawodników.
Polscy mistrzowie świata.
Sukcesy w pięcioboju nowoczesnym odnosili Polacy. Janusz Pyciak-Peciak był mistrzem olimpijskim (1976) i mistrzem świata (1977, 1981), a Arkadiusz Skrzypaszek zdobył w Barcelonie (1992) złoto olimpijskie zarówno indywidualnie, jak i w drużynie (z Maciejem Czyżowiczem i Dariuszem Goździakiem).

</doc>
<doc id="136577" url="https://pl.wikipedia.org/wiki?curid=136577" title="Chorągiew (harcerstwo)">
Chorągiew (harcerstwo)

Chorągiew – jednostka terenowa w ogólnopolskich organizacjach harcerskich – Związku Harcerstwa Polskiego i Związku Harcerstwa Rzeczypospolitej – o zasięgu terytorialnym odpowiadającym najczęściej województwu.
Związek Harcerstwa Polskiego.
W ZHP chorągwie są terytorialnymi wspólnotami hufców. Zgodnie z uchwałą XXXIII Zjazdu ZHP i zmianami Statutu ZHP chorągwie posiadają osobowość prawną.
Chorągiew tworzy warunki do działania hufców i podległych jednostek organizacyjnych przez:
W celu realizacji swoich zadań chorągiew tworzy odpowiednie zespoły i referaty.
Chorągiew tworzy Główna Kwatera ZHP, po zasięgnięciu opinii zainteresowanych hufców, wyznaczając jej obszar działania i siedzibę władz. Likwidacja chorągwi następuje w drodze uchwały zjazdu chorągwi podjętej większością 2/3 głosów w obecności co najmniej 3/4 delegatów. W przypadku trwałej niemożności regulowania zaciągniętych i wymagalnych zobowiązań chorągwi – stwierdzonej uchwałą Centralnej Komisji Rewizyjnej ZHP – decyzje w sprawie likwidacji chorągwi podejmuje Rada Naczelna ZHP na wniosek Głównej Kwatery ZHP.
Władzami chorągwi są:
W ZHP funkcjonuje 17 chorągwi (2011), a ich zasięg terytorialny odpowiada w przybliżeniu województwom:
Chorągwie skupiają od 1,5 do ponad 11,5 tys. członków ZHP (2010). Do największych należą Chorągiew Wielkopolska w skład której wchodzi 11.633 harcerek i harcerzy oraz Chorągiew Śląska z 11.307 członkami.
Okres międzywojenny.
W ZHP w okresie międzywojennym istniały odrębne chorągwie harcerek i harcerzy w ramach Organizacji Harcerek i Organizacji Harcerzy. Płaszczyzną ich współpracy były okręgi (oddziały), które nie zawsze pokrywały się terytorialnie z obszarem województwa.
II wojna światowa.
W latach 1939–1944 chorągwie harcerek funkcjonowały w ramach Pogotowia Harcerek. W harcerstwie męskim zorganizowano chorągwie Szarych Szeregów, działające pod kryptonimem "ule".
Chorągwie funkcjonowały także w harcerstwie emigracyjnym.
Okres powojenny.
Po II wojnie światowej do 1948, istniały nadal odrębne chorągwie harcerek i harcerzy w ramach Organizacji Harcerek i Organizacji Harcerzy. Po odrodzeniu harcerstwa w 1956 funkcjonowały już wspólne chorągwie ZHP – łącznie dla harcerek i harcerzy.
Po reformie administracyjnej 1975.
Od 1975 do początku lat 90. XX w. istniało 49 chorągwi, odpowiadających terytorialnie ówczesnym województwom:
Po 1989 chorągwie łączone były w większe, regionalne – najczęściej powracano do granic chorągwi sprzed 1975. W wyniku wprowadzenia w 1999 reformy administracyjnej Polski dokonano korekt granic chorągwi, zbliżając ich terytorialny zasięg do mapy administracyjnej nowych województw. Wyjątek w tym zakresie stanowi istnienie dwóch chorągwi na terenie województwa mazowieckiego: Chorągwi Stołecznej z siedzibą w Warszawie i Chorągwi Mazowieckiej z siedzibą w Płocku.
W większości przypadków przyjęte nazwy chorągwi odpowiadają nazwom nowych województw, z wyjątkiem czterech choragwi, których nazwy pochodzą od stolicy województwa. Dotyczy to:
Chorągiew działająca na terenie województwa lubuskiego w swojej nazwie odnosi się natomiast do krainy historycznej – ziemi lubuskiej.
Związek Harcerstwa Rzeczypospolitej.
W ZHR chorągiew jest jednostką nadrzędną w stosunku do hufca, podlega Naczelnikowi w Organizacji Harcerzy, a Naczelniczce w Organizacji Harcerek. Pracami chorągwi kieruje komendant lub komendantka chorągwi.
Chorągwie harcerzy.
Chorągiew harcerzy – jednostka organizacyjną której podlegają wszystkie męskie jednostki działające na terenie danego okręgu, obejmuje przynajmniej 3 hufce. Powołuje ją i rozwiązuje Naczelnik Harcerzy ZHR.
Celem chorągwi harcerzy jest:
Chorągiew harcerzy tworzy:
W Organizacji Harcerzy ZHR funkcjonuje 14 chorągwi:
Chorągwie harcerek.
W Organizacji Harcerek ZHR funkcjonuje 12 chorągwi:
Istnieje także jedno namiestnictwo (odpowiadające poziomem chorągwi, ale o mniejszych uprawnieniach) - Północno-Wschodnie Namiestnictwo Harcerek ZHR

</doc>
<doc id="136578" url="https://pl.wikipedia.org/wiki?curid=136578" title="Chorągiew (wojsko)">
Chorągiew (wojsko)

Chorągiew (staropol. "rota") – podstawowa jednostka organizacyjno-taktyczna jazdy rycerskiej o różnej liczebności w dawnej Polsce istniejąca od XIV do XVIII wieku.
Historia.
Początkowo chorągwie istniały tylko w pospolitym ruszeniu (chorągwie ziemskie i chorągwie rodowe) i królewskim wojsku nadwornym (chorągwie nadworne). W wojsku zaciężnym chorągwie pojawiły się w XV wieku, kiedy to często zwano je również rotami. Później nazwa chorągiew odnosiła się głównie do jazdy narodowego autoramentu, natomiast w autoramencie cudzoziemskim częściej nazywana była kompanią. W okresie od XV do XVI wieku chorągiew liczyła około 500 żołnierzy. W XVII wieku liczyła już tylko od 50 do 200 żołnierzy (najczęściej nieco ponad 100 żołnierzy – na przykład w 1608 roku Chodkiewicz miał w 18 chorągwiach 2019 jeźdźców, także podczas bitwy warszawskiej w 1656 roku jazda koronna liczyła 17 043 jeźdźców zgrupowanych w 156 chorągwiach), a po 1717 roku liczebność chorągwi wahała się od 30 do 70 żołnierzy. W piechocie nazwę chorągiew zastąpiono nazwą kompania. Po reformach Sejmu Czteroletniego nazwa chorągiew zastąpiona została pojęciem szwadron.
Początkowo chorągiew dowodzona była przez rotmistrza, ale od początku XVII wieku coraz częściej na jej czele stawał porucznik. Później chorągwią dowodzili chorąży lub namiestnik.
Chorągiew w średniowieczu.
W Koronie Królestwa Polskiego chorągwie dzieliły się na cztery rodzaje:
Chorągiew w wieku XV–XVI.
Od XV w. do połowy XVI w. istniały w Polsce tylko dwa rodzaje chorągwi:
Chorągiew w wieku XVII–XVIII.
Chorągiew była podstawową jednostką taktyczną w armii Rzeczypospolitej.
Chorągwie były też nazywane wojskiem autoramentu narodowego w odróżnieniu od wojsk autoramentu cudzoziemskiego. Różnica tych dwóch rodzajów wojsk polegała przede wszystkim na organizacji. Różnice w ubiorze oraz uzbrojeniu były raczej podkreśleniem innej organizacji.
Niekiedy chorągwiami nazywano także jednostki autoramentu cudzoziemskiego, mianowicie piechoty, dragonii i rajtarii liczebnością odpowiadające kompanii lub nieco ją przewyższające.
Skład.
Skład liczbowy chorągwi jazdy zależał od rodzaju wojska. Rodzaj jazdy nazywano znakiem (np. chorągiew znaku husarskiego itd.).
Nazwa własna chorągwi pochodziła bezpośrednio od nazwiska lub tytułu dowódcy. I tak chorągiew, gdzie bezpośrednim dowódcą był hetman, nazywana była chorągwią hetmańską, gdzie król – chorągwią królewską itp.
Organizacja.
Chorągiew miała mało skomplikowaną organizację. W skład chorągwi wchodzili:
Rotmistrz był dowódcą chorągwi, porucznik – jego zastępcą. Oznaką władzy był buzdygan oraz nieco inny sposób noszenia się (np. brak hełmu w bitwie lub odsłonięty rękaw, w husarii inny kolor skóry narzuconej na zbroję). W chorągwiach nie istniało pojęcie sztabu. Stanowisko chorążego nie było stopniem oficerskim, a jedynie wyróżnieniem dla doświadczonego towarzysza, opiekującego się znakiem-chorągwią. Na dodatek rotmistrz był często stanowiskiem tytularnym, piastowanym przez finansującego chorągiew magnata, który w ataku nie brał udziału, a czasem nie wyruszał nawet na wojnę. Tak było zwłaszcza w chorągwiach husarskich, organizacja których była sporym wysiłkiem finansowym. De facto dowódcą był więc porucznik. Gdy padł w walce, był ciężko ranny lub chory: oddziałem dowodził namiestnik-doświadczony towarzysz mianowany przez rotmistrza.
Wyższą jednostką w jeździe polskiej był pułk jazdy. Pułk składał się od kilku do kilkunastu nawet chorągwi. Dowódcą był oficer w randze pułkownika, podobnie jak w przypadku chorągwi stanowiący jednoosobowe dowództwo, pozbawiony pomocy sztabu. Takiego oficera musiały cechować szybka orientacja i zmysł taktyczny. Z reguły pułku nie tworzyły chorągwie jednego znaku:
Nabór do wojska.
Organizację oddziału nazywano wystawieniem chorągwi. Chorągwie wystawiało państwo lub wielcy magnaci. Wpierw sejm określał ilość zaciąganej armii, obliczanej w jednostkach: "koniach" i w "porcjach". Te jednostki były później podstawą do obliczenia żołdu. Ponieważ oficerowie zarabiali więcej, część porcji nazywano "porcjami ślepymi". Prawdopodobnie jednostek ślepych stanowiło około 10%. Tak więc w oddziale liczącym 200 jednostek służyło około 180 ludzi.
Kolejnym krokiem było wystawienie tzw. listu przypowiedniego. Do wystawienia listu uprawnieni byli hetmani wielki i polny, którzy adresowali je do zawodowych rotmistrzów. W dokumencie wyszczególniony był rodzaj jazdy, wysokość żołdu, czas trwania służby itp.
Nabór przebiegał na zasadzie zwanej zaciągiem towarzyskim. Oficer dysponujący listem przypowiednim ogłaszał nabór. Duże znaczenie miała sława i znaczenie oficera, im sławniejszy był oficer, tym szybciej zgłaszali się do niego ochotnicy-szlachcice, oficer więc najczęściej ogłaszał nabór na ziemiach, skąd sam pochodził.
Zgłaszający się ochotnik wystawiał tak zwany poczet konny (czyli wyposażał, uzbrajał, kupował konie dla siebie oraz 2–3 pocztowych). Od tej pory szlachcic nazywany był towarzyszem. Pocztowymi zostawali wynajęci przez szlachcica pachołkowie. Zadaniem pocztowego była opieka nad majątkiem, posługi dla towarzysza itp., a w bitwie osłanianie pana, podawanie zapasowej broni, prowadzenie zapasowych koni (luzaków). Tradycja pocztu wywodziła się wprost z pocztu rycerskiego, najmniejszej jednostki taktycznej jazdy w średniowieczu.

</doc>
<doc id="136580" url="https://pl.wikipedia.org/wiki?curid=136580" title="Podmiot gospodarczy">
Podmiot gospodarczy

Podmiot gospodarczy – polski termin prawny oznaczający każdego aktywnego uczestnika procesów gospodarczych, niezależnie od formy organizacyjnej, którego decyzje i działania wywołują skutki ekonomiczne. Celem istnienia podmiotu gospodarczego było prowadzenie działalności gospodarczej.
Termin ten wywodzi się z przepisów ustawy o działalności gospodarczej z 1988. Miał on za zadanie określać każdego uczestnika działalności gospodarczej, m.in. osoby fizyczne wykonujące działalność gospodarczą, przedsiębiorstwa państwowe, spółdzielnie oraz spółki handlowe. W okresie międzywojennym funkcję tę sprawował termin „kupiec”. W związku z upaństwowieniem gospodarki po wojnie to pojęcie stało się zbędne. Gdy od połowy lat 80. następowały zmiany, zaproponowano neutralny termin – „podmiot gospodarczy” – który nie miał kapitalistycznych konotacji i był akceptowany przez Polską Zjednoczoną Partię Robotniczą.
W związku z rozpoczęciem procesu akcesji do Unii Europejskiej w latach 90. XX wieku nastąpiła konieczność przetłumaczenia polskich ustaw na języki państw UE. Termin „podmiot gospodarczy” był często nieprzetłumaczalny inaczej niż metodą opisową. Ustawa z 19 listopada 1999 zamieniła termin „podmiot gospodarczy” pojęciem przedsiębiorca. Obecnie oba te pojęcia używane są zamiennie. Pojęcie „podmiot gospodarczy” nie zostało wyeliminowane całkowicie z polskiego porządku prawnego; występuje także w prawie Unii Europejskiej.
W Polsce podmiot gospodarczy prowadzi działalność w określonej formie prawnej, którą może być działalność jednoosobowa, spółka osobowa lub spółka kapitałowa. Możliwe są zmiany formy prowadzenia działalności w formie przekształcenia, regulowanego przez Kodeks spółek handlowych.

</doc>
<doc id="136581" url="https://pl.wikipedia.org/wiki?curid=136581" title="Odczyn kwaśny">
Odczyn kwaśny



</doc>
<doc id="136582" url="https://pl.wikipedia.org/wiki?curid=136582" title="Opinacz">
Opinacz

Opinacze – potoczna nazwa polskich trzewików wojskowych, używanych w okresie PRL-u i w pierwszej połowie lat 90. Nazwa wywodzi się od przekręconej nazwy spinacz oznaczającej szeroki pas spinający dół nogawki nad cholewką trzewika i zachodzący na nią. W opinaczach jest on skórzany i przyszyty do cholewki. Trzewiki te były wzorowane na M-1943 Combat Service Boots używanych przez armię amerykańską podczas II Wojny Światowej i Wojny Koreańskiej.
Trzewiki te ze względu na kłopoty z zaopatrzeniem w obuwie traperskie i zimowe były wysoko oceniane ze względu na relatywną wytrzymałość oraz solidność wykonania. Poza armią używane były m.in. przez niektóre subkultury młodzieżowe (do momentu pojawienia się „prawdziwych” glanów) oraz budowlańców. Występowały w odmianach z podeszwą zwykłą (z czasem zaprzestano wytwarzania) oraz olejoodporną dla jednostek zmechanizowanych i pancernych, w kolorach brązowym (używane przez Wojska Lądowe) i czarnym (używane przez Lotnictwo, Marynarkę, Wojska Obrony Powietrznej Kraju oraz Żandarmerię Wojskową). Była również w produkcji wersja dla jednostek desantowych, mająca inne sprzączki przy spinaczach, wyżej sznurowana i lepiej skrojona. Te trzewiki z czarnej skóry otrzymywały Plutony Specjalne ZOMO.
Produkowane były z relatywnie dobrej jakości skóry.
Opinacze w Batalionie Reprezentacyjnym WP.
Po 1989 roku na wyposażenie Batalionu Reprezentacyjnego WP wprowadzono nowy typ opinaczy: Trzewiki z gwoździami ochronnymi wz 925/MON. Są koloru czarnego z podeszwą skórzaną wyposażoną w 36 gwoździ ćwiekowych w przedniej części śródstopia, oraz w stalową podkówkę umieszczoną na pięcie. Solidność wykonania jak i podbicie obuwia asortymentem stalowym nadaje charakterystyczny i donośny odgłos marszu krokiem defiladowym. Taki typ opinaczy produkuje Protektor S.A. Wcześniej stosowano trzewiki brązowe.

</doc>
<doc id="136583" url="https://pl.wikipedia.org/wiki?curid=136583" title="Roztwór kwaśny">
Roztwór kwaśny



</doc>
<doc id="136584" url="https://pl.wikipedia.org/wiki?curid=136584" title="Odczyn zasadowy">
Odczyn zasadowy



</doc>
<doc id="136585" url="https://pl.wikipedia.org/wiki?curid=136585" title="Roztwór zasadowy">
Roztwór zasadowy



</doc>
<doc id="136586" url="https://pl.wikipedia.org/wiki?curid=136586" title="Wojna Chłopska w Niemczech">
Wojna Chłopska w Niemczech



</doc>
<doc id="136589" url="https://pl.wikipedia.org/wiki?curid=136589" title="Lex Hortensia">
Lex Hortensia

Lex Hortensia – zwana też ustawą Hortensjusza; akt prawny obowiązujący w starożytnym Rzymie.
Wydany w 287 albo 286 roku p.n.e., miał ogromne znaczenie dla systemu źródeł prawa rzymskiego, rozszerzył obowiązywanie uchwał plebsu (tzw. "plebiscita") na patrycjuszy. Na mocy "lex Hortensia" zrównano więc formalnie "plebiscita" i tzw. "leges" (ustawy), a więc także wprowadzono równouprawnienie polityczne między plebejuszami a patrycjuszami. Data wydania "legis Hortensiae" jest uważana za symboliczny koniec walk pomiędzy tymi grupami.

</doc>
<doc id="136590" url="https://pl.wikipedia.org/wiki?curid=136590" title="PKw">
PKw



</doc>
<doc id="136591" url="https://pl.wikipedia.org/wiki?curid=136591" title="PIr">
PIr



</doc>
<doc id="136592" url="https://pl.wikipedia.org/wiki?curid=136592" title="Pijawki szczękowe">
Pijawki szczękowe

Pijawki szczękowe (Hirudiniformes) – grupa bezryjkowych pijawek wyposażonych w szczęki, tradycyjnie klasyfikowana w randze rzędu Gnathobdellida, a obecnie, w wyniku rewizji taksonomicznych, zaliczana do rzędu Arhynchobdellida. Są to w większości krwiopijne gatunki pasożytujące na kręgowcach.
Cechy charakterystyczne.
Pijawki szczękowe mogą być ektopasożytami okresowymi, stałymi lub drapieżnikami. Ich gardziel ma trzy podłużne nabrzmienia i u większości gatunków jest zaopatrzona w szczęki. Krew ma barwę czerwoną i wypełnia kanały oraz zatoki wtórnej jamy ciała. Nie występuje odrębny układ krwionośny.
Systematyka.
Wśród pijawek szczękowych wyróżniane są rodziny:

</doc>
<doc id="136593" url="https://pl.wikipedia.org/wiki?curid=136593" title="PKso">
PKso



</doc>
<doc id="136596" url="https://pl.wikipedia.org/wiki?curid=136596" title="Tarczowcowate">
Tarczowcowate

Tarczowcowate, jaszczurki tarczowate (Gerrhosauridae) — rodzina jaszczurek infrarzędu Scincomorpha w rzędzie łuskonośnych (Squamata). Obejmuje 5 rodzajów i ok. 25 gatunków, czasami zaliczana jako podrodzina Gerrhosaurinae do szyszkowcowatych (Cordylidae).
Zasięg występowania.
Madagaskar, południowa i wschodnia Afryka, Afryka do Zanzibaru i Sudanu Południowego.
Charakterystyka.
Długość bez ogona od 5-7 cm u "Cordylosaurus" i "Tetradactylus" do 30 cm ("Gerrhosaurus validus"), maksymalna długość całkowita do 70 cm. Charakterystyczną cechą tej rodziny jest występowanie na głowie dużej rogowej tarczki zrośniętej z czaszką. Ubarwione na ogół kolorowo. Ogon długi podlegający autotomii. Język pokryty łuskowatymi brodawkami. Na ciele wzdłużne boczne fałdy skórne od karku do nasady tylnych kończyn. Łuski grube bez kolców ułożone w regularne poprzeczne pierścienie podobnie jak jaszczurki pierścieniowate, tworzą rodzaj sztywnego pancerza. Niektóre gatunki mają zredukowaną liczbę palców. Jeden gatunek nie ma w ogóle przednich kończyn.
Ekologia.
Zamieszkują Sawanny, tereny krzewiaste, obrzeża wilgotnych lasów tropikalnych. Są owadożerne, nieliczne gatunki są wszystkożerne. Prowadzą naziemny tryb życia, niektóre wygrzebują sobie w ziemi kryjówki. Są jajorodne, w złożeniu 2-6 jaj.
Systematyka.
Do rodziny należą następujące rodzaje: 

</doc>
<doc id="136598" url="https://pl.wikipedia.org/wiki?curid=136598" title="Michał Kajka">
Michał Kajka

Michał Kajka (również "Kayka", ps. „Prawdziński”, „Obserwator spod Ełku”, ur. 27 września 1858 w Skomacku Wielkim, zm. 22 września 1940 w Orzyszu) – mazurski poeta ludowy, artysta, działacz mazurski, działacz na rzecz polskości Mazur.
Życiorys.
Pochodził z rodziny chłopskiej, był najstarszym synem kilkumorgowego wyrobnika wiejskiego Frycza i Justyny z Zawadzkich. Miał jednak możliwość już w siódmym roku życia uczęszczać na naukę do nauczyciela Owczarka, następnie Jasińskiego, a trzy lata później do szkoły ludowej w Rostkach. W 1868 kontynuował edukację w Rostkach nad Jeziorem Orzysz, gdzie Kajkowie wówczas zamieszkiwali. Później wiedzę zdobywał jako samouk. Na przełomie 1871 i 1872 roku zostaje oficjalnie przyjęty do społeczności wiernych Kościoła ewangelickiego (konfirmacja), ukończył również szkołę. Po śmierci ojca rozpoczął pracę zarobkową jako m.in. pastuch, parobek, następnie zdobywał doświadczenie jako cieśla. Zawody te wykonywał do końca życia. Od 1883 mieszkał na stałe w Ogródku koło Ełku wraz z żoną Wilhelminą z Karasiów (zm. 1937).
Od siedemnastego roku życia pisał wiersze w języku polskim. Debiutował w „Mazurze” (nr 35), „tygodniku chrześcijańskim dla polskich ludzi” redagowanym przez Jana Karola Sembrzyckiego, rymowaną odpowiedzią na zagadkę redaktora. Następny utwór pt. „Skutki jarmarku”, opublikował w pierwszym numerze „Mazura Wschodniopruskiego” (1885). W 1886 ogłosił korespondencję w „Nowinach Śląskich”. W kolejnych latach jego wiersze ukazywały się w „Mazurze”, „Gazecie Ludowej” (Ełk), „Mazurskim Przyjacielu Ludu”. W latach 1897–1902 współpracował z „Gazetą Ludową”. To tam publikował pieśni religijne, artykuły, korespondencje oraz wiersze okolicznościowe np. na cześć Wilhelma I i Wilhelma II. Od 1905 współpracował z „Gońcem Mazurskim”, „Mazurem”, a także rzadziej z „Pruskim Przyjacielem Ludu” i „Kalendarzem Królewsko-Pruskim Ewangelickim”.
26 grudnia 1883 ożenił się z Wilhelminą Karaś z Ogródka, gdzie osiadł na stałe.
Jednocześnie rozpoczął działalność społeczną i polityczną. Od 1890 zajmował się biblioteką Towarzystwa Czytelni Ludowych w Ogródku. Szacuje się, że biblioteka Michała Kajki liczyła kilka tysięcy książek. Był w gronie założycieli Mazurskiej Partii Ludowej (1896). W grudniu 1896 r. w Ełku został członkiem organizacji, kierowanej wówczas przez Karola Bahrkego. W 1907 uczestniczył w spotkaniu polskich działaczy z Mazur i Wielkopolski w Szczytnie. W 1908 r. po zakupie roweru, mógł dojeżdżać do odległych miejsc pracy ciesielskiej i murarskiej. W trakcie I wojny światowej, w latach 1914–1915 na skutek działań wojennych w południowych Prusach Wschodnich (według słów Karola Małłka) rodzina Kajków „stanęła przed tragedią, której uniknęła”. Po zakończeniu działań zbrojnych na przełomie 1918-1919 r. zwrócił się z prośbą do redaktora „Gazety Olsztyńskiej” Zygmunta Nowakowskiego o pomoc w uwolnieniu syna Gustawa z obozu jenieckiego we Francji.
Działał także na rzecz sprawy polskiej w okresie plebiscytu, a w kolejnych latach w Zjednoczeniu Mazurskim i Związku Polskich Towarzystw Szkolnych. W 1920 r. brał aktywny udział w kampanii po stronie polskiej przed plebiscytem 11 lipca 1920 roku. Na licznych spotkaniach narodowych deklamował swoje wiersze. W 1923 r, został honorowym prezesem Zjednoczenia Mazurskiego, współpracował z również „Mazurskim Przyjacielem Ludu”. Po 1923 r. publikował w „Gazecie Mazurskiej” i „Kalendarzu dla Mazurów”. W 1924 opublikował w „Kalendarzu dla Mazurów” (pod redakcją Emilii Sukertowej-Biedrawiny) wiersz pt. „Tęskność za ojczystą mową”, jeden z najbardziej popularnych utworów poety. W latach 1925–1928 współpracował z „Życiem Młodzieży”. Natomiast w 1927 r. ukazał się pierwszy i jedyny autorski tomik „Pieśni mazurskie”, opublikowany dzięki staraniom Emilii Sukertowej-Biedrawiny. Od 1931 r. został stałym współpracownikiem „Mazura” (otrzymywał z tego tytułu 25 marek miesięcznego honorarium).
Już w 1897 r. określony przez Niemców mianem „zatwardziałego Polaka”, od lat 30. XX wieku znajdował się pod stałą obserwacją narodowych socjalistów. Uniemożliwiono mu m.in. udział w wycieczce Mazurów do Polski w 1930 r., Melchior Wańkowicz w 1935 r. odwiedził Ogródek, ale rozmówił się jedynie z żoną Kajki, z poetą spotkał się jedynie na chwilę podczas pracy („Na tropach Smętka”). Poeta mazurski w ostatnich latach życia część utworów ogłaszał anonimowo.
Najprawdopodobniej był związany z ewangelickim ruchem gromadkarskim.
13 sierpnia 1937 r. zmarła żona poety – Wilhelmina. 22 września 1940 r. w Orzyszu umarł poeta z Ogródka. 25 września 1940 odbył się pogrzeb Michała Kajki na cmentarzu w Ogródku, gdzie znajduje się odnowiona w 2017 r. mogiła poety.
Wilhelmina i Michał Kajkowie mieli dziesięcioro dzieci, ale wieku dorosłego dożyło jedynie dwóch synów: Gustaw i Adolf. Gustaw zginął w trakcie II wojny światowej. Adolf powrócił do Polski po II wojnie światowej. Wyemigrował z Polski w latach 70. XX wieku. W 1978 r. Adolf Kajka wraz z najbliższymi wyjechał do Hamburga, powodowany poczuciem osamotnienia i odrzucenia przez lokalną społeczność jako obcy.
Twórczość.
Część uratowanych w 1945 r. rękopisów poety znajduje się w Instytucie Północnym w Olsztynie, część zaś w dziale rękopisów Biblioteki PAN w Krakowie. Przyczynił się do utrwalenia polskości na Mazurach. Jego utwory cechuje ogromne umiłowanie ojczystej ziemi, ludu mazurskiego i jego spraw. Poeta dotyka często w tych utworach różnych problemów życia religijnego Mazurów, znajdując i przy tym okazję do upomnienia się o krzywdę ojczystego języka. Za życia doczekał się zbioru "Pieśni mazurskie" (1927), który ukazał się dzięki staraniom Emilii Sukertowej-Biedrawiny nakładem redakcji „Gazety Mazurskiej” i „Mazura”.
Bibliografia twórczości Michała Kajki:
Upamiętnienie.
W 1946 r. Anna Kamieńska i Henryk Syska wydali dramat pt. „Chata Mazurska”, które bohaterem jest Michał Kajka. W 1947 r. Lech Sobociński, który pod koniec lat 30. XX wieku spotkał się z poetą z Ogródka opublikował zbiór reportaży pt. „Na gruzach Smętka”. W 1948 r. w „Wyborze pisarzy ludowych” (cz. 2, Poeci i gawędziarze) znalazły się wybrane utwory Michała Kajki. W 1949 r. Państwowe Zakłady Wydawnictw Szkolnych z serii Biblioteka Ziem Odzyskanych wydały książkę pt. „Poezja Mazur i Warmii: antologia” z sześcioma wierszami poety. W 1952 r. na mogile Michała i Wilhelminy Kajków w Ogródku, Klub Literacki w Olsztynie położył 14 grudnia kamienną płytę pamiątkową z fragmentem utworu pt. „Tęskność za mową ojczystą”. W odsłonięciu uczestniczyli m.in. wdowa po Gustawie (starszym synu poety), młodszy syn – Adolf, a także Maria Zientara-Malewska, Alojzy Śliwa, Mieczysław Jastrun, Marian Brandys, Seweryna Szmaglewska, Aleksander Rymkiewicz. W 1954 r. ukazał się pierwszy po wojnie „Wybór wierszy Michała Kajki” opracowany przez Igora Sikiryckiego. W 1957 r. z inicjatywy Związku Literatów Polskich Oddział w Olsztynie zawiązał się Komitet Obchodów Setnej Rocznicy Urodzin Poety Mazurskiego Michała Kajki. Komitet zamierzał wybudować pomnik w jednej z mazurskich miejscowości i powołać terenowe komitety Roku Jubileuszowego. W grudniu 1957 r. ukazała się broszura wydana w nakładzie 25 tys. egzemplarzy – dochód z jej sprzedaży przeznaczono na budowę pomnika poety w Ełku, przygotowywany przez Balbinę Świtycz-Widacką z Olsztyna. 15 maja 1958 r. zawiązał się Komitet Uczczenia Setnej Rocznicy Urodzin Poety Mazurskiego Michała Kajki. W tym samym roku wydawnictwo Pojezierze opublikowało „Wiersze wybrane Michała Kajki”. We wrześniu 1958 r. ukazała się książka „Zebrałem snop plonu... Wybór utworów wydanych na setną rocznicę urodzin poety”, w opracowaniu Janusza Jasińskiego i Tadeusza Orackiego. 28 września 1958 r.w Ełku odsłonięto pomnik Michała Kajki. Poeta trzyma w lewej dłoni rodło, symbol Związku Polaków w Niemczech, na które wskazuje ręką prawą dwojgu dzieci siedzących u stóp i w niego wpatrzonych. W uroczystości udział wzięli m.in. przedstawiciele Ministerstwa Kultury, Związku Literatów Polskich i Melchior Wańkowicz.
W 1982 r. wydawnictwo „Pojezierze” wydało tom „Z duchowej mej niwy” z poezją Michała Kajki. W 1986 r. odsłonięto obelisk upamiętniający poetę w Orzyszu, podkreślając związki twórcy z tym miastem. W 50. rocznicę śmierci poety – w 1990 r. wydano specjalny numer czasopisma „Znad Pisy” pod redakcją Zbigniewa Fałtynowicza, poświęcony twórczości Michała Kajki. W 1992 r. Zbigniew Chojnowski wydał opracowanie „Michał Kajka poeta mazurski”, przy wsparciu Ośrodka Badań Naukowych im. Wojciecha Kętrzyńskiego (obecnie Instytut Północy w Olsztynie). W 2003 r. Instytut Wydawniczy „Pax” opublikował tomik Michała Kajki „Treny mazurskie”. W tym także roku ukazał się tomik dziesięciu wierszy poety wydanych w języku niemieckim pt. „Gedichte”. W 2005 r. zainicjowano organizację Ogólnopolskiego Konkursu Poetyckiego im. Michała Kajki (we współpracy z Domem Kultury w Orzyszu). W 2008 r. zorganizowano obchody 150. rocznicy urodzin poety z Ogródka. W tym roku ukazał się „Mały kancjonał mazurski i opowieści ucieszne” z wierszami poety, autorstwa Zbigniewa Chojnowskiego. W 2005 r. Janusz Jasiński wydał kolejną pozycję o poecie z Ogródka „Michał Kajka 1858-1940”. W 2014 r. reedycję „Pieśni mazurskich” wydanych w 1927 r. przygotowało wydawnictwo Retman. W tym samym roku otwarto nową wystawę stałą w Muzeum M. Kajki w Ogródku autorstwa: Zbigniewa Chojnowskiego i Zbigniewa Fatłynowicza. 

</doc>
<doc id="136605" url="https://pl.wikipedia.org/wiki?curid=136605" title="Telšiai">
Telšiai



</doc>
<doc id="136606" url="https://pl.wikipedia.org/wiki?curid=136606" title="Telsze">
Telsze

Telsze (lit. "Telšiai", żmudz. "Telšē") – miasto na Wysoczyźnie Żmudzkiej w północno-zachodniej Litwie położone na zachód od Szawli. Siedziba władz okręgu telszańskiego. Miejsce urodzin Gabriela Narutowicza i Rolandasa Paksasa. W mieście rozwinął się przemysł skórzany oraz dziewiarski.
Historia.
Telsze były stolicą jednego z traktów (powiatów) Księstwa Żmudzkiego. Pierwszy kościół drewniany ufundował w 1612 król Zygmunt III Waza (inne źródła podają datę 1547). Natomiast w roku 1626 dzierżawca królewszczyzny Paweł Sapieha, ufundował klasztor bernardynów, który władze carskie zamknęły w 1832. W czasie powstania listopadowego silny ośrodek partyzantki polskiej dowodzonej przez Józefa Jana Giedroycia
Od 1926 kościół jest katedrą. Na jej dziedzińcu znajdują się groby księży rozstrzelanych przez Kozaków za udział w powstaniu styczniowym. W 1926 utworzona została diecezja telszańska; powołano też seminarium diecezjalne, zamknięte w 1946 i ponownie otwarte w 1989. W pobliżu katedry położony jest pałac biskupów z lat trzydziestych XX wieku. W 1932 powstało w Telszach muzeum z cennymi zbiorami malarstwa, mebli i sprzętu z siedzib ziemiańskich. 
W 1940 roku Telsze wraz z całą Litwą znalazły się pod sowiecką okupacją. 25 czerwca 1941 roku, kilka dni po wybuchu wojny niemiecko-sowieckiej, funkcjonariusze NKWD i żołnierze Armii Czerwonej zabrali z miejscowego więzienia 76 więźniów, których następnie zamordowali w lesie Rainiai. W lipcu tegoż roku kolaborujący z Niemcami litewscy nacjonaliści zamordowali około 700 telszańskich Żydów.
W 1982 otwarto skansen budownictwa żmudzkiego.
W Telszach, w 1865 urodził się Gabriel Narutowicz, późniejszy prezydent Rzeczypospolitej Polskiej, w tym samym roku Michał Wojnicz, odkrywca słynnego manuskryptu, a w 1878 Władysław Tryliński – polski inżynier komunikacji, wynalazca, twórca „trylinki”, współtwórca mostu w Maurzycach.

</doc>
<doc id="136608" url="https://pl.wikipedia.org/wiki?curid=136608" title="Rybitwa wielkodzioba">
Rybitwa wielkodzioba

Rybitwa wielkodzioba ("Hydroprogne caspia") – gatunek dużego ptaka wodnego z rodziny mewowatych (Laridae). Występuje w Ameryce Północnej, Eurazji, Afryce i Australazji. Nie jest zagrożony wyginięciem.
Systematyka.
Jest to jedyny przedstawiciel rodzaju "Hydroprogne". Nie wyróżnia się podgatunków.
Zasięg występowania.
Rybitwa wielkodzioba zamieszkuje miejscowo Amerykę Północną (Stany Zjednoczone i Kanada), Afrykę, północną (głównie wybrzeża Bałtyku) i południowo-wschodnią Europę oraz zachodnią, środkową, południową i wschodnią Azję, Australię i Nową Zelandię. Północne populacje wędrowne. Zimuje w basenie Morza Śródziemnego, Afryce, w południowej części Ameryki Północnej i na Antylach, w zachodniej i południowej Azji oraz we wschodnich Chinach. Południowe populacje (głównie z Australazji i Afryki) są osiadłe lub przemieszczają się na niewielkie odległości.
W Polsce przelotem w kwietniu–maju i sierpniu–wrześniu. Koczuje na wybrzeżu i w dolinach Sanu i Wisły, gdzie jest dość częsta. Na pozostałym obszarze kraju pojawia się sporadycznie.
Status i ochrona.
Międzynarodowa Unia Ochrony Przyrody (IUCN) uznaje rybitwę wielkodziobą za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 250–470 tysięcy osobników. Ogólny trend liczebności populacji uznawany jest za wzrostowy. Główne zagrożenie dla gatunku stanowi niepokojenie przez ludzi, skutkujące obniżeniem sukcesu lęgowego.
W Polsce rybitwa wielkodzioba jest objęta ścisłą ochroną gatunkową.

</doc>
<doc id="136609" url="https://pl.wikipedia.org/wiki?curid=136609" title="Id Software">
Id Software

id Software – producent komputerowych gier z gatunku first-person shooter (FPS), znany m.in. z takich serii jak "Wolfenstein", "Doom" czy "Quake". Firma powstała w Mesquite w Teksasie w 1991 roku. Nazwa firmy nawiązuje do id, jednej z trzech freudowskich struktur osobowości.
24 czerwca 2009 roku na stronie id software, ogłoszony został oficjalny komunikat o nabyciu firmy przez amerykańskiego wydawcę gier ZeniMax Media.
Skład zespołu.
Firma została założona przez programistę Johna Carmacka, projektantów gier Johna Romero i Toma Halla oraz grafika Adriana Carmacka. Wszyscy założyciele odeszli z id Software. Jeszcze w trakcie prac nad "Doomem" odszedł Hall, John Romero opuścił firmę już po wydaniu wersji shareware'owej "Quake'a", John Carmack odszedł jako ostatni, w 2013 roku.
W skład zespołu wchodzą:
A także: Christian Antkow, Timothee Besset, Mal Blackwell, Andy Chang, Jim Dosé, Pat Duffy, Robert A. Duffy, Brian Harris, Matt Hooper, James Houska, Donna Jackson, Jerry Keehan, Jason Kim, Seneca Menard, Steve Rescoe, John Root, Kenneth Scott, Marty Stratton, Patrick Thomas, Eric Webb, Jonathan Wright.
Gry.
"Commander Keen" (1990).
Pierwsza gra id Software, dzięki której firma wyróżniła się spośród konkurencji.
"Catacomb 3D" (1991).
Strzelanka pierwszoosobowa, której silnik stał się bazą gry Wolfenstein 3D. W porównaniu do Hovertank 3D (także stworzonego przez id Software) cechuje się bardziej rozwiniętą grafiką – ściany nie są jednokolorowymi blokami, posiadają tekstury oraz naniesione płaskie obiekty.
"Wolfenstein 3D" (1992).
Pierwsza gra Id Software, która odniosła sukces – głównie dzięki świetnej (jak na czasy procesorów taktowanych zegarem 8 MHz) pseudotrójwymiarowej grafice oraz kontrowersyjnemu tematowi. Jako agent specjalny aliantów podczas II wojny światowej, gracz penetrował podziemia nazistowskiej fortecy. Trzeba się było zmierzyć z hordami uzbrojonych po zęby esesmanów oraz wyprodukowanych podczas genetycznych eksperymentów potworów. Na koniec z samym Adolfem Hitlerem (kiedy udało się go zastrzelić, mówił płaczliwym głosem „Eva, auf Wiedersehen”).
"Spear of Destiny" (1993).
Sukces "Wolfensteina" był tak duży, że wkrótce agent Blazkowicz musiał zmierzyć się z kolejnymi produktami demonicznych nazistowskich eksperymentów. Ta sama grafika, trochę więcej poziomów i nowi przeciwnicy – to musiało na razie graczom wystarczyć. Id Software pracował już w tym czasie nad swoim największym hitem.
"Doom" (1993).
"Doom" to jeden z największych przebojów w historii gier komputerowych. Nikt nie jest w stanie policzyć, ile razy został ściągnięty z Internetu (legalnie – w okrojonej wersji shareware lub nielegalnie, w pełnej wersji). Według danych PC Data w sklepach sprzedano ponad 2,9 mln kopii, co wystarczyło, aby John Carmack (jeden z głównych twórców gry) mógł kupić sobie czerwone Ferrari Testarossa. Doom miał też licznych przeciwników – głównie wśród polityków i dziennikarzy, który posądzali go o propagowanie bezmyślnej przemocy i akcenty okultystyczne.
"Doom II" (1994).
Sukces "Dooma" wiązał się nie tylko ze świetną trójwymiarową grafiką i dynamiczną akcją – prawdziwym przebojem okazały się rozbudowane możliwości gry w sieci lokalnej lub przez Internet. Możliwość stosunkowo łatwej rozbudowy gry o nowe poziomy przedłużyła jej życie i zdobyła dla niej nowych fanów.
"Quake" (1996).
Id Software stał się schronieniem dla grupy perfekcjonistów – a ich głównym celem było stworzenie najdoskonalszego trójwymiarowego „silnika” graficznego, jaki dotychczas wyprodukowano. Ich każda kolejna gra przekraczała nową technologiczną barierę. Postacie i obiekty w "Quake" były bardziej złożone i lepiej animowane niż w jakiejkolwiek grze komputerowej wcześniej. Gracze kupili 1,8 mln egzemplarzy.
"Quake II" (1997).
Id zaczął zarabiać coraz więcej na opłatach licencyjnych – nie tylko sam produkował gry (które świetnie się sprzedawały), ale również pozwalał innym wykorzystać własny silnik graficzny w innych produktach. Sukces udało się powielić. "Hexen II" czy "Soldier of Fortune" okazały się przebojami, których sława przyćmiła swojego poprzednika.
"" (1999).
Kontrowersyjna decyzja przygotowania gry opracowanej wyłącznie do zabawy w sieci (można było grać z komputerem, ale tylko wtedy, kiedy „symulował” innych zawodników) nie przysporzyła ostatniemu "Quake'owi" popularności, ale gra i tak okazała się wielkim przebojem. Podobnie zresztą jak i opracowany na jej potrzeby silnik graficzny. Ten sam silnik wykorzystany został również w grze „Call of Duty”, która premierę miała 29 października 2003 r.
"Return to Castle Wolfenstein" (2001).
W ramach przymierza z Gray Matter Software i Nerve Software powstał reboot klasycznego hitu sprzed lat – "Wolfensteina 3D". Gra, mimo kontrowersji (zakazana sprzedaż w Niemczech), sprzedawała się bardzo dobrze i w ciągu dwóch pierwszych miesięcy sprzedało się ponad milion kopii gry.
"Doom 3" (2004).
Przed wydaniem gry część prasy i graczy spodziewała się przełomu. Sprzedanych zostało 1,5 miliona kopii gry. Niedługo po wydaniu "Dooma 3", został wydany dodatek przedłużający tryb gry jednoosobowej.
"Quake 4" (2005).
Jest komputerową grą FPS wyprodukowaną przez Raven Software oraz id Software i wydaną przez Activision. Premiera odbyła się 18 października 2005 roku. Quake 4 korzysta z silnika graficznego stworzonego na potrzeby innej gry (Doom III).
"Quake Live" (2009).
Ogłoszona w 2007 roku kolejna gra FPS w uniwersum Quake. Ma koncentrować się na aspekcie rozgrywek wieloosobowych w sieci. Według wystąpienia Johna Carmacka gra ma być darmową wersją i być dostępna przez przeglądarkę internetową. Obecnie projekt jest w otwartej dla wszystkich fazie wersji Beta.
"Wolfenstein" (2009).
Odnowiona wersja legendarnej gry Wolfenstein 3D. Gra jest tworzona przez Raven Software z współpracą z ID Software. Ponownie wcielamy się w postać B.J. Blazkowicza i walczymy z nazistami podczas II wojny światowej.
"Rage" (2011).
Gra niezwiązana z żadną z wcześniejszych marek firmy. Zrobiona na silniku id Tech 5. Gra należy do gatunku first-person shooter i rozgrywa się w postapokaliptycznym świecie przypominający film "Mad Max" oraz grę "Fallout". Została wydana przez Bethesda Softworks.
"Doom" (2016).
Czwarta część serii "Doom", stanowiąca jej reboot. Jej wydanie na komputery osobiste, PlayStation 4 i Xbox One ukazało się w 2016 roku.
"Rage 2" (2019).
Druga część gry Rage, została stworzona przez id Software i Avalanche Studios. Została wydana w 2019 na platformy PlayStation 4, Xbox One i Microsoft Windows. Wydawcą było Bethesda Softworks.
"Doom Eternal" (2020).
Wydana w 2020 roku gra, nawiązująca do "Dooma II". "Doom Eternal" bazuje na silniku id Tech 7, na platformy Nintendo Switch, PlayStation 4, Xbox One, Google Stadia i Microsoft Windows.

</doc>
<doc id="136611" url="https://pl.wikipedia.org/wiki?curid=136611" title="Możejki">
Możejki

Możejki (lit. Mažeikiai , żmudz. Mažeikē) – miasto na północy Litwy przy granicy z Łotwą położone nad rzeką Windawą. Liczba mieszkańców ok. 45,3 tys. (ósme pod względem liczby mieszkańców miasto Litwy). Rejon możejski wchodzi w skład okręgu telszańskiego.
Historia.
Miasto po raz pierwszy wspominane w źródłach pisanych w 1335. Kronikarz inflanckiej gałęzi zakonu krzyżackiego opisał wówczas kampanię zakonu, podczas której złupiono ziemie księcia Mažeika. Miasto zaczęło się gwałtownie rozwijać w roku 1871, gdy przeprowadzono przez nie odcinek kolei libawsko-romieńskiej łączący Wilno z łotewskim portem Lipawa. W 1893 w Możejkach (wówczas nazywanych Murawiewo na cześć gen. Murawiowa) było już 13 sklepów i 5 piwiarni. W 1894 wybudowano cerkiew, w 1902 kościół katolicki, a w 1906 kościół ewangelicko-luterański.
Przemysł.
W Możejkach znajduje się rafineria Orlen Lietuva (wcześniej "Mažeikių Nafta"), której pakiet kontrolny 26 maja 2006 kupił PKN Orlen od rosyjskiego koncernu Jukos oraz stacja kolejowa Możejki.

</doc>
<doc id="136612" url="https://pl.wikipedia.org/wiki?curid=136612" title="Lao-tse">
Lao-tse



</doc>
<doc id="136613" url="https://pl.wikipedia.org/wiki?curid=136613" title="Potencjał adsorpcyjny">
Potencjał adsorpcyjny

Potencjał adsorpcyjny jest to wielkość o wymiarze pracy (energii):
gdzie:
formula_7 wówczas, gdy ciśnienie ma wartość ciśnienia pary nasyconej formula_8
W przypadku zakrzywionych powierzchni ciśnienie kondensacji pary formula_9 jest mniejsze niż formula_3 i formula_7 przy formula_12
Potencjał adsorpcyjny jest używany w teorii adsorpcji, zwłaszcza w teorii potencjałowej Euckena i Polanyi’ego, w teorii objętościowego zapełniania mikroporów (TOZM) Dubinina i współpr. oraz w tzw. termodynamicznej teorii adsorpcji ("ang." IAS, Ideal Adsorbed Solution) Minki i Myersa.

</doc>
<doc id="136616" url="https://pl.wikipedia.org/wiki?curid=136616" title="Joniskis">
Joniskis



</doc>
<doc id="136624" url="https://pl.wikipedia.org/wiki?curid=136624" title="APEC">
APEC

APEC ("Asia-Pacific Economic Co-operation", pol. "Wspólnota Gospodarcza Azji i Pacyfiku") – luźny układ integracyjny dotyczący współpracy gospodarczej krajów Azji i obrzeży Pacyfiku, powołany w 1989 r. w Canberze podczas nieformalnego spotkania 6 państw członkowskich ASEAN i Australii, Nowej Zelandii, Kanady, USA, Japonii i Korei Południowej. Sekretariat APEC został utworzony w 1993 roku i znajduje się w Singapurze. Szczyt APEC organizowany jest corocznie od 1993.
APEC nie jest organizacją międzynarodową (taką jak Unia Europejska), ani także nie zamierza o taki status się ubiegać. Współpraca w ramach tego układu opiera się wyłącznie na deklaracjach politycznych, tak więc podmiotami APEC są gospodarki państw. Deklaracje zasadniczo są przyjmowane podczas odbywających się co roku posiedzeń szefów państw i rządów oraz odrębnych posiedzeń państw członkowskich. W kręgu państw APEC nie są zawierane żadne umowy państwowe. Działalność APEC opiera się na podejmowaniu konsensusu wyłącznie w kwestiach spornych.
Cele APEC:
Wyżej wymienione cele współpracy gospodarczej zostały określone w deklaracji politycznej z 15 listopada 1994 podczas drugiego posiedzenia szefów państw w indonezyjskim Bogor.
Istotę funkcjonowania APEC odzwierciedla strategia przyjęta podczas posiedzenia szefów państw lub rządów 19 listopada 2005 w Pusan. Dokument ten uwzględnia oprócz liberalizacji obrotów towarowych, także możliwość tworzenia odrębnych stref wolnego handlu.
Członkowie APEC.
Do APEC należy 21 państw:
Osiągnięcia APEC.
Podstawowym osiągnięciem jest znaczący wzrost wymiany towarowej oraz przypływu inwestycji. Łączna wartość eksportu towarów APEC zwiększyła się z 1,5 bln dol. w 1992 do niemal 4,5 bln dol. (2005). Natomiast łączna wartość importu towarów wzrosła w tym samym okresie z ok. 1,5 do 5 bln dol. Największymi odbiorcami bezpośrednich inwestycji zagranicznych w 1995 były: USA (58,77 mld dol.), Chiny (37,52 mld dol.), Australia (11,97 mld dol) i Singapur (11,54 mld dol.). Z kolei największymi odbiorcami bezpośrednich inwestycji zagranicznych w 2005 były: Chiny i Hongkong (odpowiednio 72,41 i 35,90 mld dol.), USA (99,44 mld dol.), a także Kanada (33,82 mld. dol).

</doc>
<doc id="136625" url="https://pl.wikipedia.org/wiki?curid=136625" title="Korzonki nerwowe">
Korzonki nerwowe



</doc>
<doc id="136626" url="https://pl.wikipedia.org/wiki?curid=136626" title="Namur">
Namur

Namur (nid. "Namen") – miasto w południowej Belgii, położone u ujścia rzeki Sambry do Mozy. Stolica regionu Walonia i prowincji Namur.
Historia.
Ważny ośrodek już w czasach celtyckich i rzymskich. Przecinały się tu ważne szlaki handlowe przez Ardeny.
Namur zyskał jeszcze na znaczeniu we wczesnym średniowieczu, kiedy to Merowingowie zbudowali zamek na skalistym wzgórzu przy ujściu Sambry do Mozy. W X wieku nadano mu prawa miejskie. Miasto rozwijało się jedynie na północnym brzegu Mozy (południowy należał do włości diecezji Liège, jako miasto Jambes, obecnie dzielnica Namuru). W 1262 Namur wszedł w skład Flandrii, a w 1421 – Burgundii.
W XVII i XVIII w. miasto kilkakrotnie zmieniało przynależność. Należało do Niderlandów Hiszpańskich, Francji, a od 1713 roku do Habsburgów Austriackich. Każdy kolejny władca rozbudowywał i wzmacniał jego cytadelę.
W 1794 po rewolucji francuskiej Namur został, podobnie jak całe Niderlandy i część Niemiec wcielony do Francji. Po klęsce Napoleona w 1815, na mocy kongresu wiedeńskiego został częścią Królestwa Zjednoczonych Niderlandów, a po rewolucji z 1830 – Belgii. W 1887 ponownie przebudowano cytadelę.
Silnie ufortyfikowane miasto było ważnym celem wojsk niemieckich podczas obydwu wojen światowych w XX w. Podczas I wojny światowej cytadela upadła zaskakująco szybko – po zaledwie 3 dniach i miasto pozostało pod okupacją do końca wojny.
Również w II wojnie światowej miasto poniosło ciężkie zniszczenia.
Gospodarka.
Rozwinięty przemysł maszynowy, chemiczny, metalowy, włókienniczy, skórzany, ceramiczny, szklarski i spożywczy. Ważny węzeł kolejowy i drogowy na kierunkach północ-południe (Bruksela – Luksemburg) i wschód-zachód (Liège – Lille). Dużą rolę odgrywa też transport rzeczny po Mozie.
W mieście znajduje się stacja kolejowa Namur.

</doc>
<doc id="136627" url="https://pl.wikipedia.org/wiki?curid=136627" title="Gandawa">
Gandawa

Gandawa (niderl. "Gent", wym. ; fr. "Gand", wym. ) – miasto w północno-zachodniej części Belgii, w regionie Flandrii, stolica prowincji Flandria Wschodnia. Leży przy ujściu rzeki Leie (fr. "Lys") do Skaldy, przez kanał Gandawa-Terneuzen (niderl. "Kanaal Gent-Terneuzen") ma dostęp do Morza Północnego. Tworzy aglomerację, w skład której, prócz Gandawy, wchodzi 6 miast, największe z nich: Sint-Amandsberg, Gentbrugge. W mieście działa polski konsulat honorowy. Gminy tworzące Gandawę to: Gandawa-Centrum, Mariakerke, Drongen, Wondelgem, Sint-Amandsberg, Oostakker, Desteldonk, Mendonk, Sint-Kruis-Winkel, Ledeberg, Gentbrugge, Afsnee, Sint-Denijs-Westrem i Zwijnaarde.
Historia.
Początki.
Region Gandawy był zamieszkany od czasów Celtów. Nazwa miasta (flamandzkie Gent) pochodzi z celtyckiego słowa 'ganda' oznaczającego miejsce zbiegu, połączenia, np. dwóch rzek (w tym przypadku ujście rzeki Leie do Skaldy). Nie ma pisemnych przekazów na temat miasta z czasów rzymskich, ale badania archeologiczne potwierdzają, że region Gandawy był wtedy także zamieszkiwany.
Ważnym momentem w historii Gandawy było przybycie tu francuskiego mnicha Amanda (Amandus), którego misją było nawrócenie na chrześcijaństwo mieszkańców Gandawy i okolicznych terenów. Mnich przypłynął rzeką lecz, gdy chciał wyjść z łodzi na brzeg, jak głosi legenda, wrogo nastawiony tłum wrzucił go z powrotem do wody. Popłynął więc Amand dalej i zatrzymał się w miejscu, gdzie później powstał klasztor Sint-Pieters (św. Piotra), tu mieszkał spokojnie i modlił się o nawrócenie pogan. Gdy pewnego dnia w Gandawie powieszono skazańca, Amand zdjął jego ciało z szubienicy i w swoim małym klasztorze przywrócił do życia. Inne źródła podają, że Amand przywrócił do życia kobietę, która popełniła samobójstwo, wieszając się na własnym welonie. Dopiero ten cud przekonał do nowej wiary mieszkańców Gandawy, którzy teraz masowo zaczęli przyjmować chrzest. Jakiś czas potem Amand wraz ze swoim przyjacielem Bawonem założyli dwa klasztory – Sint-Baafs (św. Bawona) i Sint-Pieters. Do dziś trwa spór o to, który z klasztorów powstał jako pierwszy, nie zachowały się żadne dokumenty, które mogłyby potwierdzić bez żadnych wątpliwości pierwszeństwo któregokolwiek z nich. Oba klasztory przeżywały okres świetności za panowania cesarza Karola Wielkiego i jego następcy Ludwika Pobożnego. Opatem obu klasztorów był przez pewien czas Einhard, biograf Karola Wielkiego, który otworzył obu klasztorom drogę do świetności – w przyszłości oba klasztory stały się najważniejszymi we Flandrii. Miasto rozrastało się stopniowo wokół klasztorów i centrum handlowego.
Cięższe czasy dla miasta przyszły wraz z inwazją wikingów, którzy dwukrotnie (w 851 i 879 roku) napadali na Gandawę, w latach 879–883 splądrowali oba klasztory, a miasto zniknęło z mapy.
Gandawa powoli odzyskiwała swój status, głównie dzięki hrabiom Flandrii. Pierwszym z nich był Baldwin I Żelazne Ramię. Do poprawy pozycji Gandawy przyczynił się też w dużym stopniu jego syn Baldwin II Łysy – wybudował on w Gandawie umocnienia na lewym brzegu Leie. Tu gromadzili się mieszkańcy i tu powstał pierwszy rynek (dziś Groentenmarkt). Wokół niego powstał szybko rozwijający się i przybierający na znaczeniu gród. Jeszcze przed rokiem 1000 na nowo zaczęły działać oba klasztory. W klasztorze Sint-Pieters około roku 950 znalazł po ucieczce z Anglii schronienie święty Dunstan. W XI wieku istniały już pierwsze świątynie, na miejscu których dzisiaj znajdują się: kościół św. Jakuba, kościół św. Mikołaja i katedra św. Bawona, a także warownia, która z czasem przerodziła się w zamek Gravensteen – siedzibę hrabiów Flandrii.
XII–XV wiek.
Między XII a XV wiekiem Gandawa była jednym z największych miast poza granicami Włoch, ustępując jedynie Paryżowi. Szacuje się, że w XIII–XV w. w granicach murów miejskich żyło od 60 tys. do 65 tys. ludzi.
Około 1100 roku Gandawa otrzymała od hrabiego Flandrii prawo do własnej rady miejskiej, co oznaczało większą niezależność i przywileje, o których zachowanie przez stulecia musieli mieszkańcy miasta walczyć dość często (pierwsze duże powstanie miało miejsce w 1379 roku). Miasto otoczono murami i wjechać do niego można było jedynie przez cztery bramy, co ułatwiało kontrolę nad tym, kto i z czym wjeżdża do miasta. Rosło także polityczne znaczenie miasta. Gandawa otrzymała przywilej składu, który nakazywał każdemu kupcowi, który przepływał przez Gandawę ze zbożem, do przeznaczenia 1/4 swojego ładunku do sprzedaży na pobliskim targu zbożowym (Korenmarkt). Miasto bogaciło się w bardzo szybkim tempie. W 1180 roku hrabia Filip van de Elzas wybudował twierdzę Gravensteen – siedzibę hrabiów Flandrii, nie po to jednak, aby chronić miasto, a raczej, by chronić siebie przed buntowniczymi rzemieślnikami gandawskimi, i aby mieć gdzie więzić tych bardziej butnych. Jednak w okresie od XII do XV wieku największe zyski przynosiła produkcja sukna i handel nim. Zyski z sukiennictwa czerpało ponad 60% rodzin w Gandawie. W praktyce władzę w mieście sprawowało około 40 najzamożniejszych rodzin – były one w posiadaniu wielkich majątków, a ich członkowie zasiadali w radzie miejskiej liczącej 39 przedstawicieli. Oni też budowali miejsca użyteczności publicznej – szpitale (np. Bijloke), czy instytucje charytatywne. W mieście powstawały także nowe klasztory – augustianów, karmelitów, dominikanów i braci mniejszych, dla niezamężnych kobiet i wdów powstały około 1242 roku, dzięki hrabinie Joannie van Constantinopel, dwa duże beginaże – Sint-Elisabeth i Onze-Lieve-Vrouw ter Hoye.
Na początku XIV wieku cechy rzemieślnicze otrzymały prawo do przedstawicielstwa w radzie miejskiej, w ten sposób rządy w Gandawie stały się bardziej demokratyczne.
W czasie pierwszej fazy wojny stuletniej Gandawa pozostawała neutralna, ale szybko przeszła na stronę Anglii, pomimo iż oficjalnie to Francja była suwerenem Flandrii. Przyczyna takiej decyzji była prosta – to Anglia dostarczała wełny tak niezbędnej do produkcji sukna. Jacob van Artevelde, ówczesny przywódca rady, przeciwstawił się hrabiemu Flandrii, który popierał króla Francji, i w 1340 roku na Vrijdamarkt w Gandawie koronował angielskiego władcę Edwarda III na króla Francji. Dziś na placu stoi pomnik van Artevelde. Bohater gandawski w pięć lat po koronacji Edwarda III został zamordowany przez swoich rywali we własnym domu. Takie brutalne porachunki między wpływowymi rodzinami nie były niczym niezwykłym. Jednym z najbardziej znanych w mieście konfliktów był ten między rodzinami Rijm i Alijn – ich kłótnie były tak krwawe, że w końcu musiała między dwie rodziny wkroczyć rada miejska – karą za zbrodnie było wybudowanie szpitala dziecięcego – Alijnhospitaal, dziś Muzeum Folkloru – Huis van Alijn.
Od 1383 roku Flandria znalazła się pod panowaniem książąt burgundzkich, którzy przychylniejszym okiem spoglądali na sąsiadującą z Flandrią Brabancję. Każde powstanie w Gandawie było brutalnie tłumione przez władców burgundzkich i wolność miasta była skutecznie ograniczana. Gandawa traciła swoją pozycję w przemyśle tekstylnym na rzecz miast Brabancji, Holandii i Anglii. Chociaż widać już było kryzys w wielu dziedzinach, to wciąż miasto czerpało wiele z handlu, swoich przywilejów i dbałości o jakość sieci wodnej w mieście – już w XIII wieku przybył Gandawie kanał – Lieve – liczący 45 km, a w XVI wieku, gdy Antwerpia zyskała na ważności, wybudowano w jej kierunku kanał Sasse Vaart.
Jednak mimo tych zabiegów, Gandawa musiała wciąż walczyć o swoją niezależność przeciwko władcom burgundzkim – Filipowi Dobremu (do rebelii doprowadziły wysokie podatki, jednak w bitwie pod Gavere Gandawa poniosła klęskę), Marii Burgundzkiej i Maksymilianowi Habsburgowi. W wyniku nieudanego zrywu, 1492 roku Gandawa podpisała układ pokojowy – Vrede van Kadzand, który ograniczał znacznie jej wolność.
XVI wiek i cesarz Karol V.
Gandawa na początku XVI wieku była miastem kultury – to tu bracia van Eyck stworzyli w 1432 roku Ołtarz Baranka Mistycznego, to tutaj tworzył Hugo van der Goes. Ale Gandawa stawała się także ważnym ośrodkiem naukowym – poziom intelektualny wychwalał w 1517 roku sam Erazm z Rotterdamu – miasto miało nie tylko znanych uczonych, ale także wiele ośrodków, w których można było pobierać naukę – około 300 uczniów uczęszczało do gimnazjum w Geraard de Duivelsteen, dość powszechne były też prywatne lekcje. W mieście było pięciu lub sześciu aptekarzy – wszyscy posiadali dyplomy uniwersyteckie lub świadectwa zdanych egzaminów w swojej dziedzinie. W Gandawie istniały też towarzystwa teatralne i kluby dla mieszczan. Gandawa w tym czasie była też jednym z najważniejszych miast na polu drukarstwa.
W takim klimacie rozkwitu, magistrat podjął decyzję o budowie nowego ratusza. Na architektów wybrano mistrzów tej sztuki – Rombout Keldermansa i Domiena De Waghemaekere. Choć plany były wielkie, zabrakło finansów na dokończenie budowy, bowiem miasto zaczęło podupadać – handel suknem nie był już tak kwitnący, a do tego Karol V Habsburg, syn Joanny Szalonej, władca, którego narodziny w Gandawie w 1500 roku świętowano bardzo hucznie biciem dzwonów i wystrzałami armatnimi, w 1537 roku nałożył na swoje miasto niezwykle wysokie podatki. Miłość do władcy bardzo szybko przerodziła się w niezadowolenie, które doprowadziło do strajku urzędników i robotników. Karol V osobiście przybył do Gandawy by ukarać mieszkańców – odebrał miastu przywileje, które pozwalały miastu zachować niezależność, a także odebrał prawo sprawowania władzy nad terenami poza murami miejskimi. Nowe prawo nazwał cesarz – Carolijnse Concessie. Poza tym skonfiskował wszelkie dobra miejskie, dzwon Roeland – symbol niezależności, został zdjęty z dzwonnicy, a miasto musiało zapłacić ogromną karę pieniężną. Jednak na tym się nie skończyło. Władca za wszelką cenę chciał upokorzyć mieszkańców – na jego rozkaz 3 maja 1540 roku 30 najznamienitszych mieszkańców, 318 członków mniejszych cechów, 50 członków cechu tkaczy musiało przemaszerować przez miasto boso, odziani jedynie w koszule. Za nimi podążało 50 największych buntowników, tzw. krzykaczy (kreesers), również boso, w białych koszulach i ze stryczkami na szyi – na znak, że za bunt przeciwko cesarzowi zasłużyli na szubienicę. Musieli oni oddać cześć cesarzowi – uklęknąć przed nim i błagać o wybaczenie. Do dziś mieszkańców Gandawy nazywa się stroppendragers – tymi, którzy noszą stryczek. Do dziś także odbywa się co roku w czasie Gentse Feesten w centrum miasta pochód stroppendragers – tyle, że dziś przejść ze stryczkami na szyi to zaszczyt, którego dostępują jedynie członkowie gildii Stroppendraggers, bowiem wydarzenie to urosło do miana symbolu nieugiętości Gandawy.
W XVI wieku miały w Gandawie także miejsce przemiany religijne, pod wpływem reformacji, a przede wszystkim kalwinizmu, co przyniosło reakcje w postaci inkwizycji. Od 1559 roku niemal w każdym miesiącu płonęli na stosach heretycy. Reakcją na okrucieństwa inkwizycji była w Niderlandach tzw. rewolta ikonoklastów w 1566 roku, w czasie której szczególnie ucierpiała Gandawa, prawie w każdym kościele i klasztorze doszło do zniszczeń. Niemal cudem udało się uratować słynny Ołtarz Baranka Mistycznego – na czas przeniesiono go na wieżę katedry. Liczba protestantów w mieście rosła. W 1576 roku podczas wojny osiemdziesięcioletniej zawarta została przez Stany Generalne Niderlandów w Gandawie tzw. Pacyfikacja Gandawska, która wprowadzała pokój religijny pomiędzy protestantami i katolikami w prowincjach i jednoczyła ich we wspólnej walce przeciwko Hiszpanom. W latach 1577–1584 Gandawa stała się kalwinistyczną republiką pod wodzą Jana van Hembyze i François van Ryhove. W tym czasie powstał w Gandawie pierwszy uniwersytet (teologiczny) (dziś część Uniwersytetu Gandawskiego). Po przejęciu władzy w Gandawie przez księcia Parmy w 1584 roku rozpoczęły się prześladowania kalwinistów, które doprowadziły około 4 tys. z nich do opuszczenia miasta. Niektóre źródła podają, że z miasta wyjechało około 15 tys. mieszkańców (nie tylko protestantów).
XVII–XVIII wiek.
Na początku XVII wieku rozpoczęto odbudowę zniszczonych kościołów, klasztorów i kaplic, powstawały też nowe.Miastu przybyło około 20 nowych zakonów, m.in. jezuitów. Katolicyzm i życie religijne kwitło. Jedną z najbardziej znanych i zasłużonych dla miasta postaci życia religijnego był biskup Antoon Triest – wielki miłośnik i mecenas sztuki. To on zamówił u Rubensa, Van Dycka i rzeźbiarza Jerooma Duquesnoya prace, które znalazły miejsce w gandawskiej katedrze.
Gandawa otrzymała w tym czasie nie tylko nowe dzieła sztuki, ale także perspektywy poprawy sytuacji ekonomicznej – wybudowano kanał wodny Gandawa – Brugia, który potem przedłużono do portów w Ostendzie i Dunkierce (1613–1640). Korzystało z niego około 50 tys. osób rocznie, jednym z najznamienitszych pasażerów na tej trasie był cesarz Rosji Piotr Wielki (w 1717 roku). Jednak, mimo tych zmian, praktycznie od końca XVI wieku do polowy XVIII wieku Gandawa przeżywała ekonomiczny upadek. W 1650 roku było tu już tylko około 31 tys. mieszkańców (w średniowieczu ok. 50 tys.). Dodatkowo po zawartym w 1648 roku pokoju w Munsterze (część pokoju westfalskiego kończącego wojnę osiemdziesięcioletnią w Niderlandach i trzydziestoletnią w Europie) Gandawa utraciła łatwy dostęp do morza. Dzięki kanałowi z Gandawy do Brugii, udało się miastu i jego mieszkańcom przezwyciężyć w części trudności – na początku XVIII wieku tą drogą wyruszały statki gandawskich kopców do Chin i Indii.
W czasie wojny o sukcesję austriacką w 1745 miasto przez Francuzów, zwrócone Austrii po zawarciu pokoju w Akwizgranie w 1748.
W połowie XVIII wieku, pod rządami cesarzowej Marii Teresy, Gandawa zaczęła podnosić się z upadku i powracać do świetności – osiągnęła status największego miasta w Belgii, który utrzymała aż do okresu głodu w latach 1845-1848. W 1750 roku pojawiły się w mieście cukrownie, pierwsze prawdziwe fabryki niezwiązane z sukiennictwem. Z czasem pojawiały się inne zakłady przemysłowe, a ich właściciele stawali się coraz bogatsi, kupowali tytuły szlacheckie, wchodzili do rodzin arystokratycznych przez małżeństwa i budowali wspaniale domy na styl francuski. W 1737 roku otwarta została, ufundowana przez przemysłowców nowa opera przy placu Kouter.
Pod panowaniem Francji i Holandii.
Czasy panowania Francji (1794–1814) przyniosły Gandawie wzrost ekonomiczny, a w latach przynależności do Holandii (1815–1830) Gandawa stała się miastem uniwersyteckim i ponownie portem morskim, dzięki wybudowaniu kanału Terneuzen-Gandawa (1825-1827). Od 1795 Gandawa była stolicą francuskiego , a po 1815 była stolicą holenderskiej, a następnie belgijskiej prowincji Flandria Wschodnia.
Domy budowane od XVIII w. przez nową arystokrację gościły znamienite postacie, np. w kamienicy d’Hane Steenhuyse mieszkał król Francji Ludwik XVIII (w 1815 roku po ucieczce Napoleona z Elby), car Aleksander I (w 1814 roku), król Niderlandów Wilhelm I (w 1816 roku), w Hotelu Clemmen przebywał Wellington zanim wyruszył pod Waterloo, a w kamienicy Schamp (dziś sklep tytoniowy Caron) gościła delegacja amerykańska z przyszłym prezydentem Johnem Quincy Adamsem. Delegacja prowadziła rozmowny ze stroną brytyjską i w Gandawie podpisała traktat kończący drugą wojnę brytyjsko-amerykańską, tzw. traktat gandawski.
Gandawa była także pierwszym miastem na kontynencie europejskim, gdzie dotarła rewolucja przemysłowa, a to dzięki zmechanizowaniu przemysłu tekstylnego. Gandawa zawdzięcza to niejakiemu Lievenowi Bauwensowi, któremu udało się przemycić z Anglii projekt maszyny przędzalniczej – "Przędącej Jenny" ("Spinning Jenny"/"Mule Jenny"). Miasto odzyskiwało dawny blask.
W granicach Belgii.
28 września 1837 roku przyjechał do Gandawy po raz pierwszy pociąg parowy. Od 1874 roku miasto ma także tramwaje, w 1899 roku było tu już dziewięć linii (na początku tramwaje konne, a od 1905 roku elektryczne).
Wraz z rozwojem przemysłu, przybywało w mieście robotników – w 1930 roku pracowało ich w mieście 35 tys. (wszystkich mieszkańców było ok. 175 tys.) w 1200 różnych fabrykach i zakładach. Nic dziwnego, że to w Gandawie powstały pierwsze w Belgii nowoczesne związki zawodowe.
8 września 1873 w Gandawie nastąpiło założycielskie zebranie Instytutu Prawa Międzynarodowego.
W roku 1913 Gandawa była gospodarzem wystawy światowej (EXPO). Wystawa została zorganizowana (od kwietnia do października) w specjalnie na tę okazję wybudowanym kompleksie. Został wtedy także wybudowany dworzec Sint-Pieters i pobliski hotel Flandria Palace oraz odrestaurowano wiele z zabytków miasta. Planowano też otwarcie jednego z najsłynniejszych budynków miasta "Vooruit" wybudowanego z inicjatywy ruchu socjalistycznego "Samenwerkende Maatschappij Vooruit", jednak z powodu strajków do otwarcia przed wystawą EXPO nie doszło. Lata świetności Vooruit przeżywał po I wojnie światowej, jako socjalistyczny dom ludowy, gdzie robotnicy spędzali czas wolny.
Od początku XX wieku Gandawa miała około 15 dużych hoteli, salę kinową "Valentino", gdzie wyświetlano filmy już w 1901 roku, później została ona rozbudowana i przemianowana na kino "Scala", następnie "Wintergarten", a w 1921 roku na "Coliseum".
Po I wojnie światowej Gandawa stawała się miastem kultury i rozrywki – w tym czasie rozpoczęto organizacje m.in. "Geentse Feesten" i jarmarku z okazji Środopościa, które organizuje się co roku do chwili obecnej. W 1932 roku rozpoczęło działalność największe kino w kraju, gdzie wyświetlano filmy dźwiękowe – "Capitole". W połowie lat 30. Gandawa miała także swoją radiostację. W 1930 roku Uniwersytet Gandawski stał się pierwszą szkołą wyższą w kraju, gdzie wykładano w języku niderlandzkim. W 1938 roku jeden z profesorów tego uniwersytetu – Corneille Heymans otrzymał Nagrodę Nobla.
Choć zarówno w czasie I, jak i II wojny światowej Gandawa nie ucierpiała szczególnie wskutek niemieckich bombardowań, to końcowa faza II wojny światowej przyniosła ciężkie walki o wyzwolenie miasta. W walkach w dniach 11–14 września 1944 roku brała udział polska 1 Dywizja Pancerna generała Stanisława Maczka. 1 stycznia 1945 roku nad podgandawskim lotniskiem St. Denijs Westrem miała miejsce jedna z największych bitew powietrznych końca II wojny światowej, zwana bitwą nad Gandawą, która była wynikiem operacji niemieckiej pod nazwą Bodenplatte. W bitwie wzięły udział polskie dywizjony lotnicze 302, 308 i 317.
Po 1950 roku nastąpiło ożywienie związane z rozbudową kanału Gandawa-Terneuzen i samego portu w Gandawie. Rosła liczba mieszkańców i ich zamożność. Po reformie administracyjnej w 1977 roku, gdy do miasta dołączono okoliczne gminy liczba ludności wynosiła około 250 tysięcy, w 1999 roku – 224 tysiące.
Dialekt.
Na dialekt gandawski duży wpływ miał język francuski (jeszcze pod koniec XIX wieku po francusku mówiło w Gandawie 20% populacji) – widoczne jest to wciąż w stosunkowo dużej liczbie używanych tu słów francuskich, a także w specyficznej wymowie głoski /r/.
Gastronomia.
Typowe dla Gandawy są "waterzooi" (gandawska gęsta zupa z ryb lub kurczaka), gandawski gulasz piwny ("stoverij"), a także ciastka – "mokken", "kletskoppen" i "amandelbrood". Gandawa słynie także z musztardy "Tierenteyn". Miasto ma też swoje lokalne piwa, m.in. "Delirium Tremens", "Gentse Tripel", "Troubadour" i "Artevelde". 
Gospodarka.
Ważny port morski. Podstawę gospodarki stanowi dobrze rozwinięty przemysł włókienniczy (głównie bawełniany), elektromaszynowy, chemiczny, przetwórstwa spożywczego, skórzany. Duży ośrodek hodowli kwiatów. Ośrodek kulturalno-naukowy, siedziba placówek badawczych i szkół wyższych. Ważny węzeł komunikacji drogowej i kolejowej.
Oświata.
Gandawa jest pod względem liczby studentów najważniejszym miastem uniwersyteckim w Belgii. Na samym uniwersytecie ("Universiteit Gent") studiuje około 28 tysięcy osób, a w mieście działają także wyższe szkoły techniczne i zawodowe – "Hogeschool Gent" (15 tysięcy studentów) i "Arteveldehoogeschool" (8,5 tysiąca studentów), "Hogeschool Wetenschappen en Kunst" (1500 studentów) i "Katholieke Hogeschool Sint-Lieven" (4600 studentów). W mieście studiuje też wielu studentów zagranicznych, w tym spora grupa studentów polskich – studiujących głównie w ramach programu Erasmus.
Zabytki i atrakcje turystyczne.
Gandawa należy do najczęściej odwiedzanych przez turystów miast Belgii. W mieście funkcjonuje słynny uniwersytet ("Universiteit Gent"), którego początki sięgają 1817 roku. Biblioteka uniwersytecka zwana Boekentoren belgijskiego architekta Henry’ego van de Velde jest jednym z najbardziej znanych budynków w mieście.
Znane zabytki:
Sport.
Corocznie odbywa się tu wyścig kolarski, Gandawa-Wevelgem, będący częścią elitarnej ligi ProTour, jak również inny wyścig – Omloop Het Volk. W 2000 roku miasto gościło uczestników halowych mistrzostw Europy w lekkoatletyce.
Miasta partnerskie.
Miasto Gandawa ma międzynarodowe umowy o współpracy z takimi miastami jak: 

</doc>
<doc id="136630" url="https://pl.wikipedia.org/wiki?curid=136630" title="Charleroi">
Charleroi

Charleroi – miasto w południowej Belgii, w Regionie Walońskim, największe miasto prowincji Hainaut. Leży na północno-zachodnim krańcu wyżyny Condruzien Plateau (Ardeny), nad rzeką Sambrą (lewy dopływ Mozy). Mieszkańcy miasta są nazywani "Carolos".
Historia.
Początki.
Obszar Charleroi był zamieszkany już w czasach prehistorycznych. Kilka budynków publicznych, świątyń i will wzniesiono na tym terenie w czasach rzymskich. Odnaleziono także miejsca pochówku. Pierwsza pisemna wzmianka o miejscu zwanym „Carnotus” znajduje się na poliptyku z 863 znajdującym się w opactwie benedyktyńskim w Lobbes. W 980 występuje nazwa Karnoit a w 1188 Charnoy. W średniowieczu Charnoy było jedynie małą wioska, liczącą nie więcej niż 50 mieszkańców, położoną w hrabstwie Namur.
Powstanie miasta.
Historia miasta Charleroi zaczyna się w roku 1666. Wiosną tegoż roku Francisco Castel Rodrigo, gubernator Niderlandów w służbie pięcioletniego króla Hiszpanii Karola II, skonfiskował te tereny lokalnym lordom, by wybudować fortecę nad Sambrą. We wrześniu zmieniono nazwę z Charnoy na Charles-Roy, na cześć Karola II. W rejestrze parafii w Charnoy z roku 1666 znaleźć można chronostych FVNDATVR CAROLOREGIVM (MLCDVVVI). Rok później, podczas wojny dewolucyjnej, francuska armia Ludwika XIV pod dowództwem Turenne obległa nieukończoną fortecę. Sebastian Vauban dokończył budowy fortyfikacji; przyszłe miasto otrzymało przywileje; zbudowano most na rzece, a wolna ziemia została rozdzielona pomiędzy mieszkańców.
Od roku 1666 do rewolucji belgijskiej.
Krótko po powstaniu miasto zostało oblężone przez Holendrów, przekazane Hiszpanom w roku 1678 (Traktat w Nijmegen), zdobyte przez Francuzów w 1693, następnie znów przekazane Hiszpanom w 1698 (traktat w Rijswijk), kolejno przejęte przez Francuzów, Holendrów i Austriaków w 1714 (Traktat z Baden). Francuski książę Conti zajął ponownie miasto w 1745, ale zostało ono oddane Austrii w 1748 roku. Wtedy rozpoczął się okres dobrobytu pod rządami Józefa II. Węgiel, szkło i stal były podstawą przemysłu, który powstał w poprzednich stuleciach i teraz mógł się rozwijać.
Problemy zaczęły się ponownie w roku 1790, kiedy wojna domowa doprowadziła do powstania Zjednoczonych Niderlandów. Austriacy okupujący miasto zostali zmuszeni do wycofania po bitwie o Jemappes (6 listopada 1792), ale powrócili cztery miesiące później. 12 czerwca 1794 roku armia francuskich rewolucjonistów pod wodzą Jean-Baptiste Jourdana zajęła Charleroi i odniosła zwycięstwo w decydującej bitwie pod Fleurus. Miasto przyjęło rewolucyjną nazwę Libre-sur-Sambre (w użyciu do roku 1800). Napoleon spędził w Charleroi kilka dni w lipcu 1815 roku, przed bitwą pod Waterloo. Po porażce Francji cały ten teren został w 1815 zaanektowany przez Holandię, a wokół miasta zbudowano nowe mury obronne.
Od roku 1830 do dziś.
Rewolucja belgijska w 1830 roku rozpoczęła nowy okres dobrobytu, ciągle oparty głównie na szkle, metalurgii i węglu, w związku z czym region ten otrzymał nazwę „Czarny kraj” (po francusku "Pays Noir"). Po rewolucji przemysłowej Charleroi skorzystało na zwiększeniu zużycia koksu w przemyśle metalurgicznym. Ludzie z całej Europy przyjeżdżali do Charleroi zwabieni perspektywami ekonomicznymi, w związku z czym liczba mieszkańców gwałtownie wzrosła. W 1871 roku mury obronne zostały rozebrane.
Ze względu na strategiczne położenie miasta nad Sambrą, w czasie I wojny światowej toczyły się o nie ciężkie walki. W dniach 21–23 sierpnia 1914 Niemcy i Francja stoczyły bitwę pod Charleroi, z której zwycięsko wyszli Niemcy, zadając Francuzom ciężkie straty. 22 sierpnia 1914 Niemcy dopuścili się rzezi 383 cywilów na przedmieściach Charleroi. Po II wojnie światowej w mieście upadł ciężki przemysł. Obecnie razem z najbliższymi gminami, Charleroi jest największym miastem w Walonii i czwartym pod względem wielkości miastem w Belgii.
Gospodarka.
Do 1990 główny ośrodek południowo-belgijskiego zagłębia węglowego. Wokół miasta znajduje się sporo hałd. Rozwinięty przemysł ciężki: hutnictwo żelaza i stali, a także ołowiu, ponadto przemysł maszynowy, elektrotechniczny (produkcja urządzeń elektrycznych), lotniczy (firma SABCA), chemiczny (zakłady koncernu Solvay), a także materiałów budowlanych (głównie szklarskich) i spożywczy. Port rzeczny połączony kanałem z Antwerpią i Brukselą. Duży węzeł kolejowy i drogowy. Instytut nauk politycznych (założony 1885), politechnika.
Lotnisko.
Z portu lotniczego "Charleroi Brussels South" ("Charleroi Bruxelles Sud") korzystają tanie linie lotnicze Ryanair (loty do 35 portów lotniczych, m.in. do Wrocławia, Dublinu, Barcelony, Madrytu, Turynu, Walencji i Wenecji), Wizz Air (loty do Budapesztu, Bukaresztu, Katowic, Sofii i Warszawy) oraz włoski przewoźnik OnAir oferujący sezonowe loty do Pescary we Włoszech.
Lotnisko obsługuje drugi terminal pasażerski. Poprzedni (zbyt mały) został zastąpiony w 2007 roku. Przy czym, nowy zbudowano po drugiej stronie pasa startowego, w odległości kilku kilometrów od pierwszego. Decyzja ta budzi do dziś wiele kontrowersji. Po pierwsze, stary terminal został zupełnie porzucony, co nie jest typową praktyką (zwykle nowy terminal dobudowuje się do starego i powiększa w ten sposób wspólną powierzchnię). Po drugie - lotnisko w Charleroi stało się w wyniku tej decyzji jednym z niewielu na świecie, na którym samoloty nadlatujące z północnego wschodu po wylądowaniu wykonują pętlę z obrotem o 270 stopni i przed dotarciem do terminala pasażerskiego ponownie przecinają pas startowy (w takim samym stopniu dotyczy to samolotów startujących w kierunku północ-wschód). Według wielu specjalistów jest to zbyt duże, niepotrzebne ryzyko.
Transport.
Komunikacja miejska.
Komunikację miejską zapewnia waloński przewoźnik TEC (Transport En Commun). Region Charleroi jest obsługiwany przez linie autobusowe i system pre-metra (Métro Léger de Charleroi). Pre-metro jest znane z przejęcia jednej z niewielu istniejących kolejek wąskotorowych zwanych Vicinal, dawnej belgijskiej sieci tramwajowej.
Metro: nierealizowane plany.
TEC Light Rail Métro - część linii nie została wybudowana, niektóre wybudowano częściowo, a inne wybudowano, ale nigdy nie oddano do użytku. W latach 60. zaplanowano sieć linii kolejowych długości 48 km, operujących na liniach regularnych kolei, składającą się z ośmiu linii rozchodzących się promieniście od centrum w stronę przedmieść. Jednakże zbudowano i oddano do użytku tylko jedną całą linię (do Petria), część innej linii (do Gilly) i trzy czwarte pętli. Infrastruktura ta powstała w latach 1976 - 1996. Wysokie koszty budowy, upadek przemysłu ciężkiego i kwestionowanie zakresu projektu w porównaniu do aktualnych potrzeb są powodami nieukończenia planu.
Pętla wokół centrum i linia z Gilly do Soleilmont zostały oddane do użytku 7 lutego 2012. 22 czerwca 2013 uruchomiono odcinek Piges – Gosselies. Część innego odgałęzienia (do Châtelet) została ukończona, ale nigdy nie oddana do użytku i prawdopodobnie nigdy nie zostanie otwarta.
Sport.
W mieście mają siedziby klub piłkarski Royal Charleroi, którego domowym obiektem jest Stade du Pays de Charleroi, oraz klub futsalowy Action 21 Charleroi.
W Charleroi znajduje się start odbywającego się co rok jednodniowego wyścigu kolarskiego La Flèche Wallonne, zaliczanego do cyklu UCI ProTour.

</doc>
<doc id="136632" url="https://pl.wikipedia.org/wiki?curid=136632" title="Sejm Republiki Litewskiej">
Sejm Republiki Litewskiej

Sejm Republiki Litewskiej (lit. "Lietuvos Respublikos Seimas") – jednoizbowy parlament Republiki Litewskiej. W jego skład wchodzi 141 członków wybieranych na 4 lata. Tryb wyborów członków parlamentu określa ustawa. Jego strukturę i porządek prac określa regulamin na mocy ustawy.
Wybory Sejmu.
Wybory zwyczajne do parlamentu przeprowadza się nie wcześniej niż 2 miesiące przed i nie później niż na miesiąc przed końcem kadencji. Wybory przedterminowe mogą być przeprowadzone na podstawie uchwały Sejmu i wniosku prezydenta w dwóch przypadkach: 
Decyzja o przedterminowych wyborach musi być opatrzona datą o terminie nowych wyborów, które muszą się odbyć nie później niż w ciągu 3 miesięcy od podjęcia decyzji o ich przedterminowym przeprowadzeniu.
Mandat członka Sejmu.
Obowiązki członka Sejmu nie mogą być łączone z innymi stanowiskami. Może on być jedynie powołany na stanowisko premiera lub ministra. Parlamentarzyści nie mogą otrzymywać żadnego innego wynagrodzenia poza uposażeniem wynikającym z prac członka Sejmu wypłacanym z budżetu państwa oraz wynagrodzeniem za działalność twórczą. Posłowie objęci są immunitetem, nad którego przestrzeganiem nadzór sprawuje parlament.
Wygaśnięcie mandatu członka Sejmu następuje wskutek:
Odpowiedzialność przed Sejmem.
Rozstrzygnięciem w trybie procesowym, określonym w regulaminie, Sejm może większością 3/5 głosów ogólnej liczby swoich członków, w wypadku poważnego naruszenia konstytucji, złamania przysięgi lub popełnienia przestępstwa przez prezydenta, przewodniczącego i sędziów Sądu Konstytucyjnego, przewodniczącego i sędziów Sądu Apelacyjnego, członków Sejmu pozbawić piastowania funkcji bądź mandatu. Osoby urzędowe mianowane lub wybrane przez Sejm, z wyjątkiem wymienionych wyżej, mogą zostać pozbawione swojej funkcji, jeżeli parlament większością głosów ogólnej liczby swych członków wyrazi im wotum nieufności.
Tryb prac.
Parlament obraduje na sesjach zwyczajnych i nadzwyczajnych. Konstytucja wyznacza termin sesji zwyczajnych. Wiosenna rozpoczyna się 10 marca i kończy 30 czerwca (art. 64). Sesja jesienna rozpoczyna się 10 września i kończy 23 grudnia. Sejm ma możliwość postanowienia o przedłużeniu obrad. Sesje nadzwyczajne zwołuje jego przewodniczący na wniosek 1/3 ogólnej liczby członków oraz prezydent. Posiedzeniami kieruje przewodniczący lub jego zastępca.
Funkcje Sejmu.
Do Sejmu należy pełnia władzy ustrojodawczej i ustawodawczej. Rozpatruje i przyjmuje poprawki do konstytucji, uchwala ustawy. Ustawy Sejmu uważa się za uchwalone, jeżeli głosowała za nimi większość jego członków uczestniczących w posiedzeniu. Wchodzą w życie po ich podpisaniu i urzędowym opublikowaniu przez prezydenta. Ustawy konstytucyjne Litwy uznaje się za uchwalone, jeżeli głosowało za nimi więcej niż połowa ogólnej liczby członków Sejmu. Pozostałe akty uchwalone przez parlament oraz regulamin podpisuje jego przewodniczący.
Ponadto podejmuje uchwały w sprawie referendum, zarządza wybory prezydenta, tworzy instytucje państwowe i powołuje ich kierowników, przyjmuje i zatwierdza ich kandydaturę na premiera, rozpatruje i postanawia o przyjęciu programu rządu, powołuje i znosi ministerstwa, sprawuje kontrolę nad rządem, któremu może wyrazić wotum nieufności.
Sejm mianuje sędziów i przewodniczących Sądu Konstytucyjnego, Sądu Najwyższego, kontrolera państwowego oraz przewodniczącego Zarządu Banku Litwy, zarządza wybory samorządowe, powołuje Główną Komisję Wyborczą.
Sejm uchwala budżet państwa oraz sprawuje kontrolę nad jego wykonaniem, ustanawia podatki i obowiązujące opłaty, ratyfikuje i wypowiada umowy międzynarodowe, rozpatruje problemy polityki zagranicznej, ustala podział administracyjny państwa, ustanawia nagrody państwowe, wydaje akty amnestii, wprowadza zarządzanie bezpośrednie, stan wojenny i wyjątkowy, ogłasza mobilizację i podejmuje decyzje o użyciu sił zbrojnych (art. 67).
Gmach sejmu.
Gmach sejmu (lit. "Seimo rūmai") jest główną siedzibą parlamentu litewskiego. Swoją siedzibę ma w Wilnie. Gmach zaczęto budować w roku 1976, a został ukończony w roku 1980. W roku 2006 zaczęto budować nową salę posiedzeń sejmu, która została oficjalnie otwarta 10 września 2007. Cała ta inwestycja kosztowała ok. 50 milionów litów. Stara sala posiedzeń będzie wykorzystywana do uroczystych posiedzeń parlamentu litewskiego.

</doc>
<doc id="136634" url="https://pl.wikipedia.org/wiki?curid=136634" title="Ostenda">
Ostenda

Ostenda (, ) – miasto w północno-zachodniej Belgii, na wybrzeżu Morza Północnego, w prowincji Flandria Zachodnia.
Historia.
Początki i średniowiecze.
Ostenda była na początku małą wioską położoną na wschodnim końcu (flamandzki: oost-einde) wyspy zwanej Testerep. Choć mała, wioska zyskała status miasta około roku 1265.
Głównym przychodem mieszkańców było rybołówstwo. Wybrzeże Morza Północnego było bardzo niestabilne i w roku 1395 mieszkańcy zdecydowali się zbudować nową Ostendę za wielką groblą i dalej od morza.
XV–XVIII wiek.
Strategiczne położenie było zaletą miasta, ale również przyczyną jego kłopotów. Miasto było często zdobywane i niszczone. Najważniejszym takim zdarzeniem było trzyletnie oblężenie Ostendy w latach 1601–1604. Po obu stronach doliczono się więcej niż 80 tysięcy zabitych lub rannych.
Po tym okresie Ostenda zyskała znaczenie jak miasto portowe, zwłaszcza gdy w 1722 roku Holendrzy zamknęli wejście do portu w Antwerpii. Południowe Niderlandy (obecnie Belgia) stały się częścią Cesarstwa Austriackiego. Cesarz, Karol VI Habsburg zagwarantował miastu monopol na handel z Afryką i Dalekim Wschodem. Oostendse Compagnie (Towarzystwo Handlowe Ostendy) miało pozwolenie na zakładanie kolonii zamorskich. Jednak w roku 1727 Towarzystwo zostało zmuszone do zaprzestania działalności z powodu nacisków ze strony Holendrów i Brytyjczyków, którzy nie chcieli konkurencji w handlu międzynarodowym, gdyż uważali tę dziedzinę za swoje przywileje.
XVIII–XXI wiek.
Wybrzeże Ostendy ciągle się rozrastało ze względu na wzmożony ruch. W 1838 roku miasto uzyskało połączenie kolejowe z Brukselą. To z Ostendy wypłynął pierwszy prom do Dover w 1846 roku, jednakże obecnie połączenie to jest używane tylko czasem, jako alternatywa dla położonego we Francji Calais. Miasto zyskało duży rozgłos dzięki uwadze jaką poświęcili mu dwaj belgijscy królowie – Leopold I i Leopold II – obydwaj lubili spędzać wakacje w Ostendzie. Monumenty powstały by zadomowić rodzinę królewską. Niedługo także inny belgijscy arystokraci zaczęli przyjeżdżać do Ostendy i miasto stało się znane jako „Królowa belgijskich kurortów nadmorskich”.

</doc>
<doc id="136635" url="https://pl.wikipedia.org/wiki?curid=136635" title="Piłka nożna w Polsce (2000/2001)">
Piłka nożna w Polsce (2000/2001)

Piłka nożna w Polsce - sezon 2000/2001

</doc>
<doc id="136636" url="https://pl.wikipedia.org/wiki?curid=136636" title="Jan Dąbrowski">
Jan Dąbrowski



</doc>
<doc id="136637" url="https://pl.wikipedia.org/wiki?curid=136637" title="Acanthobdellida">
Acanthobdellida



</doc>
<doc id="136638" url="https://pl.wikipedia.org/wiki?curid=136638" title="Zeebrugge">
Zeebrugge

Zeebrugge – wieś portowa w północnej Belgii, nad Morzem Północnym, w dzielnicy Lissewege w Brugii, w prowincji Flandria Zachodnia. Awanport Brugii, połączony z nią kanałem (podobnie jak z Gandawą). Liczba mieszkańców: ok. 5 tys.
Historia.
23 kwietnia 1918 eskadra brytyjskiej marynarki wojennej pod dowództwem R.J. Brownlow Keyesa dokonała udanego rajdu, niszcząc port w Zeebrugge, w którym stacjonowała flotylla niemieckich okrętów podwodnych.
6 marca 1987 u wybrzeży Zeebrugge zatonął brytyjski prom MF Herald of Free Enterprise. Zginęły 193 osoby.
Gospodarka.
Port handlowy, dostępny dla statków o nośności do 200 tys. ton, dowóz głównie ropy naftowej (rafineria) i surowców chemicznych. Ważny port rybacki. Połączenie promowe (towarowe i pasażerskie) z Dover i Felixstowe w Wielkiej Brytanii. Na zachód od Zeebrugge znane kąpielisko - Blankenberge.

</doc>
<doc id="136656" url="https://pl.wikipedia.org/wiki?curid=136656" title="Brunei Darussalam">
Brunei Darussalam



</doc>
<doc id="136657" url="https://pl.wikipedia.org/wiki?curid=136657" title="Południowa Georgia">
Południowa Georgia



</doc>
<doc id="136658" url="https://pl.wikipedia.org/wiki?curid=136658" title="Południowe Wyspy Sandwich">
Południowe Wyspy Sandwich



</doc>
<doc id="136660" url="https://pl.wikipedia.org/wiki?curid=136660" title="Wyspa Flindersa">
Wyspa Flindersa

Wyspa Flindersa (ang. "Flinders Island") – wyspa w cieśninie Bassa położona 20 km w kierunku północno-wschodnim od Tasmanii. Jest to największa wyspa w archipelagu Wysp Furneaux.
Jest częścią stanu Tasmanii. Powierzchnia górzysta. Najwyższym wzniesieniem są Szczyty Strzeleckiego (Strzelecki Peaks) – 756 m n.p.m., wokół których utworzono Park Narodowy Strzeleckiego.
Wyspa w ma przybliżeniu 75 km długości z północy na południe i 40 km szerokości ze wschodu na zachód. Całkowity obszar wyspy to 1333 km². Liczba mieszkańców w 2005 r. wynosiła 897 osób.

</doc>
<doc id="136662" url="https://pl.wikipedia.org/wiki?curid=136662" title="Polje">
Polje

Polje – duże, kotlinowate zagłębienie o wyrównanym dnie, ograniczonym ze wszystkich stron wyraźnymi zboczami; charakterystyczny element rzeźby krasowej.
Polja zajmują powierzchnię od 2 do 250 km2, a ich głębokość wynosi średnio od 100 do 800 m. Polja powstają, gdy zapadnie się grunt nad istniejącymi poniżej pustkami skalnymi (jaskiniami). Dno mają płaskie, wyścielone namułami rzecznymi o bardzo dużej urodzajności. Namuły te są osadem wód zalewających okresowo znaczne powierzchnie polji, co ma miejsce przeważnie po roztopach. Woda dostaje się do polja otworami dostarczającymi wodę (wywierzyskami), a odpływa innymi (chłonącymi wodę) – ponorami. Oprócz polji okresowo nawadnianych znane są polja suche oraz polja stale wypełnione wodą (w przypadku niedrożnych szczelin chłonnych). W Polsce kotliny krasowe typu polji spotykamy w obszarach gipsowych Niecki Nidziańskiej i na Wyżynie Krakowsko-Częstochowskiej. Przykładem polja w Polsce może być Kotlina Kroczyc.

</doc>
<doc id="136663" url="https://pl.wikipedia.org/wiki?curid=136663" title="Dalekie Wyspy Mniejsze Stanów Zjednoczonych">
Dalekie Wyspy Mniejsze Stanów Zjednoczonych

Dalekie Wyspy Mniejsze Stanów Zjednoczonych, Pomniejsze Wyspy Stanów Zjednoczonych () – zbiorcze określenie niewielkich terytoriów (wysp lub atoli), w większości na Oceanie Spokojnym, należących do Stanów Zjednoczonych Ameryki i mających różny status prawny. Część z nich jest niezamieszkana, obszar niektórych objęto rezerwatami przyrody.
Do amerykańskich Dalekich Wysp Mniejszych należą:

</doc>
<doc id="136664" url="https://pl.wikipedia.org/wiki?curid=136664" title="Gerhard Herzberg">
Gerhard Herzberg

Gerhard Herzberg (ur. 25 grudnia 1904 w Hamburgu, Niemcy, zm. 3 marca 1999 w Ottawie, Kanada) – kanadyjski fizyk i chemik pochodzenia niemieckiego, laureat Nagrody Nobla 1971 w dziedzinie chemii.
Życiorys.
Doktorat obronił w Instytucie Technologicznym w Darmstadt, następnie pracował na Uniwersytecie w Getyndze i Uniwersytecie w Bristolu (Wielka Brytania). W 1935 wyjechał na stałe z Niemiec do Kanady. W latach 1935-1945 był profesorem Uniwersytetu Saskatchewan w Saskatoon, przez kolejne cztery lata pracował w USA (Yerkes Observatory przy Uniwersytecie Chicagowskim). W latach 1949-1969 był związany z Kanadyjską Radą Naukową w Ottawie. Był m.in. członkiem londyńskiego Royal Society (od 1951) oraz członkiem (od 1939) i prezesem (1966-1967) Kanadyjskiego Towarzystwa Królewskiego.
Prowadził badania z zakresu spektroskopii molekularnej i mechaniki kwantowej. Zbadał widmo gazu międzygwiezdnego. Nagrodę Nobla otrzymał za prace nad elektronową strukturą i geometrią cząsteczek.
Opublikował m.in. "Molecular Spectra and Molecular Structure" (trzy tomy, 1939-1966). Został uhonorowany Orderem Kanady (1968), Medalem Faradaya i Medalem Królewskim Royal Society.

</doc>
<doc id="136665" url="https://pl.wikipedia.org/wiki?curid=136665" title="Victor Franz Hess">
Victor Franz Hess

Victor Franz Hess (ur. 24 czerwca 1883, zm. 17 grudnia 1964) – austriacki fizyk, laureat Nagrody Nobla w dziedzinie fizyki w roku 1936.
Był profesorem uniwersytetów w Wiedniu, Grazu i Innsbrucku; w roku 1938 wyjechał na stałe do USA (otrzymał w roku 1944 obywatelstwo amerykańskie), wykładał na Uniwersytecie Fordham w Nowym Jorku.
Prowadził badania właściwości elektrycznych atmosfery (z wykorzystaniem balonu); odkrył, że przewodnictwo elektryczne powietrza wzrasta gwałtownie wraz z wysokością.
Nagrodę Nobla otrzymał w roku 1936 za dokonane w roku 1912 odkrycie promieniowania kosmicznego. W tymże roku nagrodzony został również Carl David Anderson, za odkrycie pozytonu).
Publikacje.
Opublikował m.in. książki (wybór według "Notable Names Database"):
Nagrody.
Poza Nagrodą Nobla otrzymał m.in.:
Był m.in. członkiem:

</doc>
<doc id="136666" url="https://pl.wikipedia.org/wiki?curid=136666" title="Dekameron (ujednoznacznienie)">
Dekameron (ujednoznacznienie)



</doc>
<doc id="136668" url="https://pl.wikipedia.org/wiki?curid=136668" title="Kerozyna">
Kerozyna



</doc>
<doc id="136669" url="https://pl.wikipedia.org/wiki?curid=136669" title="Taifa (państwo)">
Taifa (państwo)

Taifa – muzułmańskie państwa uformowane na terenie Półwyspu Iberyjskiego (arab. "Al-Andalus") w czasach istnienia i po rozpadzie Kalifatu Kordoby w 1031 i państwa Almorawidów w XII wieku.
Taify dwukrotnie wzywały ludy północnej Afryki do walki z chrześcijanami. Fanatyczni Almorawidzi zostali zaproszeni po upadku Toledo w 1085 roku, a Almohadzi po stracie Lizbony w roku 1147. Te radykalne państwa muzułmańskie nie pomogły jednak państwom muzułmańskim Hiszpanii, a ponadto włączyły je do swoich imperiów.
W czasie swojej świetności, w wieku XI i pierwszej połowie XII wieku, emirzy taif rywalizowali ze sobą nie tylko na polu militarnym, ale także na polu kultury, wspierając znanych i cenionych wówczas poetów i artystów.
Jako że arabscy muzułmanie stanowili tylko pięcioprocentową część populacji Hiszpanii, taify były słabe militarnie, co wiodło do częstych zwycięstw państw chrześcijańskich. Ponieważ często nie dysponowały odpowiednią siłą roboczą i liczebnością, akty kapitulacyjne obligowały ich do opłacania rocznego trybutu, pariasu.
Głównymi taifami były: Grenada, Sewilla, Toledo, Saragossa, Badajoz, Dénia, Ronda, Ceuta, Almería. Najwięcej w jednym momencie było ich dwadzieścia jeden.

</doc>
<doc id="136670" url="https://pl.wikipedia.org/wiki?curid=136670" title="Fotorezystor">
Fotorezystor

Fotorezystor (ang. "Photoresistor"), fotoopornik, opornik fotoelektryczny – element półprzewodnikowy, którego rezystancja ulega zmianie pod wpływem padającego na jego powierzchnię promieniowania elektromagnetycznego na przykład promieniowania widzialnego lub podczerwieni. Rezystancja elementu zależy od natężenia oświetlenia fotorezystora, jego rezystancja w ciemności jest bardzo duża i może osiągnąć wartość rzędu megaomów, przy silnym oświetleniu może zmaleć do kilku omów.
Budowa.
Fotorezystory wykonuje się w postaci cienkich ścieżek półprzewodnikowych naniesionych na podłoże dielektryczne. Utworzona w ten sposób część fotoopornika jest materiałem fotoprzewodzącym – częścią roboczą. Do warstwy półprzewodnikowej doprowadza się dwie metalowe elektrody z wyprowadzeniami, które będą wykorzystywane do włączenia elementu w obwód oraz w celu doprowadzenia prądu ze źródła zewnętrznego. Tak wytworzonym element zamykany jest w obudowie z okienkiem przepuszczającym promieniowanie.
W produkcji fotorezystorów wykorzystuje się różne rodzaje materiałów półprzewodnikowych oraz sposoby domieszkowania. W ten sposób można uzyskać maksymalne czułości dla wybranych długości fali np. selenek kadmu jest czuły na światło podczerwone.
W zależności od użytego półprzewodnika, fotorezystor dzieli się na dwa typy: samoistne (ang. intrinsic) oraz domieszkowane (ang. Extrinsic). W fotorezystorach samoistnych wykorzystuje się czyste materiały półprzewodnikowe, bez żadnych zanieczyszczeń struktury krystalicznej tj. krzem (Si) lub german (Ge). W fotorezystorach domieszkowanych do materiału półprzewodnikowego są wprowadzane domieszki w postaci innych pierwiastków.
Fotorezystor starszego typu były wykonywane z krzemu (Si) oraz germanu (Ge). Obecnie fotorezystory wykonywane są z materiałów takich jak siarczek kadmu (CdS), siarczek ołowiu (PbS), selenek ołowiu (PbSe) lub antymonek indu (InSb).
Zasada działania.
Jako fotorezystory stosuje się półprzewodniki, które w temperaturze działania nie mają elektronów w paśmie przewodnictwa. Padające na półprzewodnik fotony o energii większej od przerwy energetycznej przemieszczają elektrony z pasma walencyjnego do pasma przewodnictwa, w wyniku którego powstają pary dziura-elektron, zjawisko nazywane jest efektem fotoelektrycznym wewnętrznym.
W wyniku tego zjawiska następuje zwiększenie konduktancji materiału.
Dla materiałów półprzewodnikowych domieszkowanych, energie wymagane do pokonania bariery energetycznej są dużo mniejsze i zjawisko fotoprzewodnictwa zachodzi dla promieniowania o większej długości fali. Takie fotooporniki charakteryzują się też większą czułością.
Natężenie prądu fotorezystora określa wzór: 
gdzie:
"b, d, β" - stałe zależne od materiału półprzewodnikowego i rodzaju domieszkowania.
Przewodnictwo materiałów półprzewodnikowych zależy także od temperatury, dlatego na zmianę rezystancji fotorezystora może również mieć wpływ zmiana temperatury, co jest jedną z wad tych elementów.
Parametry fotorezystora.
Typowe parametry fotorezystorów:
gdzie:
"g" - współczynnik zależny od rodzaju materiału półprzewodnikowego.
Zastosowanie.
Fotooporniki wykonane z siarczku kadmu są niedrogie i powszechnie wykorzystywane w różnego rodzaju przedmiotach np. budziki, systemy alarmowe (detekcja wiązki światła), systemy przeciwpożarowe, lampki nocne oraz proste mierniki natężenia światła w kamerach. W systemach przeciwpożarowych wykorzystywana jest jedna z cech fotorezystorów jaką jest duża wrażliwość na zmianę temperatury.
Fotorezystory są często wykorzystywane jako detektory światła, w celu kontroli załączania i wyłączania źródła światła. Przykładami takiego zastosowania są lampy uliczne, które zapalają się w zależności od docierającego promieniowania świetlnego.
Systemy bezpieczeństwa również wykorzystują właściwości fotorezystorów w celu identyfikacji zmiany natężenia światła kiedy człowiek lub obiekt przejdą przez wiązkę laserową.
Fotorezystory wykonane z siarczku ołowiu (PbS) lub antymonku indu (InSb) są wykorzystywane w paśmie podczerwieni. Znajdują zastosowanie jako detektory promieniowania w astronomii podczerwonej oraz spektroskopii IR.
Pozostałe przykładowe obszary zastosowań to:
Zalety i wady.
Do zalet fotorezystora zalicza się:
Wady fotorezystora:

</doc>
<doc id="136672" url="https://pl.wikipedia.org/wiki?curid=136672" title="Carat">
Carat



</doc>
<doc id="136673" url="https://pl.wikipedia.org/wiki?curid=136673" title="Salmiak">
Salmiak



</doc>
<doc id="136674" url="https://pl.wikipedia.org/wiki?curid=136674" title="Drogi oddechowe">
Drogi oddechowe

Drogi oddechowe () – elementy układu oddechowego, poprzez które powietrze dostaje i wydostaje się z płuc, a przechodząc przez nie zostaje oczyszczone, nawilżone oraz ogrzane.
Odcinkami dróg oddechowych człowieka są:

</doc>
<doc id="136675" url="https://pl.wikipedia.org/wiki?curid=136675" title="Chlorek amonowy">
Chlorek amonowy



</doc>
<doc id="136676" url="https://pl.wikipedia.org/wiki?curid=136676" title="Polska Społeczność Internetowa">
Polska Społeczność Internetowa



</doc>
<doc id="136677" url="https://pl.wikipedia.org/wiki?curid=136677" title="Sośnica japońska">
Sośnica japońska

Sośnica japońska ("Sciadopitys verticillata" Sieb. &amp; Zucc.) – gatunek zimozielonego drzewa, będący jedynym współczesnym przedstawicielem rodziny sośnicowatych ("Sciadopityaceae"). Jest żywą skamieniałością ze względu na brak bliskich żyjących krewnych. W mezozoiku gatunek był szeroko rozprzestrzeniony. Współcześnie występuje w stanie dzikim tylko w Japonii, gdzie zachował się na nielicznych stanowiskach w naturze na wyspach Honsiu, Kiusiu i Sikoku. Rośnie tam w górskich, wilgotnych lasach w wilgotnym klimacie o łagodnych zimach, na żyznych, głębokich i kwaśnych glebach. 
Roślina charakterystyczna z powodu okółkowego ułożenia miękkich, dość szerokich igieł. Ze względu na efektowny pokrój jest uprawiana, przy czym wymaga stanowisk wilgotnych – źle znosi susze. W warunkach polskich polecana do uprawy tylko w zachodniej części kraju.
Zmienność.
Przykłady spośród rosnącej liczby kultywarów tego gatunku: 'Aurea', 'Big Filip', 'Gold Star', 'Golden Rush', 'Grüne Kugel', 'Sternschnuppe'.

</doc>
<doc id="136678" url="https://pl.wikipedia.org/wiki?curid=136678" title="Głośnia">
Głośnia

Głośnia (, gr. "γλοττíς") – trójkątna przestrzeń stanowiąca jedną z anatomicznych części krtani większości ssaków (w tym człowieka), zlokalizowana w jamie pośredniej krtani. Składa się z napinanych przez więzadła głosowe warg głosowych oraz fałdów głosowych, stanowiących ostry brzeg błony śluzowej warg głosowych. Między fałdami głosowymi oraz brzegami chrząstek nalewkowatych znajduje się szpara głośni. Tylny odcinek szpary głośni to część międzychrząstkowa, a przedni międzybłoniasta.
Przy wydychaniu powietrza i odpowiednim ustawieniu strun głosowych w głośni powstaje dźwięk. Jeśli struny głosowe wibrują, powstaje głoska dźwięczna, natomiast głoska bezdźwięczna jest wydawana, gdy są one rozluźnione.

</doc>
<doc id="136681" url="https://pl.wikipedia.org/wiki?curid=136681" title="Octan sodu">
Octan sodu

Octan sodu – organiczny związek chemiczny z grupy octanów, dobrze rozpuszczalna w wodzie sól kwasu octowego i zasady sodowej. Jako sól słabego kwasu i mocnej zasady, w roztworach wodnych ulega częściowej odwracalnej hydrolizie z wytworzeniem odczynu zasadowego:
Ze względu na hydrolizę, w obecności wilgoci octan sodu lekko pachnie kwasem octowym.
Otrzymywanie.
Octan sodu otrzymuje się w reakcji kwasu octowego z węglanem sodu lub wodorotlenkiem sodu:
Zastosowanie.
Jest stosowany jako dodatek do żywności o numerze E262 jako regulator kwasowości i konserwant. Roztwór octanu sodu to składnik aktywny ogrzewaczy termicznych, wykorzystywanych jako ogrzewacze do rąk czy kompresy. Są to różnego kształtu pojemniki z tworzywa sztucznego, wypełnione przesyconym (w temperaturze pokojowej) roztworem octanu sodu, który pobudzony bodźcem mechanicznym krystalizuje, wydzielając ciepło.

</doc>
<doc id="136682" url="https://pl.wikipedia.org/wiki?curid=136682" title="Octan sodowy">
Octan sodowy



</doc>
<doc id="136683" url="https://pl.wikipedia.org/wiki?curid=136683" title="Anion octanowy">
Anion octanowy

Anion octanowy (CH3COO−) – anion powstający w wyniku oderwania atomu wodoru z kwasu octowego lub dysocjacji elektrolitycznej octanów.
Równanie dysocjacji kwasu octowego:
Anion octanowy, reagując z wodą w reakcji hydrolizy wytwarza odczyn zasadowy:

</doc>
<doc id="136684" url="https://pl.wikipedia.org/wiki?curid=136684" title="Jon octanowy">
Jon octanowy



</doc>
<doc id="136685" url="https://pl.wikipedia.org/wiki?curid=136685" title="Wybrzeże ferdowe">
Wybrzeże ferdowe

Wybrzeże ferdowe (föhrdowe) – typ wybrzeża morskiego wysokiego, powstałego w wyniku zalania przez morze akumulacyjnych form lodowcowych, urozmaiconych rynnami subglacjalnymi. Wybrzeże to charakteryzuje się obecnością rozległych i głębokich rynien, ciągnących się od strony lądu w kierunku morza. Wybrzeże to występuje m.in.: we wschodniej Danii, na zachodnim i południowo-zachodnim brzegu Zalewu Szczecińskiego, czy w okolicach Nowego Jorku.

</doc>
<doc id="136686" url="https://pl.wikipedia.org/wiki?curid=136686" title="Anion wodorotlenowy">
Anion wodorotlenowy



</doc>
<doc id="136687" url="https://pl.wikipedia.org/wiki?curid=136687" title="Powiat biłgorajski">
Powiat biłgorajski

Powiat biłgorajski – powiat w Polsce, w południowej części województwa lubelskiego, odtworzony w 1999 roku w ramach reformy administracyjnej. Jego siedzibą jest miasto Biłgoraj.
Powiat leży głównie na pograniczu Równiny Biłgorajskiej i Płaskowyżu Tarnogrodzkiego. Północne gminy powiatu tworzą specyficzne podłużne i wąskie pasmo, przebiegające na krótkich odcinkach przez szereg równoleżnikowych mezoregionów: Wzniesienia Urzędowskie, Roztocze Zachodnie, Padół Zamojski i Wyniosłość Giełczewską. Wschodnie krańce powiatu leżą w obrębie Roztocza Środkowego. Głównymi rzekami powiatu są Tanew, Łada i Por. Na terenie powiatu znajdują się złoża gazu ziemnego i ropy naftowej. Jest to region wybitnie rolniczy z dużymi obszarami leśnymi.
Główne miejscowości.
Na terenie powiatu znajduje się pięć miast:
oraz wieś będąca dawniej miastem:
Inne większe wsie (powyżej 1000 mieszkańców) to Aleksandrów (3100), Łukowa (2700), Sól (2200), Różaniec (1800), Potok Górny (1400), Tereszpol-Zaorenda (1400), Zamch (1500), Biszcza (1200), Lipiny Dolne (1200), Dąbrowica (1200), Księżpol (1100), Chmielek (1100) i Bukowina (1000).
Historia.
1866–1912.
Przed utworzeniem powiatu biłgorajskiego jego tereny obejmował istniejący od 1810 powiat tarnogrodzki (od 1842 okręg tarnogrodzki). W jego skład wchodziły również Frampol, Goraj i Janów Lubelski.
W 1866 w Królestwie Polskim nastąpiła reforma administracyjna. W ramach represji po powstaniu styczniowym zniesiono okręg tarnogrodzki (wraz z odebraniem praw miejskich Tarnogrodowi) a z południowo-zachodniej części powiatu zamojskiego utworzono powiat biłgorajski z siedzibą w Biłgoraju. Powiat był jednym z dziesięciu powiatów guberni lubelskiej. W 1866 jego obszar wynosił 1708 km² (30,6 mil²), w 1878 liczba mieszkańców wynosiła 80 335. W 1876 wśród 73898 mieszkańców powiatu było 46 595 (63%) katolików, 18 294 (25%) unitów, 6761 (9%) izraelitów, 2232 (3%) prawosławnych i 14 (0,01%) protestantów.
Powiat graniczył od północy z powiatami janowskim i zamojskim, od wschodu z powiatem tomaszowskim a od zachodu i południa z Galicją (Austro-Węgry). Rzeka Tanew (niespławna) przecinała powiat na dwie geograficznie odmienne części: północną – niską, zalesioną i obfitującą w drobne cieki wodne (główna rzeka Łada), niezbyt uprawną i rzadko zaludnioną; oraz południową – wzniesioną, górzystą, bezleśną i ubogą w wody (tylko rzeczka Złota), natomiast lepiej uprawną i bardziej zaludnioną (mimo rzadkiego rozmieszczenia wsi). Jedyną drogą wodną powiatu był San (tylko na krótkim odcinku przygranicznym) natomiast najbliższa kolej – nadwiślańska – biegła w odległości około 10 mil od granicy powiatu. W powiecie niemal nie było dróg bitych (6 km przed I wojną światową), co hamowało rozwój rolnictwa i przemysłu (oprócz stosunkowo rozwiniętego sitarstwa w Biłgoraju). Na terenie powiatu istniały 4 małe browary, 1 gorzelnia i 6 fabryk (ostatnie miejsce wśród powiatów w guberni).
W powiecie było w 1878 roku 19 szkół podstawowych. Pod względem sądowym powiat biłgorajski należał do II okręgu sądowego w Zamościu i dzielił się na cztery gminne okręgi sądowe z siedzibami w Soli, Lipinach, Tarnogrodzie i Józefowie. Pod względem administracyjnym powiat dzielił się na :
1912–1914.
Powiat biłgorajski znalazł się wśród powiatów guberni lubelskiej dotkniętych utworzeniem w 1912 guberni chełmskiej. Zaliczając ziemię biłgorajską do guberni chełmskiej, mającej z założenia ruski (rosyjski) charakter, władze rosyjskie wykorzystały kolejną możliwość rusyfikacji mieszkańców, ponieważ tylko w trzech gminach – Babice, Biszcza i Księżpol – odsetek prawosławnych (w większości byłych unitów, nawróconych przemocą w 1875) przekraczał 50%, a w trzech kolejnych – Potok Górny, Wola Różaniecka i Krzeszów – 30%.
Gminy Aleksandrów i Kocudza oraz części gmin Huta Krzeszowska, Łukowa, Majdan Sopocki, Puszcza Solska i Sól pozostały po stronie lubelskiej i zostały włączone do powiatu janowskiego. Pozostała część powiatu biłgorajskiego pod dotychczasową nazwą została włączona do guberni chełmskiej. Powiat biłgorajski w tych granicach liczył 998,7 km² powierzchni i 102 382 mieszkańców. W jego skład wchodziły miasto Biłgoraj, osady Tarnogród i Krzeszów oraz dziesięć gmin – Babice, Biszcza, Huta Krzeszowska, Księżpol, Krzeszów, Łukowa, Majdan Sopocki, Potok Górny, Puszcza Solska, Sól, Tarnogród i Wola Różaniecka, a w nich 101 wsi.
Granica nowej guberni przecięła dotychczasowy powiat bardzo skomplikowaną linią, istniała również enklawa "chełmska" – wieś Dyle. Nowy podział wywołał zamęt w administracji, w szczególności gminy Tarnogród początkowo nie zaliczono do chełmskiej, wobec czego stanowiła eksklawę guberni lubelskiej na granicy z Galicją. W nowych granicach powiatu ludność katolicka nadal stanowiła większość; według urzędowych danych mieszkało to 53 973 katolików, 36 562 prawosławnych, 13 070 żydów i 1 luteranin. Stopniowo wprowadzano przepisy wynaradawiające ludność polską.
W marcu gubernię chełmską wyłączono z generał-gubernatorstwa warszawskiego i włączono do generał-gubernatorstwa kijowskiego, jednak zmiana ta nie wywarła praktycznych skutków, bo już latem tego roku władze rosyjskie bezpowrotnie opuściły Polskę.
1914–1919.
Po zajęciu Królestwa Polskiego przez wojska państw centralnych powiat biłgorajski znalazł się pod okupacją austro-węgierską – początkowo w obrębie Generał-Gubernatorstwa Wojskowego w Kielcach, a od 1 października 1915 Generał-Gubernatorstwu Wojskowemu w Lublinie. Okupacyjne władze austriackie przywróciły granice powiatów z 1912 roku. Wskutek intensywnej emigracji, ewakuacji ludności (zwłaszcza ukraińskiej) na wschód i strat wojennych, ludność powiatu w październiku 1916 w stosunku do 1906 spadła o 46,8% – do 71 761 osób.
Lokalnym organem władz okupacyjnych była cesarska i królewska komenda wojskowa, mająca charakter militarny. Na jej czele stali oficerowie armii austro-węgierskiej. W ramach tej komendy istniał komisariat cywilny kierowany przez komisarza cywilnego narodowości polskiej. Zachowano dotychczasową organizację władz gminnych i miejskich. Językiem urzędowym był niemiecki, ale w kontaktach z ludnością używano języka polskiego. Pod koniec 1917 przywrócono samorząd powiatowy, a latem 1918 – miejski.
Wielkie wzburzenie w powiecie wywołał traktat brzeski, mocą którego powiat znów miał być podzielony na część polską i "chełmską", należącą do Ukrainy. Projektowana granica miała przecinać południową Lubelszczyznę wzdłuż linii Tarnogród – Biłgoraj – Szczebrzeszyn.
W październiku 1918 Rada Regencyjna powołała jako podstawowe jednostki administracji powiaty zarządzane przez komisarzy – początkowo zwanych królewsko-polskimi, potem ludowymi, a wreszcie rządowymi. 3 listopada 1918 ostatni austro-węgierski komisarz wojskowy powiatu biłgorajskiego ppłk Aleksander Carapet przekazał władzę miejscowemu komisarzowi cywilnemu A. Cyfrowiczowi i wyjechał z Biłgoraja. 4 listopada miejscowe jednostki POW bez oporu rozbroiły żołnierzy austriackich. Powiat był wolny.
1919–1939.
Po odzyskaniu niepodległości powiat biłgorajski w dotychczasowych (czyli takich jak w 1866 roku) granicach stał się jednym z 19 powiatów utworzonego 14 sierpnia 1919 województwa lubelskiego.
1 stycznia 1923 do powiatu biłgorajskiego włączono gminy Frampol i Goraj z powiatu zamojskiego.
1 kwietnia 1923 z powiatu biłgorajskiego wyłączono gminę Majdan Sopocki i włączono ją do powiatu tomaszowskiego – z wyjątkiem wsi Długi Kąt, Hamernia, Izbica, Siedliska i Stanisławów, które po włączeniu do gminy Aleksandrów pozostały w powiecie biłgorajskim.
1 kwietnia 1927 zmieniono granice gmin wiejskich Sól, Aleksandrów i Puszcza Solska – wsie Brodziaki, Korczów, Okrągłe i Smólsko z gminy Sól włączono do gminy Puszcza Solska, a wieś Margole z gminy Sól włączono do gminy Aleksandrów, jak również do miasta Biłgoraja przyłączono wieś Bojary oraz wieś i folwark Różnówka z gminy Puszcza Solska.
31 października 1928 starostą biłgorajskim został Tadeusz Szałowski.
1 kwietnia 1930 zniesiono gminę Goraj, której teren włączono do gminy Frampol, oraz zmieniono granice gmin Frampol i Puszcza Solska – do tej ostatniej gminy włączono z gminy Frampol obszar leśny o obszarze 37,40 ha położony między wsią Karolówka a dotychczasową granicą gminy Puszcza Solska. Rozporządzenie to uchylono kolejnym rozporządzeniem z 29 lipca 1939; w efekcie zniesienie gminy Goraj zostało z mocą wsteczną uchylone, a zmiana granic gmin anulowana.
1 kwietnia 1933 powiat liczył 1575,37 km² powierzchni i 118 874 mieszkańców w 1 mieście, 15 gminach i 269 sołectwach.
1939–1944.
W myśl paktu Ribbentrop-Mołotow biłgorajszczyzna wraz z resztą obszaru Polski na wschód od Wisły i Sanu miała przypaść Związkowi Radzieckiemu. Rzeczywiście, 28 września 1939 miasto z okolicą zajęły wojska radzieckie, jednak w następstwie zmiany ustaleń między okupantami opuściły je po niecałych dwóch tygodniach.
26 października 1939 powiat biłgorajski objęła cywilna administracja niemiecka. Powiat należał wówczas do dystryktu lubelskiego Generalnego Gubernatorstwa. Nie licząc się z tradycyjnymi granicami 1 stycznia 1940 niemieckie władze okupacyjne włączyły do powiatu biłgorajskiego:
Na przełomie 1940 i 1941 roku powiat biłgorajski liczył 23 gminy i 2584,1 km² powierzchni. W czasie wojny obszar powiatu, szczególnie wschodnia część, był objęty powstaniem zamojskim.
W 1943 roku "Kreishauptmannschaft Bilgoraj" obejmował dwa miasta: Biłgoraj (4745 mieszkańców) i Szczebrzeszyn (5091), oraz 21 gmin wiejskich: Aleksandrów (8272), Babice (7181), Biszcza (5627), Cieplice (9059), Dzików Stary (8821), Frampol (6512), Goraj (6637), Huta Krzeszowska (6761), Kocudza (6977), Krzeszów (6831), Księżpol (6561), Kuryłówka (5300), Łukowa (7068), Potok Górny (8146), Puszcza Solska (5394), Radecznica (10220), Sól (6918), Tarnogród (3034), Tereszpol (6396), Wola Różaniecka (6963) i Zwierzyniec (11779). Gminy ("Gemeinden") były podzielone na 166 gromad (odtąd nazywanych wsiami, czyli "Dörfer"). 1 marca 1943 powiat zamieszkiwało 160,294 ludzi (w tym 75,880 mężczyzn i 84,414 kobiet) na powierzchni 2,431 km2. Na 1 km2 przypadało 65,9 mieszkańców.
1944–1954.
W 1944 podział administracyjny Polski został odtworzony według stanu z 1939. Według podziału administracyjnego z 1952 powiat biłgorajski należał do woj. lubelskiego i dzielił się na 1 miasto i 15 gmin, które z kolei były podzielone na 144 gromad (sołectw) (liczba gromad w nawiasie):
1 stycznia 1953 z gminy Kocudza wyłączono gromady Andrzejówka, Bukowa i Korytków Duży i włączono je do gminy Puszcza Solska.
1954–1972.
1 stycznia 1955 weszła w życie reforma administracyjna wprowadzona ustawą z 29 września 1954 o reformie podziału administracyjnego wsi i powołaniu gromadzkich rad narodowych, polegająca na likwidacji gmin i podziale powiatów bezpośrednio na gromady. W myśl art. 3 tej ustawy podziału na gromady dokonywała wojewódzka rada narodowa w drodze uchwały zatwierdzonej przez Komitat Rady Państwa i Rady Ministrów do spraw Podziału Administracyjnego Kraju. Wojewódzka Rada Narodowa w Lublinie podjęła odpowiednią uchwałę 5 października 1954. Jej mocą powiat biłgorajski został podzielony na 1 miasto i 45 gromad:
W ramach tej reformy dokonano licznych zmian przynależności administracyjnej poszczególnych miejscowości:
1 stycznia 1955 przyłączono do powiatu biłgorajskiego gromady Tereszpol-Kukiełki i Tereszpol-Zaorenda (wyodrębnione z byłej gminy Tereszpol) z powiatu zamojskiego.
Dalsze zmiany przyniosła reforma z 1955, wchodząca w życie 1 stycznia 1956:
W efekcie 1 stycznia 1956 powiat biłgorajski składał się z 1 miasta i 42 gromad.
29 lutego 1956 zniesiono gromady Biłgoraj i Gromada, zastępując je – odpowiednio – gromadami Podlesie i Majdan Gromadzki (zmiany siedzib i nazw). Ponadto do gromady Stanisławów w powiecie biłgorajskim włączono kolonię Czarny Las z gromady Majdan Sopocki w powiecie tomaszowskim w tymże województwie.
1 stycznia 1957 do gromady Harasiuki włączono wieś Gózd Lipiński z gromady Biszcza.
1 stycznia 1958 do gromady Biszcza włączono z powrotem wieś Gózd Lipiński z gromady Harasiuki.
1 stycznia 1958 do powiatu biłgorajskiego włączono gromadę Czarnystok z powiatu zamojskiego lecz już 31 grudnia 1959 roku gromadę tę włączono z powrotem do powiatu zamojskiego.
1 stycznia 1958 zniesiono: a) gromadę Tereszpol-Kukiełki, włączając jej obszar do gromady Tereszpol Zaorenda; b) gromadę Smólsko, włączając jej obszar do gromad: Podlesie (wsie Brodziaki, Edwardów i Smólsko Małe oraz gajówkę Kociołki), Majdan Nowy (wieś Smólsko Duże) i Księżpol (wsie Lipowiec Duży i Lipowiec Mały); i c) gromadę Babice, włączając jej obszar do gromady Obsza w tymże powiecie.
1 stycznia 1959 zniesiono gromadę Nowa Wieś w związku z przeniesieniem siedziby GRN z Nowej Wsi do Krzeszowa Górnego i zmianą nazwy jednostki na "gromada Krzeszów Górny".
1 stycznia 1960 utworzono gromadę Biłgoraj siedzibą GRN w mieście Biłgoraju (nie wchodzącym w jej skład) z obszarów zniesionych gromad Dąbrowica, Majdan Gromadzki i Podlesie w tymże powiecie.
W sumie, do 1 lipca 1960 zniesiono 16 gromad a utworzono 2 nowe – Biłgoraj (z siedzibą w Biłgoraju) i Krzeszów Górny. W efekcie powiat składał się z 1 miasta i 24 gromad: Aleksandrów, Biłgoraj, Biszcza, Bukowa, Frampol, Goraj, Harasiuki, Hedwiżyn, Huta Plebańska, Jędrzejówka, Józefów, Krzeszów Górny, Księżpol, Lipiny Dolne, Łukowa, Majdan Nowy, Obsza, Potok Górny, Sól, Szyszków, Tarnogród, Teodorówka, Tereszpol-Zaorenda i Wola Różaniecka.
31 grudnia 1961 do gromady Józefów, w powiecie biłgorajskim przyłączono wieś Szopowe oraz stację kolejową Krasnobród z gromady Bondyrz w powiecie zamojskim.
Do 1 lipca 1965 zniesiono kolejne 5 gromad (Bukowa, Hedwiżyn, Huta Plebańska, Jędrzejówka i Szyszków), utworzono natomiast gromadę Huta Krzeszowska. W efekcie powiat składał się z 1 miasta i 20 gromad.
1973–1975.
Kolejna reforma administracyjna z 1972 przyniosła zniesienie gromad i reaktywację gmin z dniem 1 stycznia 1973. Powiat biłgorajski podzielono na 1 miasto i 12 gmin:
Gminę Krzeszów odtworzono w powiecie leżajskim woj. rzeszowskiego. W miejsce dawnej gminy Kocudza utworzono w powiecie janowskim woj. lubelskiego gminę Dzwola. Ponadto 1 stycznia 1973 z powiatu krasnostawskiego wyłączono część obszaru sołectwa Gródki o powierzchni 250 ha, którą włączono do powiatu biłgorajskiego.
W ramach reformy odtworzono jedynie niektóre dawne gminy, natomiast pozostałe uległy znacznym zmianom. Odtworzono gminy Biszcza, Frampol, Goraj, Księżpol, Łukowa, Potok Górny i Tereszpol. Dawna gmina Aleksandrów została odtworzona jako gmina Józefów, dawna gmina Babice – jako gmina Obsza, dawna gmina Huta Krzeszowska – jako Harasiuki. Nowa gmina Tarnogród objęła dawną gminę Tarnogród (obejmującą samą miejscowość) i otaczającą ją gminę Wola Różaniecka. Nowo utworzona gmina Biłgoraj, otaczająca pierścieniem miasto, objęła większość terenów dawnych gmin Sól i Puszcza Solska, których nie odtworzono.
W 1973 powierzchnia powiatu biłgorajskiego wynosiła 1685 km², liczba mieszkańców 92.600, gęstość zaludnienia – 55 mieszkańców na km².
1975–1998.
Wskutek reformy administracyjnej z 1975 1 czerwca tego roku powiat biłgorajski został zniesiony. Wchodzące w jego skład gminy włączono do nowo utworzonego województwa zamojskiego, jedynie gmina Harasiuki została włączona do województwa tarnobrzeskiego (tam znalazły się też dawne "biłgorajskie" gminy Krzeszów i Dzwola).
2 lipca 1976 zniesiono gminy Biszcza, Obsza i Tereszpol. Obszar gminy Biszcza podzielono między gminy Księżpol, Potok Górny i Tarnogród, obszar gminy Obsza przyłączono do gminy Łukowa a obszar gminy Tereszpol podzielono między gminy Biłgoraj i Zwierzyniec.
1 września 1977 zniesiono także gminę Krzeszów w woj. tarnobrzeskim, włączając ją do gminy Rudnik.
1 października 1982 odtworzono gminy Biszcza i Obsza (a także gminę Krzeszów w woj. tarnobrzeskim, powiększoną o wieś Podolszynka Plebańska z gminy Harasiuki). Gminę Tereszpol przywrócono 1 stycznia 1984, jednak wieś Hedwiżyn pozostała w gminie Biłgoraj.
1 stycznia 1987 prawa miejskie odzyskał Tarnogród a 1 stycznia 1988 – po połączeniu z Morgami i Pardysówką – Józefów. Od momentu odzyskania praw miejskich miasta te stanowiły jednostki administracyjne (gminy miejskie) odrębne od jednoimiennych gmin wiejskich natomiast miały wspólne z nimi władze gminne. 1 lutego 1991 miasta oraz gminy wiejskie Tarnogród i Józefów połączono we wspólne gminy miejsko-wiejskie.
1 stycznia 1992 utworzono nową (dużo mniejszą niż sprzed 1954 roku) gminę Aleksandrów, wyodrębnioną z części obszaru gminy Józefów.
1 października 1993 prawa miejskie odzyskał także Frampol, wobec czego gminę wiejską Frampol przekształcono w gminę miejsko-wiejską.
Od 1999.
Wraz z reformą administracyjną z 1999 roku w nowym województwie lubelskim przywrócono powiat biłgorajski. W porównaniu z obszarem z początku 1975 powiat biłgorajski został zwiększony o gminę Turobin (dawniej w powiecie krasnostawskim, a następnie także w województwie zamojskim), lecz zmniejszony o gminę Harasiuki, przyłączoną do powiatu niżańskiego w województwie podkarpackim (tamże po raz pierwszy znalazła się gmina Krzeszów, podczas gdy gmina Dzwola powróciła do powiatu janowskiego). Czyniono zabiegi o włączenie do powiatu biłgorajskiego gminy Zwierzyniec, lecz ostatecznie włączono ją do powiatu zamojskiego.
1 stycznia 2021 status miasta odzyskał Goraj, a gmina Goraj stała się gminą miejsko-wiejską. 
Starania o odzyskanie praw miejskich odbywają się także w Turobinie, które jak dotąd zakończyły się niepowodzeniem (2022 rok). Powodem tego były nieprawidłowości w zakresie określenia granic projektowanego miasta (brak opisów granic przeciętych działek, włączenie w granice miasta działek stanowiących pasy dróg publicznych, brak wypisu z operatu ewidencyjnego i brak mapy ewidencyjnej). Ponadto konsultacje z mieszkańcami zostały przeprowadzone niezgodnie z prawem (ograniczenie mieszkańcom prawa do udziału w konsultacjach przez wyznaczanie jednodniowego terminu, z jednoczesnym brakiem informacji o możliwości udziału w konsultacjach poza tym terminem). Równocześnie MSWiA zachęca Radę Gminy Turobin do sporządzenia kolejnego wniosku spełniającego wymogi formalne i bez stwarzania okoliczności budzących wątpliwości w zakresie konsultacji.
Demografia.
Według danych z 31 grudnia 2019 roku powiat zamieszkiwało 100 919 osób. Natomiast według danych z 30 czerwca 2020 roku powiat zamieszkiwało 100 617 osób.
Stopa bezrobocia.
We wrześniu 2019 liczba zarejestrowanych bezrobotnych wynosiła 2100 osób, a stopa bezrobocia 4,4%
Miejscowości powiatu biłgorajskiego według liczby mieszkańców.
Dane pobrane z serwisu hoga.pl (stan na rok 2008).
Z powodu braku aktualnych danych, w powyższej liście nie ma następujących miejscowości:
Bolesławin, Bukowiec, Cichy, Florianka, Jamieńszczyzna, Kolonia Różaniecka, Kuchy-Kolonia, Marianka, Markowicze-Cegielnia, Pierogowiec, Podlesie, Polesiska, Popówka, Poręby, Różaniec-Szkoła, Telikały i Zagrody.

</doc>
<doc id="136688" url="https://pl.wikipedia.org/wiki?curid=136688" title="Powiat chełmski">
Powiat chełmski

Powiat chełmski – powiat w Polsce (województwo lubelskie), utworzony 1 stycznia 1999 roku w ramach reformy administracyjnej. Jego siedzibą jest miasto Chełm.
W skład powiatu wchodzą:
Demografia.
Według danych z 31 grudnia 2019 roku powiat zamieszkiwało 78 014 osób. Natomiast według danych z 30 czerwca 2020 roku powiat zamieszkiwały 77 752 osoby.
Stopa bezrobocia.
We wrześniu 2019 liczba zarejestrowanych bezrobotnych wynosiła 3 400 osób, a stopa bezrobocia 11,3%

</doc>
<doc id="136689" url="https://pl.wikipedia.org/wiki?curid=136689" title="Powiat hrubieszowski">
Powiat hrubieszowski

Powiat hrubieszowski – powiat w Polsce (województwo lubelskie), utworzony w 1429, w obecnej formie istnieje dopiero od przeprowadzonej w 1999 reformy administracyjnej. Jego siedzibą jest miasto Hrubieszów.
W skład powiatu wchodzą:
Historia.
Pod okupacją niemiecką powiat hrubieszowski wszedł w skład do dystryktu lubelskiego Generalnego Gubernatorstwa. Przyłączono wówczas do powiatu hrubieszowskiego:
Równocześnie pozbawiono praw miejskich Bełz i Dubienkę; Bełz włączono do gminy Bełz, a z Dubienki oraz części gminy Białopole utworzono nową gminę Dubienka, nieistniejącą przed wojną.
Na mocy dekretu PKWN z 21 sierpnia 1944 (Art. 12) uchylono podział administracyjny wprowadzony przez okupanta. Tak więc gminy Poturzyn i Telatyn powróciły do powiatu tomaszowskiego. Jednakże, ponieważ przedwojenne powiaty sokalski i rawski przestały istnieć (po przejęciu większej części ich obszarów przez ZSRR, a granicą państwową polsko-radziecką została na tym terenie granica niemiecko-radziecka z lat 1939–1941), gminy tych powiatów powróciły do powiatu hrubieszowskiego. Korekta dotyczyła tylko gminy Tarnoszyn; z powodu dużo bliższego położenia gminy względem Tomaszowa Lubelskiego niż Hrubieszowa, władze polskie przeniosły 9 sierpnia 1945 roku gminę do powiatu tomaszowskiego (woj. lubelskie); w skład gminy Tarnoszyn wszedł także pas przedzielonej granicą gminy Bruckenthal. Po wojnie nie przywrócono też praw miejskich Bełzowi i Dubience, zachowując równocześnie utworzoną przez Niemców gminę Dubienka.
Na mocy umowy o zmianie granic z 15 lutego 1951, Polska odstąpiła ZSRR fragment województwa lubelskiego z miejscowościami Bełz (obecnie "Белз"), Uhnów ("Угнів"), Krystynopol ("Червоноград"), Waręż ("Варяж"), Chorobrów ("Хоробрів") oraz lewobrzeżną część Sokala – Żwirkę ("Жвирка"), wraz z linią kolejową Rawa Ruska – Krystynopol. Obecnie miasta te znajdują się na terenie rejonu sokalskiego w obwodzie lwowskim ("Сокальський район, Львівська область"). Korekta dotyczyła 7 gmin: Bełz, Chorobrów, Dołhobyczów, Krystynopol, Uhnów, Tarnoszyn i Waręż, z których tylko gmina Krystynopol została włączona w całości do ZSRR.
Do 1975 r. w skład powiatu wchodziły również gminy: Białopole, Dubienka (obecnie powiat chełmski) oraz Grabowiec i Miączyn (obecnie powiat zamojski).
Demografia.
Według danych z 31 grudnia 2019 roku powiat zamieszkiwało 62 847 osób. Natomiast według danych z 30 czerwca 2020 roku powiat zamieszkiwały 62 473 osoby.
Stopa bezrobocia.
We wrześniu 2019 liczba zarejestrowanych bezrobotnych wynosiła 3300 osób, a stopa bezrobocia 12,2%

</doc>
<doc id="136690" url="https://pl.wikipedia.org/wiki?curid=136690" title="Prawo Joule’a (gaz doskonały)">
Prawo Joule’a (gaz doskonały)

Prawo Joule'a – w fizyce prawo dotyczące gazu doskonałego:
Energia wewnętrzna danej ilości (masy) gazu w stałej temperaturze jest niezależna od objętości i ciśnienia gazu.
Prawo to zostało sformułowane przez angielskiego fizyka Jamesa Joule'a. Jest ono dla gazów doskonałych definicją termodynamicznej skali temperatury. Dla gazów rzeczywistych, ze względu na oddziaływania międzycząsteczkowe oraz fakt, że cząsteczki gazów rzeczywistych nie są punktowe (mają własną objętość), energia wewnętrzna zależy od ciśnienia i objętości.

</doc>
<doc id="136691" url="https://pl.wikipedia.org/wiki?curid=136691" title="Świętobor">
Świętobor



</doc>
<doc id="136693" url="https://pl.wikipedia.org/wiki?curid=136693" title="Biegun niebieski">
Biegun niebieski

Biegun niebieski – punkt przebicia sfery niebieskiej przez jej oś obrotu, zwaną też osią świata. Oś świata jest zawsze równoległa do osi rotacji planety lub księżyca, co powoduje że bieguny niebieskie na innych ciałach mają inne położenie względem gwiazd. 
Ziemia.
Północny biegun niebieski Ziemi znajduje się obecnie w okolicy Gwiazdy Polarnej gwiazdozbioru Małej Niedźwiedzicy. Natomiast biegun południowy w okolicy gwiazdy "σ Octantis" gwiazdozbioru Oktanta.
Precesja.
Na skutek precesji osi Ziemi bieguny niebieskie zmieniają swoje położenie, poruszając się po okręgach o środkach w biegunach ekliptyki i promieniu około 23,5°. Pełny cykl ruchu (zakreślenie pełnego okręgu) trwa około 26 tys. lat, jest to tzw. rok platoński. Krąg precesji Ziemi nie jest „gładki”, wykazuje nutację o okresie 18,6 roku i kącie 9,21 sekundy kątowej.

</doc>
<doc id="136694" url="https://pl.wikipedia.org/wiki?curid=136694" title="Przewodniczący Parlamentu Europejskiego">
Przewodniczący Parlamentu Europejskiego

Przewodniczący Parlamentu Europejskiego – organ przewodniczący obradom i działalności Parlamentu Europejskiego. Jego zadaniem jest również reprezentować Parlament Europejski na świecie.
Wybór.
Przewodniczący jest wybierany w głosowaniu tajnym. Kandydaturę mogą zgłosić, za zgodą zainteresowanego, grupa polityczna, lub co najmniej 40 posłów. W Regulaminie Parlamentu Europejskiego podkreśla się, że „podczas wyboru Przewodniczącego, wiceprzewodniczących i kwestorów, wskazane jest zapewnienie sprawiedliwej reprezentacji państw członkowskich oraz opcji politycznych”.
Przewodniczący wybierany jest bezwzględną większością oddanych głosów. Jeśli po trzech turach głosowań żaden kandydat nie otrzyma takiej większości, w czwartej kandydują tylko dwaj posłowie, którzy w trzeciej turze otrzymali największą liczbę głosów. Za wybranego zostaje uznany kandydat, który otrzymał więcej głosów, a w przypadku równej liczby głosów – kandydat starszy wiekiem.
Kadencja Przewodniczącego wynosi 2,5 roku.
Funkcje.
Kompetencje Przewodniczącego określa art. 20 Regulaminu Parlamentu Europejskiego. Przewodniczący kieruje całością prac Parlamentu i jego organów. Ponadto posiada pełnię uprawnień do przewodniczenia obradom Parlamentu i zapewnienia ich sprawnego przebiegu. W tym zakresie Przewodniczący:
Przewodniczący może zabrać głos w dyskusji tylko w celu jej podsumowania lub zdyscyplinowania mówcy. Jeżeli chce on brać udział w debacie, opuszcza fotel Przewodniczącego, który może zająć ponownie dopiero po jej zakończeniu.
Na płaszczyźnie kontaktów międzynarodowych, podczas oficjalnych uroczystości, w czynnościach administracyjnych, sądowych i finansowych Parlament jest reprezentowany przez Przewodniczącego, który może delegować te uprawnienia na wiceprzewodniczących. Ponadto wiceprzewodniczący zastępują Przewodniczącego w razie jego nieobecności, niemożności wykonywania przez niego obowiązków, bądź gdy chce on uczestniczyć w dyskusji.

</doc>
<doc id="136696" url="https://pl.wikipedia.org/wiki?curid=136696" title="Bartolommeo Berrecci">
Bartolommeo Berrecci

Bartolommeo Berrecci, Bartolomeo Berecci (ur. ok. 1480 w Pontassieve koło Florencji, zm. w sierpniu 1537 w Krakowie) – włoski architekt i rzeźbiarz okresu renesansu, działający na dworze króla polskiego Zygmunta I Starego.
Życiorys.
Przypuszczalnie kształcił się u rzeźbiarza florenckiego Andrea Ferrucciego (lub u jego uczniów). Został sprowadzony do Polski około roku 1516 przez prymasa Jana Łaskiego. W 1528 roku otrzymał obywatelstwo miasta Kazimierza, a od 1533 roku pełnił funkcję rajcy miejskiego. Przejął krakowski warsztat rzeźbiarsko-kamieniarski Franciszka Florentczyka (zm. 1516), wraz z grupą zatrudnionych tam włoskich artystów (Bernardinus de Gianottis, Giovanni Cini ze Sieny, Mikołaj Castiglione, pięciu członków rodziny Soli). Wykonywał zamówienia m.in. w Krakowie, Niepołomicach, Poznaniu, Tarnowie. Dorobił się w Polsce znacznego majątku, był właścicielem sześciu krakowskich kamienic, dwóch kramów sukiennych, placów oraz cegielni za miastem. Ożenił się z Małgorzatą Szelągówną, a następnie z Dorotą Czarnowoyską. Zginął zamordowany przez innego Włocha przed pałacem „Pod Baranami” w Krakowie. Zgodnie ze swoją prośbą został pochowany w podziemiach kaplicy św. Anny przy kościele Bożego Ciała na krakowskim Kazimierzu. W 2009 r. Rada Miasta Krakowa uhonorowała artystę nazwą skweru w rejonie ulic Starowiślnej i Dajwór na krakowskim Kazimierzu.
Realizacje.
Inne prace:

</doc>
<doc id="136697" url="https://pl.wikipedia.org/wiki?curid=136697" title="Angra Mainju">
Angra Mainju



</doc>
<doc id="136698" url="https://pl.wikipedia.org/wiki?curid=136698" title="Południk niebieski">
Południk niebieski

Południk niebieski, południk lokalny – okrąg wielki na sferze niebieskiej przechodzący przez bieguny niebieskie i zenit. Południk niebieski jest miejscem, w którym odbywają się kulminacje (górowania lub dołowania) ciał niebieskich.
Wbrew przyzwyczajeniom językowym, wywodzącym się z używania podobnego terminu w geografii, nazwa południk jest na sferze niebieskiej zastrzeżona tylko do tego jednego okręgu wielkiego (lub jego połowy). Wszelkie inne okręgi wielkie na sferze niebieskiej, które na sferze spełniają analogiczną rolę jak południki ziemskie, noszą inne miana – i tak mówimy o rodzinie kół wertykalnych, kół godzinnych lub czasowych, o kołach długości.
Pojęcie południka niebieskiego jest pierwotne względem pojęcia południka geograficznego, który jest jego rzutem na powierzchnię Ziemi.

</doc>
<doc id="136699" url="https://pl.wikipedia.org/wiki?curid=136699" title="Włodzimierz Fijałkowski">
Włodzimierz Fijałkowski

Włodzimierz Fijałkowski (ur. 4 czerwca 1917 w Bobrownikach nad Wisłą, zm. 15 lutego 2003 w Łodzi) – polski lekarz ginekolog-położnik, członek Papieskiej Akademii „Pro Vita”, twórca polskiego modelu Szkoły Rodzenia.
Życiorys.
W latach 1935–1939 był podchorążym Szkoły Podchorążych Sanitarnych i równocześnie studentem Wydziału Lekarskiego Uniwersytetu Warszawskiego. Wziął udział w kampanii wrześniowej. 13 września 1939 Naczelny Wódz mianował go podporucznikiem ze starszeństwem z 1 września 1939.
Naukę kontynuował na tajnych kompletach w Warszawie. Był więźniem niemieckiego obozu koncentracyjnego Auschwitz-Birkenau oraz innych obozów na terenie Niemiec. W niemieckich obozach poznał i wzajemnie wspierał się m.in. z Tadeuszem Borowskim i Przemysławem Szudkiem. Po wojnie kontynuował studia w Edynburgu.
Po powrocie do kraju początkowo pracował w Klinice Położnictwa i Chorób Kobiecych w Gdańsku, gdzie uzyskał II stopień specjalizacji oraz doktorat w zakresie nauk medycznych. Następnie pracował w Bystrzycy Kłodzkiej. W 1955 roku rozpoczął pracę w Klinice Ginekologii i Położnictwa w Łodzi. Uzyskał habilitację na podstawie pracy pt. „Szkoła Rodzenia oparta na podstawach psychologicznych” w Akademii Medycznej, ale nie otrzymał etatu docenta. Szykanowany za odmowę dokonywania aborcji, został w 1974 usunięty z uczelni. W roku 1981 został przywrócony do pracy, a w 1992 Rada Wydziału Lekarskiego Akademii Medycznej w Łodzi nadała mu stopień profesora. W maju 1994 roku został członkiem Papieskiej Akademii Życia „Pro Vita”. Zmarł po krótkiej chorobie.
Pracując naukowo zajmował się rozwijaniem i wdrażaniem programu naturalnego planowania rodziny, promocją porodu naturalnego oraz biologicznymi, psychologicznymi i pedagogicznymi aspektami rozwoju dziecka w okresie prenatalnym.
Uchwałą Rady Miejskiej w Łodzi z dnia 28 maja 2003 jednej z projektowanych ulic na Złotnie nadano nazwę "Profesora Włodzimierza Fijałkowskiego".

</doc>
<doc id="136701" url="https://pl.wikipedia.org/wiki?curid=136701" title="Akrecja (prawo)">
Akrecja (prawo)

Akrecja – to przyrost obszaru państwa spowodowany działaniem siły Coriolisa. Siła ta powoduje, iż rzeki płynące na północnej półkuli podmywają brzeg prawy, a na południu - lewy, co powoduje przyrost obszaru jednego państwa, a ubytek u drugiego. Nabycie obszaru w wyniku akrecji jest traktowane jako rodzaj pierwotnego nabycia terytorium i nie wymaga od państwa żadnych działań o charakterze prawnym. 

</doc>
<doc id="136702" url="https://pl.wikipedia.org/wiki?curid=136702" title="Prawo Boyle’a-Mariotte’a">
Prawo Boyle’a-Mariotte’a

Prawo Boyle’a-Mariotte’a, zwane też (głównie w krajach anglosaskich) prawem Boyle’a, a prawem Mariotte’a we Francji, zostało ogłoszone w 1662 r. przez brytyjskiego naukowca Roberta Boyle’a, a niezależnie od niego w 1676 r. przez Francuza Edme'a Mariotte’a. Prawo to dotyczy zachowania gazu doskonałego w przemianie izotermicznej:
W formie matematycznej można to przedstawić jako:
lub
Prawo Boyle’a-Mariotte’a stanowiło jedną z przesłanek do wyprowadzenia równania stanu gazu doskonałego znanego jako równanie Clapeyrona.
Dla gazów rzeczywistych ze względu na oddziaływania międzycząsteczkowe oraz niezerową objętość własną cząsteczek gazu (cząsteczki gazu doskonałego są punktowe) prawo to nie może być spełnione.

</doc>
<doc id="136706" url="https://pl.wikipedia.org/wiki?curid=136706" title="Niewkacz">
Niewkacz

Niewkacz – strunowy instrument muzyczny. Wywodzi się konstrukcyjnie od fidoli, lecz jest powiększony, ma 99 strun, większe pudło rezonansowe i szerszą skalę. 
Zaprojektowany został przez kompozytora Jana A.P. Kaczmarka i zbudowany w 1983 przez poznańskich lutników Stefana i Jakuba Niewczyków, stąd nazwa pochodzi od Niewczyk-Kaczmarek. Istnieje w jedynym egzemplarzu, używanym w latach 80. przez Jana Kaczmarka w niektórych nagraniach i na koncertach Orkiestry Ósmego Dnia.

</doc>
<doc id="136707" url="https://pl.wikipedia.org/wiki?curid=136707" title="Prawo Babo">
Prawo Babo

Prawo Babo - prawo dotyczące prężności pary nad roztworem. Zostało podane przez niemieckiego chemika Lamberta Babo w 1847 r.
Obecnie ten sam wniosek wyprowadza się korzystając z bardziej ogólnego prawa Raoulta.

</doc>
<doc id="136714" url="https://pl.wikipedia.org/wiki?curid=136714" title="Prawo Grahama">
Prawo Grahama

Prawo Grahama – prawo dotyczące efuzji gazów określające związek prędkości efuzji z gęstością. Podane zostało w 1829 r. przez Thomasa Grahama. Zgodnie z tym prawem:
W postaci matematycznej można je przedstawić jako:
gdzie:
W przypadku porównywania dwóch gazów (w tej samej temperaturze i pod tym samym ciśnieniem):
gdzie „1” i „2” są indeksami oznaczającymi oba gazy.
Uzasadnienie słuszności tego prawa można przeprowadzić korzystając z rozkładu Maxwella-Boltzmanna.
W późniejszym czasie została podana inna wersja tego prawa zwana prawem Bunsena-Grahama.

</doc>
<doc id="136719" url="https://pl.wikipedia.org/wiki?curid=136719" title="Racibor białogardzki">
Racibor białogardzki

Racibor białogardzki (ur. ok. 1212, zm. 6 czerwca 1272) – książę białogardzki w latach 1233 - ok. 1262.
Syn Mściwoja I gdańskiego, do czasu ukończenia dwudziestu lat pozostawał pod opieką starszego brata Świętopełka. Rządy w dzielnicy białogardzkiej (ze stolicą w Białogardzie nad Łebą) objął około 1233. W 1237 z inspiracji Sambora najechał ziemię słupską. W odwecie Świętopełk zajął w 1238 Białogardę. Racibor, aby zachować własną dzielnicę, musiał ukorzyć się przed bratem. 
W 1243 zawarł sojusz z Kazimierzem kujawskim i zakonem krzyżackim przeciw Świętopełkowi, ten uznając to za złamanie wcześniejszych przyrzeczeń wtrącił go do więzienia. Po odzyskaniu wolności około 1248 powrócił do dzielnicy białogardzkiej i pozostał wiernym sojusznikiem Świętopełka. 
Po 1262 wstąpił do zakonu krzyżackiego, zapisując im swoją ziemie.
Władcy Pomorza gdańskiego z dynastii Sobiesławiców (z uwzględnieniem podziałów dzielnicowych).

</doc>
<doc id="136720" url="https://pl.wikipedia.org/wiki?curid=136720" title="Skala w modelarstwie">
Skala w modelarstwie

Skala w modelarstwie określa stosunek pomniejszenia wymiarów modelu do oryginalnego obiektu, zapisywany zwykle w postaci ułamka. Dawniej nazywana była też podziałką.
Najpopularniejsze skale w modelarstwie redukcyjnym:
Z powyższych skal, zdecydowana większość zestawów modeli do sklejania produkowana jest w skalach 1/72 i 1/48 (lotnicze), 1/72, 1/48 i 1/35 (sprzęt bojowy), 1/25 i 1/24 (samochody) i 1/87 (kolejnictwo). Wśród modeli okrętów istnieje największa różnorodność skal, ale najpopularniejszymi są 1/350, 1/400 i 1/700. Oprócz wymienionych najpopularniejszych skal, produkowane są także zestawy modeli do sklejania i drukowane modele kartonowe w różnych innych skalach. W modelarstwie figurkowym bardziej powszechne jest podawanie rozmiaru: 28mm, 54mm, 75mm, 90mm, 120mm, 150mm, 200mm. W przypadku modeli budowanych samodzielnie od podstaw, wybór skali ograniczony jest jedynie inwencją modelarza, ewentualnie ilością miejsca do ekspozycji modelu w przypadku modeli w bardzo dużej skali. Skala 1/100 jest często oznaczana jako H0/TT.
W modelarstwie kolejowym skale są tradycyjnie określane skrótami literowymi. Główne z nich to Z (1/220), N (1/160), TT (1/120), H0 (1/87), S (1:64), 0 (1/45 lub 1:43,5), I (1:32).

</doc>
<doc id="136724" url="https://pl.wikipedia.org/wiki?curid=136724" title="Równanie Berthelota">
Równanie Berthelota

Równanie Berthelota – termodynamiczne równanie stanu gazu w postaci:
gdzie:
Równanie Berthelota w oryginalnej postaci:
gdzie:

</doc>
<doc id="136730" url="https://pl.wikipedia.org/wiki?curid=136730" title="I liga polska w piłce nożnej (2000/2001)">
I liga polska w piłce nożnej (2000/2001)

I liga polska w piłce nożnej (2000/2001) - 67. edycja najważniejszych rozgrywek piłkarskich w Polsce. O mistrzostwo Polski premiowane startem w eliminacjach Ligi Mistrzów walczyło 16 drużyn.
Tytułu broniła Polonia Warszawa. Mistrzem Polski została Wisła Kraków. Wicemistrzem została Pogoń Szczecin, która awansowała do Pucharu UEFA. Do tych samych rozgrywek zakwalifikowały się też (3. w lidze) oraz – zdobywca Pucharu Polski. Ponadto w Pucharze Intertoto zagrały Zagłębie Lubin i Dyskobolia Grodzisk Wlkp.
Z I ligą pożegnały się dwa zespoły: Orlen Płock, Ruch Radzionków, a Stomil Olsztyn po barażowym dwumeczu utrzymał się w lidze.
Królem strzelców został Tomasz Frankowski (Wisła Kraków) – 18 bramek.
Wyniki spotkań.
 GOŚCIE Amica GKS Górnik Dyskobo. Legia Odra Pogoń Polonia Petro Ruch Ch Ruch R Stomil Śląsk Widzew Wisła Zagłębie
 GOSPODARZE
 Amica Wronki – 1:1 3:0 2:2 3:2 4:0 1:2 1:0 2:0 2:1 3:0 2:0 0:1 3:1 2:1 1:1
 GKS Katowice 4:1 – 1:1 1:1 1:0 2:2 0:0 0:0 0:0 1:1 3:0 2:0 1:1 3:1 0:3 0:2
 Górnik Zabrze 1:0 0:0 – 1:2 1:0 1:1 1:0 2:1 1:0 4:1 0:1 2:0 2:0 0:2 1:2 1:1
 KS Dyskobolia G. 1:1 1:0 2:1 – 0:1 1:1 2:1 0:0 1:2 0:2 3:0 1:0 1:2 1:1 0:3 2:0
 Legia Warszawa 3:0 0:2 1:1 3:1 – 2:0 3:2 1:0 1:1 1:0 3:0 2:1 3:1 0:0 1:2 1:0
 Odra Wodzisław 2:1 0:0 0:0 2:1 1:5 – 4:0 2:0 4:0 2:1 2:2 2:1 1:1 2:2 0:2 0:1
 Pogoń Szczecin 2:1 1:2 2:1 2:0 1:1 2:1 – 3:4 3:2 3:3 1:0 1:0 2:0 3:0 0:0 1:1
 Polonia Warszawa 3:0 1:1 0:2 1:1 0:0 1:2 1:2 – 1:0 1:2 2:1 4:1 3:1 3:1 0:2 2:0
 Orlen Płock 2:6 0:0 1:0 1:0 1:0 1:2 1:4 0:1 – 3:4 6:3 1:2 2:1 4:1 0:5 1:3
 Ruch Chorzów 3:1 0:0 3:2 4:3 1:4 3:0 0:1 0:3 1:1 – 1:2 4:1 3:1 1:0 2:1 1:2
 Ruch Radzionków 1:2 0:1 3:1 2:1 0:1 0:1 1:0 1:1 2:1 2:3 – 0:0 2:0 1:0 0:2 2:1
 Stomil Olsztyn 2:1 1:0 1:0 0:0 2:1 3:1 0:1 0:3 1:0 0:0 1:0 – 1:2 1:0 0:3 1:3
 Śląsk Wrocław 1:1 0:1 1:0 1:0 1:1 2:2 1:0 0:1 0:1 3:2 1:1 0:1 – 0:0 0:1 2:1
 Widzew Łódź 0:1 0:0 1:0 1:2 0:0 4:1 1:0 0:0 3:2 1:0 3:1 1:1 0:3 – 3:0 1:0
 Wisła Kraków 4:0 3:1 3:0 1:1 3:3 2:1 1:2 4:0 1:2 2:0 4:0 2:0 2:2 2:2 – 3:0
 Zagłębie Lubin 3:2 1:0 2:2 1:3 3:1 1:0 0:1 0:1 2:1 0:2 3:1 2:0 1:3 4:2 4:2 –
Baraże o I ligę.
Po zakończeniu sezonu I i II ligi rozegrano dwumecz barażowy o miejsce w najwyższej klasie rozgrywkowej w sezonie 2001/2002, w którym zagrały 14. drużyna I ligi i 3. zespół II ligi – i . Dzięki zwycięstwu w serii rzutów karnych (po bezbramkowych remisach) miejsce w I lidze obronili olsztynianie.
"Wynik dwumeczu – 0:0 (4:5) dla Stomilu Olsztyn""."
Klasyfikacja medalowa mistrzostw Polski po sezonie.
"Tabela obejmuje wyłącznie kluby mistrzowskie."

</doc>
<doc id="136731" url="https://pl.wikipedia.org/wiki?curid=136731" title="Równanie Redlicha-Kwonga">
Równanie Redlicha-Kwonga

Równanie Redlicha-Kwonga – opracowane w 1948 roku w oparciu o równanie van der Waalsa równanie stanu gazu dające dokładniejsze wyniki niż równanie van der Waalsa:
gdzie:
Autorzy zauważyli, że zachowanie się gazu w dużych ciśnieniach można lepiej opisać, gdy w równaniu van der Waalsa zmodyfikuje się człon formula_13 zastępując go wyrażeniem zależnym od temperatury i parametru formula_14

</doc>
<doc id="136741" url="https://pl.wikipedia.org/wiki?curid=136741" title="Ani mru mru">
Ani mru mru



</doc>
<doc id="136743" url="https://pl.wikipedia.org/wiki?curid=136743" title="Marcin Pospieszalski">
Marcin Pospieszalski

Marcin Marian Pospieszalski (ur. 19 września 1963 w Częstochowie) – polski kompozytor, aranżer, producent muzyczny, basista, multiinstrumentalista. Członek Akademii Fonograficznej ZPAV.
Pochodzi z wielodzietnej muzykalnej rodziny. Ma żonę Lidię (piosenkarkę) oraz dwóch synów - Nikodema i Mikołaja. Oprócz gitary basowej i kontrabasu, gra na takich instrumentach, jak: skrzypce, altówka, cymbały rzeszowskie, instrumenty klawiszowe.
Kariera muzyczna.
Pierwszy zespół muzyczny Niedzielna Szkółka Ojca Stanisława założył z braćmi. Jest absolwentem Państwowej Ogólnokształcącej Szkoły Muzycznej II stopnia im. Karola Szymanowskiego w Katowicach i Wydziału Jazzu Akademii Muzycznej im. K.Szymanowskiego w Katowicach. 
Współzałożyciel zespołu New Life’m. Współpracował między innymi z zespołami: Armia, Tie Break, Young Power, Soyka Yanina &amp; Kompania, 2Tm2,3, Deus Meus, Arka Noego, Lidią Pospieszalską, Anną Marią Jopek oraz SBB. 
Jest również twórcą muzyki filmowej m.in. do filmów "Słodko gorzki" (nagroda za muzykę na Festiwalu Polskich Filmów Fabularnych 1996). "Demony wojny według Goi ("nominacja do Polskiej Nagrody Filmowej 1999 w kategorii najlepsza muzyka")", "Prawo ojca ("nominacja do Polskiej Nagrody Filmowej 2001 w kategorii najlepsza muzyka")," "Historia Kowalskich" oraz filmu animowanego "O największej kłótni" (1999) z cyklu Czternaście bajek z Królestwa Lailonii Leszka Kołakowskiego i dwóch odcinków zrealizowanego w Se-ma-forze serialu animowanego "Mordziaki". Kierownik muzyczny wielkich koncertów telewizyjnych (urodzinowy koncert dla papieża Jana Pawła II 2004 roku, „Victoria Częstochowska” w 350 rocznicę obrony Jasnej Góry przed Szwedami, „Gorzkie Żale” w 2006 roku, koncert „Debiuty” oparty na piosenkach z tekstami Wojciecha Młynarskiego podczas festiwalu w Opolu w 2008 roku, „Jasna Góra - Polska Kana” widowisko w 300 rocznicę koronacji wizerunku Matki Bożej na Jasnej Górze),"Wsłuchiwać się w Papieża" - koncert w 40 rocznicę pierwszej pielgrzymki Jana Pawła II do Polski, producent i współaranżer hymnu Światowych Dni Młodzieży 2016 „Błogosławieni miłosierni”.
W 2017 został odznaczony Srebrnym Medalem „Zasłużony Kulturze Gloria Artis”.

</doc>
<doc id="136744" url="https://pl.wikipedia.org/wiki?curid=136744" title="Zbigniew Kuźmiński">
Zbigniew Kuźmiński

Zbigniew Kuźmiński (ur. 4 listopada 1921 w Bydgoszczy, zm. 12 marca 2005 w Gdańsku) – polski reżyser filmowy, telewizyjny i teatralny, scenarzysta.
Życiorys.
Był absolwentem Gimnazjum Kupieckiego w Bydgoszczy (1937). W 1945 pracował jako referent w Zarządzie Kin w Szczecinie, w latach 1946-1950 był słuchaczem Kursu Przygotowania Filmowego w Krakowie. Od 1947 r. pracował jako asystent reżysera, m.in. przy filmie wojennym Aleksandra Forda "Ulica Graniczna" (1948) nagrodzonym Złotym Medalem rządu włoskiego na Międzynarodowym Festiwalu Filmowym w Wenecji oraz "Domu na pustkowiu" (1949) Jana Rybkowskiego.
W 1950 debiutował jako reżyser filmów dokumentalnych, a od 1961 filmów fabularnych. W latach 1976-1980 pełnił funkcję dyrektora gdańskiego oddziału wytwórni TV Poltel. W latach 1957−1973 wyreżyserował kilkadziesiąt spektakli Teatru Telewizji, reżyserował także w Teatrze Polskiego Radia. Spektakle teatralne reżyserował na deskach Teatru Ziemi Krakowskiej im. Ludwika Solskiego w Tarnowie (1970), Teatru im. Adama Mickiewicza w Częstochowie (1962), Teatru Dramatycznego w Gdyni (1977, 1988), Teatru Powszechnego w Łodzi (1988−1989).
Zyskał popularność głównie jako reżyser filmów "Nad Niemnem" (1987), "Między ustami a brzegiem pucharu" (1987), "Agent nr 1" (1971) oraz seriali "Republika Ostrowska" (1985) i "Gdańsk 39" (1989), jego ostatniej produkcji ukazującej losy polskich rodzin w Gdańsku opanowywanym przez hitlerowców. Wyreżyserował dwadzieścia pięć filmów, z których najbardziej znane to wspomniany już "Agent nr 1" (oparty na historii działającego w Grecji asa wywiadu Jerzego Szajnowicza-Iwanowa) oraz "Między ustami a brzegiem pucharu" na podstawie prozy Marii Rodziewiczówny. Kuźmiński wielokrotnie współpracował przy swoich filmach z Barbarą Brylską, Leonem Niemczykiem, Januszem Zakrzeńskim, Jerzym Kamasem, Andrzejem Szczytką, Henrykiem Talarem oraz Jackiem Chmielnikiem.
17 marca 2005 mszę w intencji zmarłego odprawiono w gdańskim Kościele św. Stanisława Biskupa Męczennika, po południu w ostatniej drodze na Cmentarzu Srebrzysko (rejon XI, taras I, rząd 3, grób 29/30) towarzyszyła mu rodzina, przyjaciele oraz aktorzy występujący w jego filmach.
Filmografia.
Do jego najbardziej znanych dokonań twórczych należą: 

</doc>
<doc id="136746" url="https://pl.wikipedia.org/wiki?curid=136746" title="Ryszard Horowitz">
Ryszard Horowitz

Ryszard Horowitz (ur. 5 maja 1939 w Krakowie) – polski fotografik tworzący w Stanach Zjednoczonych, prekursor komputerowego przetwarzania fotografii, współzałożyciel amerykańskiego Stowarzyszenia Fotografików Reklamowych APA.
Życiorys.
W czasie drugiej wojny światowej wraz z rodziną pochodzenia żydowskiego został osiedlony w getcie krakowskim, następnie więziony w obozach koncentracyjnych. Ocalał z niemieckiego obozu koncentracyjnego Auschwitz-Birkenau, będąc jednym z najmłodszych, którzy go przeżyli, i najmłodszą z ponad tysiąca osób uratowanych dzięki staraniom Oskara Schindlera. Po wojnie został odnaleziony przez matkę, która rozpoznała go na jednym z kadrów wyświetlanego w Krakowie rosyjskiego filmu propagandowego.
Ryszard Horowitz ukończył krakowskie Państwowe Liceum Sztuk Plastycznych. Studiował w Akademii Sztuk Pięknych im. Jana Matejki w Krakowie. W 1959 wyjechał do Nowego Jorku. W Stanach Zjednoczonych kształcił się w Pratt Institute. Był asystentem Richarda Avedona, pracował z różnymi agencjami, m.in. jako dyrektor artystyczny Grey Advertising. W 1967 założył własną agencję fotograficzną, specjalizując się w fotografii reklamowej i wydawniczej.
W 2010 był członkiem komitetu poparcia Bronisława Komorowskiego przed wyborami prezydenckimi.
W 2021 powstał film dokumentalny "Polański, Horowitz. Hometown" w reżyserii Mateusza Kudły i Anny Kokoszki-Romer, opowiadający o dzieciństwie i młodości Ryszarda Horowitza oraz jego przyjaciela Romana Polańskiego, którego poznał w krakowskim getcie.
Jest bratem Bronisławy Horowitz-Karakulskiej.

</doc>
<doc id="136747" url="https://pl.wikipedia.org/wiki?curid=136747" title="Expect">
Expect

Expect – pakiet języka Tcl, który pozwala na interakcję z aplikacjami terminalowymi. Tworzy on własny terminal, który "udaje" użytkownika obsługującego program konsolowy. Choć teoretycznie jest możliwe sterowanie przez Expecta aplikacją w "curses", to najczęściej wykorzystuje się go do sterowania aplikacjami za pomocą prostego odczytywania i wypisywania ciągu znaków - jak np. aplikacje typu powłoka, telnet, czy FTP.
Funkcje pakietu.
Kwestia tego, czy Expect może być po prostu pakietem, zależy od tego, jak aktualnie zainstalowano i skonfigurowano Tcl-a na danej maszynie, dlatego też często istnieje on w najprostszej postaci - jako samodzielny interpreter Tcl-a razem z wbudowanym pakietem Expect, dostępny na Uniksie pod poleceniem "expect". Istnieje również wersja Expect działająca pod kontrolą systemu Microsoft Windows (oferuje go - odpłatnie - ActiveState, ewentualnie można skorzystać z pakietu Cygwin), ale najpowszechniej Expect jest używany na systemach typu POSIX.
Podstawowe komendy.
Podstawowymi komendami Expecta są "spawn", "send" oraz "expect". Dla przykładu zaprezentowano, w jaki sposób zrobić skrypt, który sam zaloguje się na zdalny host (zdalny.host.pl) i odczyta zawartość katalogu domowego, po czym wypisze go na ekranie.
Praca z pakietem.
Najpierw uruchamia się podległą aplikację, czyli telnet:
codice_1
Komenda ta zapisze w zmiennej "spawn_id" identyfikator utworzonego połączenia z podległą aplikacją; będą z niej potem korzystać komendy "send" i "expect". Teraz skrypt musi zaczekać, aż zdalny host napisze "login:".
codice_2
Komenda ta powoduje cykliczne odczytywanie z kanału, do którego aplikacja usiłuje zapisywać, myśląc, że pisze na terminal. Komenda kończy się, gdy w odczytanym tekście znajdzie się szukany napis.
codice_3
Tekst musi się kończyć znakiem codice_4. W przeciwnym razie ma się taki efekt, jakby ktoś wpisał nazwę użytkownika i zapomniał nacisnąć enter.
Teraz należy czakać na zachętę do hasła. Ponieważ zdarza się, że owo "password" będzie się zaczynało wielką literą, a czasem małą, można pominąć początek słowa i użyć po prostu:
codice_5
I podać hasło
codice_6
Powinno się zaczekać na prompt, odczytać wszystko co się da, założyć drobne opóźnienie, żeby nie odczytał za mało. Następnie odczytać sam prompt przez po prostu naciśnięcie enter:
codice_7
Akcja:
codice_8
Objaśnienie do expect "ls": terminal sam wypisze komendę, którą wpisało się (gdyby tego nie zrobił, byłby efekt podobny do prośby o hasło - po wpisaniu nic nie widać). Następnie trzeba usunąć ostatnią linijkę, którą był prompt i wypisać to na ekranie:
codice_9
Objaśnienie dlaczego od 1, nie od 0: było expect "ls", więc znak końca linii pozostał w buforze. Następna po tym komenda expect odczytała z "$expect_out(buffer)" wszystko co było w buforze, aż do ciągu, który podano w instrukcji expect.
Expect posiada jeszcze wiele ciekawych komend pozwalających na bardziej inteligentne interakcje, ale te pokazane tutaj są używane w przeważającej większości. Z expectem trzeba zawsze trochę poeksperymentować (niestety terminale potrafią sprawiać różne niespodzianki), w czym pomaga opcja -d w poleceniu expect - wtedy na standardowe wyjście diagnostyczne wypisywane są kolejne akcje podejmowane przez expecta.
Nie ma też uniwersalnych rad, jak pisać pod expectem - należy po prostu zaprogramować skrypt, żeby tak rozmawiał z aplikacją, jak robiłby to człowiek. Expect posiada nawet specjalne komendy nadające takie ustawienia, że komenda "send" wpisuje tekst z odpowiednimi nieregularnymi opóźnieniami, udając człowieka.
Autor pakietu.
Autorem Expecta jest Don Libes.

</doc>
<doc id="136749" url="https://pl.wikipedia.org/wiki?curid=136749" title="Sambor">
Sambor



</doc>
<doc id="136758" url="https://pl.wikipedia.org/wiki?curid=136758" title="SMS Goeben">
SMS Goeben

SMS Goeben – krążownik liniowy (klasyfikowany oficjalnie jako wielki krążownik, niem.: "Großer Kreuzer"), zbudowany dla Kaiserliche Marine w latach 1909–1912. Po wejściu do służby został skierowany na Morze Śródziemne, gdzie wraz z lekkim krążownikiem „Breslau” utworzył Eskadrę Śródziemnomorską (niem.: "Mittelmeerdivision"), reprezentującą interesy Rzeszy w regionie. W sierpniu 1914 roku, po wypowiedzeniu Niemcom wojny przez Wielką Brytanię, oba okręty były przez sześć dni ścigane przez jednostki Floty Śródziemnomorskiej Royal Navy, lecz ostatecznie wymknęły się i bezpiecznie dotarły do Konstantynopola.
Włączony 16 sierpnia 1914 roku do floty tureckiej i przemianowany formalnie na Yavuz Sultan Selim, był aktywnie wykorzystywany w działaniach I wojny światowej, przeciwko Rosji na Morzu Czarnym, a później także okrętom sprzymierzonych na Morzu Egejskim. Po zakończeniu wojny pozostał w składzie tureckiej marynarki wojennej, zmieniając nazwę kolejno na Yavuz Selim, a następnie na Yavuz. Z czynnej służby został wycofany dopiero w 1973 roku, jako ostatni przedstawiciel swojej klasy. Łącznie ze służbą w marynarce tureckiej, SMS Goeben był najdłużej pełniącym służbę operacyjną okrętem w historii, mimo zaś faktu że jednostka nie zadała znaczących strat nieprzyjacielowi, przez swój wpływ na przebieg I wojny światowej na Morzu Śródziemnym, ze względów strategicznych uznawany jest za jeden z najbardziej efektywnych okrętów w historii.
Po nieudanych próbach sprzedania go rządowi Republiki Federalnej Niemiec i zachowania jako okrętu-muzeum, został ostatecznie zezłomowany w latach 70. XX wieku.
Budowa.
„Goeben” został zamówiony 8 kwietnia 1909 roku, pod tymczasową nazwą „krążownik H”, jako drugi z wielkich krążowników typu "Moltke". Stanowiły one ulepszoną, powiększoną wersję pierwszego niemieckiego okrętu tej klasy, „Von der Tann”, z dodatkową wieżą artylerii głównej na rufie i innymi, drobniejszymi modyfikacjami. Stępkę pod budowę, oznaczoną numerem stoczniowym 201, położono w stoczni koncernu Blohm &amp; Voss 28 sierpnia 1909 roku (w literaturze spotyka się również inne daty, między innymi marzec, 12 sierpnia i grudzień 1909 roku). Wodowanie odbyło się 28 marca 1911 roku. Nazwą upamiętniono pruskiego generała z czasów wojny francusko-pruskiej, Augusta Karla von Goebena (1816–1880), zaś nadał ją, w obecności delegacji 2. Nadreńskiego Pułku Piechoty „von Goeben” generał Paul von Ploetz. Prace wyposażeniowe ukończono 2 lipca 1912 roku, po czym rozpoczęto próby morskie.
Koszt budowy okrętu wyniósł 41 564 000 ówczesnych marek.
Opis konstrukcji.
„Goeben”, podobnie jak jego jednostka bliźniacza, „Moltke”, miał długość całkowitą 186,6 m i szerokość maksymalną 29,4 m (stosunek długości do szerokości 6,35). Jego wyporność konstrukcyjna wynosiła 22 979 ton metrycznych, zaś pełna 25 400 ton. Przy obciążeniu do wyporności pełnej zanurzenie wynosiło od 8,77 m na dziobie do 9,19 m na rufie. Grodzie wodoszczelne dzieliły kadłub na 15 przedziałów, podwójne dno obejmowało 78% długości okrętu.
Napęd krążownika stanowiły dwa zespoły turbin parowych Parsonsa, każdy składający się z turbiny wysokiego i niskiego ciśnienia o łącznej projektowanej mocy 52 000 KM. Napędzały one za pośrednictwem wałów napędowych cztery śruby o średnicy 3,74 m. Parę do turbin dostarczały 24 kotły opalane węglem, umieszczone w ośmiu kotłowniach. Planowana prędkość maksymalna, wynosząca 25,5 węzła, została znacznie przekroczona podczas prób morskich i wyniosła 28 węzłów przy 85 661 KM mocy maksymalnej zmierzonej na wałach. Projektowany zapas węgla wynosił 1000 ton i mógł być w razie konieczności zwiększany do maksymalnie 3100 ton, co pozwalało przepłynąć 4120 mil morskich przy prędkości ekonomicznej 14 węzłów.
Główne uzbrojenie „Goebena” stanowiło dziesięć dział 28 cm SK L/50, o faktycznym kalibrze 283 mm i długości lufy 50 kalibrów, umieszczonych w pięciu wieżach artyleryjskich, znajdujących się na pokładzie dziobowym (jedna, tradycyjnie w marynarce niemieckiej zwana „Anton”), na śródokręciu (dwie rozmieszczone diagonalnie na burtach: „Bruno” i „Cäsar”) oraz na rufie (dwie w superpozycji: „Dora” i „Emil”). Zapas amunicji wynosił 810 sztuk (po 162 jednostki ognia na wieżę). Na artylerię średnią składało się dwanaście dział 15 cm SK L/45 kalibru 149,1 mm, umieszczonych w kazamatach, po sześć na burcie oraz dwanaście dział 8.8 cm SK L/45 kalibru 88 mm, po sześć na burtę. Te ostatnie zostały później uznane za nieskuteczne i były sukcesywnie demontowane. W ich miejsce na rufowej nadbudówce zainstalowano cztery działa przeciwlotnicze 8.8 cm Flak L/45 kalibru 88 mm. Ponadto okręt posiadał cztery podwodne wyrzutnie torpedowe kal. 500 mm, umieszczone w sposób typowy dla niemieckich ciężkich okrętów tego okresu: jedna na dziobie, jedna na rufie po lewej stronie urządzenia sterowego oraz dwie na burtach prostopadle do osi podłużnej jednostek. Krążownik zabierał łącznie 11 torped typu G/7. Łączna masa salwy burtowej z dział artylerii głównej i średniej (28 i 15 cm) wynosiła 3260 kg.
Pancerz okrętu wykonany była w całości ze stali Kruppa. Składał się z cytadeli pancernej o ścianach pionowych grubości 270 mm, chroniącej główne elementy konstrukcji, pancerza pionowego poza cytadelą o grubości 100 mm, pancernych kazamat o grubości ścian do 150 mm i opancerzenia poziomego o łącznej grubości 75 mm. Wieże artyleryjskie były chronione pancerzem o grubości do 230 mm a ich barbety 250 mm, pancerne stanowisko dowodzenia miało pancerz o grubości do 350 mm. Podwodne części krążownika były chronione wzdłużną grodzią przeciwtorpedową o grubości od 50 mm w rejonie wież artyleryjskich i komór amunicyjnych do 30 mm w mniej istotnych fragmentach konstrukcji.
Załoga okrętu według projektu miała wynosić 43 oficerów oraz 1010 podoficerów i marynarzy w okresie pokoju, a w czasie wojny sukcesywnie rosła. W 1916 roku liczyła 1346 osób.
Służba operacyjna.
Lata przedwojenne.
Po zakończeniu budowy w lipcu 1912 roku „Goeben” został włączony w skład Hochseeflotte i wraz z nią uczestniczył w wielkich jesiennych manewrach floty. Pierwszym dowódcą okrętu został komandor ("Kapitän zur See") Otto Phillip. Wobec zwiększającego się napięcia międzynarodowego na Bałkanach dowództwo Kaiserliche Marine postanowiło stworzyć Eskadrę Śródziemnomorską, reprezentującą interesy Niemiec w regionie. Jej powstanie sankcjonował rozkaz cesarza Wilhelma II z 1 listopada 1912 roku, a w jej skład wszedł „Goeben” i lekki krążownik „Breslau”. Dowódcą eskadry mianowano kontradmirała Konrada Trummlera. Obydwa okręty opuściły Kilonię 4 listopada 1912 roku, już po wybuchu I wojny bałkańskiej i 15 listopada zawinęły do Konstantynopola. Tam z ich załóg wydzielono oddział dla ochrony placówek dyplomatycznych znajdujących się w mieście, na wypadek jego zajęcia przez wojska bułgarskie. W 1913 roku „Goeben” reprezentował Niemcy na pogrzebie króla Grecji Jerzego I. 23 października 1913 roku kolejnym dowódcą Eskadry Śródziemnomorskiej został mianowany kontradmirał Wilhelm Souchon.
Niemieckie okręty nie angażowały się zbrojnie, ale w ciągu następnych miesięcy do wybuchu I wojny światowej odbyły szereg wizyt w portach Morza Śródziemnego, między innymi w Wenecji, Neapolu i Poli oraz kilku miastach Lewantu. W 1913 roku na „Goebenie” wystąpiły problemy z kotłami, co znacznie ograniczyło prędkość krążownika. Naprawa, przeprowadzona w Poli przez niemieckich stoczniowców nie zlikwidowała przyczyny kłopotów, prędkość maksymalna okrętu spadła do około 17−18 węzłów. W ostatnich dniach marca i pierwszych dniach maja krążowniki dwukrotnie miały zaszczyt eskortowania jachtu „Hohenzollern” z niemiecką parą cesarską, podróżującą po Morzu Śródziemnym. Od kwietnia 1914 roku nowym dowódcą okrętu był komandor Richard Ackermann. Plany powrotu na remont siłowni do Niemiec („Goeben” miał być zastąpiony w składzie Eskadry przez bliźniaczego „Moltke”) zostały anulowane po zamachu w Sarajewie. Ostatecznie naprawę przeprowadzono znów w stoczni w Poli, z udziałem niemieckich specjalistów. Zakończono ją 28 lipca 1914 roku, w dniu wypowiedzenia przez Austro-Węgry wojny przeciwko Serbii, po czym admirał Souchon postanowił niezwłocznie opuścić łatwy do zablokowania Adriatyk i skierował się do Mesyny, licząc na współpracę ze strony sojuszniczych Włoch. Jego okręt osiągał w tym czasie chwilową prędkość maksymalną 22 węzłów.
I wojna światowa.
W pierwszych dniach sierpnia 1914 roku, pomimo formalnego trwania pokoju pomiędzy Francją i Wielką Brytanią a Niemcami, obie strony przygotowywały się do działań także na Morzu Śródziemnym. Po ogłoszeniu we Francji powszechnej mobilizacji stacjonujący w Afryce Północnej XIX Korpus miał być przetransportowany do metropolii. Ponieważ niemiecka eskadra stanowiła realne zagrożenie dla tej operacji, dowódca brytyjskiej Floty Śródziemnomorskiej, admirał Archibald Berkeley Milne otrzymał od Admiralicji rozkaz ochrony francuskich transportów.
Niemieckie okręty opuściły Mesynę i skierowały się w stronę wybrzeża afrykańskiego. Słusznie przewidując bliską wojnę z Francją, admirał Souchon chciał zaatakować francuskie porty i linie komunikacyjne. Po otrzymaniu wieczorem 3 sierpnia depeszy radiowej o wypowiedzeniu wojny Francji, jego okręty zbombardowały rankiem następnego dnia urządzenia portowe w Philippeville i Bône. W drodze powrotnej do Mesyny, gdzie niemieckie jednostki miały zaopatrzyć się w węgiel, napotkały, w odległości około pięciu mil morskich, płynące w przeciwnym kierunku krążowniki liniowe brytyjskiej Floty Śródziemnomorskiej: „Indomitable” i „Indefatigable”. Ponieważ w tamtej chwili Wielka Brytania nie była jeszcze w stanie wojny z Niemcami (wypowiedzenie wojny nastąpiło o 23.00 czasu GMT, po upłynięciu terminu brytyjskiego ultimatum i rozpoczęciu niemieckiej inwazji na Belgię), okręty brytyjskie rozpoczęły jedynie śledzenie niemieckiej eskadry. Z powodu kłopotów z urządzeniami napędowymi, brytyjskie krążowniki liniowe nie były w stanie utrzymać prędkości osiągniętej przez Niemców, kontakt wzrokowy podtrzymywał jedynie krążownik lekki „Dublin”, jednak i jego obserwatorzy zgubili niemieckie okręty w zapadającym zmroku i mgle. Rankiem następnego dnia, gdy Wielka Brytania i Niemcy były już w stanie wojny, niemiecka eskadra nie niepokojona zawinęła do Mesyny.
Brytyjczycy spodziewali się kolejnego rejsu Niemców przeciwko francuskim konwojom, stąd też admirał Milne zgromadził niemal wszystkie siły na zachód od Mesyny. Wschodni kierunek patrolował jedynie samotny krążownik lekki „Gloucester” oraz 1. Eskadra Krążowników kontradmirała Ernesta Troubridge’a, składająca się z czterech krążowników pancernych osłanianych przez niszczyciele. Tymczasem Włochy, wbrew wcześniejszym zobowiązaniom wobec państw centralnych, zadeklarowały swą neutralność w toczącym się konflikcie, co stawiało niemieckiego dowódcę w trudnej sytuacji. Zgodnie z otrzymanymi wcześniej rozkazami, zespół admirała Souchona skierował się w stronę Konstantynopola, obierając początkowo kurs na Adriatyk, czym zmylił zupełnie ścigającego go kontradmirała Troubridge’a. Ten, po zrozumieniu swego błędu, wysłał „Dublin” i dwa niszczyciele celem doścignięcia Niemców i przeprowadzenia ataku torpedowego, ale w zapadających ciemnościach okazało się to niemożliwe do zrealizowania. Mając na uwadze przewagę ogniową i szybkości niemieckiej eskadry, kontradmirał Troubridge zaprzestał pościgu rankiem 7 sierpnia. Kontynuujący go „Gloucester” wdał się w krótką wymianę ognia z „Breslau”, po czym brak paliwa zmusił również jego dowódcę do rezygnacji z dalszego podążania śladem Niemców.
Dopiero 9 sierpnia admirał Milne otrzymał wyraźny rozkaz od Admiralicji, aby podjąć pościg za niemieckimi okrętami, które w tym czasie minęły już przylądek Matapan i zaopatrzyły się w węgiel z oczekującego na nie, wysłanego wcześniej na wody greckie niemieckiego statku. 10 sierpnia krążowniki admirała Souchona dotarły bezpiecznie na wody wciąż neutralnego Imperium Osmańskiego (Turcji) i przez Dardanele, prowadzone przez miejscowego pilota i witane oficjalnie przez turecki niszczyciel, wpłynęły następnego dnia do Stambułu. Wobec protestów Wielkiej Brytanii i Francji (zgodnie z prawem międzynarodowym okręty strony wojującej mogły przebywać w neutralnym porcie nie dłużej niż trzy dni) rząd osmański oświadczył, że zakupił obydwie jednostki i w oficjalnej ceremonii, która odbyła się 16 sierpnia 1914 roku, przyjęto je w skład marynarki osmańskiej. „Goeben” otrzymał nazwę „Yavuz Sultan Selim” (na cześć sułtana Selima I Groźnego, Niemcy używali także transkrypcji „Jawus Sultan Selim”) i funkcję okrętu flagowego osmańskiej floty, „Breslau” zaś „Midilli”. Na obydwu okrętach zatrzymano niemieckie załogi (chociaż marynarze otrzymali częściowo tureckie umundurowanie), zaś Wilhelm Souchon został 23 września mianowany głównodowodzącym marynarki osmańskiej w randze wiceadmirała, pozostając wciąż kontradmirałem Kaiserliche Marine.
Operacje na Morzu Czarnym.
Turcja osmańska, pomimo bliskich stosunków z Rzeszą i zamknięcia Bosforu dla żeglugi państw ententy, nie zdecydowała się na przystąpienie do wojny u boku państw centralnych. Wykorzystując obecność w Konstantynopolu krążowników i ich załóg, niemiecki sztab generalny postanowił postawić Turków przed faktami dokonanymi. 28 października 1914 roku „Yavuz Sultan Selim” i „Midilli” (zwane wciąż przez prasę światową ich niemieckimi nazwami) wyszły w morze w osłonie dwóch tureckich kontrtorpedowców („Taşoz” i „Samsun”), płynąc początkowo wzdłuż wybrzeża Anatolii, a następnie, pod osłoną ciemności, skręcając na północ. Ranek zastał zespół w rejonie Sewastopola. Około godziny 6.30, z dystansu 7 mil morskich, krążownik liniowy wystrzelił w ciągu 15 minut 47 pocisków z dział głównego kalibru i 12 średniego. Rosyjskie baterie nadbrzeżne, wspomagane przez artylerię starego pancernika „Gieorgij Pobiedonosiec”, otworzyły w końcu ogień, uzyskując trzy trafienia, chociaż nie powodując znaczniejszych uszkodzeń. Zmusiło to jednak obydwa okręty do przerwania ognia i obrania kursu powrotnego. Wkrótce napotkały one w morzu rosyjski stawiacz min „Prut”, którego załoga zdecydowała się pod ogniem ciężkich dział na samozatopienie jednostki. Trzy dozorujące na podejściach do baz stare niszczyciele rosyjskie, dowodzone przez kapitana I rangi (komandora) księcia Władimira W. Trubeckiego, pomimo olbrzymiej dysproporcji sił podjęły próbę zbliżenia się do ataku torpedowego. Trafienie pociskiem średniego kalibru we flagowy „Lejtenant Puszczin”, na którym wybuchł pożar, zmusiło jednak rosyjskiego dowódcę do wycofania się. W drodze powrotnej „Yavuz Sultan Selim” zatrzymał jeszcze parowiec „Ida” (1708 BRT), obsadzony załogą pryzową i doprowadzony jako zdobycz wojenna do Konstantynopola. Zarządzony przez dowództwo Floty Czarnomorskiej pościg nie dał rezultatów: powolne przeddrednoty nie były w stanie dogonić szybkiego przeciwnika. Inne okręty tureckie zaatakowały równocześnie inne porty rosyjskie. Materialne efekty ataku poza utratą stawiacza min były niewielkie, ale jego polityczny wydźwięk znaczny: 2 listopada Rosja, zaś trzy dni później Wielka Brytania i Francja, wypowiedziały wojnę Imperium Osmańskiemu.
Wcielenie okrętów niemieckich do floty osmańskiej zmieniło układ sił na Morzu Czarnym. Przed sierpniem 1914 roku rosyjska Flota Czarnomorska zdecydowanie dominowała nad nieliczną i w dużej mierze przestarzałą marynarką osmańską. „Yavuz Sultan Selim” ze swą dobrze wyszkoloną załogą miał przewagę siły ognia, prędkości i opancerzenia nad każdym z pięciu przeddrednotów, którymi dysponowali Rosjanie na tym akwenie pod koniec 1914 roku. Pierwsze starcie z nimi nastąpiło 18 listopada w pobliżu Krymu, gdy rosyjska eskadra powracała z akcji bombardowania Trapezuntu. Przy słabej z powodu mgły widzialności niemieccy artylerzyści uzyskali cztery trafienia na okręcie flagowym Floty Czarnomorskiej, pancerniku „Jewstafij”, nakrywając przeciwnika już w drugiej salwie. Pierwszy pocisk trafił w komin i zerwał antenę radiostacji, dwa kolejne przebiły pancerz pokładu bateryjnego artylerii średniej, czwarty rozerwał się w wodzie tuż koło burty, przebijając ją odłamkami. Zginęło pięciu oficerów oraz 29 podoficerów i marynarzy, 24 dalszych odniosło rany (według innego źródła zginęło 33, rannych zostało 35 Rosjan). Dwa dalsze pociski rozerwały się w pobliżu burty innego rosyjskiego przeddrednota, „Rostisława”. „Yavuz Sultan Selim” został trafiony jeden raz, w pokład bateryjny artylerii średniej w okolicy trzeciej kazamaty lewej burty, tracąc w starciu, nazwanym bitwą koło przylądka Sarycz, 13 zabitych i trzech rannych (według innych źródeł 12 lub 16 zabitych).
5 grudnia turecki okręt flagowy osłaniał cztery transportowce wojska, płynące do Rize. Na jego pokład zaokrętował się Enwer Pasza, który udawał się na front kaukaski, objąć dowództwo 3. Armii. Po wypełnieniu zadania „Yavuz Sultan Selim” ostrzelał Batumi, w następnych dniach wraz z krążownikiem pancernopokładowym „Hamidiye” eskortował transporty wojska wzdłuż czarnomorskiego wybrzeża Turcji.
26 grudnia krążownik, powracający z operacji ochrony transportowców wojska płynących do Trapezuntu wszedł na dwie rosyjskie miny przy wejściu do Bosforu i do jego wnętrza dostało się około 2000 ton wody. Zginęło dwóch członków załogi. Uszkodzenia obydwu burt były szczególnie trudne do naprawy na miejscu w Turcji, gdzie nie było odpowiedniej wielkości doku pływającego. Konieczne było użycie cementowych, prowizorycznych zabezpieczeń, co wymagało również czasu. Prace trwały aż do maja 1915 roku, chociaż w tym czasie okręt wychodził w morze, np. w dniach 3 i 4 kwietnia osłaniał akcję floty bombardującej Odessę, podczas której na minie zatonął turecki krążownik „Mecidiye”. W drodze powrotnej „Yavuz Sultan Selim” i „Midilli” zatopiły dwa rosyjskie parowce i były następnie ścigane przez okręty rosyjskie, próbujące z nastaniem ciemności przeprowadzić atak torpedowy. Ostatecznie obydwa powróciły bezpiecznie na kotwicowisko w Bosforze.
1 i 2 maja okręty rosyjskie ostrzelały forty broniące czarnomorskiego wejścia do Bosforu, używając wodnosamolotów do korygowania ognia. W obawie przed ewentualnymi atakami lotniczymi „Yavuz Sultan Selim” został wycofany w głąb Morza Marmara. 10 maja Flota Czarnomorska ponownie przygotowywała się do ostrzeliwania fortów i „Yavuz Sultan Selim” został wysłany w celu jej zniszczenia. Rano tego dnia zdołał zaskoczyć rosyjskie pancerniki podzielone na dwa zespoły, jednakże dzięki umiejętnemu manewrowaniu Rosjan, nie zdołał zadać im w starciu pod Bosforem żadnych szkód, wystrzeliwując 126 pocisków. Sam został trzykrotnie niegroźnie trafiony przez rosyjskie przeddrednoty „Pantielejmon” i „Tri Swiatitiela”. W związku z brakami węgla kolejne akcje zostały mocno ograniczone. Krążownik wychodził w morze jako osłona konwojów tureckich w sierpniu i we wrześniu, będąc za każdym razem przedmiotem ataków rosyjskich okrętów podwodnych i niszczycieli. Podobnie było w listopadzie, gdy okręt podwodny „Morż” bezskutecznie atakował turecki okręt. W związku z niebezpieczeństwem utraty krążownika, został on czasowo wycofany z akcji na Morzu Czarnym. Powrócił do nich w początku 1916 roku.
Pod koniec 1915 roku zaszły znaczące zmiany w układzie sił pomiędzy marynarką turecką a rosyjską. Wejście do służby dwóch nowych drednotów typu "Impieratrica Marija" zmieniło go na korzyść Rosjan. 8 stycznia 1916 roku „Yavuz Sultan Selim” starł się po raz pierwszy z pancernikiem „Impieratrica Jekatierina Wielikaja” i został zmuszony do ucieczki wykorzystując przewagę prędkości. W kolejnych miesiącach krążownik wspierał głównie działania wojsk lądowych, walczących na froncie kaukaskim. 4 lipca ostrzelał port w Tuapse, zatapiając dwa statki handlowe, po czym uszedł wzdłuż bułgarskiego wybrzeża do Bosforu przed pościgiem floty rosyjskiej. Kilka dni później okręt został odesłany do stoczni remontowej dla naprawy jednego z wałów napędowych i pozostawał w niej do października. Braki węgla oraz amunicji do dział głównego kalibru sprawiły, że przez pewien czas krążownik nie brał aktywnego udziału w działaniach wojennych. W lecie 1917 roku został poddany kolejnemu remontowi. 4 września tegoż roku nastąpiła zmiana na stanowisku głównodowodzącego floty tureckiej: odwołanego do kraju admirała Souchona zastąpił również Niemiec, wiceadmirał Hubert von Rebeur-Paschwitz. Kolejnym, ostatnim już niemieckim dowódcą krążownika został komandor Albert Stoelzel.
Imroz.
W grudniu 1917 roku Rosja, już po przejęciu władzy przez bolszewików, wycofała się z wojny. Na Morzu Czarnym zapanował spokój, zaś nowy niemiecki dowódca tureckiej marynarki zaproponował plan zagrożenia siłom brytyjskim stacjonującym w rejonie Morza Egejskiego. Według opracowanego w grudniu 1917 roku planu, obydwa krążowniki miały wyjść z Dardaneli i podjąć próbę przechwycenia transportów brytyjskich wojsk płynących do Palestyny, a w przypadku kontrakcji aliantów wycofać się z powrotem do cieśniny pod osłonę własnych pól minowych i patrolujących okrętów podwodnych. 20 stycznia 1918 roku „Yavuz Sultan Selim” i „Midilli” w eskorcie czterech niszczycieli pojawiły się w pobliżu wyspy Imroz. Przy wyjściu z Dardaneli pod kadłubem większego z okrętów eksplodowała mina, powodując nieznaczne tylko uszkodzenia, nie zagrażające powodzeniu operacji. Krążowniki rozdzieliły się i „Yavuz Sultan Selim” rozpoczął ostrzeliwanie budynku radiostacji na wyspie i frachtowców kotwiczących w jednej z zatok, zatapiając dwa z nich. Wkrótce przeniósł ogień na próbujący ataku torpedowego niszczyciel „Lizard”. Po zmuszeniu Brytyjczyków do zmiany kursu krążownik liniowy rozpoczął ostrzeliwanie dwóch wykrytych w kolejnej zatoce przez „Midilli” monitorów: „Raglan” i M28. Pomimo prób oporu i stawianej wokół nich przez „Lizard” zasłony dymnej, obydwa słabo opancerzone okręty zatonęły w ciągu kilku minut.
Następnie turecka eskadra, ścigana przez niszczyciele „Lizard” i „Tigress”, skierowała się na południe, w kierunku wyspy Limnos, gdzie stacjonował przeddrednot „Agamemnon”. Do kontrakcji przystąpiły też nieliczne samoloty brytyjskie. Wkrótce krążowniki wpłynęły na nierozpoznane brytyjskie pole minowe. Pod „Midilli” wybuchły kolejno trzy miny, które spowodowały przewrócenie się okrętu na burtę i zatonięcie po eksplozji dwóch kolejnych min. Próbujący podjąć rozbitków „Yavuz Sultan Selim” również wszedł na minę, po czym wiceadmirał Rebeur-Paschwitz podjął decyzję o przerwaniu akcji i natychmiastowym powrocie do Dardaneli pod osłoną oczekujących niszczycieli tureckich. Wkrótce pod krążownikiem wybuchła trzecia mina. Poważnie uszkodzony „Yavuz Sultan Selim” dotarł do cieśniny, gdzie w wyniku błędu nawigacyjnego osiadł na mieliźnie.
Próby ściągnięcia okrętu na głęboką wodę zajęły sześć dni. W tym czasie Brytyjczycy wciąż podejmowali próby jego zniszczenia lub przynajmniej uszkodzenia, jednak nie przyniosły one większych efektów. Skutkiem nalotów lotniczych były jedynie dwa trafienia bombami o niewielkim wagomiarze. Tureckie myśliwce broniące krążownika (jednym z ich pilotów był podporucznik Ludomił Rayski) odnotowały w tym czasie jedno zwycięstwo powietrzne. Próba wejścia do Dardaneli okrętu podwodnego E14 była spóźniona, w dodatku podczas niefortunnego ataku na inną turecką jednostkę 28 stycznia okręt odniósł uszkodzenia od przedwczesnego wybuchu własnej torpedy i po wynurzeniu został uszkodzony, a następnie zatopiony przez artylerię nadbrzeżną.
Ostatecznie „Yavuz Sultan Selim” został ściągnięty z mielizny 26 stycznia po południu i powrócił do Konstantynopola na holu starego pancernika „Turgut Reis”. Prowizorycznie naprawiony, z użyciem betonowego koferdamu, krążownik przewiózł pod koniec marca członków komisji rozjemczej państw centralnych z jej przewodniczącym, wiceadmirałem Albertem Hopmanem, do Odessy. 2 maja 1918 roku wszedł do portu w okupowanym przez Niemców Sewastopolu na remont. Pobyt w suchym doku, w dniach od 7 do 14 maja, był pierwszym takim od czterech lat. W jego trakcie poczyniono najbardziej niezbędne naprawy, resztę prac kontynuując później w Stambule. 28 czerwca krążownik w eskorcie tureckich kontrtorpedowców został wysłany do Noworosyjska, gdzie jego obecność miała wymusić przekazanie bazujących tam okrętów rosyjskich Niemcom. Zanim dopłynęli do portu, zrewoltowane załogi rosyjskie, na rozkaz władzy radzieckiej, dokonały samozatopienia swych jednostek. Po odkryciu tego faktu „Yavuz Sultan Selim” zawrócił do Konstantynopola, pozostawiając w rejonie jedynie kontrtorpedowce.
14 lipca 1918 okręt został wycofany z czynnej służby i odstawiony w porcie Istinye. W lipcu i sierpniu, na czas pobytu w stoczni remontowej, obowiązki dowódcy okrętu przejął komandor podporucznik ("Korvettenkapitän") Heinrich Lampe. 2 listopada 1918 roku, w dwa dni po ogłoszeniu zawieszenia broni pomiędzy Imperium Osmańskim a państwami sprzymierzonymi, niemiecka załoga formalnie przekazała okręt Turkom (co było jednym z warunków rozejmu), a pierwszym tureckim dowódcą okrętu został admirał Arir Pasza. W oczekiwaniu na ostateczne warunki pokojowe, zwycięskie państwa pozostawiły okręt pod zarządem tureckim, pod warunkiem skierowania go do rezerwy. Na mocy traktatu z Sèvres z 1920 roku miał zostać przekazany Wielkiej Brytanii w ramach reparacji, jednak po utworzeniu Republiki Tureckiej, w wyniku ustaleń traktatu z Lozanny w 1923 roku pozostawiono go Turcji.
Wpływ okrętu na przebieg wojny.
Przed wybuchem wojny „Goeben” i „Breslau” stacjonowały na Morzu Śródziemnym, po jej rozpoczęciu zaś cała brytyjska Flota Śródziemnomorska została zaangażowana w celu ich zniszczenia. W wyniku ogromnych nieporozumień i niekompetencji lokalnego dowódcy – admirała Milne’a, niemieckim okrętom udało się umknąć do Turcji. Zawiodły również działania floty francuskiej w tej mierze, skutkiem czego dowodzący nią adm. Auguste Boué de Lapeyrère został zdymisjonowany i zastąpiony na stanowisku dowódcy francuskiej floty śródziemnomorskiej.
Tuż po wybuchu wojny, Wielka Brytania odmówiła wydania Turcji kupionych i zapłaconych przez nią dwóch pancerników „Sultan Osman” i „Reşadiye”. Wojsko brytyjskie bez jakichkolwiek negocjacji i rekompensaty zajęło obydwa okręty, a przybyłe już w celu doprowadzenia jednostek do Turcji załogi internowano. Stanowiło to akt zniewagi dla państwa tureckiego, dodatkowo zaś po wybuchu wojny sojusznikiem Wielkiej Brytanii została Rosja, która była „odwiecznym” wrogiem Turcji. Sytuację te postanowiły wykorzystać Niemcy, które w celu wciągnięcia Turcji do wojny zaoferowały temu krajowi przebywające na Morzu Śródziemnym „Goeben” i „Breslau”. Wkrótce też Turcja przystąpiła do wojny po stronie Państw Centralnych. Będąca skutkiem tego kampania wojenna o Gallipoli i Dardanele, kosztowała Wielką Brytanię i Francję życie tysięcy żołnierzy i utratę wielu okrętów, czego można było uniknąć gdyby Turcja pozostała neutralna. Istnieje duże prawdopodobieństwo, iż w przypadku podjęcia przez Zjednoczone Królestwo próby bardziej dyplomatycznego rozwiązania problemu zamówionych okrętów tureckich, Turcja mogła pozostać stroną niewalczącą, a być może wręcz sojusznikiem Wielkiej Brytanii. Prawdopodobnie też dwa brytyjskie pancerniki w rękach tureckich stanowiłyby mniejsze zagrożenie niż „Goeben” i „Breslau”. Zwłaszcza biorąc pod uwagę fakt służby na tych ostatnich doświadczonych niemieckich załóg. Tymczasem dwa zbudowane w Wielkiej Brytanii pancerniki nie byłyby prawdopodobnie zbyt efektywne w tureckiej służbie bez brytyjskiej pomocy, zaopatrzenia w amunicję i wsparcia technicznego.
Tymczasem korzystające z pełnego wsparcia niemieckie okręty, reprezentowały szczytowe osiągnięcie niemieckiej marynarki. Zamykając dzięki przystąpieniu Turcji do wojny po stronie niemieckiej Dardanele, uniemożliwiły dostawy zaopatrzenia dla Rosjan, zaś próby otwarcia tych cieśnin angażowały dużo ludzi i zasobów niezbędnych na europejskich teatrach wojny. Na zasadzie kontrastu, dwa skonfiskowane przez Royal Navy tureckie pancerniki nie wniosły wiele do rezultatu wojny. Wprawdzie indywidualne straty bojowe zadane przeciwnikom przez „Goeben” i „Breslau” nie są nadzwyczajne w porównaniu z wywołanymi przez nie szkodami o znaczeniu strategicznym, wciąż jednak były to straty. Podobnie jak 28 lat później pancernik „Bismarck”, dwa niemieckie okręty związały znaczącą część Royal Navy. W odróżnieniu jednak od „Bismarcka” nie zostały skutecznie zniszczone, co samo przez się wywołało burzę w brytyjskiej Admiralicji, o poważnych konsekwencjach dla kariery wielu kluczowych postaci, w tym Winston Churchilla. W ogólnym obrazie sytuacji, wpływ „Goebena” i towarzyszącego mu drugiego okrętu na przebieg działań wojennych był bezprecedensowy.
Postawienie przed sądem wojennym admirała Ernesta Troubridge’a, którego obarczono odpowiedzialnością za ucieczkę dwóch okrętów, przyczyniło się do samobójczego ataku kadm. Christophera Cradocka na krążowniki admirała von Spee w bitwa pod Coronelem. Cradock nie chciał bowiem zostać wzorem Troubridge’a oskarżony o umożliwienie ucieczki niemieckim okrętom. Jak napisał późniejszy Pierwszy lord Admiralicji:
Dalsza służba.
W okresie międzywojennym krążownik pozostawał w składzie nowej marynarki Republiki Tureckiej, ale przez długi czas nie nadawał się do służby liniowej. Naprawę uszkodzeń z 1918 roku i wieloletnich zaniedbań z lat, gdy okręt obsadzony szkieletową załogą stacjonował w Izmicie, przeprowadzono dopiero w latach 1927–1930, dzięki pozyskanemu z Niemiec dokowi pływającemu i przy współpracy francuskich stoczniowców. Podczas remontu przystosowano wszystkie kotły do opalania paliwem płynnym i zainstalowano nowy system kierowania ogniem, produkcji francuskiej. Na próbach prędkości okręt osiągnął maksymalnie 27,1 węzła.
Po powrocie do linii w 1930 roku zmieniono nazwę okrętu na „Yavuz Selim”. Krążownik ponownie został okrętem flagowym tureckiej marynarki wojennej, pełniąc jednocześnie funkcję jednostki szkolnej. Używany był także w roli jachtu państwowego: w 1933 roku przewiózł premiera İsmeta İnönü z Warny do Stambułu, a rok później gościł na swym pokładzie szacha Iranu, Rezę Pahlawiego. W 1936 roku skrócono nazwę krążownika na „Yavuz”. W tym samym roku przebywał z wizytą na Malcie. W 1938 roku ponownie przeszedł krótki remont, a w listopadzie przewiózł ze Stambułu do Izmitu ciało zmarłego Kemala Atatürka.
Podczas II wojny światowej „Yavuz” stacjonował w Gölcük. Ponieważ Turcja do 24 lutego 1945 roku zachowała neutralność, nie uczestniczył w akcjach bojowych, w ostatnich dniach wojny uczestnicząc w niewielkich operacjach przeciwko niedobitkom wojsk niemieckich. W 1941 roku, podczas kolejnego remontu, otrzymał wzmocnione uzbrojenie przeciwlotnicze, składające się z czterech dział kal. 88 mm, dziesięciu działek kal. 40 mm i czterech kal. 20 mm. W tym samym usunięto rufowy maszt, dla powiększenia sektorów ostrzału artylerii przeciwlotniczej. Kolejną modyfikację uzbrojenia przeciwlotniczego, połączoną z wymianą luf dział artylerii głównej, przeprowadzono w 1950 roku.
Po przystąpieniu Turcji do NATO „Yavuz” otrzymał numer burtowy B70. 20 grudnia 1950 roku przesunięto go do rezerwy, zaś z czynnej służby wycofano 14 listopada 1954 roku, po czym zacumowano na stałe przy nabrzeżu, gdzie służył jako pływająca baza i jednostka reprezentacyjna. Na przełomie lat 60. i 70. był oferowany do sprzedaży rządowi Republiki Federalnej Niemiec, który miał go adaptować do roli okrętu muzeum, ale z różnych przyczyn transakcja nie doszła do skutku. Ostatnia ceremonia opuszczenia bandery odbyła się 7 czerwca 1973 roku (według innych źródeł w 1971 roku), w obecności głównodowodzącego floty tureckiej i attaché morskiego Republiki Federalnej. Został wycofany ze służby jako ostatni okręt swojej klasy i zezłomowany w Turcji do lutego 1976 roku (według innych źródeł w latach 1973–1974).
Pozostałe po rozbiórce elementy konstrukcji krążownika są eksponowane jako pamiątki między innymi w Schiffartsmuseum we Flensburgu, Muzeum Niemieckim w Monachium, Muzeum Morskim w Stambule oraz kilku tureckich portach, związanych z historią okrętu.

</doc>
<doc id="136759" url="https://pl.wikipedia.org/wiki?curid=136759" title="František Moravec">
František Moravec

František Moravec (ur. 23 lipca 1895 w Čáslaviu, zm. 26 lipca 1966 w Waszyngtonie) – czechosłowacki oficer, szef czechosłowackiego wywiadu wojskowego w czasie II wojny światowej.
Życiorys.
Studiował na czeskim Uniwersytecie Karola, gdzie był studentem Tomáša Masaryka. Wcielony do armii austro-węgierskiej walczył na froncie galicyjskim I wojny światowej. W 1916 oddał się wraz z całym batalionem do niewoli rosyjskiej. Przetrzymywany w oficerskim obozie jenieckim w Carycynie. W 1916 zmienił front, wstępując do organizowanego w Odessie Legionu Serbskiego. Walczył w Dobrudży, gdzie został ranny. Przeszedł do formowanych oddziałów czechosłowackich. Po rewolucji lutowej ewakuowany przez Archangielsk do Wlk. Brytanii a potem do Francji w pierwszej grupie Legionu Czechosłowackiego walczył pod Verdun, następnie na froncie bałkańskim koło Salonik, a w 1918 na froncie włoskim (m.in. bitwie nad Piawą). Po repatriacji Legionu walczył przeciwko Węgierskiej Republice Rad.
Wrócił do Czech w otoczeniu Masaryka. Po zakończeniu działań wojennych pozostał w służbie wojskowej jako oficer zawodowy. W latach 1925–1928 ukończył praską Szkołę Wojenną ze stopniem majora. Z końcem 1929 został szefem wywiadu Krajowego Dowództwa Wojskowego w Pradze, gdzie pracował do 1934 roku, gdy w stopniu podpułkownika przeszedł do Sztabu Generalnego na stanowisko szefa sekcji badań oddziału II sztabu generalnego. Latem tego roku udał się do Paryża, gdzie spotkał się z Louisem Rivetem z francuskiej służby wywiadu i płk. Gauchem. Nawiązał również bliskie kontakty z szefem szwajcarskich tajnych służb.
Po zwrocie w czechosłowackiej polityce zagranicznej i podpisaniu układu z ZSRR, latem 1936 roku Moravec podpisał w Moskwie z Siemionem Urickim, szefem wywiadu wojskowego Razwiedupru umowę o wymianie informacji wywiadowczych.
W 1937 roku nawiązał współpracę z Paulem Thümmelem z Abwehry. Thummel przez 5 lat był czechosłowackim agentem pod kryptonimem A-54. W 1938 roku został szefem Wydziału Wywiadowczego.
Od stycznia 1939 faktyczny szef II oddziału SG. Za sprawą A-54 poznał niemieckie plany wkroczenia do okrojonej Czechosłowacji. Dzięki kontaktom z wywiadem brytyjskim w Pradze 14 marca 1939 roku – tuż przed wkroczeniem wojsk niemieckich – na pokładzie wyczarterowanego samolotu Moravec z 10 najbliższymi współpracownikami bez rodzin ewakuował do Wielkiej Brytanii, zabierając ze sobą najcenniejsze archiwa wywiadu czechosłowackiego. W czasie II wojny światowej bliski współpracownik Edvarda Benesza i szef wywiadu wojskowego emigracyjnych władz czechosłowackich.
Z zagranicy utrzymywał kontakty z grupami oporu w kraju, m.in. trzema królami. Odegrał ważną rolę w planowaniu zamachu na Reinharda Heydricha w Czechosłowacji. Za zasługi dla alianckiego wywiadu w II wojnie światowej został odznaczony amerykańską Legią Zasługi oraz Orderem Imperium Brytyjskiego.
Po wojnie powrócił do Czechosłowacji, obejmując dowództwo 14 Dywizji Piechoty w Mladá Boleslav. Po przewrocie komunistycznym w lutym 1948 uciekł z kraju do Niemiec. Do 1954 żył w Niemczech prowadząc działalność przeciw rządom komunistycznym w kraju we współpracy ze służbami amerykańskimi. Zmarł w Stanach Zjednoczonych, gdzie mieszkał pod koniec życia.
W 1975 roku ukazała się jego autobiografia: "Master of Spies" wydana przez córkę.

</doc>
<doc id="136760" url="https://pl.wikipedia.org/wiki?curid=136760" title="Dywersja">
Dywersja

Dywersja – niszczące działanie wojenne na zapleczu, element z arsenału walki mający na celu odwrócenie uwagi przeciwnika. Działanie z ukrycia w celu osłabienia obronności lub gospodarki nieprzyjaciela w czasie wojny czy też wrogiego państwa w czasie pokoju. Dezorganizacja sił przeciwnika, polegająca na niszczeniu lub uszkadzaniu zasobów zbrojnych wroga.
Dywersyjny sabotaż – działania bojowe na zapleczu i tyłach wojsk przeciwnika, mające na celu utrudnienie mu działalności na froncie. Dywersja to jeden z podstawowych elementów strategii wojny partyzanckiej.
Dywersja gospodarcza – ma na celu długofalowe i systematyczne niszczenie struktur gospodarczych przeciwnika. Polegać może na niszczeniu obiektów gospodarczych i ich unieruchamianiu, jak też przechwytywaniu dokumentacji technicznej.
Dywersja polityczna (dywersja ideologiczna) (podburzanie ang. "subversion") – zespół wypracowanych naukowo form i metod w przestrzeni ideologicznego oddziaływania (działania psychologiczne, operacje psychologiczne, wojna psychologiczna), kultury i propagandy dla spowodowania określonej atmosfery w społeczeństwie przez manipulację, dezinformację, a przez to podważenie wiary w dotychczasowy dorobek i program polityczny państwa. Ma znaczący wpływ na niszczenie morale żołnierza, patriotyzmu społeczeństwa.
Przykłady działań dywersyjnych.
Działania dywersyjne mogą być realizowane poprzez np. wykolejanie pociągów, rozcinanie linii łączności, zatruwanie ujęć wody, akty terroru, wysadzanie mostów, niszczenie zapór wodnych, morderstwa, fałszowanie dokumentów, przestawianie drogowskazów. Przykładem działań będących elementami dywersji ideologicznej są zamachy na pomniki i symbole narodowe przeciwnika (z najnowszej historii - przypadek założonego w 1963 r. przez Sławoja Leszka Głódzia wraz z kolegami z Liceum Ogólnokształcącego w Sokółce koła dyskusyjnego Białe Orły, które dokonało w nocy z 30 kwietnia na 1 maja 1963 roku zdemolowania dekoracji pierwszomajowej na terenie miasta Sokółka) itp.

</doc>
<doc id="136762" url="https://pl.wikipedia.org/wiki?curid=136762" title="Wyspy Nowosyberyjskie">
Wyspy Nowosyberyjskie

Wyspy Nowosyberyjskie (ros. Новосиби́рские острова, "Nowosibirskije ostrowa") – archipelag położony na Oceanie Arktycznym, pomiędzy Morzem Łaptiewów a Morzem Wschodniosyberyjskim o łącznej powierzchni ponad 35 tys. km², administracyjnie należą do Jakucji.
Geografia i geologia.
Archipelag składa się z trzech grup wysp: Wysp Anjou (właściwe Nowosyberyjskie), Wysp Lachowskich i Wysp De Longa. Największą wyspą archipelagu jest Kotielnyj o powierzchni 23 tys. km2, pod względem powierzchni 47. wyspa na świecie.
Większość wysp zbudowana jest z luźnych materiałów osadowych, zachodnie wyspy zbudowane są z wapieni i łupku. Najwyższy szczyt wysp wznosi się na wysokość 374 m.
Klimat.
Na wyspach panuje klimat arktyczny, pokryte są śniegiem przez 9 miesięcy w roku, przeciętna temperatura w styczniu wynosi od −28 °C do −31 °C. W czerwcu na brzegach wysp maksymalna przeciętna temperatura to +8 °C do +11 °C, a minimalna przeciętna temperatura waha się od 3 °C do +1 °C. Wewnątrz wysp jest znacznie cieplej, przeciętna maksymalna temperatura wynosi od +16 °C do +19 °C, a minimalna od +3 °C do +6 °C. Roczne opady atmosferyczne do 132 mm.
Przyroda.
Na wyspach znajduje się wiele jezior i bagien, a powierzchnia wysp usłana jest warstwą grubego piasku i żwiru, bez pokrycia darnią. Brak tu całkowicie drzew i krzewów. Gatunki zielne występują kępkami, a w niektórych miejscach znajdują się siedliska mchów i porostów. Rosną tu m.in.: skalnica rozesłana, pięciornik poziomkowaty, mak arktyczny ("Papaver radicatum"), kosmatka polarna ("Luzula hyperborea"), kuklik, szczawiór alpejski, "Ranunculus nivalis", "Cochlearia arctica" (gatunek warzuchy), dębik ośmiopłatkowy (na Wyspie Bennetta) i kilka gatunków traw. Fauna jest uboga, po lodzie dostają się tutaj renifery tundrowe, wilki i lisy polarne, a zalatują pardwy. Obficie występuje leming brunatny. Ptasie kolonie znajdują się na Wyspie Bennetta i Bielkowskiej. Mieszkają w nich: nurniki, mewy, lodówki, nurzyki, kamuszniki, nur rdzawoszyi, pardwa Biruli ("Lagopus lagopus birulai") i edredon turkan.
Historia.
Pierwsze wzmianki o wyspach pojawiły się na początku XVIII wieku w przekazach Kozaka Jakowa Piermiakowa (Яков Пермяков). Na największej wyspie Kotielnyj w latach 1923–1993 znajdowała się rosyjska baza militarna, którą 13 września 2013 reaktywowano.

</doc>
<doc id="136763" url="https://pl.wikipedia.org/wiki?curid=136763" title="István Nyers">
István Nyers

István Nyers także znany jako Stefano Nyers (ur. 25 maja 1924 w Merlebach, Francja, zm. 9 marca 2005 w Suboticy, Serbia) – piłkarz węgierski, napastnik.
Występował w klubie Ujpest Budapeszt (1945 i 1946 mistrz Węgier), następnie krótko w czeskiej Viktorii Žižkov; od 1946 grał w klubach zachodniej Europy; początkowo we Francji (Stade Français Paryż), od 1948 we Włoszech. Był jedną z legend Interu Mediolan, w barwach tego klubu świętował dwukrotnie mistrzostwo Włoch (1953, 1954) oraz koronę króla ligowych strzelców (26 bramek w sezonie 1948/1949). Łącznie do 1954 strzelił w barwach Interu 133 bramki w 182 meczach. W 1954 przeniósł się do szwajcarskiego Servette FC, potem ponownie do klubu Serie A AS Roma. Grał też w FC Barcelona, Terrassa FC, CE Sabadell FC, Calcio Lecco 1912 i Marzotto Valdagno. Zakończył karierę zawodniczą w 1961 roku.
Pochodził z rodziny emigrantów węgierskich osiadłych we Francji. Wprawdzie karierę rozpoczynał po powrocie na Węgry, ale status repatrianta ograniczył mu występy w zespole narodowym. Zaliczył jedynie dwa spotkania w kadrze w latach 1945-1946, nie miał okazji stać się członkiem legendarnej "złotej jedenastki" węgierskiej.

</doc>
<doc id="136765" url="https://pl.wikipedia.org/wiki?curid=136765" title="Victor Hess">
Victor Hess



</doc>
<doc id="136767" url="https://pl.wikipedia.org/wiki?curid=136767" title="Istvan Nyers">
Istvan Nyers



</doc>
<doc id="136771" url="https://pl.wikipedia.org/wiki?curid=136771" title="Celakantokształtne">
Celakantokształtne

Celakantokształtne, latimeriokształtne, trzonicokształtne, trzonopłetwokształtne (Coelacanthiformes) – rząd ryb mięśniopłetwych (Sarcopterygii), obejmujący liczne gatunki znane ze śladów kopalnych, w tym dwa, które przetrwały do czasów współczesnych. Charakteryzują się dyficerkalną płetwą ogonową, złożoną z 3 płatów (jeden na końcu płetwy i dwa symetrycznie rozłożone), obecnością zewnętrznych nozdrzy (brak nozdrzy tylnych). Przednia płetwa grzbietowa położona przed środkiem korpusu.
Najstarsze ze znanych skamieniałości pochodzą z dolnego dewonu.
Współcześnie żyjące latimerie osiągają do 2 m długości.
Systematyka.
Do Coelacanthiformes zaliczane są rodziny:

</doc>
<doc id="136773" url="https://pl.wikipedia.org/wiki?curid=136773" title="United States Navy">
United States Navy

United States Navy – marynarka wojenna Stanów Zjednoczonych; jeden z rodzajów amerykańskich sił zbrojnych odpowiedzialny za organizację, szkolenie oraz wyposażenie morskich sił zbrojnych – w tym Korpusu Piechoty Morskiej – do prowadzenia działań bojowych na morzu. W szczególności, zadaniem marynarki i piechoty morskiej Stanów Zjednoczonych jest poszukiwanie i niszczenie nieprzyjacielskich sił morskich oraz powstrzymywanie jego handlu morskiego; w celu zdobycia i utrzymania ogólnej przewagi morskiej; kontroli obszarów morskich o żywotnym znaczeniu, ochrony żywotnych linii żeglugowych; ustanowienia i utrzymania lokalnej przewagi (w tym powietrznej) w obszarze działań morskich; zajmowanie i obrona baz morskich; oraz przeprowadzanie operacji lądowych i powietrznych niezbędnych do prowadzenia kampanii morskich.
Zadania.
Marynarka wojenna Stanów Zjednoczonych odpowiedzialna jest za organizację, szkolenie oraz wyposażenie morskich sił zbrojnych – w tym Korpusu Piechoty Morskiej – do prowadzenia działań bojowych na morzu. W szczególności, zadaniem marynarki i piechoty morskiej Stanów Zjednoczonych jest poszukiwanie i niszczenie nieprzyjacielskich sił morskich oraz powstrzymywanie jego handlu morskiego; w celu zdobycia i utrzymania ogólnej przewagi morskiej; kontroli obszarów morskich o żywotnym znaczeniu, ochrony żywotnych linii żeglugowych; ustanowienia i utrzymania lokalnej przewagi (w tym powietrznej) w obszarze działań morskich; zajmowanie i obrona baz morskich; oraz przeprowadzanie operacji lądowych i powietrznych niezbędnych do prowadzenia kampanii morskich.
Zadania marynarki obejmują w szczególności:
Dowództwo.
W celu wypełniania powierzonych zadań, marynarka podlega podwójnej strukturze dowodzenia składającej się z (1) administracyjnej struktury dowodzenia biorącej początek od sekretarza marynarki ("United States Secretary of the Navy" - SECNAV) oraz szefa operacji morskich ("Chief of Naval Operations" - CNO), oraz (2) operacyjnej struktury dowodzenia zaczynającej się ujednoliconych głównodowodzących poszczególnych struktur operacyjnych.
Instytucjonalnie US Navy zarządzana jest przez Departament Marynarki Wojennej Stanów Zjednoczonych ("U.S. Department of Navy"), kierowany przez cywilnego urzędnika w randze ministra – sekretarza Marynarki Wojennej ("Secretary of Navy"), choć od 1947 pozostającego poza ścisłym kierownictwem rządu Stanów Zjednoczonych, tzw. gabinetem ("cabinet"). Bezpośrednim przełożonym sekretarza Marynarki Wojennej jest sekretarz obrony Stanów Zjednoczonych ("Secretary of Defence") podległy prezydentowi państwa. Administracyjny łańcuch dowodzenia tym rodzajem sił zbrojnych w Stanach Zjednoczonych przedstawia schemat.
Najwyższym dowódcą wojskowym United States Navy jest szef operacji morskich ("Chief of Naval Operations"), któremu podlegają dowództwa niższego rzędu, w tym powołane przez niego dowództwo floty. Strukturę dowództwa floty przedstawia schemat:
Istotną rolę odgrywa dowództwo operacyjne z jego operacyjnym łańcuchem dowodzenia, przedstawionym poniżej:
Pozostałe dowództwa
Organizacja operacyjna.
Związki operacyjne marynarki wojennej i piechoty morskiej - podobnie jak związki armii i sił powietrznych - podlegają jednolitym dowództwom (Unified Commands). Większość sil floty przydzielona jest dowódcom komponentów morskich US Navy. Poniżej przedstawiono podstawową strukturę dowodzenia.
Morski komponent Northern Command pełni rolę doradczą oraz szkolną i zasadniczo nie dysponuje własnymi okrętami i lotnictwem, jak dowódcy pozostałych komponentów. Jego dowódcą jest dowódca U.S. Atlantic Fleet.
Personel marynarki.
W marynarce wojennej Stanów Zjednoczonych, służbę wojskową pełni 317 464 osób, w tym:
Dodatkowo, w rezerwie pozostaje 109 596 osób. Departament Marynarki Stanów Zjednoczonych, zatrudnia także ponad 185 tysięcy pracowników cywilnych.
Stopnie.
Hierarchia stopni oficerskich US Navy
Okręty.
Dla wykonywania swoich zadań, Marynarka Wojenna Stanów Zjednoczonych dysponuje 72 okrętami podwodnymi o napędzie jądrowym, 11 lotniskowcami uderzeniowymi (wszystkie o napędzie jądrowym), 9 uniwersalnymi okrętami desantowymi, 22 krążownikami rakietowymi, 60 niszczycielami, 27 fregatami, 19 okrętami desantowymi i ponad 100 mniejszymi jednostkami. W 2011 posiadała łącznie 286 okręty bojowe. W 2021 roku posiadała 296 okrętów.
US Navy dysponuje również około 4000 samolotów i śmigłowców, działającymi z lotniskowców i w ramach skrzydeł lądowych. Służy w niej 353,5 tys. ludzi w służbie czynnej (czerwiec 2006). Czasami współpracuje z Korpusem Piechoty Morskiej Stanów Zjednoczonych i Strażą Wybrzeża.
Definicje statusu jednostek.
Wskazane terminy nie mają zastosowania do jednostek podległych dowództwu transportu morskiego.
Nazewnictwo jednostek.
Tradycyjnie, nazwy amerykańskich okrętów są ustalane i ogłaszane przez Sekretarza Marynarki, pod ogólnym kierunkiem Prezydenta, w zgodzie z zasadami określonymi przez Kongres. Zasady przydzielania konkretnych typów nazw do poszczególnych klas okrętów ewoluowały i zmieniały się z czasem. Zawsze też dochodziło do odstępstw od aktualnie obowiązujących reguł, zwłaszcza w przypadkach zamiaru nazwania okrętów imionami osób, gdy obowiązujące w tym czasie zasady wymagały nazwania w inny sposób. Stawało się to czasem powodem zarzutów o łamanie zasad oraz o ich „korupcji”.
Aktualnie w nazewnictwie obowiązują następujące reguły:
Od 1974 roku, co najmniej 20 jednostek pływających zostało nazwanych imionami i nazwiskami osób żyjących w chwili nadania i ogłoszenia nazwy. Ostatni taki przypadek miał miejsce, gdy 11 lipca 2018 roku ogłoszono, że nazwa niszczyciela USS „John S. McCain” (DDG-56) noszącego to imię na cześć admirałów Johna S. McCain Seniora oraz Johna S. McCain Juniora, będzie także honorowała ich – odpowiednio – wnuka i syna, senatora Johna McCaina, który zmarł nieco miesiąc później. Zgodnie z obowiązującymi zasadami, wszyscy zainteresowani nazwaniem okrętu marynarki na cześć ich stanów, miejscowości lub dawniejszego okrętu (zwłaszcza takiego na których służyli członkowie ich rodzin), a także bitwy w której oni sami bądź ich krewni wzięli udział, a także imieniem osoby którą szanują, mogą złożyć odpowiednią petycję. Także sam Kongres wielokrotnie wpływał bezpośrednio na nazwy poszczególnych jednostek.
Historia.
Początki – od 1775 do 1850.
Za początek dziejów floty uważa się akt Kongresu Kontynentalnego 13 października 1775, który zakładał wprowadzenie do służby dwóch okrętów w celu zatrzymywania statków dostarczających broń dla brytyjskich garnizonów w Ameryce. Podczas wojny o niepodległość owa Flota Kontynentalna wprowadziła do służby około 50 okrętów, z czego najwyżej 20 było w służbie w danym momencie. Największe jednostki były wielkości fregaty. Ta pośpieszenie zaimprowizowana i niedoświadczona siła była znacząco słabsza od ówczesnej floty brytyjskiej. Główne działania morskie przeciwko Brytyjczykom podczas wojny były prowadzone przez flotę sprzymierzonej Francji.
Po zakończeniu wojny Flota Kontynentalna została całkowicie rozwiązana, głównie z powodu trudności finansowych w jej utrzymaniu. Właściwy początek profesjonalnej amerykańskiej marynarki wojennej to uchwalona przez Kongres ustawa morska z 1794 roku, wyznaczająca fundusze na budowę sześciu nowoczesnych fregat żaglowych. Pierwsze trzy, „United States”, „Constellation” i „Constitution”, weszły do służby w 1797. Okręty te odznaczyły się podczas wojny brytyjsko-amerykańskiej w latach 1812-1814. Flota amerykańska nie posiadała okrętów liniowych, tak więc starcie z głównymi siłami brytyjskimi nie wchodziło w grę. Za to nowoczesne, szybkie i świetnie zaprojektowane amerykańskie fregaty wygrały kilka pojedynków z fregatami brytyjskimi, co było dużym ciosem dla brytyjskiego prestiżu. Ponadto flota amerykańska z powodzeniem walczyła z okrętami brytyjskimi na wodach śródlądowych jezior Erie, Ontario i Champlain.
Wojna secesyjna i okres "Old Navy" – od 1850 do 1882.
Prawie do końca XIX wieku amerykańska marynarka, określana później jako "Old Navy" (stara marynarka), była małą siłą, nieodpowiadającą potencjałowi gospodarczemu i pozycji geopolitycznej kraju. U progu epoki pary w połowie wieku marynarka posiadała kilka starych żaglowych okrętów liniowych, a jej główną siłą było pięć wielkich fregat parowych typu "Merrimack" i wielka korweta „Niagara” oraz liczne mniejsze jednostki. Dopiero po wybuchu wojny secesyjnej w 1861 roku flota Unii szybko stała się pokaźną siłą, wykorzystującą wiele najnowszych zdobyczy technicznych owego okresu, w tym okręty pancerne klasy monitorów. Doszło wówczas między innymi do pierwszej na świecie bitwu okrętów pancernych w zatoce Hampton Roads. Jednak słabość przemysłu Konfederacji (stanów południa) i fakt, że prawie cała flota pozostała wierna Unii podczas wojny, spowodowały, że flota amerykańska nie miała prawie żadnych okazji do walki na otwartym morzu z równorzędnym przeciwnikiem. Głównym jej przeznaczeniem była blokada morska wybrzeża stanów południowych (plan Anaconda) i bezpośrednie wsparcie wojsk lądowych. Większość działań odbywała się w pobliżu południowego wybrzeża i w dorzeczu Missisipi, gdzie okręty floty walczyły głównie przeciwko bateriom dział na lądzie. Także większość nowo budowanych okrętów pancernych była specjalizowana do działań przybrzeżnych lub na rzekach. Po zakończeniu wojny flota została ponownie w dużej części zdemobilizowana, przy pozostawieniu kilkunastu monitorów do obrony przybrzeżnej.
Przez następne lata flota była niezwykle słaba, słabsza nawet niż floty niektórych krajów Ameryki Łacińskiej. Częściowo jedynie było to spowodowane zniszczeniem kraju po wojnie secesyjnej, a częściowo niechęcią ze strony polityków i wiarą w możliwość szybkiego utworzenia floty w razie potrzeby. Marynarka podejmowała wówczas takie próby zwiększenia potencjału, jak budowa pięciu nowych monitorów w latach 70. pod pozorem remontu starych typu "Miantonomoh". Był to okres całkowitej dominacji floty brytyjskiej na oceanach świata, podczas którego Stany Zjednoczone, tak jak wiele innych krajów, nie widziały powodu do budowania nowoczesnych okrętów. Mimo to, budowano nieliczne nowe fregaty przestarzałych typów, bez okrętów pancernych, a niewielkie eskadry okrętów były wysyłane w odleglejsze zakątki świata w celu realizacji polityki amerykańskiej.
"New Navy" – od 1883 do I wojny światowej.
Sytuacja zaczęła się zmieniać po 1880, kiedy rozwój potęgi przemysłowej Stanów Zjednoczonych umożliwił budowę potężnej floty, mogącej na dłuższą metę dorównać flocie brytyjskiej. W 1883 roku Kongres uchwalił pierwszy program budowy trzech nowych krążowników, rozpoczynając epokę tzw. "New Navy" (nowej marynarki). Budowano zwłaszcza okręty nowych klas: pancerniki, krążowniki i torpedowce. Przy końcu XIX wieku flota amerykańska urosła na tyle, by bez większego trudu pokonać flotę hiszpańską podczas wojny amerykańsko-hiszpańskiej w 1898 roku (bitwa pod Santiago de Cuba i bitwa w Zatoce Manilskiej). W tym samym roku USA anektowały Hawaje. W tym czasie marynarka posiadała cztery pancerniki, siedem mniejszych pancerników lub monitorów i 19 krążowników, lecz budowano we wzrastającym tempie nowe jednostki. Ogółem do 1908 roku zbudowano 25 pancerników generacji przeddrednotów. Pod względem ich liczby, US Navy znalazła się na drugim miejscu w świecie. W 1906 roku marynarka amerykańska liczyła 35 tysięcy osób. W latach 1907-1909 Wielka Biała Flota złożona z 16 amerykańskich pancerników okrążyła świat demonstrując rosnącą potęgę morską Stanów Zjednoczonych i możliwość projekcji siły.
W następnych latach rozwój był jeszcze szybszy, a podstawową siłą bojową stały się nowe pancerniki – drednoty. Do 1914 roku wcielono ich 10, do 1916 kolejne cztery (typów "Nevada" i "Pennsylvania"), a dalsze były w budowie. Marynarka amerykańska miała jednak niewielkie doświadczenie, którego dopiero nabierała w czasie I wojny światowej, z pomocą brytyjską. Po przystąpieniu do wojny w kwietniu 1917 roku pancerniki okazały się mniej potrzebne i jedynie sześć drednotów, opalanych węglem, zostało dołączonych do brytyjskiej floty liniowej Grand Fleet, a część bazowała w Irlandii. Zagrożenie ze strony niemieckich okrętów podwodnych natomiast spowodowało, że marynarka musiała uruchomić wielki program budowy nowych potrzebnych jednostek, jak okręty eskortowe, niszczyciele i okręty podwodne. Marynarka była głównie zaangażowana w działaniach przeciw okrętom podwodnym na Atlantyku. Liczebność marynarki wzrosła do 450 tysięcy ludzi. Straty podczas wojny były niewielkie i z dużych okrętów ograniczyły się do krążownika pancernego.
W 1917, w momencie przystąpienia Stanów Zjednoczonych do I wojny światowej, flota amerykańska prawie dorównywała potęgą flocie brytyjskiej. W latach powojennych ta równowaga została formalnie ustanowiona przez postanowienia Traktatu Waszyngtońskiego i utrzymała się prawie do wybuchu II wojny światowej. Otwarcie Kanału Panamskiego w 1914 roku umożliwiło sprawniejszą walką na obu oceanach i o ile do 1918 roku główne siły floty skoncentrowane były na wybrzeżu atlantyckim, przeciwko Niemcom (i ewentualnie Wielkiej Brytanii), to od 1919 roku bazowały one na Oceanie Spokojnym. Po 1939 rozpoczęto gigantyczny na owe czasy program budowy okrętów wojennych, który w ciągu kilku lat przekształcił flotę amerykańską w najpotężniejszą flotę świata.
Okres międzywojenny i II wojna światowa.
Japoński atak na bazę amerykańskiej floty w Pearl Harbor na Hawajach zapoczątkował udział floty amerykańskiej w drugiej wojnie światowej. Walki z siłami Cesarstwa Japońskiego na Pacyfiku w latach 1941-1945 stanowiły największe wydarzenia w historii floty. Decydujące rolę odegrały w nich lotniskowce oraz okręty podwodne. Okręty amerykańskie walczyły również na Atlantyku i Morzu Śródziemnym przeciwko siłom Niemiec i Włoch, a także incydentalnie Francji rządu Vichy.
Okres powojenny.
Po 1945 nowym konkurentem floty amerykańskiej stała się marynarka wojenna ZSRR, która począwszy od lat 60. stała się groźnym przeciwnikiem, choć mimo starań nigdy nie była w stanie dorównać flocie amerykańskiej. Po rozpadzie ZSRR w 1991 wartość bojowa floty rosyjskiej spadła do bardzo niskiego poziomu, gwarantując flocie amerykańskiej dominację na oceanach świata na przełomie XX i XXI wieku.
Cechą floty amerykańskiej jest stopień innowacyjności, co w ścisły sposób związane jest z gospodarką USA, a jednocześnie umożliwia osiąganie przewagi nad przeciwnikami.
7 grudnia 2015 roku firma Lockheed Martin, otrzymała kontrakt na śmigłowce do zwalczania okrętów podwodnych MH-60R Seahawk. W ramach umowy o wartości 354 mln dolarów zostanie nabytych 29 śmigłowców wraz z pakietem wsparcia logistycznego. Zakończenie dostaw planowane jest na 31 grudnia 2017 roku. Dodatkowe śmigłowce mają stanowić lotnictwo pokładowe dla nowych jednostek floty. Według obecnych planów Seahawki mają służyć na okrętach do 2030 roku.
Bell Helicopter otrzymał kontakt wyceniony na 461 mln USD na wyprodukowanie 12 sztuk transportowych UH-1Y Venom i 16 sztuk szturmowych AH-1Z Viper. Śmigłowce mają zostać oddane do lutego 2019 roku, co ma przyspieszyć wycofanie starszych UH-1N i AH-1W.

</doc>
<doc id="136775" url="https://pl.wikipedia.org/wiki?curid=136775" title="US Navy">
US Navy



</doc>
<doc id="136776" url="https://pl.wikipedia.org/wiki?curid=136776" title="PKa1">
PKa1



</doc>
<doc id="136777" url="https://pl.wikipedia.org/wiki?curid=136777" title="PKa2">
PKa2



</doc>
<doc id="136778" url="https://pl.wikipedia.org/wiki?curid=136778" title="PKb1">
PKb1



</doc>
<doc id="136779" url="https://pl.wikipedia.org/wiki?curid=136779" title="PKb2">
PKb2



</doc>
<doc id="136781" url="https://pl.wikipedia.org/wiki?curid=136781" title="Logβ">
Logβ



</doc>
<doc id="136782" url="https://pl.wikipedia.org/wiki?curid=136782" title="Księga Izajasza">
Księga Izajasza

Księga Izajasza [Iz] – (hebr. ישעיה "Jiszaja") księga prorocka Starego Testamentu, przypisywana prorokowi Izajaszowi.
Współcześnie spotyka się dwa główne poglądy na autorstwo księgi Izajasza – jeden, tradycyjny, przypisuje autorstwo całej księgi Izajaszowi (w VIII wieku p.n.e.), natomiast drugi wyróżnia trzech redaktorów księgi:
Mimo teorii wielu autorów (podzielanej przez część biblistów) język i styl księgi jest stosunkowo jednolity oraz zachowane jest najważniejsze przesłanie, jakim jest nadejście posłanego od Boga Sługi Pańskiego, który wyratuje naród izraelski z opresji.

</doc>
<doc id="136783" url="https://pl.wikipedia.org/wiki?curid=136783" title="Kerron Clement">
Kerron Clement

Kerron Clement (ur. 31 października 1985 w Port-of-Spain) – amerykański lekkoatleta pochodzący z Trynidadu i Tobago, płotkarz, dwukrotnie złoty i raz srebrny medalista olimpijski, dwukrotny mistrz świata z Osaki (2007) w biegu na 400 m ppł i w sztafecie 4 x 400 m, mistrz świata w biegu na 400 m ppł z Berlina (2009).
Student Uniwersytetu Stanowego Florydy, od 2004 jest obywatelem USA (choć zachował obywatelstwo Trynidadu i Tobago). W 2004 zdobył mistrzostwo świata juniorów w biegu na 400 m przez płotki. 12 marca 2005 ustanowił aktualny do 10 marca 2018 halowy rekord świata w biegu płaskim na 400 m (44,57 s), poprawiając dotychczasowe osiągnięcie Michaela Johnsona (zdobył jednocześnie akademickie mistrzostwo USA).

</doc>
<doc id="136784" url="https://pl.wikipedia.org/wiki?curid=136784" title="Pinochet">
Pinochet



</doc>
<doc id="136785" url="https://pl.wikipedia.org/wiki?curid=136785" title="Modernizm (religia)">
Modernizm (religia)



</doc>
<doc id="136786" url="https://pl.wikipedia.org/wiki?curid=136786" title="Pytanie otwarte">
Pytanie otwarte

Pytanie otwarte – rodzaj pytania kwestionariuszowego, na które respondent może udzielić swobodnej odpowiedzi (przeciwieństwo: pytanie zamknięte).
Przykład: "Kochanie, co chcesz dziś na obiad?"
W badaniach sondażowych tego typu pytań używa się rzadko, głównie ze względu na koszty kodowania (w przypadku analizy ilościowej wymagają kategoryzacji i każdorazowego przyporządkowania odpowiedzi respondenta do kategorii).
Pytań otwartych używa się zwłaszcza wtedy, gdy:
W telemarketingu (w wychodzących akcjach sprzedażowych) pytania otwarte stosuje się zwłaszcza na etapie analizy potrzeb w celu:
Zalety pytań otwartych:
Wady pytań otwartych:

</doc>
<doc id="136787" url="https://pl.wikipedia.org/wiki?curid=136787" title="Zasada (fizyka)">
Zasada (fizyka)

Zasada – prawidłowość fizyczna stwierdzona doświadczalnie i, zgodnie z opinią uczonych oraz paradygmatem panującym w fizyce, powszechna i ogólna. 
Zasady mają charakter doświadczalny, jak np. zasada zachowania energii czy zasada wzrostu entropii i nie są wyprowadzane z żadnego rodzaju ścisłego opisu, choć mogą na gruncie szczegółowych dziedzin fizyki, jak termodynamika, mechanika klasyczna czy mechanika kwantowa, być uzasadniane ścisłym rachunkiem. Tym właśnie zasada fizyczna różni się od prawa fizyki, które daje się wyprowadzić z modelu zjawiska w sposób ścisły. Prawo dotyczy jednak zwykle ściśle określonej grupy zjawisk fizycznych np. prawo Wiena, prawo Lenza, prawo Ohma.

</doc>
<doc id="136788" url="https://pl.wikipedia.org/wiki?curid=136788" title="Pytanie filtrujące">
Pytanie filtrujące

Pytanie filtrujące – rodzaj pytania kwestionariuszowego umieszczane (w kwestionariuszu) jako poprzedzające w stosunku do następnego (następnych). Najczęściej nazwę tę stosuje się wobec pytań stawianych na samym początku wywiadu i mających ustalić, czy respondent spełnia wymogi określone przez twórcę badania. Zazwyczaj jest to przynależność do populacji podlegającej badaniu (ewentualnie jednej z wielu, jeśli poszczególnym grupom przyznane zostały parytety). Wśród najczęstszych pytań tego typu są pytania o wiek, płeć, przedział dochodu, profile zachowań itp. Bardzo częste jest pytanie o badania ankietowe, w których respondent brał udział – badacze wolą unikać "zawodowych respondentów" jako mniej wiarygodnych.
Czasem też w ten sposób nazywa się część sterującą pytań rozgałęzionych. Pytania tego typu stawiane są wówczas, gdy następne pytanie lub ich cały blok może konkretnego respondenta nie dotyczyć. Odpowiedź na tego typu pytanie daje możliwość jego pominięcia.
Pytania tego typu stawiane są wówczas, gdy, na przykład, badacz chce poznać opinię badanego na dany temat a nie wie, czy problem go dotyczy. Pytania filtrujące często są pytaniami rozstrzygnięcia.

</doc>
<doc id="136790" url="https://pl.wikipedia.org/wiki?curid=136790" title="Plungė">
Plungė



</doc>
<doc id="136791" url="https://pl.wikipedia.org/wiki?curid=136791" title="Płungiany">
Płungiany

Płungiany (lit. Plungė ; żmudz. Plongė) – miasto na północy Litwy w regionie żmudzkim.
Gospodarka.
W mieście rozwinął się przemysł włókienniczy, spożywczy oraz skórzany.
Historia.
Do XVI wieku miejscowe dobra należały do wygasłego rodu Gasztołdów. W XVI w. przeszły do skarbu wielkoksiążęcego i stały się siedzibą starostwa. Będąc królewszczyzną zostały nadane przez sejm w latach 1773–1775 biskupowi wileńskiemu Massalskiemu. Następnie w rękach Potockich. Później majątek kupił faworyt carycy Płaton Zubow, a w 1873 Michał Mikołaj Ogiński z Retowa. Ród Ogińskich był właścicielem majątku do roku 1921, kiedy nastąpiła parcelacja majątku przejętego przez państwo litewskie.

</doc>
<doc id="136792" url="https://pl.wikipedia.org/wiki?curid=136792" title="Olimpiada Matematyczna">
Olimpiada Matematyczna

Olimpiada Matematyczna – przedmiotowa olimpiada szkolna z zakresu matematyki. Jest najstarszą w Polsce olimpiadą przedmiotową – pierwszy raz odbyła się w roku szkolnym 1949/1950 z inicjatywy Polskiego Towarzystwa Matematycznego i od tego czasu organizowana jest corocznie. Olimpiada skierowana jest do uczniów szkół średnich, ale mogą w niej startować również uczniowie szkół podstawowych. Począwszy od 2009 olimpiadę organizuje Stowarzyszenie na Rzecz Edukacji Matematycznej. Olimpiada jest finansowana przez Ministerstwo Edukacji Narodowej, na podstawie wyników otwartego konkursu ofert.
Typowe zadanie olimpijskie przybiera formę problemu, na który trzeba znaleźć odpowiedź oraz przeprowadzić kompletny dowód poprawności tej odpowiedzi. Dowód ten stanowi zasadniczą część rozwiązania zadania.
Za każde zadanie można zdobyć zero punktów, dwa punkty, pięć punktów lub sześć punktów. Sześć punktów otrzymuje się za rozwiązanie bezbłędne, pięć za rozwiązanie zawierające jedynie drobne usterki, dwa za pracę zawierającą poważne błędy, ale jednocześnie stanowiącą "istotny postęp w kierunku prawidłowego rozwiązania". Ten system oceniania jest identyczny ze stosowanym w organizowanej od 2005 Olimpiadzie Matematycznej Juniorów.
Całe zawody podzielone są na trzy etapy:
Zawodnicy, którzy wzięli udział w trzecim etapie OM mają zapewnione ocenę celującą z matematyki na koniec roku, 100% z matematyki na świadectwie maturalnym (na poziomie rozszerzonym), oraz miejsce na wielu uczelniach wyższych (również na wydziałach niezwiązanych z matematyką). Laureaci olimpiady mają zapewniony wstęp na jeszcze większą liczbę wydziałów, a część z nich bierze później udział, jako reprezentacja Polski, w międzynarodowej olimpiadzie matematycznej i zawodach matematycznych państw bałtyckich oraz Środkowoeuropejskiej Olimpiadzie Matematycznej.
Olimpiada organizuje również corocznie dwutygodniowy obóz naukowy w Mszanie Dolnej (wcześniej w Zwardoniu), będący formą przygotowania kadry do zawodów międzynarodowych.
Fotografia wykonana podczas olimpiady w Zwardoniu w 1997 roku została memem internetowym. Został na niej uwieczniony Tomasz Czajka.

</doc>
<doc id="136793" url="https://pl.wikipedia.org/wiki?curid=136793" title="Liczność">
Liczność



</doc>
<doc id="136794" url="https://pl.wikipedia.org/wiki?curid=136794" title="Horatio Kitchener">
Horatio Kitchener

Horatio Herbert Kitchener (ur. 24 czerwca 1850 w Ballylongford, hrabstwo Kerry, zm. 5 czerwca 1916 na zachód od Orkadów) – brytyjski wojskowy, marszałek polny i polityk.
Podczas powstania Mahdiego w Sudanie, po śmierci generała Gordona, dowodził wysłaną z Egiptu ekspedycją, która miała pokonać rebeliantów. 2 września 1898 r. rozbił ich pod Omdurmanem. Potem dowodził siłami brytyjskimi w czasie II wojny burskiej. Powszechnie szanowany i popularny, po wybuchu I wojny światowej wrócił do kraju i został ministrem wojny w liberalnym rządzie Asquitha. Zorganizował szybką rozbudowę armii. Jako jeden z nielicznych polityków i wojskowych przewidywał, że wojna może potrwać kilka lat. Jego wizerunek z „wycelowanym” w widzów palcem wskazującym umieszczono na plakatach "Lord Kitchener Wants You", zachęcających Brytyjczyków do wstępowania do wojska. Zginął wskutek zatopienia krążownika pancernego HMS „Hampshire” przez niemieckiego U-Boota.
Wyspę na Nilu w egipskim Asuanie, na której istnieje ogród botaniczny, nazwano „Wyspą Kitchenera”.
Życiorys.
Wczesne lata życia.
Kitchener przyszedł na świat w irlandzkim hrabstwie Kerry. Był synem podpułkownika Henry’ego Horatio Kitchenera i Frances Anne Chevallier-Cole, córki wielebnego Johna Chevalliera. Rodzina Kitchenera pochodziła z Anglii, dopiero jego ojciec zakupił ziemię w Irlandii. Matka Horatia zmarła w 1864 r. na gruźlicę. Rodzina przeprowadziła się w czasie jej choroby do Szwajcarii. Kitchener kształcił się w szkołach szwajcarskich, a następnie w Royal Military Academy w Woolwich. Podczas wojny francusko-pruskiej Kitchener zaciągnął się do armii francuskiej, ale ojciec ściągnął go z powrotem do Anglii, kiedy Horatio zachorował na zapalenie płuc, oglądając z balonu obserwacyjnego walki armii francuskiej w dolinie Loary. Jego udział w wojnie naruszał brytyjską neutralność, za co Kitchener został upomniany przez naczelnego dowódcę armii księcia Cambridge. Następnie Kitchener służył w Palestynie, Egipcie i na Cyprze. Nauczył się wówczas arabskiego. Przygotował również dokładne mapy topograficzne tych terenów.
Zachodnia Palestyna.
W 1874 r. Kitchener został przydzielony do Palestine Exploration Fund z zadaniem opracowania map Palestyny. Zastąpił Charlesa Tyrwhitta-Drake'a, który zmarł na malarię. Kitchener, wówczas oficer Royal Engineers, pracował wspólnie z innym członkiem RE, Claude'em R. Conderem, pomiędzy 1874 a 1877, z przerwą w 1875 r., po ataku Arabów na Safed. Kitchener i Conder opracowali mapy obecnego Izraela, Zachodniego Brzegu oraz Strefy Gazy.
Działania Kitchenera i Condera zyskały miano „badania Zachodniej Palestyny”, gdyż koncentrowały się na terenach położonych na zachód od rzeki Jordan. Badacze zbierali informacje topograficzne i toponimiczne, a także dane o miejscowej faunie i florze. Rezultaty ich badań zostały opublikowane w ośmiu tomach, z czego Kitchener miał wkład w powstanie trzech pierwszych tomów. Były one publikowane w latach 1881-1885.
Kampanie w Sudanie.
Po badaniach w Zachodniej Palestynie Kitchener został wicekonsulem w Anatolii. W 1883 r. został kapitanem w wojsku egipskim. Rok później był szefem wywiadu armii generała Garneta Wolseleya, wysłanej na odsiecz oblężonemu w Chartumie przez mahdystów generałowi Gordonowi. Kitchener zajął wysunięte stanowisko niedaleko Debby, przy zakolu Nilu, 350 km od Chartumu. Z Gordonem utrzymywał łączność poprzez kurierów. W tym czasie zmarła w Kairze na tyfus narzeczona Kitchenera, Hermione Baker. Kitchener nigdy się nie ożenił i nie pozostawił potomstwa.
Pod koniec lat 80. Kitchener został gubernatorem Terytoriów Morza Czerwonego w randze pułkownika. W 1892 r. został naczelnym dowódcą armii egipskiej i uzyskał stopień generała-majora. W 1896 r. otrzymał dowodzenie nad wojskami biorącymi udział w kolejnej inwazji na Sudan. W ciągu 2-letniej kampanii Kitchener, ponosząc stosunkowo małe straty, zajął dogodne pozycje do ataku na stolicę mahdystów, Omdurman. 2 września 1898 r. pokonał armię mahdystów i w ciągu roku doprowadził do stłumienia rebelii. W 1898 r. przyczynił się do rozwiązania metodami pokojowymi brytyjsko-francuskiego sporu w Faszodzie.
Za zwycięską kampanię w Sudanie generał otrzymał tytuł 1. barona Kitchener oraz związane z nim miejsce w Izbie Lordów, stanowisko adiutanta królowej Wiktorii oraz Krzyż Komandorski Orderu Łaźni. Spotkała go także krytyka za brutalne i niehumanitarne prowadzenie wojny. Sam Kitchener odnosił się do mahdystów z okrucieństwem i pogardą. Zabraniał udzielania pomocy medycznej rannym rebeliantom. Po zdobyciu Omdurmanu, kiedy Anglicy sprofanowali grób Mahdiego, Kitchener zatrzymał jego głowę jako zdobycz wojenną. Podobno chciał ją przerobić na puchar lub kałamarz. Kiedy wieści o tym dotarły do opinii publicznej, podniosły się głosy oburzenia i generał musiał napisać do królowej list z wyjaśnieniami. Głowę Mahdiego przejął brytyjski konsul generalny w Egipcie, Evelyn Baring, i pochował ją na cmentarzu w Wadi Halfie.
II wojna burska.
W 1899 r. Kitchener przybył do południowej Afryki, gdzie został szefem sztabu lorda Robertsa podczas II wojny burskiej. W listopadzie 1900 r., po rozbiciu regularnych sił burskich, Kitchener przejął dowodzenie nad całością brytyjskich sił uczestniczących w wojnie. Następnie prowadził z przywódcami burskimi rokowania pokojowe, które zakończyły się fiaskiem w lutym 1901 r., z powodu sprzeciwu rządu brytyjskiego.
Wobec fiaska rozmów pokojowych Kitchener rozpoczął brutalną kampanię przeciwko burskim partyzantom. Obliczona ona była na pozbawienie partyzantów zaplecza w postaci ludności cywilnej. W tym celu palono farmy, zabijano zwierzęta gospodarskie, a kobiety, dzieci i starcy byli umieszczani w obozach koncentracyjnych. W 1902 r., po 6-miesięcznych negocjacjach, podpisano traktat pokojowy w Vereeniging, który ostatecznie zakończył wojnę.
W tym czasie Kitchener popadł w konflikt z brytyjskim gubernatorem Kolonii Przylądkowej, Alfredem Milnerem. Milner dążył do tego, aby po zakończonej wojnie poddać Burów przymusowej anglicyzacji. Kitchener opowiadał się za przyznaniem Burom równych praw wobec Anglików oraz stworzeniem warunków, aby południowa Afryka mogła uzyskać autonomię. Wobec przedłużającej się wojny rząd brytyjski poparł Kitchenera. Po podpisaniu traktatu pokojowego Kitchener został awansowany do stopnia pełnego generała oraz otrzymał tytuł 1. wicehrabiego Kitchener.
W Indiach i Egipcie.
Po zakończeniu wojny w Afryce Południowej Kitchener został przeniesiony do Indii, gdzie w 1902 r. został naczelnym dowódcą wojsk brytyjskich w tej kolonii. Jego kadencja upłynęła w 1907 r., ale przedłużono ją o 2 lata. W tym czasie Kitchener zreorganizował Armię Indyjską. Popadł również w spór z wicekrólem, lordem Curzonem, na temat obecności wojskowych w Radzie Indii. Curzon nie zdołał uzyskać poparcia ze strony rządu i w 1905 r. podał się do dymisji. Stał się wówczas zawziętym wrogiem generała. Podczas pobytu w Indiach Kitchener złamał nogę na skutek upadku z konia.
W 1910 r. Kitchener otrzymał rangę marszałka polnego. Aspirował do godności wicekróla Indii, ale nie zyskał poparcia ministra ds. Indii, Johna Morleya, który sugerował, aby wysłać Kitchenera na Maltę, by objął stanowisko głównodowodzącego sił brytyjskich w basenie Morza Śródziemnego. Kitchener przybył wówczas do Londynu i próbował uzyskać wsparcie króla Edwarda VII. Jego kandydaturze sprzyjał także premier Asquith, jednak opór Morleya, który zagroził rezygnacją, sprawił, że ostatecznie w 1911 r. odmówiono Kitchenerowi stanowiska wicekróla.
Kitchener powrócił więc do Egiptu, gdzie został brytyjskim konsulem generalnym. 29 czerwca 1914 r. jego tytuł parowski podniesiono do rangi hrabiego. Ponieważ lord nie miał dzieci, w drodze wyjątku zezwolono, aby po jego śmierci tytuł mogło dziedziczyć jego rodzeństwo. Tak też się stało i po śmierci lorda Kitchenera w 1916 r. tytuł parowski odziedziczył jego młodszy brat, Henry.
I wojna światowa i śmierć.
Po wybuchu I wojny światowej w 1914 r. Kitchener przybył do Londynu, gdzie premier Asquith powierzył mu tekę ministra wojny. Wbrew opinii gabinetu Kitchener przewidywał, że wojna potrwa co najmniej trzy lata i pochłonie wiele ofiar. Rychło rozpoczęła się wielka kampania rekrutacyjna. Do wstępowania do wojska brytyjskiego zachęcał sam lord Kitchener, którego przedstawiono na słynnym plakacie „Lord Kitchener Wants You”. W 1915 r. Kitchener poparł plan pierwszego lorda Admiralicji Winstona Churchilla, dotyczący lądowania pod Gallipoli.
Fiasko tego lądowania oraz kryzys amunicyjny, który wybuchł w 1915 r., kiedy generał John French poskarżył się w gazetach na niewystarczające zaopatrzenie swoich wojsk w amunicję, podkopały pozycję Kitchenera w rządzie, ale z powodu poparcia społecznego Asquith pozostawił go na stanowisku w nowym rządzie koalicyjnym. Kontrolę nad produkcją amunicji przejęło jednak nowe Ministerstwo Uzbrojenia, na czele z Davidem Lloydem George’em.
5 czerwca 1916 r. lord Kitchener wypłynął z Scrabster do Scapa Flow na pokładzie HMS "Oak". W Scapa Flow przesiadł się na krążownik HMS "Hampshire", na pokładzie którego wyruszył do Rosji. Ok. 19:30 "Hampshire" wszedł na minę postawioną przez niemiecki okręt podwodny U-75 i zatonął na zachód od Orkadów. Lord Kitchener nie przeżył katastrofy. Jego ciała nigdy nie odnaleziono.

</doc>
<doc id="136795" url="https://pl.wikipedia.org/wiki?curid=136795" title="NaCl">
NaCl



</doc>
<doc id="136797" url="https://pl.wikipedia.org/wiki?curid=136797" title="Flam.">
Flam.



</doc>
<doc id="136798" url="https://pl.wikipedia.org/wiki?curid=136798" title="Liege">
Liege



</doc>
<doc id="136801" url="https://pl.wikipedia.org/wiki?curid=136801" title="Bodziszek">
Bodziszek

Bodziszek ("Geranium" L.) – rodzaj bylin lub roślin jednorocznych z rodziny bodziszkowatych. Rodzaj liczy od ok. 300 po ok. 450 gatunków. Należą tu rośliny jednoroczne, byliny, rzadko półkrzewy i krzewy. Występują one niemal na wszystkich kontynentach (brak na Antarktydzie), przy czym w strefie tropikalnej rosną tylko w górach. Największe ich zróżnicowanie jest w strefie klimatu umiarkowanego. W Europie występuje ok. 40 gatunków, z czego w Polsce około 15 gatunków, kilka jest też uprawianych jako rośliny ozdobne. Różni przedstawiciele zajmują różnorodne siedliska – od łąk, poprzez lasy i brzegi wód, po tereny skaliste i górskie zbocza. Kwiaty zapylane są zwykle przez owady, u jednego gatunku – "Geranium arboreum" z Hawajów – przez ptaki.
Systematyka.
Rodzaj z rodziny bodziszkowatych (podrodzina "Geranioideae" Arnott) z rzędu bodziszkowców, należącego do kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Geranianae" Thorne ex Reveal, rząd bodziszkowce ("Geraniales" Dumort.), podrząd " Geraniineae" Bessey in C.K. Adams, rodzina bodziszkowate ("Geraniaceae" Juss.), podrodzina "Geranioideae" (Juss.) Arn., plemię "Geranieae" Sweet, rodzaj bodziszek ("Geranium" L.).

</doc>
<doc id="136802" url="https://pl.wikipedia.org/wiki?curid=136802" title="Geranium">
Geranium



</doc>
<doc id="136806" url="https://pl.wikipedia.org/wiki?curid=136806" title="Choroba nowotworowa">
Choroba nowotworowa



</doc>
<doc id="136807" url="https://pl.wikipedia.org/wiki?curid=136807" title="Ksero">
Ksero



</doc>
<doc id="136808" url="https://pl.wikipedia.org/wiki?curid=136808" title="Xero">
Xero



</doc>
<doc id="136809" url="https://pl.wikipedia.org/wiki?curid=136809" title="Retorsje">
Retorsje

Retorsje () – symetryczna, zgodna z prawem międzynarodowym nieprzyjazna działalność podejmowana przez państwo jako odwet – w odpowiedzi na nieprzyjazne działanie innego państwa.
Określenie to jest używane w języku dyplomatycznym oraz w stosunkach gospodarczych pomiędzy państwami.
Retorsje, jako działania odwetowe, powinny ograniczyć się do środków tego samego rodzaju, jak zastosowane przez to inne państwo. Mogą być stosowane, jeśli działanie powodujące ich zastosowanie nie jest naruszeniem prawa międzynarodowego (np. uznanie przedstawiciela dyplomatycznego za "persona non grata", niekiedy też podniesienie ceł). Stosowaniem retorsji winna rządzić zasada proporcjonalności.
Działanie mające charakter retorsji powinno zakończyć się natychmiast po ustaniu działania, które stanowiło jego przyczynę.

</doc>
<doc id="136810" url="https://pl.wikipedia.org/wiki?curid=136810" title="Unia ekonomiczna">
Unia ekonomiczna



</doc>
<doc id="136811" url="https://pl.wikipedia.org/wiki?curid=136811" title="Represalia">
Represalia

Represalia () – symetryczna działalność odwetowa będąca odpowiedzią na bezprawną działalność drugiego państwa środkami takimi samymi (czyli także bezprawnymi), lecz usprawiedliwionymi w konkretnej sytuacji (np. zajęcie majątku drugiego państwa).
Stosowaniem represaliów rządzą zasady proporcjonalności i humanitaryzmu.
Ograniczenia w stosowaniu represaliów.
Represalia nigdy nie mogą polegać na:
Ponadto zakazane są nadmierne represalia oraz represalia siłowe (nie można używać siły ani grozić jej użyciem, jeżeli byłoby to sprzeczne z postanowieniami Karty Narodów Zjednoczonych).
Warunki dopuszczalności represaliów.
Aby represalia były dopuszczalne, muszą być łącznie spełnione następujące warunki:
Zgodnie z prawem międzynarodowym przed podjęciem działań będących represaliami państwo powinno podjąć próby rozwiązania zaistniałej sytuacji konfliktowej w drodze negocjacji. Stosowanie represaliów w trakcie trwania procesu negocjacyjnego powinno być w jak największym stopniu ograniczone lub całkowicie zaniechane, chociaż nie ma zakazu ich stosowania w tym czasie.
Przykłady represaliów.
Jako przykładowe formy represaliów wymienić można:

</doc>
<doc id="136812" url="https://pl.wikipedia.org/wiki?curid=136812" title="Franciscana">
Franciscana

Franciscana (Franciszkana) – kodeks karny (zwany też jako "Księgi Ustaw na Zbrodnie i Ciężkie Policyjne Przestępstwa", niem. "Stafgesetz uber Verbrechen und schwere Polizeiubertretungen") w monarchii austriackiej z mocą obowiązującą od 1803 roku. Podstawą dla opracowania tego kodeksu była Ustawa karna dla Galicji Zachodniej z 1796 roku (tzw. Kodeks Karny Zachodniogalicyjski). Stanowiła osiągnięcie pod względem techniki legislacyjnej. Na jej bazie komisja pod przewodnictwem Ksawerego Potockiego opracowała Kodeks Karzący Królestwa Polskiego.
Franciszkana zna dwie kategorie przestępstw: Księga I – zbrodnie, Księga II – ciężkie przestępstwa policyjne. Pierwsze były karane przez władze sądowe, a drugie przez władze administracyjne.
Postępowość Franciszkany.
Sformułowania Franciszkany miały charakter elastyczny i abstrakcyjny, co pozwalało na dostosowanie kodeksu do różnych zmian w dziedzinie polityki kryminalnej. W 1852 roku została zastąpiona austriackim kodeksem karnym.

</doc>
<doc id="136814" url="https://pl.wikipedia.org/wiki?curid=136814" title="Kultura pawlowska">
Kultura pawlowska

Kultura pawlowska – jedna z kultur horyzontu graweckiego. Ukształtowała się w okresie górnego paleolitu na Morawach. Do najważniejszych stanowisk z tego okresu zaliczane są zespoły stanowisk z Dolnych Vestonic i Pavlova oraz późniejsze stanowisko Ostrawa-Petrikovice.
Kultura ta rozwijała się od ok. 30 tys. lat temu do ok. 23 tys. lat temu.
Charakterystyka.
Wyróżnić można „superstanowiska”:
Stanowiska tego rodzaju zakładane były w dolinach rzek. Lokalizacja tych stanowisk właśnie w tych miejscach związana była z kontrolą szlaków wędrówek zwierzyny. Ogniska w tych stanowiskach poza konstrukcjami mieszkalnymi lub w ich wewnątrz. Centrum życia kumulowało się wokół ognisk np. stanowisko Pavlov. Konstrukcje mieszkalne zagłębione były w ziemi i pokryte konstrukcją żerdziową. W pobliżu ognisk poświadczona jest obecność jam które służyły do podgrzewania wody – otóż jamki te wykładane były skórami, a następnie wypełniane wodą, po czym wrzucano rozgrzane kamienie z pobliskiego ogniska. W schyłkowej fazie rozwoju kultury pawlowskiej głównym budulcem, którym posługiwano się do budowy konstrukcji mieszkalnych były kości mamutów, które wyparły wcześniej używane kamienie i drewno.
Kości mamutów jak i słoni stanowiły również główny surowiec, z którego wytwarzano narzędzia kościane jak i elementy sztuki. W kulturze pawlowskiej głównym technologią używaną do produkcji narzędzi była technika wiórowa. Przewodnie formy narzędziowe to głównie ostrza tylcowe z prostym łukiem oraz zbrojniki, które stanowiły groty strzał, co świadczy o użytkowaniu łuku przez ludność tej kultury. Poświadczona jest także obecność ostrzy liściowatych i rylców, które służyły do tworzenia rytów na surowcach kościanych kultury pawlowskiej. Ze stanowisk pawlowskich znane są także drapacze wióry retuszowane. Inwentarze kościane reprezentowane były małe o owalnym przekroju i szydła kościane, oraz berła z przewierconym otworem. Narzędzia łopatkowate wykonywane z ciosów mamuta. 
Głównymi technikami stosowanymi do obróbki kości były techniki rozczepiania, gładzenia oraz łupania. Polowano na lisa, zająca polarnego, wilka, konia i renifera. W zależności od wielkości upolowanych okazów np. koni dokonywano na miejscu upolowania wstępnej obróbki tzn. dzielenia tuszy, jeśli zaś były to okazy mniejsze w całości były przynoszone do stanowisk podstawowych np. lis. O znacznym znaczeniu pokarmu roślinnego w diecie twórców kultury pawlowskiej świadczyć mogą znaleziska z jaskini Bzerowa w Małych Karpatach, gdzie poświadczone są ślady pyłków owoców dębu, jodły, sosny, orzecha. 
W kulturze pawlowskiej poświadczona jest obecność plastyki figuralnej w postaci form antropomorficznych (tzw. Wenus graweckie), jak i zoomorficznych – mamutów, lisów itp. Figurki te wykonywane były z kości jak i gliny. Na Morawach poświadczona jest obecność specjalnych pieców, służących do wypalania glinianych figurek.

</doc>
<doc id="136815" url="https://pl.wikipedia.org/wiki?curid=136815" title="Dźwigar strunobetonowy">
Dźwigar strunobetonowy

Dźwigar strunobetonowy – element konstrukcyjny (nośny) np. dachu budynku bądź stropu wykonany w specjalistycznym zakładzie betoniarskim z betonu wysokiej wytrzymałości, w którym umieszczono struny stalowe (druty o dużej wytrzymałości), naciągnięte w trakcie produkcji elementu.
Stosowany m.in. w budownictwie wielkoprzemysłowym na potrzeby pokonania dużych rozpiętości elementów konstrukcji budynku.

</doc>
<doc id="136816" url="https://pl.wikipedia.org/wiki?curid=136816" title="Krata">
Krata



</doc>
<doc id="136818" url="https://pl.wikipedia.org/wiki?curid=136818" title="Krata (algebra)">
Krata (algebra)



</doc>
<doc id="136819" url="https://pl.wikipedia.org/wiki?curid=136819" title="Armia Południowego Libanu">
Armia Południowego Libanu

Armia Południowego Libanu (arab. الجنوبي, "Dżaisz Lubnaan al-Dżanuubi", ang. "South Lebanon Army", SLA) – proizraelska, libańska formacja zbrojna, działająca w latach 1976–2000 na obszarze południowego Libanu.
Historia.
Na początku libańskiej wojny domowej oficerowie Saad Haddad, Antoine Lahad i Sami Chidiac utworzyli z 600 żołnierzy, którzy porzucili szeregi armii rządowej, milicję o nazwie "Armia Wolnego Libanu", arab.: "Dżaisz Lubnaan el Horr". Główne kwatery tej formacji znajdowały się w chrześcijańskich miejscowościach Mardż Ujun i Al Qoleiaa. Jej głównymi celami były walka z bojówkami palestyńskimi i ich sojusznikami oraz ochrona miejscowej ludności cywilnej. Dalszy rozwój "Armii Wolnego Libanu" był związany z izraelską interwencją zbrojną w południowym Libanie w 1978 roku. Wtedy powstały formacje libańskie złożone z chrześcijan, druzów i szyitów pod izraelskim dowództwem. 18 kwietnia 1979 roku Saad Haddad ogłosił kontrolowane przez siebie tereny w izraelskiej strefie bezpieczeństwa "Niezależnym Wolnym Libanem". W maju 1980 roku oddziały pod jego dowództwem zostały przekształcone w Armię Południowego Libanu. Formacja wspierała Siły Obronne Izraela podczas pierwszej wojny libańskiej. Gdy w 1985 roku wycofano z terytorium Libanu Południowego okupacyjne wojska izraelskie pozostawiono pod swoją kontrolą ok. 5–15 km szerokości pasa nadgranicznego, gdzie główną rolę odgrywała właśnie SLA (w spisie UNIFIL nazywane także "DE FACTO FORCES – DFF). Armia Południowego Libanu walczyła z ugrupowaniami palestyńskimi i lewicowymi, a następnie z szyickim Hezbollahem i Amalem.
Dowództwo nad armią liczącej dużo powyżej 3700 żołnierzy sprawował po śmierci mjr. Haddada w 1984 roku, gen. Antoine Lahad. Pierwszy przymusowy pobór do tej formacji odbył się w latach 1986-1987. Wcielono wtedy około 300 żołnierzy. W tym okresie ustanowiono dla tej formacji podstawowe zadania:
W skład tej armii wchodziły 2 brygady: wschodnia i zachodnia. Region zarządzany przez SLA rozciągał się od miejscowości Nagoura i Bayyadah (nad Morzem Śródziemnym) aż do wzgórz Aziyyeh i Oeuidah.
Większość członków Armii Południowego Libanu rekrutowała się z ludności chrześcijańskiej, z upływem czasu wzrastała natomiast liczba żołnierzy szyitów (70 batalion) i druzów (90 batalion).
Upadek.
W styczniu 2000 roku Hezbollah zamordował dowódcę Brygady Zachodniej, pułkownika Akla Haszema. 25 maja tego samego roku oddziały armii izraelskiej opuściły strefę bezpieczeństwa w Południowym Libanie. Podobnie jak to miało miejsce we wrześniu 1983 roku w Szuf, Izraelczycy myląc przeciwników nie poinformowali o odwrocie swoich chrześcijańskich sojuszników. W krótkim czasie Armia Południowego Libanu, pozbawiona izraelskiego wsparcia, uległa rozkładowi. Tuż po wycofaniu się Izraelczyków ze strefy bezpieczeństwa wkroczyły tam oddziały szyickie. Część byłych żołnierzy SLA uciekła wraz z rodzinami do Izraela. Schwytani członkowie zostali skazani przez libańskie sądy wojskowe na kary pozbawienia wolności, a następnie objęci amnestią.

</doc>
<doc id="136822" url="https://pl.wikipedia.org/wiki?curid=136822" title="Erice">
Erice

Erice – miasteczko i gmina we Włoszech, w północno-zachodniej części Sycylii, w prowincji Trapani. Według danych na rok 2022 gminę zamieszkuje 26 323 osób, 556,04 os./km².
W starożytności znane jako Eryks, wznosi się na szczycie góry o tej samej nazwie. Nazwa pochodzi od mitycznego Eryksa. Obecnie Erice jest miasteczkiem turystycznym.
Pierwsze osady założyli tu Elymowie w V wieku p.n.e. Ze względu na strategiczne położenie, miasto było przyczyną powtarzających się konfliktów, w szczególności z Grekami i Kartagińczykami; ostatecznie wraz z portem Drepanon przypadło tym ostatnim. W III wieku p.n.e. Kartagińczycy walczyli o Eryks z Rzymianami. Zniszczyli miasto, wyprowadziwszy wcześniej wszystkich jego mieszkańców, którzy przenieśli się do Trapani, ale ulegli Rzymianom w 241 roku.
W czasie panowania Rzymian Erice przyciągało licznych przybyszów ze względu na znajdujące się tutaj sanktuarium Wenus Erycyńskiej. Miasta broniły mury miejskie, pochodzące z różnych okresów. Do dziś zachowały się niewielkie fragmenty megalitycznych murów z VI wieku p.n.e. Większość murów została przebudowana przez Rzymian i Normanów. Wewnątrz tzw. "Castello dello Balio" (zamek Wenus), normańskiej konstrukcji datowanej na XII-XIII wiek, znaleziono ruiny świątyni Wenus Erycyńskiej.
Ze szczytu urwiska, na którym usytuowany jest zamek, rozciąga się panorama miasta Trapani, w tle widoczne są wyspy Egady. Na ruinach antycznego akropolu stoi zamek Pepoli, otoczony ogrodem ("Giardino del Balio").
W Erice mieści się muzeum im. A. Cordici, którego zbiory obejmują archeologiczne wykopaliska od prehistorii po czasy rzymskie. Znajduje się tu m.in. głowa Afrodyty z V-IV wieku p.n.e., zbiór monet, kolekcja płócien z XVII – XIX w. oraz marmurowa rzeźba "Zwiastowanie", przypisywana Antonello Gaginiemu.
Erice jest siedzibą Centrum Kultury Naukowej imienia Ettore Majorana; corocznie odbywa się w zabytkowych wnętrzach kilkadziesiąt konferencji, sympozjów i sesji
poświęconym różnym dziedzinom nauki.

</doc>
<doc id="136825" url="https://pl.wikipedia.org/wiki?curid=136825" title="Doktryna Tobara">
Doktryna Tobara

Doktryna Tobara – doktryna legitymizmu demokratycznego skierowana do państw Ameryki Łacińskiej, wysunięta przez Ministra Spraw Zagranicznych Ekwadoru Carlosa R. Tobara. Postulował aby państwa amerykańskie, działające wspólnie, odmawiały uznania wszystkich rządów ustanowionych w drodze rewolucyjnej. Doktryna ta znalazła wyraz prawny w konwencji dodatkowej do traktatu ogólnego o pokoju i przyjaźni między Gwatemalą, Hondurasem, Kostaryką, Nikaraguą i Salwadorem 20 grudnia 1907 r.
Karta Bogoty z 1948 w art. 9 głosi: "Członek Organizacji, którego demokratycznie ukonstytuowany rząd został obalony siłą, może zostać zawieszony w wykonywaniu prawa do udziału w posiedzeniach Walnego Zgromadzenia, Zebrania Konsultacyjnego, Rad Organizacji i Konferencji Specjalistycznych, a także w komisjach, grupach roboczych i innych powołanych organach."

</doc>
<doc id="136827" url="https://pl.wikipedia.org/wiki?curid=136827" title="Doktryna Estrady">
Doktryna Estrady

Doktryna Estrady - zasada prawna przyjęta w Meksyku w 1930 roku, uznaje odmowę lub udzielenie uznania za interwencję niezgodną z suwerennością uznanego podmiotu prawa międzynarodowego. Sformułował ją minister spraw zagranicznych Meksyku Estrada (1930-32). Oznacza, iż państwa powinny utrzymywać ze sobą stosunki dyplomatyczne tak długo jak to możliwe, bez zważania na kolejne zmiany rządów oraz ich preferencje polityczne.

</doc>
<doc id="136828" url="https://pl.wikipedia.org/wiki?curid=136828" title="Uczestnik stosunków międzynarodowych">
Uczestnik stosunków międzynarodowych



</doc>
<doc id="136830" url="https://pl.wikipedia.org/wiki?curid=136830" title="Adwokat diabła (film 1997)">
Adwokat diabła (film 1997)

Adwokat diabła (ang. "The Devil’s Advocate") – film produkcji USA z 1997 roku wyreżyserowany przez Taylora Hackforda z Keanu Reevesem, Alem Pacino i Charlize Theron w rolach głównych. Nakręcony na podstawie powieści Andrew Neidermana.
Fabuła.
Kevin Lomax jest prowincjonalnym adwokatem, który nigdy nie przegrał sprawy sądowej. Dowodzi niewinności klienta, mając dowody świadczące o jego winie. Po zakończonej sprawie, skuszony intratną propozycją, przenosi się do nowojorskiej firmy prawniczej, na czele której stoi charyzmatyczny John Milton. Imię to jest aluzją do autora "Raju utraconego". Z czasem prawnik powoli zaczyna zdawać sobie sprawę, że John Milton nie jest tym, kim się być wydaje - w rzeczywistości jest diabłem.

</doc>
<doc id="136839" url="https://pl.wikipedia.org/wiki?curid=136839" title="Nosferatu">
Nosferatu



</doc>
<doc id="136842" url="https://pl.wikipedia.org/wiki?curid=136842" title="Stowarzyszenie „Młodzi Demokraci”">
Stowarzyszenie „Młodzi Demokraci”

Stowarzyszenie „Młodzi Demokraci” – organizacja skupiająca młodzież i studentów o poglądach ordoliberalnych, socjalliberalnych, demoliberalnych, chrześcijańsko-demokratycznych i konserwatywnych, działająca społecznie i politycznie.
Od 2001 współpracuje z Platformą Obywatelską. W 2022 pojawiły się doniesienia o zerwaniu umowy stowarzyszeniowej pomiędzy partią, a stowarzyszeniem.
Historia.
Stowarzyszenie „Młodzi Demokraci” powstało 19 lutego 1994 z połączenia młodzieżowych organizacji Unii Demokratycznej – "Forum Młodych UD" i Kongresu Liberalno-Demokratycznego – "Stowarzyszenie Młodzi Liberałowie". W 2001 nastąpił rozłam Stowarzyszenia „Młodzi Demokraci”, część jego członków zakończyła współpracę z Unią Wolności i podpisała umowę stowarzyszeniową z Platformą Obywatelską. Pozostała część członków, pozostająca przy UW, założyła Stowarzyszenie „Młode Centrum”. SMD w 2008 deklarowało zrzeszanie prawie 7000 członków w wieku 16–30 lat w 16 regionach i ponad 160 kołach lokalnych.
W 2022 pojawiły się doniesienia o zerwaniu umowy stowarzyszeniowej pomiędzy Platformą Obywatelską, a Młodymi Demokratami. TVP Info przywoływało także kwestie nieopłacenia składek do Youth of the European People's Party, młodzieżowej organizacji Europejskiej Partii Ludowej. Młodych Demokratów miałaby zastąpić Nowa Generacja.
Cele.
Głównymi wartościami, którymi kierują się „Młodzi Demokraci”, są wolność jednostki, własność prywatna, samorządność, edukacja. Propagują je poprzez organizowanie spotkań, szkoleń, seminariów, aktywne uczestnictwo w życiu publicznym Rzeczypospolitej Polskiej, pikiety oraz aktywność w mediach społecznościowych.
Struktura.
Działa na terenie całego kraju. Struktura władz Stowarzyszenia jest trójstopniowa: władze kół lokalnych, władze regionów, władze krajowe.
Stowarzyszenie jest członkiem YEPP ("Youth of the European People’s Party"), EDS – European Democrat Students oraz DEMYC ("Democrat Youth Commity of Europe") – organizacji zrzeszających młodzieżówki centroprawicowe z Europy.
„Młodzi Forum Dialogu”.
Stowarzyszenie jest autorem wydarzenia pt. „Młodzi Forum Dialogu”. Pierwsza edycja wydarzenia miała miejsce w Lublinie w dniach 25–27 czerwca 2021 roku. Wydarzenie, które ma umożliwić młodym ludziom udział w kreowaniu wspólnej przyszłości w zakresie wyzwań polskiej polityki, klimatu i środowiska, samorządności czy polityki międzynarodowej. Zwieńczeniem I edycji „Młodzi Forum Dialogu” była debata marszałków polskiego parlamentu Radosława Sikorskiego, Małgorzaty Kidawy-Błońskiej, Grzegorza Schetyny oraz Tomasza Grodzkiego.

</doc>
<doc id="136843" url="https://pl.wikipedia.org/wiki?curid=136843" title="Tánaiste">
Tánaiste

Tánaiste, An Tánaiste (IPA: ; liczba mnoga "Tánaistí" ) – osoba pełniąca funkcję wicepremiera w rządzie Irlandii.
Jest mianowana przez premiera (Taoiseach) każdorazowo przy powoływaniu składu rządu. Przeważnie obejmuje także któryś z resortów w rządzie. Zastępuje premiera w przypadku jego nieobecności, śmierci lub uznania za niezdolnego do pełnienia urzędu. Pełni tę funkcję, dopóki prezydent nie powoła na urząd nowego premiera.
Nazwa została przyjęta wraz z Konstytucją Irlandii w 1937, wcześniej urząd ten nosił nazwę Wiceprzewodniczący Rady Wykonawczej Wolnego Państwa Irlandzkiego.

</doc>
<doc id="136844" url="https://pl.wikipedia.org/wiki?curid=136844" title="Jan Neruda">
Jan Neruda

Jan Nepomuk Neruda (ur. 9 lipca 1834, zm. 22 sierpnia 1891) – czeski poeta, pisarz i dziennikarz.
Jego debiut literacki przypada na początek lat 60. XIX wieku. Debiutował w almanachu „Máj” wydawanym przez grupę poetycką Majowców od 1858. Autor m.in. "Opowiadań ze Starej Pragi" ("Malostránské povídky").
Urodził się na praskiej Małej Stranie, gdzie mieszkał przez całe życie. W latach 1845–1850 uczył się w Gimnazjum małostrańskim, zaś przez kolejne pięć lat uczęszczał do Liceum Akademickiego. Na życzenie swego ojca, po zdaniu matury Neruda próbował dostać się na Uniwersytet Karola, by rozpocząć studia na wydziale prawa. Nie powiodło mu się jednak, wobec czego z własnej inicjatywy próbował (również bezskutecznie) podjąć naukę na wydziale filozofii.
Wkrótce zaczął pisywać w praskiej prasie. Jego artykuły ukazywały się w takich tytułach jak „Národní listy”, „Obrazy domova”, „Čas”, „Květy”. Wraz z V. Hálkiem założył czasopismo „Lumír”. Jako pierwszy czeski dziennikarz pisał felietony.
W 1871 roku powrócił do Czech z podróży po innych krajach Austro-Węgier oraz do Niemiec, Francji, Włoch, Grecji i Egiptu. Jego dzienniki z tych wojaży były pełne gorzkich, ale trafnych uwag wobec ówczesnego społeczeństwa czeskiego, które wywołały wobec niego niechęć w pewnych kręgach inteligencji czeskiej.
Literacka i dziennikarska aktywność Nerudy zapowiadała czeskie odrodzenie kulturalne, jakie nastąpiło w ostatnim dwudziestoleciu XIX w.; nadal uchodzi on za jednego z jego prekursorów.
Przez większość życia walczył z ciągłymi trudnościami finansowymi; miał także problemy związane z nadużywaniem alkoholu.
Zmarł w Pradze i został pochowany na Cmentarzu Wyszehradzkim.
Zainspirowany twórczością Czecha, jego nazwisko przyjął za swój pseudonim chilijski poeta Pablo Neruda (laureat Nagrody Nobla); później zalegalizowano ten pseudonim jako nazwisko własne.

</doc>
<doc id="136847" url="https://pl.wikipedia.org/wiki?curid=136847" title="Sośnica">
Sośnica



</doc>
<doc id="136849" url="https://pl.wikipedia.org/wiki?curid=136849" title="Edward Żebrowski (reżyser)">
Edward Żebrowski (reżyser)

Edward Żebrowski, właśc. Edward Bernstein (ur. 26 lipca 1935 w Warszawie, zm. 13 lutego 2014 tamże) – polski reżyser, scenarzysta i aktor filmowy. Twórca filmów dokumentalnych i fabularnych, autor scenariuszy filmowych.
Życiorys.
Był synem Ludwika Bernsteina i Anny, z d. Żebrowskiej, która była córką lekarza Edwarda Żebrowskiego. Jego rodzice pobrali się w 1933. Ojciec był do 1934 zawodowym wojskowym, ukończył Szkołę Główną Gospodarstwa Wiejskiego. Matka ukończyła konserwatorium muzyczne i szkołę handlową. Do wybuchu II wojny światowej mieszkał w majątku rodzinnym w Lasocinie, w okresie II wojny światowej m.in. w Bratoszewicach, gdzie jego ojciec pracował jako ekonom. Po II wojnie światowej mieszkał początkowo w Lęborku. następnie w Poznaniu, gdzie w wieku 15 lat zdał egzamin maturalny. W czasie nauki szkolnej trenował boks. Po ukończeniu szkoły pracował początkowo jako robotnik w Fabryce Pojazdów Szynowych H. Cegielskiego. W 1955 rozpoczął studia polonistyczne na Uniwersytecie Warszawskim, jednak po roku przerwał studia, następnie studiował krótko filozofię oraz w Państwowej Wyższej Szkole Teatralnej w Warszawie, jednak także tych studiów nie ukończył. W 1957 publikował stały felieton w "Tygodniku Zachodnim", był także kierownikiem literackim w Teatrze im. Stefana Jaracza w Olsztynie (1958-1959) oraz kierownikiem działu krajowego w piśmie "Od Nowa" (do 1960). W latach 50. przyjaźnił się z Markiem Hłaską, który uwiecznił go w książce „Piękni dwudziestoletni” jako towarzysza swoich podróży po Polsce.
Na początku lat 60. pracował w Studiu Małych Form Filmowych. Od 1962 studiował w Państwowej Wyższej Szkole Teatralnej i Filmowej w Łodzi, którą ukończył w 1965, broniąc pracę magisterską "Semantyczne zagadnienia dzieła filmowego. Przyczynek do teorii budowy postaci człowieka na ekranie". W czasie studiów nakręcił wspólnie z Bogdanem Dziworskim trzy etiudy: "Tombola" – pastisz kina niemego, "Szkoła uczuć" – dokumentalny film opowiadający o walce bokserskiej oraz fabularny "Wieczór", w którym zagrał Leon Niemczyk. Po ukończeniu studiów zrealizował dokumenty o tematyce sportowej: "Maraton" i "Skok" (bohaterem tego drugiego był tyczkarz Włodzimierz Sokołowski). Od lat 60. pisał także wspólnie z Krzysztofem Zanussim scenariusze filmowe, zebrane w tomie "Nowele filmowe" (wyd. 1976).
W grudniu 1965 został razem z Ireneuszem Iredyńskim aresztowany pod sfingowanym zarzutem usiłowania gwałtu i 27 stycznia 1966 skazany razem z nim na karę 3 lat pozbawienia wolności (być może było to wynikiem prowokacji wymierzonej w Iredyńskiego). Został osadzony w Zakładzie Karnym w Sztumie i przedterminowo zwolniony po ośmiu miesiącach odbywania kary. Pod koniec lat 60. przyjął nazwisko panieńskie matki.
Po opuszczeniu zakładu karnego znalazł się w Zespole Filmowym „Tor”, w ramach którego współpracował z Krzysztofem Zanussim. Na podstawie ich wspólnych scenariuszy K. Zanussi nakręcił filmy "Twarzą w twarz" (1967), "Zaliczenie" (1968), "Góry o zmierzchu" (1970), "Za ścianą" (1971). Współpracował także przy pisaniu scenariusza "Struktury kryształu" (1969) – w napisach końcowych zaznaczono przy jego nazwisku – współpraca literacka. W 1970 nakręcił dla Telewizji Polskiej filmy "Dzień listopadowy", będący ekranizacją prozy Jarosława Iwaszkiewicza (główną rolę zagrał Leszek Herdegen) oraz "Szansa", dziejąca się w szpitalu historia, w której bohater (w tej roli Zbigniew Zapasiewicz) odwiedzający kolegę w szpitalu decyduje się pod wpływem impulsu oddać nerkę nieznajomemu pacjentowi. W 1972 był scenarzystą "Wysp szczęśliwych" w reżyserii Stanisława Brejdyganta. W tym samym roku debiutował także pełnometrażowym filmem "Ocalenie", w którym główną rolę zagrał Zbigniew Zapasiewicz. Film opowiadał historię zaatakowanego chorobą naukowca, który oczekuje na przeszczep nerki.
W 1975 wyreżyserował wspólnie z K. Zanussim według ich wspólnego scenariusza film "Miłosierdzie płatne z góry". W tym czasie rozpoczął także współpracę z Michałem Komarem, z którym w 1975 napisał niezrealizowany scenariusz "Traktat", opowiadający historię żołnierza z czasów wojny napoleońskiej.
W 1977 razem z Andrzejem Kijowskim napisał scenariusz do filmu Stanisława Różewicza "Pasja", poświęconego epizodowi z życia Edwarda Dembowskiego. W 1978 nakręcił swój drugi pełnometrażowy film fabularny "Szpital przemienienia", będący adaptacją powieści Stanisława Lema. Scenariusz do tego filmu napisał wspólnie z Michałem Komarem, główną rolę zagrał Piotr Dejmek. W 1980 nakręcił swój trzeci i ostatni zarazem pełnometrażowy film "W biały dzień", według prozy Władysława Terleckiego, który wspólnie z reżyserem napisał także scenariusz, inspirowany sprawą Stanisława Brzozowskiego, z Michałem Bajorem w roli głównej. Otrzymał za niego Srebrne Lwy Gdańskie na 8. Festiwalu Polskich Filmów Fabularnych w Gdańsku. Po 1980 zaprzestał – z powodu postępującej od lat 60. choroby Buergera i skutków doznanego w 1975 wylewu – reżyserowania filmów. Był natomiast współautorem scenariuszy dalszych filmów K. Zanussiego: "Niedostępna" (1982) i "Dotknięcie ręki" (1992).
W latach 1978-1980 był przewodniczącym sekcji filmu fabularnego Stowarzyszenia Filmowców Polskich. W latach 1979–1984 i 1989–1991 wykładał na Wydziale Telewizji Uniwersytetu Śląskiego w Katowicach. Wspólnie z Krzysztofem Kieślowskim prowadził także w latach 80. warsztaty w Berlinie Zachodnim, Berneńskiej Szkole Teatralnej, a na zaproszenie Wojciecha Marczewskiego w Narodowej Szkole Filmowej i Telewizyjnej w Kopenhadze. W dalszym ciągu pisał scenariusze filmowe (m.in. z Michałem Komarem – "Błogosławiona wina" na podstawie prozy Zofii Kossak, "Ciuciubabka" o uwolnieniu aresztowanych po ogłoszeniu stanu wojennego liderów NSZZ „Solidarność” i KSS KOR, "Obok siebie" (opublikowany w 1987 w "Dialogu")). Współpracował także ze Szkołą Wajdy. Był prezesem Polskiej Federacji Dyskusyjnych Klubów Filmowych.
Na początku lat 60. ożenił się z Barbarą Lisowską, jego drugą żoną była Małgorzata Jaworska.
Zmarł na raka płuc.

</doc>
<doc id="136850" url="https://pl.wikipedia.org/wiki?curid=136850" title="Edward Żebrowski (lekarz)">
Edward Żebrowski (lekarz)

Edward Żebrowski (ur. 31 maja 1872, zm. 26 czerwca 1930) – polski internista, profesor doktor, pułkownik lekarz Wojska Polskiego.
Życiorys.
Urodził się 31 maja 1872. Ukończył studia medyczne uzyskując tytuł doktora. W został mianowany docentem chorób wewnętrznych w Kijowie.
Na początku 1920 został przyjęty do Wojska Polskiego w stopniu podpułkownika i wyznaczony na stanowisko młodszego ordynatora Oddziału Wewnętrznego Szpitala Mokowskiego w Warszawie. W kwietniu tego roku został członkiem Wojskowej Rady Sanitarnej, a we wrześniu kierownikiem naukowym oddziałów wewnętrznych Szpitala Ujazdowskiego. 24 czerwca 1920 roku został zatwierdzony z dniem 1 kwietnia 1920 roku w stopniu podpułkownika, w Korpusie Lekarskim, w grupie oficerów byłych Korpusów Wschodnich i byłej armii rosyjskiej.
Został awansowany do stopnia pułkownika lekarza w korpusie oficerów sanitarnych ze starszeństwem z 1 czerwca 1919. W 1923, 1924 pracował w Szpitalu Okręgowym nr 1 w Warszawie jako oficer nadetatowy 1 Batalionu Sanitarnego.
Był autorem m.in. publikacji "O leczeniu gruźlicy doświadczalnej". W 1926 został pierwszym prezesem Towarzystwa Lekarskiego Druskienickiego. Od 1929 do 1930 pełnił funkcję prezesa Towarzystwa Internistów Polskich.
Zmarł 26 czerwca 1930. Został pochowany na cmentarzu Powązkowskim w Warszawie (kwatera 82-6-17).

</doc>
<doc id="136852" url="https://pl.wikipedia.org/wiki?curid=136852" title="Llanfairpwllgwyngyllgogerychwyrndrobwllllantysiliogogogoch">
Llanfairpwllgwyngyllgogerychwyrndrobwllllantysiliogogogoch

Llanfairpwllgwyngyllgogerychwyrndrobwllllantysiliogogogoch(wym. ), także Llanfair Pwllgwyngyll – miejscowość w północno-zachodniej Walii, na wyspie Anglesey.
Nazwa.
Nazwa miejscowości (58 liter) jest najdłuższą zarejestrowaną nazwą administracyjną w Wielkiej Brytanii, najdłuższą istniejącą nazwą miejscowości i trzecią co do długości nazwą geograficzną na świecie. W tłumaczeniu z walijskiego oznacza: "Kościół Świętej Marii nad stawem wśród białych leszczyn niedaleko wodnego wiru pod czerwoną pieczarą przy kościele św. Tysilia". Dla ułatwienia nazwa często skracana jest do Llanfairpwll lub Llanfair P. G., co jednak wystarczy, by jednoznacznie odróżnić ją od wielu walijskich miejscowości nazwanych "Llanfair". Agencja kartograficzna Ordnance Survey oraz urząd statystyczny Office for National Statistics stosują nazwę Llanfair Pwllgwyngyll. Nazwa powstała w XIX w. i z założenia miała być atrakcją turystyczną na popularnej linii kolejowej London Euston – Holyhead.
Pełna nazwa składa się z następujących elementów:
Turystyka.
Miejscowość, ze względu na swoją nazwę, jest częstym celem wycieczek turystycznych. Zwiedzający zatrzymują się na stacji kolejowej, by zrobić zdjęcie na tle tabliczki z nazwą, oraz odwiedzają centrum handlowe, gdzie można „podstemplować” paszport bądź pocztówkę pamiątkową pieczątką z pełną nazwą miejscowości.
Pracownicy kolei na wyspie Anglesey często proszą o prawidłową wymowę nazwy miejscowości, co jest warunkiem zakupu biletu na pociąg.
Nazwy konkurencyjne.
Było kilka prób odebrania miejscowości rekordu. Wieś Llanfynydd w hrabstwie Carmarthenshire przyjęła nieoficjalnie nazwę "Llanhyfryddawelllehynafolybarcudprindanfygythiadtrienusyrhafnauole" w proteście przeciw budowie elektrowni wiatrowej. Stacja kolejowa w Mawddach przyjęła nazwę Gorsafawddacha'idraigodanheddogleddollônpenrhynareurdraethceredigion dla celów promocyjnych, ale w 2007 wróciła do swej pierwotnej nazwy Golf Halt.

</doc>
<doc id="136856" url="https://pl.wikipedia.org/wiki?curid=136856" title="Tung Chee Hwa">
Tung Chee Hwa

Tung Chee Hwa (ur. 7 lipca 1937 w Szanghaju), przedsiębiorca chiński, działacz państwowy, szef władz wykonawczych Specjalnego Regionu Administracyjnego ChRL Hongkong w latach 1997–2005.
Przeniósł się wraz z rodziną do Hongkongu jako 10-latek; jego ojciec, Tung Chao Yung, był bogatym przedsiębiorcą w przemyśle okrętowym. Po śmierci ojca (1982) stanął na czele jego przedsiębiorstw, ale uzyskał mocną pozycję dopiero po zawarciu kontraktów na uzbrojenie wojskowe z komunistyczną ChRL. Od tego czasu Tung ściśle współpracował z władzami Chin, wykorzystując m.in. kontakty swojego przyjaciela, Henry'ego Foka; zmienił tym samym politykę firmy rodzinnej - ojciec Tung Chao Yung uchodził za zwolennika Kuomintangu.
Na początku 1997 został powołany na stanowisko szefa władz wykonawczych Hongkongu, który z dniem 1 lipca 1997 przeszedł pod zarząd chiński jako specjalny region administracyjny. Mimo nie najlepszych ocen jego pierwszej kadencji (nastąpił m.in. wzrost bezrobocia związany z kryzysem azjatyckim) został wybrany ponownie w 2002, ale ostatecznie nie dotrwał do końca 5-letniej kadencji. Już w 2003 doszło do serii demonstracji zwolenników reform demokratycznych, w efekcie czego ustąpiło kilku członków administracji Tunga. On sam zrezygnował w marcu 2005 i został tymczasowo zastąpiony przez Donalda Tsanga. Oficjalnym powodem rezygnacji były względy zdrowotne, ale jednocześnie Tung został dołączony do grona kilkunastu wiceprzewodniczących Komitetu Krajowego Ludowej Politycznej Konferencji Konsultatywnej Chin X kadencji.

</doc>
<doc id="136857" url="https://pl.wikipedia.org/wiki?curid=136857" title="Jerzy Sienkiewicz">
Jerzy Sienkiewicz



</doc>
<doc id="136858" url="https://pl.wikipedia.org/wiki?curid=136858" title="Torquay">
Torquay

Torquay (wym. []) – miasto w południowo-zachodniej Anglii, w hrabstwie Devon. W 2001 roku liczyło około 63 tys. mieszkańców.
Ośrodek turystyczny datujący swą popularność na początku XIX wieku dzięki korzystnemu położeniu na Półwyspie Kornwalijskim, najcieplejszej części Wysp Brytyjskich. Łagodzący wpływ Prądu Zatokowego umożliwia sprowadzanie z Australii roślin tropikalnych, co czyni z miasta namiastkę kurortów Lazurowego Wybrzeża.
Historia.
W historii Anglii Torquay zapisało się dwukrotnie. W 1689 roku w okolicach lądował Wilhelm Orański, stąd rozpoczął swój marsz po koronę. W 1890 roku w mieście urodziła się Agatha Christie. Poświęcone jej muzeum przyciąga tysiące turystów z całego świata.
Turystyka i rekreacja.
Obok walorów wypoczynkowych (przystań jachtowa, piaszczyste plaże, pola golfowe) miasto odznacza się również licznymi szkołami językowymi dla młodzieży z kontynentalnej Europy, co czyni ośrodek latem miejscem głośnym i kolorowym w odróżnieniu od większości podupadających kurortów w Wielkiej Brytanii, przegrywających rywalizację z tańszymi i atrakcyjniejszymi miejscowościami nad Morzem Śródziemnym.
Obok Torquay częścią kompleksu wypoczynkowego Torbay położonego nad zatoką Tor ("Tor Bay") są Paignton i Brixham.
Torquay w kulturze.
W Torquay rozgrywa się akcja serialu "Hotel Zacisze", ale żadna scena nie była tu kręcona. Akcja książki Joego Alexa "Gdzie przykazań brak dziesięciu" dzieje się w okolicach Torquay.

</doc>
<doc id="136859" url="https://pl.wikipedia.org/wiki?curid=136859" title="Goździki">
Goździki

Goździki – nierozkwitłe, wysuszone pąki kwiatowe drzewa goździkowego, służące jako przyprawa.
Goździki mają barwę ciemnobrunatną, powstałą w czasie suszenia i odymiania. Smak mają piekący, dzięki olejkowi znajdującemu się w pąkach w ilości 15–20%. Charakterystyczny zapach daje goździkom eugenol.
Często spotykane są goździki z Zanzibaru. Obecnie największym producentem goździków jest Tanzania (wyspy Zanzibar i Pemba), następne miejsca zajmują Indonezja, Madagaskar, Sri Lanka, Kenia, Komory i Seszele.
Goździki są używane jako przyprawa do kompotów, konfitur, marynat i wyrobów cukierniczych.
Właściwości lecznicze.
Goździki używane są w medycynie indyjskiej Ajurweda, medycynie chińskiej i w medycynie zachodniej (ziołolecznictwo i stomatologia), w której używa się olejku goździkowego jako anodyny (środka przeciwbólowego), zwłaszcza w praktyce stomatologicznej w nagłych przypadkach bólu zębów.
Goździki są także używane jako środki wiatropędne w celu zwiększenia wydzielania kwasu solnego przez żołądek i do poprawy perystaltyki przewodu pokarmowego. Goździki są również uważane za naturalne leki przeciwrobacze. Olejek eteryczny stosowany jest w aromaterapii, gdy zachodzi potrzeba stymulacji i zwiększenia ciepłoty, zwłaszcza w przypadku problemów z trawieniem. Eugenol, główny składnik olejku goździkowego, wykazuje również działanie przeciwbakteryjne, przeciwgrzybowe, przeciwzapalne i przeciwbólowe. W aromaterapii, poza ryzykiem podrażnienia skóry czy błon śluzowych, olejek goździkowy należy używać ostrożnie ze względu na ryzyko interakcji z lekami, embriotoksyczności oraz wpływu na krzepnięcie krwi. W tym drugim aspekcie największe ryzyko stwarza zastosowanie doustne.
Pąki goździkowca pomagają także zmniejszyć ból zęba i zmniejszyć objawy związane z zakażeniem zęba z uwagi na ich właściwości antyseptyczne. Olej goździkowy zastosowany do wnęki zepsutego zęba łagodzi jego ból.

</doc>
<doc id="136862" url="https://pl.wikipedia.org/wiki?curid=136862" title="Chawki Deif">
Chawki Deif

Chawki Deif (ur. 13 stycznia 1910 w Dumyat, zm. 10 marca 2005) – egipski historyk literatury.
Studiował Koran w wiejskiej szkole, potem nauki humanistyczne na uniwersytecie w Kairze. W 1935 ukończył studia i podjął pracę na tymże uniwersytecie; w 1942 obronił doktorat na podstawie pracy "Gatunki artystyczne w poezji arabskiej". Publikacja ta stała się jednym z wiodących podręczników teorii literatury na uczelniach arabskich. Przez ponad 50 lat Deif był wykładowcą uniwersytetu w Kairze, ciesząc się opinią autorytetu w dziedzinie zarówno literatury, jak i historii arabskiej. W latach 60. zainicjował wydawanie wielotomowej "Historii Literatury Arabskiej".
Był członkiem, a od 1996 prezydentem Akademii Języka Arabskiego.

</doc>
<doc id="136863" url="https://pl.wikipedia.org/wiki?curid=136863" title="Ziele angielskie">
Ziele angielskie

Ziele angielskie – owoce korzennika lekarskiego (drzewa pimentowego, "Pimenta dioica"), służące jako przyprawa.
Pochodzenie i nazewnictwo.
Ziele angielskie, wbrew swojej nazwie, nie pochodzi z Anglii a z Ameryki Środkowej i z Meksyku. Podróżujący po Meksyku w latach 1571–1577 hiszpański uczony Francisco Hernandez twierdził, że obok wanilii było ono ulubioną przyprawą Azteków,którzy przyprawiali nim napój czekoladowy. Do Europy przywieziono je pod koniec XVI wieku, a szerzej rozpowszechniło się pod koniec XVII wieku.
Ziele angielskie znane jest także pod nazwami: pieprz z Jamajki, pieprz angielski, pieprz pachnący, piment, pieprz goździkowy, owoce amomka, nowe korzenie. Słowo pimenta w języku hiszpańskim oznacza pieprz, początkowo bowiem hiszpańscy odkrywcy tej rośliny uważali ją za poszukiwany wówczas pieprz. Stąd też pochodzą nazwy pieprz pachnący i pieprz goździkowy. Anglicy nazwali go „allspice”, co oznacza przyprawę-wszystko, uważali bowiem, że jest ona mieszaniną wielu przypraw (cynamonu, gałki muszkatołowej, goździków, pieprzu). Z tego powodu w języku niemieckim określa się ją mianem „Viergewürz”. Przyprawa ta, popularna w Anglii, z tego właśnie kraju była przywożona do Polski, dlatego przez Polaków nazwana została zielem angielskim.
Właściwości.
Kolor owoców jest czerwono-brunatny. Zawierają dużo olejków eterycznych nadających im aromatyczny zapach i ostry, gorzki smak. Zapach jest dość słaby, nieco przypomina zapach goździków z dodatkiem zapachu kwiatowego. Ziele angielskie ułatwia wchłanianie selenu, witamin B oraz beta-karotenu. Należy jednak spożywać je z umiarkowaniem, spożycie większych ilości (dotyczy to zresztą większości przypraw) jest szkodliwe i powoduje zaburzenia pokarmowe. Głównym czynnym składnikiem ziela angielskiego jest eugenol, ponadto występują: żywica, garbniki, cukier, kwas jabłkowy i kwas galusowy.

</doc>
<doc id="136864" url="https://pl.wikipedia.org/wiki?curid=136864" title="Efekt Pigou">
Efekt Pigou

Efekt Pigou − skutek, jaki na wzrost realnego majątku i jednocześnie konsumpcji wywiera spadek cen. Nazwa pochodzi od nazwiska angielskiego ekonomisty Arthura Pigou.
Obniżka efektywnego popytu powoduje spadek ogólnego poziomu cen w gospodarce, kiedy są one elastyczne. Prowadzi to do wzrostu realnej wartości zasobów pieniężnych − konsument może nabyć więcej towarów za posiadane przez siebie środki. Wzrost wydatków konsumentów powoduje wzrost popytu i powrót gospodarki do poziomu pełnego zatrudnienia. 

</doc>
<doc id="136867" url="https://pl.wikipedia.org/wiki?curid=136867" title="Kwatera Główna Niemieckich Wojsk Lądowych">
Kwatera Główna Niemieckich Wojsk Lądowych



</doc>
<doc id="136868" url="https://pl.wikipedia.org/wiki?curid=136868" title="Olejki eteryczne">
Olejki eteryczne



</doc>
<doc id="136869" url="https://pl.wikipedia.org/wiki?curid=136869" title="Konkatedra św. Stanisława Biskupa w Ostrowie Wielkopolskim">
Konkatedra św. Stanisława Biskupa w Ostrowie Wielkopolskim

Konkatedra pw. św. Stanisława Biskupa i Męczennika – zwana farą, trzecia kapituła w Diecezji Kaliskiej (po Katedrze pw. św. Mikołaja w Kaliszu i Kapitule Kolegiackiej pw. św. Józefa w Kaliszu), Położona w Śródmieściu, przy pl. Stefana Rowińskiego w Ostrowie Wielkopolskim, otoczona kompleksem zabytkowych budynków parafii.
Historia.
Pierwszy kościół, XV w.-1782.
Pierwszy kościół powstał w Ostrowie w pierwszej połowie XV w., prawdopodobnie w czasie zbliżonym do czasu lokacji samego miasta (w 1404 lub wcześniej). Nosił wezwania Nawiedzenia Najświętszej Marii Panny, św. Stanisława Biskupa i Męczennika, św. Andrzeja Apostoła oraz św. Doroty. Początkowo był to kościół filialny parafii w Wysocku, osobną parafię ostrowską ustanowiono w Poznaniu z nadania kanonika kolegiaty Wniebowzięcia Najświętszej Maryi Panny w Kaliszu Jerzego z Ostrowa herbu Korab w 1434. Konsekrowany został dopiero w połowie XVII w. przez sufragana gnieźnieńskiego Jana Madalińskiego. Wiadomo tylko, że był to obiekt drewniany, można też, z dużym prawdopodobieństwem, przypuszczać o jego niewielkich rozmiarach i posiadaniu jednej prostej nawy.
Drugi kościół, 1782-1906.
W związku z zapoczątkowanym w XVIII w. przyspieszonym rozwojem Ostrowa pojawiła się konieczność budowy nowej, większej świątyni. Powstała ona, dzięki właścicielowi miasta Michałowi Radziwiłłowi, w latach 1781–1782, na miejscu pierwszego kościoła. Nigdy nie dokonano konsekracji. Jego dobrodziejami i patronami byli między innymi książęta Bogusław Fryderyk Radziwiłł i Wilhelm Radziwiłł. Była to obszerna, drewniana świątynia wybudowana na planie bazylikowym, z trzema nawami, o bogatym wyposażenia wnętrza (w 1906 roku było w niej 9 ołtarzy). Obok stała prosta drewniana dzwonnica. Z „drugim kościołem” związani byli między innymi ks. Augustyn Szamarzewski, ks. książę Edmund Radziwiłł, ks. Wincenty Głębocki, ks. Edmund Dalbor, ks. Edward Likowski. Świątynię rozebrano, w związku z wybudowaniem nowej, w 1906, a jego wyposażenie przekazano innym parafiom. Głównym źródłem informacji o „drugim” kościele jest wydana w 1906 roku praca "Stary kościół parafialny w Ostrowie" autorstwa ks. Arkadiusza Lisieckiego.
Trzeci kościół, od 1906.
Szybki rozwój Ostrowa na przeł. XIX i XX w. oraz rosnący wśród mieszkańców miasta udział katolików wymusił budowę nowego kościoła. Autorem pierwszego projektu został Sylwester Pajzderski, kolejnego (w oparciu o pierwszy) Roger Sławski. Zdecydowano się na odwołania do stylu romańskiego, aby odróżnić kościół od budowanych przez Niemców świątyń gotyckich. Kamień węgielny pod budowę wmurowano w 1904 roku, w 500 rocznicę powstania pierwszego ostrowskiego kościoła. Nowa fara powstała staraniem m.in. księdza Walentego Śmigielskiego (który jednak nie dożył ukończenia budowy), a głównym fundatorem został książę Ferdynand Radziwiłł. Poświęcenie odbyło się 30 września 1906, a konsekracja 6 października.
Proboszczem parafii od 1906 do połowy 1915 był ks. Henryk Zborowski.
W 1920 Jarosław Iwaszkiewicz pisał o kościele: "najładniejszy z kościołów współczesnych, jakie widziałem, szczególnie we środku, biały marmurowy, taki artystycznie wykończony w każdym szczególe, że robi nadzwyczajne wrażenie". W 1929 wykonano polichromię (Henryk Jackowski-Nostitz), której zdecydowana kolorystyka nie wpisuje się jednak w ogólną koncepcję kościoła.
W 1976 fara została nawiedzona przez obraz Matki Bożej Częstochowskiej – w uroczystościach uczestniczyli prymas Stefan Wyszyński i kardynał Karol Wojtyła. 25 marca 1992, bullą Jana Pawła II wyniesiono farę do rangi konkatedry diecezji kaliskiej.
Spośród proboszczów parafii wymienić należy m.in. ks. Stanisława Matuszczaka i ks. Leona Płotkę, ks. Ludwik Jarosz, ks. Tadeusz Zamysłowski. W latach 1981–2007 proboszczem był ks. prałat Alfred Mąka, który przeprowadził generalny remont świątyni. W latach 2007–2015 posługę proboszcza pełnił ks. prałat Tomasz Ilski. Po jego przejściu na emeryturę, 1 lipca 2015 r. nowym proboszczem został ks. kanonik Krzysztof Nojman, który w latach 1994–1998 był wikariuszem w tej parafii. 15 kwietnia 2021 r. ks. Krzysztof, przegrał walkę z chorobą wywołaną przez koronawirusa SARS-CoV2, zmarł w ostrowskim szpitalu. Trzy tygodnie później biskup kaliski Damian Bryl mianował następcę, którym został ks. kan. Adam Kosmała.
Spośród księży wikariuszy, którzy pełnili posługę w parafii wspomnieć należy m.in. o ks. Romualdzie Kujawskim, ks. Mieczysławie Kutznerze czy ks. Czesławie Majorku.
Podczas uroczystości odbywających się w konkatedrze oprawę muzyczną zapewnia Chór Konkatedralny pw. św. Grzegorza.
Kult św. Anny.
Trwa w parafii nieprzerwanie od 1632. Najstarszym zabytkiem kościoła jest malowany na desce obraz "św. Anna" z XVII w., który odsłaniany jest raz w roku we wspomnienie świętej.
Architektura.
Konkatedra jest czteroprzęsłową i trójnawową bazyliką z transeptem. Zbudowana z czerwonej, półklinkierowej cegły, dekoracje powstały z białego piaskowca. U zbiegu transeptu i nawy znajdują się rzygacze w postaci smoków. Rozbudowane, zakończone trójbocznie prezbiterium otoczone jest wieńcem absyd połączonych korytarzem i pokrytych stożkowymi dachami. Jego ośmioboczna bryła zwieńczona jest dachem ostrosłupowym. W nawach i transepcie zastosowano sklepienie krzyżowe, a w prezbiterium konchowe z lunetami. Wieża położona jest asymetrycznie, w przedniej części kościoła. Liczy 55 metrów wysokości. Zakończona jest spiczastym, czteropołaciowym dachem. Kościół był budowany na podmokłym gruncie więc wylano pod niego metrowej grubości płytę betonową, a pod samą wieżę wbito, na głębokość 8 metrów, 200 pali. Masywne fundamenty były pomyślane na grobowiec rodziny Radziwiłłów herbu Trąby (G. Klause "Roger Sławski...").
Fasada.
Fasada z portykiem, rozetą wypełnioną witrażami oraz z kompozycją arkadowych wnęk. Portyk z piaskowca posiada kolumnadę oraz tympanon, na którym znajduje się płaskorzeźba Władysława Marcinkowskiego "Zwiastowanie". Pod kolumnadą ustawione jest inne dzieło tego autora, pochodząca ze Starego Cmentarza rzeźba nagrobna "Pielgrzym", wyrzeźbiona w piaskowcu w roku 1890.
Wnętrza.
Dla witraży opracowano program ikonograficzny (od roku 2010 trwa ich renowacja):
Polichromia przedstawia kwiatowe motywy dekoracyjne, w które wkomponowano przedstawienia figuralne. Na sklepieniu prezbiterium namalowano polskich świętych i błogosławionych, przy czym centralne miejsce zajmuje święty Stanisław. Wizerunki świętych przedstawione są także we wnękach umiejscowionych w nawie kościoła.
Przestronne, oktogonalne prezbiterium posiada dwupoziomową galerię z 30, wykonanymi z piaskowca, kolumnami wspierającymi kopulaste sklepienie. Pośrodku znajduje się marmurowy ołtarz główny z sygnaturą na mensie "Fecit Stefan Ballenstedt Berlin – Poznań 1907". Ołtarz zdobią cenne rzeźby wykonane przez Władysława Marcinkowskiego:
Kościół posiada 6 ołtarzy bocznych:
W ołtarzu Serca Jezusowego znajdują się cztery rzeźby Marcina Rożka, wykonane około 1930 z drewna lipowego. Przedstawiają św. Alojzego, św. Wincentego á Paulo, św. Franciszka Serafickiego i św. Stanisława Kostkę.
W ołtarzu św. Andrzeja znajduje się pięć drewnianych (umieszczonych na marmurowych podstawach) rzeźb autorstwa Władysława Marcinkowskiego. Są one naturalnej wielkości i przedstawiają: św. Kazimierza, św. Jacka, św. Andrzeja apostoła, św. Stanisława biskupa oraz św. Jana Nepomucena.
W kaplicy bocznej znajdują się: ołtarz Matki Bożej Częstochowskiej będący pamiątką po więzionym w Ostrowie kard. Ledóchowskim, witraże muzykujących aniołów fundacji ks. Śmigielskiego oraz grób Sługi Bożego ks. Kazimierza Rolewskiego byłego proboszcza ostrowskiego (trwa proces beatyfikacyjny).
W kościele znajdują się także:
Budynki towarzyszące.
Budowa nowego kościoła pomyślana została kompleksowo. W krótkim czasie przed i po wybudowaniu fary powstało kilka obiektów służących parafii.

</doc>
<doc id="136871" url="https://pl.wikipedia.org/wiki?curid=136871" title="Kinetochor">
Kinetochor

Kinetochor – białkowa struktura w kształcie warstwowej płytki, znajdująca się po obu stronach centromeru chromosomu. Do kinetochoru przyczepiają się włókna (mikrotubule) wrzeciona kariokinetycznego, łącząc go z biegunem wrzeciona, co umożliwia przemieszczanie się chromosomów w metafazie i anafazie podziału komórkowego.

</doc>
<doc id="136872" url="https://pl.wikipedia.org/wiki?curid=136872" title="Edward Mazur (przedsiębiorca)">
Edward Mazur (przedsiębiorca)

Edward Mazur (ur. 25 października 1946 w Lubzinie) – polski przedsiębiorca działający w USA.
Otrzymał międzynarodową uwagę w marcu 2005 po wydaniu międzynarodowego listu gończego w związku z zabójstwem komendanta głównego Policji Marka Papały (1998). Sąd w Chicago uznał jednak, iż brak jest podstaw by przychylić się do argumentów strony polskiej. W sierpniu 2014 oskarżenie zostało wycofane przez władze Polski.
Kariera w USA.
Wyjechał z PRL w latach 60. XX w. Pewien czas spędził w Ameryce Południowej, następnie osiadł w Chicago, gdzie ukończył studia inżynierskie. W 1969 otrzymał obywatelstwo Stanów Zjednoczonych. Działał w środowiskach polonijnych, pracował m.in. w firmach United Technologies, AG McKee &amp; Co., spółce Cargill (przetwórstwo rolne), Demarex (amerykańska firma konsultingowa), Stream Communications Inc., w korporacji Lockheed Martin. W 1976 roku podpisał kontrakt z Polimexem Cekop, reprezentującym farmaceutyczną firmę Polfa Tarchomin, na produkcję antybiotyków najnowszej generacji.
Współpraca ze służbami.
Od lat 70. XX w. do początku lat 90. XX w. był tajnym współpracownikiem II Departamentu Ministerstwa Spraw Wewnętrznych PRL (kontrwywiad). Po 1990 pozostał „zamrożonym” tajnym współpracownikiem Zarządu Kontrwywiadu UOP, używającym pseudonimów „Szczęśliwy” oraz „Glad”, a jego oficerem prowadzącym był płk Ryszard Bieszyński. Jest też ojcem chrzestnym grafika Jacka Sasina.
Działalność po 1989.
W 1989 r. założył spółkę Bakoma razem ze Zbigniewem Komorowskim (ostatnia sylaba firmy pochodzi od jego nazwiska), której akcje sprzedał później koncernowi Danone za 130 mln złotych. Był udziałowcem spółki Bioton. Według „Rzeczpospolitej” Mazur miał pośredniczyć w zaciągnięciu przez FOZZ kilkumilionowego kredytu dolarowego w firmie Demarex, zaś sędzia Andrzej Kryże też przypisywał mu udział w aferze FOZZ. Wiązany jest też z prywatyzacją Orlenu, ze względu na znajomość Mazura z przedsiębiorcami i byłymi funkcjonariuszami SB Aleksandrem Żaglem i Andrzejem Kuną. 
W sierpniu 1991, wspólnie ze spółką Zbigniewa Komorowskiego oraz rosyjską firmą Avtoexport, na eksterytorialnych terenach rosyjskich w Warszawie Mazur założył spółkę Abexim, która do jesieni 2006 roku serwisowała samochody należące do WSI. W 1996 wystąpił o przywrócenie obywatelstwa polskiego, na co przystała kancelaria prezydenta Aleksandra Kwaśniewskiego, a wtedy już jako Polak lobbował za zakupem myśliwców F-16.
W 2003 roku znalazł się w gronie 25 najbogatszych biznesmenów polonijnych według tygodnika „Wprost” (na pozycji nr 17).
Aresztowanie i pobyt w USA.
27 lutego 2002 roku Edward Mazur został zatrzymany do dyspozycji trójmiejskiej prokuratury i przewieziony do Warszawy. W tym samym dniu złożył zażalenie, w którym prosił o poinformowanie o tym zdarzeniu pułkownika Hipolita Starszaka, który zapewnił Mazurowi adwokata. Mimo zeznań płatnego zabójcy Artura Zirajewskiego Mazur został zwolniony przed upływem 48 godzin bez przesłuchania oraz postawienia zarzutów. Trzy godziny po opuszczeniu prokuratury, a przed wyjazdem do USA Mazur pojawił się na przyjęciu w restauracji „Belvedere” w Łazienkach Królewskich w Warszawie. Jego organizatorem był m.in. Roman Kurnik i wiceszef UOP Zdzisław Skorża, a wśród gości był szef MSWiA Krzysztof Janik, sekretarz stanu MSWiA Zbigniew Sobotka i inni funkcjonariusze Policji i Ministerstwa Sprawiedliwości. Kilkanaście godzin później wyjechał z kraju.
Postanowienie o przedstawieniu zarzutów zostało wydane 25 stycznia 2005 roku, a w lutym wydano za nim międzynarodowy list gończy, gdy poszukiwany przebywał w Stanach Zjednoczonych.
W 2006 roku Edward Mazur został zatrzymany przez FBI pod zarzutem zlecenia zabójstwa nadinspektora Policji Marka Papały, a w aresztowaniu wzięła udział DEA. W 2006 sąd w Chicago orzekł, że Mazur nie może wyjść z więzienia z kaucją. Jednym ze świadków obrony Mazura w procesie ekstradycyjnym był jego oficer prowadzący Ryszard Bieszyński, który był dyrektorem Zarządu Śledczego UOP, a od 2002 w ABW dyrektorem Departamentu Postępowań Karnych (kontynuacja ZŚ UOP), który prowadził sprawę zabójstwa Papały. W 2007 roku sąd w Chicago odrzucił wniosek o ekstradycję Edwarda Mazura.

</doc>
<doc id="136877" url="https://pl.wikipedia.org/wiki?curid=136877" title="Piotr Adamczyk">
Piotr Adamczyk

Piotr Aleksander Adamczyk (ur. 21 marca 1972 w Warszawie) – polski aktor teatralny, filmowy, telewizyjny i dubbingowy.
Życiorys.
Absolwent XXX LO w Warszawie, PWST w Warszawie (1997). Na drugim roku studiów wyjechał do Londynu na stypendium do Brytyjsko-Amerykańskiej Akademii Teatralnej. Tam w przedstawieniu dyplomowym zagrał tytułową rolę w "Hamlecie" (w języku angielskim). Od 1995 występował w Teatrze Współczesnym w Warszawie ("Tango", "Łgarz", "Namiętna Kobieta") oraz gościnnie m.in. w Teatrze Polskim w Warszawie ("Don Juan") i Teatrze Narodowym w Warszawie w przedstawieniu "Władza" Nicka Deara („Ludwik XIV”). Zagrał także w języku włoskim w "Emigrantach" Sławomira Mrożka w teatrze Sala Uno w Rzymie. Następnie trafił do obsady "Dzienników" Witolda Gombrowicza w Teatre IMKA w Warszawie. Znane są także jego role w Teatrze Telewizji, m.in.: "Ketchup Schroedera", "Legenda o św. Antonim", "Portret wenecki", "Tango", "Sprawa Stawrogina", "Dwa teatry", "Wniebowstąpienie" i "Wyzwolenie". 
Występował w filmach i serialach, m.in. "Boża podszewka", "Cwał" czy "Sława i chwała". Zagrał tytułową rolę w filmie Jerzego Antczaka "Chopin. Pragnienie miłości", która rozpoczęła jego karierę na dużym ekranie. Wystąpił także jako Karol Wojtyła w międzynarodowych koprodukcjach: "Karol. Człowiek, który został papieżem" (2004) i "Karol. Papież, który pozostał człowiekiem" (2005). Zagrał także główne lub pierwszoplanowe role w komediach romantycznych: "Testosteron" (2007), "Nie kłam, kochanie" (2008), "Śniadanie do łóżka" (2010), "Och, Karol 2" (2011) oraz w serii filmów "Listy do M.". Jest trzykrotnym laureatem nagrody Telekamera w kategorii aktor; w 2006 zdobył nagrodę za rolę w serialu "Pensjonat pod Różą", w 2011 za "Czas honoru", a w 2012 za "Przepis na życie".
Został członkiem komitetu poparcia Bronisława Komorowskiego przed przyspieszonymi wyborami prezydenckimi 2010.
11 kwietnia 2014 został odznaczony srebrnym medalem „Zasłużony Kulturze Gloria Artis”.
Filmografia.
Dubbing.
Źródło: Filmweb.pl
Spektakle teatralne.
Teatr Dramatyczny, Warszawa
Teatr Powszechny im. Hubnera, Warszawa
PWST, Warszawa
Teatr Współczesny, Warszawa
Teatr Polski, Warszawa – gościnnie
Teatr Narodowy, Warszawa – gościnnie
Sala Uno, Rzym (Włochy)
Teatr Imka

</doc>
<doc id="136882" url="https://pl.wikipedia.org/wiki?curid=136882" title="Fałdopłetwe">
Fałdopłetwe

Fałdopłetwe, akantody (Acanthodii) – gromada wymarłych ryb słodkowodnych i morskich łączących cechy późniejszych ryb chrzęstnych i kostnych. Z powodu licznych kolców w płetwach i spodniej części ciała nazywane są czasem kolczastymi rekinami (gr. "ákantha" oznacza "kolec").
Do fałdopłetwych należą najstarsze znane szczątki żuchwowców. Fałdowce pojawiły się we wczesnym sylurze, wymarły w dolnym permie. Były to zwierzęta przeważnie niewielkie, większość nie przekraczała 20 cm długości ciała, nieliczne duże osiągały długość 2 metrów. Krótka głowa osłonięta była pancerzem kostnych płytek. Otwór gębowy znajdował się w położeniu dolnym. Łuk gnykowy jeszcze się u nich nie wykształcił. Ogon heterocerkalny, budowa szczęk i uzębienie upodabniały je do rekinów. Pomiędzy płetwami piersiowymi i brzusznymi dodatkowe parzyste płetwy, co sugeruje, że być może płetwy parzyste ryb powstały w wyniku podzielenia się fałdu skórnego na brzuchu. Wśród cech zbliżających fałdopłetwe do późniejszych kostnoszkieletowych wyróżnia się skostnienie czaszki, obecność pokrywy skrzelowej i romboidalnych łusek.
Płetwy były inaczej wykształcone niż u ryb współczesnych. Wszystkie, poza ogonową, rozpięte były na masywnych kolcach, będących prawdopodobnie zabezpieczeniem przed innymi, większymi drapieżnikami. Fałdopłetwe najpierw zamieszkiwały morza, później przystosowały się do życia w wodach słodkich. 
W gromadzie wyróżnia się rzędy:
Pozycja filogenetyczna fałdopłetwych w obrębie żuchwowców pozostaje niepewna; z różnych analiz filogenetycznych wynika, że mogą one stanowić grad ewolucyjny obejmujący przodków ryb chrzęstnoszkieletowych, grad ewolucyjny obejmujący przodków zarówno ryb chrzęstnoszkieletowych, jak i kostnoszkieletowych, lub też stanowić monofiletyczną grupę siostrzaną do ryb chrzęstnoszkieletowych.
Przykładowym przedstawicielem fałdopłetwych jest kopalny rodzaj "Climatius", czy "Acanthodes".

</doc>
<doc id="136883" url="https://pl.wikipedia.org/wiki?curid=136883" title="Centrum Młodych Dyplomatów">
Centrum Młodych Dyplomatów

Centrum Młodych Dyplomatów (CMD) – niezależna i neutralna politycznie młodzieżowa organizacja pozarządowa działająca od 1999 roku przy Instytucie Stosunków Międzynarodowych Uniwersytetu Warszawskiego.
Członkami Stowarzyszenia są studenci i absolwenci stosunków międzynarodowych oraz innych, pokrewnych kierunków studiów o profilu społeczno-politycznym, w tym pracownicy naukowi Uniwersytetu Warszawskiego, doktoranci, pracownicy sektora administracji publicznej, działacze organizacji pozarządowych.
Do celów Stowarzyszenia należą m.in.: przygotowanie młodych ludzi do uczestnictwa w życiu publicznym i społecznym Polski, kształtowanie pozytywnego wizerunku Polski w Europie i na świecie, wspieranie procesu budowy społeczeństwa obywatelskiego oraz rozwijanie międzynarodowej współpracy młodzieży.
Działalność organizacji polega m.in. na
Prezesem Stowarzyszenia jest Małgorzata Jastrzębska. Wcześniej tę funkcję pełnili również Łukasz Kowalczyk, Jannis Koasidis, Bartłomiej Janicki i Urszula Ostaniewicz.

</doc>
<doc id="136884" url="https://pl.wikipedia.org/wiki?curid=136884" title="Rybitwa różowa">
Rybitwa różowa

Rybitwa różowa ("Sterna dougallii") – gatunek średniego, wędrownego ptaka wodnego z rodziny mewowatych (Laridae). Nie jest zagrożony wyginięciem.
Występowanie i podgatunki.
Zamieszkuje wyspy i wybrzeża zachodniej Europy, Afryki, Ameryki Północnej, Środkowej i północnej części Ameryki Południowej, południowej i południowo-wschodniej Azji, Australii i Oceanii. Wyróżnia się 5 podgatunków:
Charakterystyka.
Wygląd.
Brak wyraźnego dymorfizmu płciowego. W upierzeniu godowym wierzch głowy i kark czarny, grzbiet bladopopielaty, wierzch skrzydeł popielaty, końcówki czarne, reszta ciała biała. Sterówki zewnętrzne długiego i rozwidlonego ogona silnie wydłużone, dłuższe od skrzydeł. Widać to dobrze, gdy ptaki siedzą na gniazdach. Na piersi i brzuchu różowy nalot (stąd wzięła się nazwa gatunkowa). Cienki dziób czarny o czerwonej nasadzie (ilość czerwieni na dziobie zależy od podgatunku i pory roku), nogi czerwone, różowe lub pomarańczowe. W szacie spoczynkowej czoło bieleje, a czarna czapeczka sięga tylko do karku. Osobniki młodociane mają białe czoło i ciemne plamy na wierzchu skrzydeł, grzbiecie i tylnej krawędzi ogona. Nogi i dziób czarne.
Pod względem wielkości i kształtu podobna do rybitwy rzecznej, szybciej jednak macha ogonem. Młode rybitwy różowej różnią się od tego drugiego ptaka ciemnymi głowami, brakiem ciemnych plam na barkach i ciemnymi pasami na końcach skrzydeł, które są widoczne od spodu. Dorosłe są z wierzchu jaśniejsze od rybitwy rzecznej i popielatej.
Wymiary średnie.
długość ciała ok. 35–40 cmrozpiętość skrzydeł ok. 70–80 cmmasa ciała ok. 90–125 g
Głos.
Typowe odgłosy rybitwy różowej to dźwięczne „aaah” lub ciche „tczu-ik”.
Biotop.
Morskie wybrzeża. Kolonie zakłada na piaszczystych i skalistych wybrzeżach i wysepkach.
Okres lęgowy.
Gniazdo.
Na lęgowiska przylatują późno w porównaniu z innymi rybitwami i składają jaja dopiero pod koniec maja i na początku czerwca. Gniazdo lokowane w piaszczystym zagłębieniu. To niegłęboka, nieosłonięta niczym jamka wygrzebana w piasku lub twardej nieporośniętej ziemi. Tworzy kolonie położone blisko wody, często w połączeniu z innymi gatunkami rybitw, czasem z mewą śmieszką.
Jaja.
W ciągu roku wyprowadza jeden lęg (w razie utraty lęg może zostać powtórzony), składając w maju – sierpniu (półkula północna) 2–3 piaskowożółte jaja o średniej masie około 16 g. Mają więcej plamek niż jaja innych rybitw.
Wysiadywanie i dorastanie.
Jaja składane w odstępach 2–3 dni wysiadywane są od zniesienia pierwszego jaja przez okres 22–25 dni. Rodzice karmią młode przez miesiąc. Przynoszą im małe ryby, owady, mięczaki i skorupiaki. Pisklęta mają bardzo gęsty puch. Opuszczają gniazdo po 3–7 dniach. Usamodzielniają się w wieku 25–28 dni. Kiedy młode dorastają, rybitwy, zarówno stare i młode, zbierają się w stada i odlatują pod koniec lipca i w sierpniu na zimowiska.
Pożywienie.
Głównie drobne ryby uzupełnione wodnymi i lądowymi bezkręgowcami.
W czasie złej pogody gdy ryby schodzą na głębsze wody, mogą kraść ryby innym ptakom morskim np. maskonurom.
Status i ochrona.
Międzynarodowa Unia Ochrony Przyrody (IUCN) uznaje rybitwę różową za gatunek najmniejszej troski (LC – "Least Concern"). Liczebność światowej populacji w 2015 roku szacowano na około 200–220 tysięcy osobników, natomiast liczebność populacji europejskiej na 4500–5800 dorosłych osobników. Ogólny trend liczebności populacji nie jest znany.
W Polsce jest objęta ścisłą ochroną gatunkową.
W oparciu o obrączkowania w Wielkiej Brytanii stwierdzono, że ok. 2,5% oznaczonych młodych jest zabijanych na zachodnich wybrzeżach Afryki, głównie w Ghanie, gdzie rybitwy są jadane. W koloniach lęgowych we wschodniej Afryce i na Karaibach odławia się ptaki dorosłe oraz wybiera jaja, dorosłe ptaki są także odławiane na zimowiskach w północno-wschodniej Ameryce Południowej. Inne zagrożenia dla gatunku to zaplątywanie się w sieci lub na łapanie na haki rybackie (jest to przyczyną m.in. spadku liczebności w rejonie Seszeli), a także drapieżnictwo.

</doc>
<doc id="136887" url="https://pl.wikipedia.org/wiki?curid=136887" title="Opatów">
Opatów

Opatów – miasto w województwie świętokrzyskim, siedziba powiatu opatowskiego i gminy miejsko-wiejskiej Opatów.
W latach 1975–1998 miasto administracyjnie należało do woj. tarnobrzeskiego.
Według danych z 1 stycznia 2018 Opatów liczył 6516 mieszkańców. Ich liczba na 31 grudnia 2021 to 6113. 
Położenie.
Opatów położony jest na Wyżynie Sandomierskiej, na wzgórzach o wysokości od 200 do 300 m n.p.m. Nieopodal rozciągają się pasma Jeleniowskie i Iwaniskie Gór Świętokrzyskich. Przez miasto przepływa rzeka Opatówka, rozdzielając je na dwie części i przecinając głęboką doliną.
Według danych z 1 stycznia 2011 r. powierzchnia miasta wynosiła 9,36 km².
Historycznie miasto przynależało do ziemi sandomierskiej w Małopolsce.
Historia.
Żmigród opatowski (grodzisko).
Świadectwem najstarszej fazy zasiedlania żmigrodu są głównie fragmenty ceramiki z późnego neolitu oraz wczesnej epoki brązu, a także pozostałości kilku zniszczonych obiektów (jam?). Prawdopodobnie był to ośrodek grodowo-miejski powstały w ramach budowy struktury administracyjno-gospodarczej państwa pierwszych Piastów.
Początki osadnictwa na dzisiejszym terenie miasta są datowane na przełom X i XI wieków. Gród o nazwie Żmigród powstał zapewne pod koniec X lub w początkach XI w.
Pierwotnie grodzisko znajdowało się w północnej części obecnego miasta. Miało kształt cypla o podłożu lessowym, o powierzchni 1 hektara i zbudowane było na wysokim brzegu rzeki Opatówki noszącej dawniej nazwę Łukawy. Funkcjonowało na wzgórzu wokół klasztoru bernardynów, gdzie archeolodzy odkryli ślady zabudowy miejskiej z XI–XIII w. Tam też zbudowano pierwszą świątynię miasta, kościół na planie rotundy romańskiej, prawdopodobnie pod wezwaniem Najświętszej Maryi Panny.
Średniowiecze.
Nowa nazwa „Opatów” po raz pierwszy pojawia się w dokumencie Kazimierza Sprawiedliwego z 1189 r. Istnieją przesłanki (m.in. wzmianka w kronice Jana Długosza), że w Opatowie była pierwsza polska komandoria templariuszy założona za czasów Henryka Sandomierskiego, który uczestniczył w krucjatach do Ziemi Świętej u boku rycerzy-zakonników. Pozostałością klasztoru templariuszy ma być rzekomo kolegiata św. Marcina.
Przyjmuje się, że ok. 1237 r. z nadania książęcego Henryka Brodatego Opatów wraz z kilkunastoma wsiami przeszedł na własność biskupów lubuskich. W 1282 r. biskupi uzyskali od księcia Leszka Czarnego przywilej umożliwiający nadanie wsiom i miastom prawa niemieckiego – dokument ten uznawany jest za akt tożsamy (choć zasadniczo różny od podobnych aktów z tego okresu) z nadaniem dla Opatowa prawa magdeburskiego – była to pierwsza lokacja na terenie grodziska (Żmigrodu), druga lokacja miała miejsce ok. 1328 r. i wiązała się z translacją na przeciwległy brzeg rzeki Opatówki.
Miasto zachowało obowiązek udzielania stacji. Od XV w. do utraty niepodległości Opatów był miejscem sejmików dawnego województwa sandomierskiego. Także tutaj, w XV w. odbywały się roki sądu ziemskiego dla okolicznej szlachty.
Podczas najazdu Tatarów w 1502 r. został niemal całkowicie zniszczony. W 1514 r. dobra opatowskie kupił kanclerz wielki koronny Krzysztof Szydłowiecki. W tym czasie miasto zostało ufortyfikowane (z tego okresu zachowały się do dziś pozostałości murów miejskich z jedyną zachowaną bramą – Warszawską). Po śmierci Szydłowieckiego miasto było własnością kolejno: Tarnowskich, Ostrogskich, Lubomirskich, Potockich i Karskich i do 1864 r. pozostawało własnością prywatną.
Miasto w latach 1576–1578 było własnością ks. Mikołaja Krzysztofa Radziwiłła (Sierotki), szwagra Mikołaja Buczackiego-Tworowskiego.
W 1760 r. król August III Sas mianował Pejsaka Chaimowicza mieszkańca Opatowa, królewskim syndykiem do spraw żydowskich i jednym z faktorów warszawskiego dworu.
W XVIII w. Opatów stał się przystanią dla wielu Greków, którzy na ziemiach Królestwa Polskiego szukali schronienia przed prześladowaniami tureckimi. Uzyskali oni pozwolenie na zakładanie świątyń i odprawianie nabożeństw w obrządku bizantyjskim. Już w 1778 r. w mieście powstała prawosławna parafia pw. św. Mikołaja, która w 1837 r. została przeniesiona do Radomia.
W okresie powstania styczniowego, miasto było miejscem bitwy pomiędzy oddziałami II korpusu generała Józefa Hauke-Bosaka a Rosjanami. Opatów w czasie powstania styczniowego wielokrotnie przechodził z rąk do rąk. Oddziały gen. Bosaka zdobyły Opatów 25 listopada 1863 r. Poległ wtedy jedynie por. Tyszkiewicz. Zdobyto broń i amunicję. Drugie uderzenie 21 lutego 1864 r. nie było udane. Bitwa opatowska przeszła do historii jako największa, a zarazem ostatnia bitwa powstańcza.
W międzywojniu Opatów odwiedził Jarosław Iwaszkiewicz i opisał go w swoich "Podróżach po Polsce". W wiosce Zochcin dwa kilometry od Opatowa urodził się pisarz Stanisław Czernik, którego imieniem nazwana jest biblioteka powiatowa. W innej pobliskiej wsi, Małoszycach urodził się Witold Gombrowicz, autor "Ferdydurke". Popiersie pisarza znajduje się na skwerze w środku miasta.
II wojna światowa.
W czasie II wojny światowej Opatów był terenem aktywnej działalności podziemnej. W nocy z 12 na 13 marca 1943 oddział „Jędrusiów” przy współudziale miejscowej partyzantki AK dokonał udanej akcji odbicia 82 więźniów z tutejszego więzienia. W okresie od sierpnia 1944 do 16 stycznia 1945 okupacyjnym burmistrzem Opatowa był Bruno Motschall.
W sierpniu 1944 r. w rejon Opatowa dotarła Armia Czerwona w ramach operacji lwowsko-sandomierskiej tocząc walki o powiększenie przyczółka baranowsko-sandomierskiego, jednak miasto zostało zdobyte przez Rosjan dopiero 16 stycznia 1945 r. w czasie ofensywy styczniowej.
W wyniku represji okupanta liczba mieszkańców Opatowa zmniejszyła się o 50%.
Okres powojenny.
Po wojnie w mieście rozwinął się przemysł przetwórczy – spożywczy i włókienniczy. Wybudowano nowe osiedle mieszkaniowe im. Mikołaja Kopernika, Miejski Dom Kultury. W 1964 roku w 20 lecie Polski Ludowej na rynku wzniesiono Pomnik Bohaterów Ziemi Opatowskiej a w 1965 roku przed budynkiem miejscowego liceum odsłonięto pomnik zamordowanych podczas okupacji nauczycieli.
Obecnie miasto straciło na znaczeniu. W ciągu dwóch dekad (1998-2018) liczba mieszkańców Opatowa zmniejszyła się o 12,6 procent.
Społeczność żydowska w Opatowie.
Opatów był pierwszym miastem w województwie sandomierskim w którym osiedlili się Żydzi. Przywileje zostały im nadane w 1545 roku przez Hetmana Wielkiego Koronnego, Jana Tarnowskiego, który był ówczesnym starostą Sandomierza oraz właścicielem Opatowa.
Przed II wojną światową w Opatowie, który w języku jidysz nazywany był „Apt”, mieszkało 6 tys. Żydów. Prowadzili oni życie bardzo ukulturalnione i religijne. Jednym z najbardziej znanych mieszkańców Opatowa był rabin Avraham Yehoshua Heshel, który był kluczową postacią rozwoju ruchu Chasydów.
Podczas II wojny światowej w Opatowie powstało założone przez nazistów getto opatowskie, które znajdowało się w obszarze ulic Joselewicza, Zatylnej, Wąskiej oraz Starowałowej. W getcie przetrzymywano około 10 tys. Żydów. Miejsce zostało zniszczone podczas holocaustu, natomiast 8 tys. mieszkańców getta trafiło w październiku 1942 roku do obozu zagłady w Treblince, a kolejne 2 tys. wysłano do obozów pracy, z których nigdy nie wrócili.
Demografia.
Według danych z 1 stycznia 2017 r. miasto miało ok. 6200 mieszkańców.
Zabytki.
W mieście znajduje się wiele obiektów historycznych wpisanych na listę zabytków:
Turystyka.
Przez Opatów przechodzi niebieski szlak turystyczny z Gołoszyc do wsi Dwikozy.
Opatów jest punktem początkowym szlaków rowerowych:
Sport.
W mieście działa klub piłki nożnej, "OKS Opatów", założony w 1925 roku.
Współpraca międzynarodowa.
Miasta i gminy partnerskie: Modrý Kameň – Słowacja

</doc>
<doc id="136888" url="https://pl.wikipedia.org/wiki?curid=136888" title="Ustawka">
Ustawka

Ustawka – starcie fizyczne dwóch grup ludzi bądź dwóch osób, zazwyczaj deklarujących przynależność do innych grup kibicowskich identyfikujących się głównie z klubami piłkarskimi, a także innych dyscyplin sportowych. Starcie zwykle oparte jest na określonych zasadach i odbywa się o ustalonej porze i w ustalonym miejscu.
Zjawisko pojawiło się w Polsce w drugiej połowie lat dziewięćdziesiątych XX wieku, kiedy policja wspólnie z organizatorami meczów piłkarskich ograniczyła możliwość kontaktu kibiców przeciwnych drużyn na stadionie. Do większej liczby ustawek przyczyniły się również zmiany przepisów prawa i wydawane w związku z tym tzw. „zakazy stadionowe” (prawne uniemożliwienie kibicowi udziału w imprezie masowej – meczu sportowym). Ustawki są związane z tzw. chuliganami stadionowymi i animozjami pomiędzy fanklubami różnych drużyn sportowych – najczęściej piłkarskich. Ustawki są umawiane według różnych kryteriów:
Typowa ustawka odbywa się bez broni, często stosowane są bandaże, którymi owija się dłonie, oraz ochraniacze na zęby. Ustawka ma miejsce najczęściej w ustronnym miejscu, a jedynymi świadkami starcia są obserwatorzy – również umówiona liczba osób z ekip biorących udział w umówionej bijatyce. W ustawce uczestniczą również obserwatorzy ekip postronnych, bywa także że wrogich względem uczestniczących, którzy zwracają uwagę na to, czy odbywa się ona zgodnie z przyjętymi zasadami. Członkowie poszczególnych band filmują często przebieg starcia. W walkach obowiązuje zazwyczaj zasada niekopania leżących, w chwili gdy nie przejawiają oni już ochoty do dalszej walki. Ustawka, w zależności od liczby osób w niej walczących uczestników, trwa do kilku minut. W przypadku gdy w walce bierze udział po 20 osób, bijatyka trwa średnio ok. minutę. Ustawka kończy się poddaniem walki przez pokonaną ekipę. W ustawkach biorą udział ekipy kibiców manifestujących przywiązanie zarówno do dużych, jak i do małych miast oraz klubów sportowych. Prowadzony jest także ranking udziału grup kibicowskich w ustawkach, ustalany wedle formuły zwycięstwo / remis / porażka.
Z punktu widzenia prawa ustawki są nielegalne i karalne, gdyż mogą stanowić podstawę dla czynu zabronionego z art. 158 Kodeksu Karnego – bójki. Jednakże uczestnicy ustawek nie są aktywnie ścigani przez policję, o ile w ich trakcie nie dojdzie do poważnych uszkodzeń ciała, aczkolwiek Policja prowadzi działalność prewencyjną, starając się zapobiegać organizowaniu ustawek kibiców. Ustawka, z punktu widzenia osób biorących w niej udział, to "honorowe spotkanie (starcie) dwóch grup kibicowskich".

</doc>
<doc id="136890" url="https://pl.wikipedia.org/wiki?curid=136890" title="Nazwy geograficzne">
Nazwy geograficzne



</doc>
<doc id="136897" url="https://pl.wikipedia.org/wiki?curid=136897" title="Polemologia">
Polemologia

Polemologia (gr. "πóλεμος" – wojna, bój, bitwa, walka) – obszar badań nad wojnami. Studium zajmuje się wyjaśnianiem przyczyn, źródeł, uwarunkowań wojen i innych konfliktów zbrojnych.
Polemologia jest specjalnością naukową zajmującą się badaniem wojen, konfliktów zbrojnych i rytmów wojowniczości w ujęciu interdyscyplinarnym. Badania opierają się m.in. na takich dziedzinach jak demografia, ekonomia, socjologia, etnografia czy stosunki międzynarodowe. Polemologia bada konflikty zbrojne i wojny: przeszłości, teraźniejszości i przyszłości; analizuje ich naturę i uwarunkowania, lokalizację w czasie i przestrzeni, ustala ich periodyczność, intensywność, związki przyczynowo-skutkowe oraz typologię. Jest zaliczana do badań nad pokojem (ang. "peace research").
Głównym założeniem metodologicznym tej dyscypliny naukowej jest głęboka wiara w to, iż poznanie wojny (konfliktów) wiedzie bezpośrednio do poznania pokoju. Dyrektywę badawczą polemologii można by więc sformułować tak – „Jeśli chcesz pokoju, poznaj wojnę”. Wspomniana teza jest odmienna od starej rzymskiej maksymy (związanej z "pax Romana") – "Si vis pacem para bellum", czyli „Chcesz pokoju, szykuj się do wojny”.
Twórcą terminu jest francuski badacz, socjolog i ekonomista Gaston Bouthoul. Swoje główne tezy i teorie przedstawił w dziele wydanym w 1970 "Traite de polemologie. Socjologie des gueres".
Części polemologii.
Według Gastona Bouthoula:
Barometry polemologiczne.
Głównym przeznaczeniem barometrów jest badanie zagrożeń wojną. Wyróżnia się pięć czynników.

</doc>
<doc id="136899" url="https://pl.wikipedia.org/wiki?curid=136899" title="Uniwersytet Marii Skłodowskiej-Curie">
Uniwersytet Marii Skłodowskiej-Curie



</doc>
<doc id="136901" url="https://pl.wikipedia.org/wiki?curid=136901" title="Destination Network Address Translation">
Destination Network Address Translation



</doc>
<doc id="136903" url="https://pl.wikipedia.org/wiki?curid=136903" title="NPT">
NPT

Inne:

</doc>
<doc id="136905" url="https://pl.wikipedia.org/wiki?curid=136905" title="Women’s Tennis Association">
Women’s Tennis Association

Women’s Tennis Association (WTA) – największa organizacja kobiecego tenisa, zrzeszająca wszystkich organizatorów imprez tenisowych, same tenisistki oraz federacje sędziowskie biorące udział we wszystkiego rodzaju imprezach.
Organizacja ta zajmuje się szeroko pojętą, pełną koordynacją rozgrywek w sezonie, który rozpoczyna się w styczniu, natomiast kończy w listopadzie turniejem WTA Finals, czyli rywalizacją 8 najlepszych tenisistek sezonu.
Historia.
WTA powstała w 1973 roku podczas spotkania w Londynie w ramach turnieju Wimbledon (najstarszego, rozgrywki zainaugurowane w 1877 roku, ale jednocześnie najbardziej prestiżowego turnieju w sezonie). Celem spotkania było podniesienie jakości i poziomu rozgrywek oraz organizacji turniejów. Obecnym szefem i głównym koordynatorem WTA jest Amerykanin Steve Simon.
Ranking.
Zasady.
Organizacja publikuje co tydzień aktualny ranking tenisistek grających w turniejach. Punkty rankingowe są zliczane na podstawie dotarcia do poszczególnych rund w turnieju. Poniższa tabela przedstawia rozdział punktów na poszczególne rundy turniejów poszczególnych rang.
Od sezonu 2014 punktacja uległa zmianie. Punkty uzyskane w poprzednim sezonie, w niektórych przypadkach, zachowują swoją wartość aż do wygaśnięcia, czyli 52 tygodnie.
Suma punktów tenisistki jest obliczana cotygodniowo, biorąc pod uwagę turnieje rozegrane w ciągu ostatnich 52 tygodni. Zlicza się punkty z nie więcej niż 16 turniejów singlowych i 11 deblowych. Pod uwagę bierze się turnieje, w których zawodniczka uzyskała najwięcej punktów w ciągu ostatnich 52 tygodni, odrzucając słabsze wyniki. Wyjątkami, które zawsze są zliczane, są 4 turnieje Wielkiego Szlema, obowiązkowe turnieje WTA 1000, WTA Finals oraz dwa najlepsze wyniki w nieobowiązkowych turniejach WTA 1000 dla zawodniczek z pierwszej dwudziestki rankingu.
W przypadku równej liczby punktów o wyższym miejscu w rankingu, w przypadku singlistek, decyduje większa liczba punktów zdobytych w turniejach wielkoszlemowych. Gdy dwie deblistki mają równą liczbę punktów mogą być sklasyfikowane ex aequo na tym samym miejscu tylko wtedy, gdy najlepsze 11 występów osiągnęły wspólnie.
W 1996 WTA zaczęło nagradzać tenisistki „punktami jakościowymi”, które były obliczane na podstawie rankingu tenisistek które one pokonały w turniejach. Dawało to więcej punktów tenisistce, która pokonała tenisistkę znajdującą się wysoko w rankingu niż takiej, która pokonała tenisistkę spoza czołówki. Punkty jakościowe zostały wycofane po sezonie 2005 i nie są już używane.
Ranking WTA.
"Stan na 30 stycznia 2023"
Rekordowe osiągnięcia WTA.
Rekordowe osiągnięcia i zdobycze tenisistek od początku Ery Open. Stan na 30 stycznia 2023.
Najwięcej wygranych turniejów.
W pierwszej tabeli lista mistrzyń w całej historii ery open tenisa. Aktywne zawodniczki pogrubione.
Najmłodsze triumfatorki turniejów WTA.
Najmłodsze zwyciężczynie turniejów rangi WTA. Lista prezentuje tylko pierwszy tytuł. Aktywne zawodniczki pogrubione.
Najstarsze triumfatorki turniejów WTA.
Najstarsze zwyciężczynie turniejów rangi WTA. Lista prezentuje tylko ostatni tytuł. Aktywne zawodniczki pogrubione.
Wygrane turnieje wielkoszlemowe.
Aktywne zawodniczki pogrubione.
Stan na 30 stycznia 2023.
Ogólnie.
Legenda: S – "tytuły singlowe"; D – "tytuły deblowe"; MIX – "tytuły w grze mieszanej".

</doc>
<doc id="136906" url="https://pl.wikipedia.org/wiki?curid=136906" title="Nieproliferacja">
Nieproliferacja



</doc>
<doc id="136911" url="https://pl.wikipedia.org/wiki?curid=136911" title="Ablatyw">
Ablatyw

Ablatyw (łac. "ablativus," w języku polskim nazywany także pochodnikiem lub oddalnikiem) – przypadek w językach aglutynacyjnych i niektórych fleksyjnych, wyraża odchodzenie i oddzielanie się od czegoś (odwrotnie niż allatyw).
Ablatyw jest charakterystyczny dla łaciny, która jako jeden z nielicznych języków europejskich zachowała ten przypadek z pierwotnego zestawu ośmioprzypadkowej deklinacji praindoeuropejskiej. Spełnia też rolę narzędnika i miejscownika na zasadzie synkretyzmu przypadków (w łacinie nie ma oddzielnego narzędnika, a miejscownik jest w zasadzie w zaniku) i poza tym ma funkcję syntaktyczną okolicznika, czyli odpowiada na cały wachlarz pytań okolicznikowych, np. "ablativus qualitatis" (jaki?), "ablativus instrumenti" (czym?), "ablativus auctoris" (przez kogo?), "ablativus temporis" (kiedy?), "ablativus modi" (jak?), "ablativus pretii" (za ile?) – dużą część tych funkcji w języku polskim pełnią: narzędnik, miejscownik, dopełniacz lub wyrażenia okolicznikowe.
Jako osobny przypadek występuje także w sanskrycie i w awestyjskim. Występuje w językach tureckich (np. w języku tatarskim), także w niektórych językach ugrofińskich np. w języku fińskim, gdzie oznacza oddzielenie desygnatów lub odchodzenie w sytuacji, gdy jeden znajduje się nad drugim: "Ota kissa pöydältä!" – weź kota ze stołu! (kot był wcześniej na stole). Pojawia się także w językach tungusko-mandżurskich np. w mandżurskim, gdzie odpowiada na pytania "od kogo/czego? skąd? od kiedy? którędy?" a tworzony jest poprzez dodanie końcówki "-či".
Język tatarski.
Ablatyw (чыгыш килеше) jest jednym z sześciu przypadków deklinacyjnych rzeczownika i zaimka tatarskiego (tatarskie przymiotniki nie odmieniają się przez przypadki).
Odpowiada na pytania: skąd? od kogo? od czego? (кемнән? нәрсәдән?).
Afiksy: -тан/-тән, -дан/-дән, -нан/-нән

</doc>
<doc id="136912" url="https://pl.wikipedia.org/wiki?curid=136912" title="Krata (budownictwo)">
Krata (budownictwo)

Krata – ażurowe zamknięcie otworu (wejściowego, okiennego) lub rodzaj ogrodzenia konkretnej przestrzeni wewnątrz lub na zewnątrz budowli.
Krata jest rodzajem konstrukcji wykonanej najczęściej z kutych prętów lub prefabrykowanych kształtowników. Kraty mają na celu utrudnienie dostępu osobom niepożądanym. Mogą spełniać także funkcje ozdobne. 
Istnieje wiele zasad dotyczących właściwej konstrukcji krat tak, by skutecznie uniemożliwiały one dostęp lub wydostanie się na zewnątrz (np. w więzieniach).
Zastosowanie.
Kraty stosuje się do:
Krata forteczna.
W fortyfikacji kraty forteczne to zapory mocowane na własnym fundamencie, o rozmaitych funkcjach:
Bibliografia.
 

</doc>
<doc id="136913" url="https://pl.wikipedia.org/wiki?curid=136913" title="Smd">
Smd



</doc>
<doc id="136914" url="https://pl.wikipedia.org/wiki?curid=136914" title="Kotlet">
Kotlet

Kotlet ( – żeberko) – potrawa, najczęściej mięsna (choć występują też odmiany wegetariańskie i wegańskie), smażona zazwyczaj na patelni przy użyciu niewielkiej ilości tłuszczu. Kotlety przygotowuje się z mięsa: wieprzowego, wołowego, cielęcego i drobiowego, rzadziej z innych rodzajów mięsa lub ryb, a także z ziemniaków (kotlety ziemniaczane), warzyw, soi, jajek itd.
W kuchni polskiej popularnością cieszą się kotlety mielone oraz kotlety schabowe (w różnych wariantach, np. z kością lub bez kości), podawane często z ziemniakami i kiszoną kapustą. Inne rodzaje: sznycle, kotlety pożarskie, kotlety de volaille itd.

</doc>
<doc id="136915" url="https://pl.wikipedia.org/wiki?curid=136915" title="Ulica Bagno w Warszawie">
Ulica Bagno w Warszawie

Ulica Bagno – ulica w dzielnicy Śródmieście w Warszawie.
Historia.
Pierwotnie ulica Bagno stanowiła fragment ciągu ulic Wiejskiej, Brackiej i Zgoda, dawnego traktu z Ujazdowa do Grzybowa. W rejonie ulicy miała swoje źródła rzeczka Bełcząca.
Ulica została wytyczona w XVIII wieku na terenie po osuszonych mokradłach. Nazwa ulicy została oficjalnie nadana w 1770 i jest przykładem (podobnie jak m.in. ulicy Topiel) odzwierciedlenia w nazwie ulicy jej charakterystyki topograficznej. Do wybuchu II wojny światowej łączyła plac Grzybowski z ulicą Świętokrzyską.
Od połowy XIX wieku aż do II wojny światowej przy ulicy działało targowisko ze starzyzną i żelastwem, nazywane Pociejowem. W okresie międzywojennym ulicę Bagno zamieszkiwała głównie ludność żydowska.
W listopadzie 1940 ulica w całości znalazła się w granicach warszawskiego getta. W marcu 1941 z dzielnicy zamkniętej została wyłączona parzysta (wschodnia) strona ulicy Bagno, a mur getta został przesunięty na jej środek. Ulica wraz z całym tzw. małym gettem została włączona do „aryjskiej” części miasta w czasie wielkiej akcji deportacyjnej w sierpniu 1942.
W 1962 zapadła decyzja Krajowej Rady Narodowej o wyburzeniu całej zabudowy ulicy; na jej miejscu powstało zaprojektowane przez Bohdana Gniewiewskiego i Jana Bogusławskiego osiedle mieszkaniowe Grzybów I, zaś na placu Grzybowskim zlikwidowano ruch tramwajowy. Bieg ulicy został zmieniony w 1965 przy budowie osiedla. Ulica stała się ślepym zaułkiem placu Grzybowskiego, biegnącym od placu w stronę ulicy Zielnej.
W czasach PRL ulica Bagno, choć mała, dała nazwę całemu kwartałowi kamienic i przyległych do niego, od strony ul. Świętokrzyskiej, pawilonów handlowych (obszar ulic Bagno, Zielnej i Próżnej oraz placu Grzybowskiego), będącemu rzadkim w powojennej Warszawie skupieniem w jednym miejscu dużej liczby małych, prywatnych sklepów, warsztatów rzemieślniczych i sprzedawców ulicznych. W kawiarence w pawilonach zbierali się tzw. cinkciarze – Bagno było głównym ośrodkiem nielegalnego wówczas handlu walutami.

</doc>
<doc id="136924" url="https://pl.wikipedia.org/wiki?curid=136924" title="Promotor Wiary">
Promotor Wiary

Promotor Wiary (łac. "promotor fidei") – urzędnik występujący podczas procesu kanonizacyjnego i beatyfikacyjnego, potocznie określany mianem adwokata diabła (łac. "advocatus diaboli").
Jego zadaniem jest doszukiwanie się przyczyn, dla których kandydat na błogosławionego lub świętego nie zasługuje na ten zaszczyt. Ma to na celu upewnienie sądu kanonizacyjnego co do zalet kandydata, a także wyjaśnienie odpowiednio wcześnie wszelkich mogących pojawić się wątpliwości. Urząd ten istniał od 1587 roku, gdy wprowadził go papież Sykstus V do 1983, gdy papież Jan Paweł II zastąpił go urzędem „promotora sprawiedliwości”, który czuwa nad zachowaniem norm prawnych podczas procesu, przygotowuje pytania dla świadków oraz powołuje biegłych, a w razie stwierdzenia poważnych nieprawidłowości może przerwać proces beatyfikacyjny. Ma za zadanie weryfikowanie wszystkich negatywnych informacji na temat wyniesienia kandydata na ołtarze, może żądać uzupełnienia akt po przeprowadzeniu procesu diecezjalnego.
Potocznie adwokatem diabła nazywa się osobę, która będąc zwolennikiem danej sprawy, staje przeciwko niej, by poprzez kontrargumenty dowieść jej słuszności lub pogłębić merytorykę debaty.

</doc>
<doc id="136926" url="https://pl.wikipedia.org/wiki?curid=136926" title="Sens życia">
Sens życia

Sens życia – istota i cel ludzkiej egzystencji, powołanie człowieka (zob. osoba), to, co uzasadnia trud życia i czyni je wartym przeżycia. Pytanie o sens życia jest jednym z podstawowych zagadnień różnych systemów filozoficznych i religijnych, a odpowiedź na nie, jak się uznaje, zawiera całą mądrość ludzkości. Pojęcie to odwołuje się do transcendentnego widzenia świata jako drogi. Często podlega ostrej krytyce, szczególnie w środowisku filozofów analitycznych (zob. Józef Maria Bocheński).
Rola w psychologii człowieka.
W psychologii pojęcie to dotyczy klarownego i możliwego do zaaprobowania kierunku działania na przyszłość, co implikuje normalne funkcjonowanie człowieka. Badaniami nad sensem życia zajmował się psychiatra Viktor Frankl, który wprowadził pojęcie nerwicy neogennej (bądź noogennej).
Posiadanie sensu życia przez człowieka jest koniecznym warunkiem rozwoju i samorealizacji. Włączenie tego problemu do psychologii osobowości przyczyniło się do lepszego zrozumienia uwarunkowań zachowań samobójczych. 
Czynniki wyznaczające.
W wielu społecznościach dyskusja o sensie życia jest tematem tabu, gdyż "sens życia" wyznaczają w nich normy religijne, ideowe lub kulturowe. Większość ludzi, bardziej lub mniej świadomie, wyznacza sobie sens życia indywidualnie; wspomagając się swoimi: wierzeniami, przekonaniami, wiedzą i uczuciami.
Współczesne koncepcje sensu życia.
Niezależnie od wyznawanych wartości sens życia rozumiemy głównie jako relację do:
Sens życia w buddyzmie.
Według nauk buddyjskich, z pytaniem o sens życia związane jest pytanie o to jak wyzwolić się od cierpienia. Powodem takiego związku jest zwyczajowa reakcja człowieka na odpowiednio wielkie i długotrwałe cierpienie, psychiczne lub fizyczne - wówczas zaczyna on tracić sens życia i zaczyna albo go poszukiwać, albo napadają go myśli samobójcze. Natomiast w przypadku odczuwania satysfakcji, zadowolenia i szczęścia pytanie o sens życia przestaje mieć znaczenie, ale odczuwany jest jego głęboki sens. Zatem z punktu widzenia nauk buddyjskich pytanie o sens życia sprowadza się do pytania o przyczynę cierpienia i drogę do wyzwolenia od cierpienia. Termin nirwana znaczy właśnie wygaśnięcie cierpienia, czyli osiągnięcie trwałego pełnego szczęścia. Poniżej pewien cytat Buddy częściowo przybliżający koncepcję szczęścia i cierpienia:
Konkludując, z punktu widzenia nauk buddyjskich, odpowiedź na pytanie „co jest sensem życia?”, brzmi: „wyzwolenie od cierpienia”.

</doc>
<doc id="136927" url="https://pl.wikipedia.org/wiki?curid=136927" title="Żywiecki Park Krajobrazowy">
Żywiecki Park Krajobrazowy

Żywiecki Park Krajobrazowy – park krajobrazowy w południowej części województwa śląskiego, założony 13 marca 1986 decyzją Wojewódzkiej Rady Narodowej w Bielsku-Białej. W 1998 wszedł w skład Zespołu Parków Krajobrazowych Województwa Śląskiego.
Park obejmuje najwyższe, silnie rozczłonkowane dolinami rzek partie Beskidu Żywieckiego w sąsiedztwie granicy słowackiej. Centralną część parku zajmuje rozróg Pilska i rozchodzące się promieniście od niego grzbiety górskie. Najwyższe partie Pilska charakteryzują się rzeźbą wysokogórską. Na zachód od niego znajduje się Grupa Lipowskiego Wierchu i Romanki z bocznymi odgałęzieniami: Prusowa (1010 m) i Skały (946 m). Tworzą ją wysokie i strome pasma, których stoki porośnięte są lasem, zaś w partiach grzbietowych znajdują się liczne hale. W południowej części parku liczne szczyty, których wysokość przekracza 1000 m, tworzą Grupę Wielkiej Raczy (m.in. Wielka Racza, Wielka Rycerzowa, Muńcuł, Przegibek).
Obszar charakteryzuje się dużymi walorami przyrodniczymi, w tym dużym zróżnicowaniem wysokościowym i interesującym ukształtowaniem terenu. Dużą powierzchnię zajmują osuwiska; na rzekach istnieją progi skalne, w tym największy w Beskidach Wodospad w Sopotni Wielkiej o wys. 10 m. Tam też znajduje się najdłuższa jaskinia parku – Jaskinia w Sopotni Wielkiej (dł. 101 m).
Flora i fauna.
Park leży w zasięgu czterech pięter roślinnych. Najniższe, sięgające do ok. 600 m piętro pogórza jest obecnie użytkowane rolniczo i zajęte pod zabudowę. Naturalnym składnikiem regla dolnego (do 1150 m) była w większości buczyna karpacka z dużym udziałem jodły i domieszką świerka i jawora, jednak w wyniku działalności człowieka zastąpił ją w znacznej części bór jodłowo-świerkowy; niewielki obszar porasta dolnoreglowy bór jodłowy występujący m.in. w grupie Wielkiej Raczy. Bardziej naturalny regiel górny składa się głównie ze świerków i kęp jarzębiny. W partiach szczytowych (pow. 1300 m) przybiera on wygląd charakterystyczny dla strefy górnej granicy lasu – odznacza się rozluźnieniem drzewostanu, występowaniem form karłowatych, itp. Jedynie na najwyższym szczycie parku – Pilsku występuje piętro subalpejskie z kosodrzewiną i krzewiastymi formami jarzębiny.
Na obszarze parku stwierdzono występowanie ponad 1000 gatunków roślin naczyniowych. Wśród nich są gatunki górskie, w tym wysokogórskie; występują one w piętrze kosodrzewiny oraz w obszarach źródliskowych i podmokłych. Spotyka się rośliny chronione: dziewięćsił bezłodygowy, widłak alpejski, lilia złotogłów, pełnik europejski, czosnek syberyjski, dzwonek piłkowany, zarzyczka górska i inne.
Równie bogata jest fauna – wyższe partie są ostojami dużych drapieżników: niedźwiedzia brunatnego, wilka, rysia i borsuka. Liczne są ssaki kopytne: jelenie, sarny; na obszarze otuliny parku występują bobry. Wśród 106 gatunków ptaków lęgowych większość to gatunki chronione, m.in.: głuszec, cietrzew, myszołów, jastrząb, krogulec, sowy w tym rzadki puchacz, dzięcioły. Żyjące tutaj gady to: jaszczurka zwinka, jaszczurka żyworodna, padalec, zaskroniec i jadowita żmija zygzakowata, zaś płazy: traszki, ropuchy, żaby, salamandra plamista, rzekotka drzewna, kumak górski.
Rezerwaty.
Park objął szereg rezerwatów przyrody, utworzonych w celu ochrony najlepiej zachowanych fragmentów zbiorowisk roślinnych, a zwłaszcza zespołów leśnych, charakterystycznych dla Beskidów Zachodnich:
Turystyka.
Walory przyrodnicze, atrakcyjność krajobrazowa, dobre warunki narciarskie, łatwa dostępność komunikacyjna, położenie w pobliżu aglomeracji górnośląskiej, krakowskiej i bielskiej – wszystko to decyduje o popularności turystycznej obszaru. Istnieją dobre warunki dla uprawiania turystyki pieszej – przez park prowadzi odcinek Głównego Szlaku Beskidzkiego, istnieje kilka schronisk PTTK, m.in. w Zwardoniu, na Wielkiej Raczy, Przegibku, na Hali Miziowej, itd., wyznaczono kilka turystycznych przejść granicznych, które przestały funkcjonować po wejściu Polski do strefy Schengen. Narciarstwo zjazdowe rozwinięte w rejonie Korbielowa i na Pilsku.

</doc>
<doc id="136929" url="https://pl.wikipedia.org/wiki?curid=136929" title="Suchy zębodół">
Suchy zębodół

Suchy zębodół, potocznie suchodół zęba – w stomatologii określenie oznaczające powikłanie po ekstrakcji zęba, powodujące silne bóle, których przyczyną jest zapalenie zakończeń nerwowych znajdujących się w zębodole. 
Leczenie.
Leczenie polega na wyłyżeczkowaniu rozpadłego skrzepu z zębodołu, przepłukaniu zębodołu roztworem 0,9% NaCl lub 3% roztworem dwuwęglanu sodu i założeniu preparatów przeciwzapalnych i przeciwbólowych, produkowanych specjalnie w kształcie dostosowanym do kształtu zębodołu. Leczenie to skutecznie uśmierza ból, ale nie przyspiesza gojenia, które zwykle trwa do trzech tygodni. W leczeniu można wspomagająco zastosować laseroterapię lub ozonoterapię.

</doc>
<doc id="136933" url="https://pl.wikipedia.org/wiki?curid=136933" title="Sympatalgia">
Sympatalgia

Sympatalgia - ból powstały na tle zaburzeń układu współczulnego, promieniujący do ramienia, szyi i potylicy.
Bóle są kłujące, piekące i parzące. Nasilają się przy lekkim dotknięciu skóry oraz pod wpływem bodźców psychicznych. Sympatalgie najczęściej występują w otoczeniu naczyń w powięziach i stawach.

</doc>
<doc id="136937" url="https://pl.wikipedia.org/wiki?curid=136937" title="Kostnołuskie">
Kostnołuskie



</doc>
<doc id="136941" url="https://pl.wikipedia.org/wiki?curid=136941" title="Klauzula Martensa">
Klauzula Martensa

Klauzula Martensa (ang. "Martens Clause", fr. "clause de Martens", niem. "Martens’sche Klausel", ros. "оговорка Мартенса") - klauzula zamieszczona w preambule do IV konwencji haskiej z roku 1907 o prawach i zwyczajach wojny; nazwana od nazwiska delegata rosyjskiego Fiodora Martensa, który ją zaproponował. Odnosi się ona do wypadków nieobjętych przepisami IV konwencji haskiej, odnoszących się do wojny lądowej. Według klauzuli Martensa, w owych sytuacjach ludność i strony wojujące znajdują się pod opieką i władzą "zasad prawa narodów, wypływających ze zwyczajów, ustanowionych między cywilizowanymi narodami oraz z zasad humanitarności i wymagań społecznego sumienia".
Istnieją dwa kierunki interpretacji klauzuli Martensa. Według jednych - jedynie ściśle określone reguły IV konwencji haskiej są normami prawnie obowiązującymi. Według drugich - klauzula Martensa ma istotne znaczenie dla przestrzegania norm prawa zwyczajowego nieobjętego kodyfikacją prawa międzynarodowego publicznego.

</doc>
<doc id="136942" url="https://pl.wikipedia.org/wiki?curid=136942" title="Claudio Abbado">
Claudio Abbado

Claudio Abbado (ur. 26 czerwca 1933 w Mediolanie, zm. 20 stycznia 2014 w Bolonii) – włoski dyrygent i pianista.
Życiorys.
Studiował grę na fortepianie w konserwatorium mediolańskim ("Conservatorio di musica „Giuseppe Verdi” di Milano") pod kierunkiem swojego ojca, Michelangela Abbado, później w Konserwatorium Wiedeńskim u Hansa Swarowsky'ego poszerzał swoją wiedzę z zakresu dyrygentury.
W 1958 zdobył nagrodę im. Kusewickiego, co ugruntowało jego pozycję we Włoszech, a w 1963 zdobył I nagrodę na międzynarodowym konkursie dla dyrygentów im. Mitropoulosa, po którym gwałtownie wzrosła jego międzynarodowa popularność jako dyrygenta orkiestr symfonicznych i operowych.
Abbado debiutował w mediolańskiej La Scali w 1960. W latach 1968-1986 pracował jako jej dyrektor muzyczny, dyrygując nie tylko tradycyjnym repertuarem włoskim, ale przedstawiając również każdego roku współczesną operę, a także serię koncertów poświęconą muzyce Albana Berga i Modesta Musorgskiego. W okresie, kiedy kierował La Scalą, założył Orchestra della Scala, wykonującą repertuar symfoniczny.
W 1965 na Festiwalu w Salzburgu po raz pierwszy dyrygował Wiedeńskimi Filharmonikami. Od 1986 do 1991 roku był dyrektorem artystycznym Staatsoper w Wiedniu i jednocześnie Filharmoników Wiedeńskich, kierując m.in. słynnymi wykonaniami: "Borysa Godunowa", nieczęsto wystawianej "Chowańszczyzny" Musorgskiego, "Fierrabrasa" Schuberta i "Podróży do Reims" Rossiniego.
Od 1979 do 1987 był głównym dyrygentem London Symphony Orchestra, a w 1989 objął po Herbercie von Karajanie stanowisko głównego dyrygenta Berliner Philharmoniker, które opuścił w 2002 i przeszedł na emeryturę.
Abbado wykonywał i nagrywał wiele dzieł muzyki romantycznej. Znany jest również ze swoich interpretacji muzyki współczesnej (Arnold Schönberg, Karlheinz Stockhausen, Luigi Nono).
W roku 1998 stworzył festiwal muzyczny Wien Modern, którego formuła uległa od tego czasu poszerzeniu i obecnie uwzględnia wszystkie przejawy sztuki współczesnej. Festiwal odbywał się co roku pod kierownictwem założyciela. Abbado chętnie pracował także z młodymi muzykami. Był założycielem i dyrektorem European Union Youth Orchestra (1978) i Gustav Mahler Jugend Orchestra (1986).
Dyrygował orkiestrą Berliner Philharmoniker podczas nagrywania albumu "Moment of Glory" zespołu Scorpions. Płyta została wydana w 2000.
Dokonał wielu wybitnych nagrań płytowych. Do najwybitniejszych należą kompletne lub bardzo obszerne wybory symfonii Beethovena, Mendelssohna, Schuberta, Brahmsa, Czajkowskiego i Mahlera, koncertów fortepianowych Beethovena, Mozarta, Chopina, Brahmsa i Czajkowskiego, oper Rossiniego i Verdiego oraz bardzo liczne nagrania muzyki XX wieku.
Był laureatem licznych nagród i wyróżnień, m.in. doktorem honoris causa uniwersytetów w Cambridge, Aberdeen i Ferrarze.
30 sierpnia 2013 w uznaniu zasług został mianowany przez prezydenta Giorgio Napolitano dożywotnim senatorem.

</doc>
<doc id="136944" url="https://pl.wikipedia.org/wiki?curid=136944" title="Klauzula największego uprzywilejowania">
Klauzula największego uprzywilejowania

Klauzula największego uprzywilejowania (ang. "Most favoured nation clause, MFN") – pojęcie dotyczące międzypaństwowej wymiany towarowej. Jest to określenie traktatowego zobowiązania stosowanego w międzynarodowych stosunkach handlowych. Państwo przyznające tę klauzulę innemu państwu zapewnia mu uprawnienia i udogodnienia nie mniejsze niż jakiemukolwiek innemu państwu, z którym handluje.
Zazwyczaj klauzula największego uprzywilejowania obejmuje wszystkie kwestie dotyczące handlu, żeglugi morskiej, komunikacji, tranzytu i traktowania cudzoziemców. Często do określania klauzuli największego uprzywilejowania stosuje się skrót KNU.
KNU jest normą o charakterze blankietowym, nie daje ona konkretnych przywilejów i ustępstw.
Klauzula ta może być jednostronna lub przyznawana na zasadzie wzajemności. Wyróżnia się dwa rodzaje KNU: bezwarunkową i warunkową. W pierwszym przypadku przyznawane są partnerowi udogodnienia zaoferowane uprzednio państwu trzeciemu (traktowanie identyczne). KNU warunkowa (amerykańska) uzależnia przyznanie państwu udogodnień od otrzymania przez kontrahenta korzyści równych tym, które zostały przyznane wcześniej państwu trzeciemu.
Stosowanie klauzuli bezwarunkowej obowiązuje państwa należące do GATT/WTO. Wyjątkiem od KNU w ramach GATT są jednak różnego rodzaju ugrupowania integracyjne oraz powiązania między byłymi koloniami i metropoliami.

</doc>
<doc id="136947" url="https://pl.wikipedia.org/wiki?curid=136947" title="Fizyka statystyczna">
Fizyka statystyczna



</doc>
<doc id="136953" url="https://pl.wikipedia.org/wiki?curid=136953" title="Gerrit Rietveld">
Gerrit Rietveld

Gerrit Thomas Rietveld (ur. 24 czerwca 1888 w Utrechcie, zm. 26 czerwca 1964 tamże) – holenderski architekt, projektant i twórca mebli, m.in. czerwono-niebieskiego krzesła.
W 2000 roku dom projektu Rietvelda w Utrechcie został wpisany na listę światowego dziedzictwa UNESCO.
Życiorys.
Gerrit Rietveld urodził się 24 czerwca 1888 roku w Utrechcie. Jego ojciec był stolarzem i prowadził własny zakład meblarski. W wieku 11 lat Rietveld zaczął pracę w ojcowskim zakładzie, gdzie pozostawał do 1906 roku. Przez następne pięć lat pracował jako rysownik w firmie jubilerskiej Carela Begeer. Jednocześnie w latach 1906–1908 uczył się w trybie wieczorowym w miejskiej szkole wieczorowej w Utrechcie. Od 1908 do 1911 roku pobierał nauki rysunku architektonicznego u Petrusa Johannesa Houtzagersa (1857–1944), a w latach 1911–1915 architektury u Pieta Klaarhamera (1874–1954).
W 1911 roku poślubił pielęgniarkę Vrouwgien Hadders (1883–1957), z którą miał czterech synów i dwie córki.
W latach 1911–1919 pracował jako stolarz. W 1918 roku zetknął się z ugrupowaniem artystycznym De Stijl, którego był członkiem od 1919 roku aż do jego rozwiązania w 1931 roku. De Stijl został założony w 1917 roku przez Theo van Doesburga (1883–1931) i Pieta Mondriana (1872–1944) i skupiał artystów abstrakcyjnych reprezentujących neoplastycyzm – nowy kierunek w sztuce, stworzony w latach 20. XX w. przez Mondriana, charakteryzujący się użyciem linii pionowych i poziomych, które nachodząc na siebie, dzieliły płaszczyzny na kwadraty i prostokąty, oraz stosowaniem trzech barw podstawowych (żółtej, niebieskiej i czerwonej) i trzech tzw. nie-kolorów (czerni, bieli i szarości). W okresie 1917–18 Rietveld zaprojektował czerwono-niebieskie krzesło, które było jedną z pierwszych manifestacji estetyki De Stijl w postaci obiektu trójwymiarowego.
W 1919 roku zaczął prowadzić działalność architektoniczną. W 1921 roku zaprojektował niewielki sklep jubilerski w Amsterdamie – jeden z pierwszych przykładów zastosowania estetyki De Stijl w architekturze. Przy wielu projektach współpracował z Truus Schröder-Schräder (1889–1985). W 1924 roku zaprojektował dla niej i jej trójki dzieci nowy dom w Utrechcie – Dom Rietveld-Schröder.
Od końca lat 20. XX w. Rietveld skupiał się na projektowaniu mebli i architektury, które mogły być wytwarzane w sposób przemysłowo-mechaniczny. W latach 1931–1934 stworzył serie domów dla budownictwa masowego. Rietveld publikował swoje projekty i pomysły w czasopismach takich jak i10 i De 8 en Opbouw.
W 1928 roku był jednym z założycieli międzynarodowej organizacji architektów modernistycznych Congrès international d’architecture moderne (CIAM) (pol. „Międzynarodowego Kongresu Architektury Nowoczesnej”).
W okresie od 1936 roku do połowy lat 50. XX w. poświęcił się projektowaniu mebli. Następnie wykonał kilka dużych projektów architektonicznych, m.in. zakłady tekstylne De Ploeg w Bergeyk (1956), szereg domów mieszkalnych w Hoograven (1954–1956) czy gmach akademii sztuki w Arnhem (1962).
W latach 1942–1958 wykładał wzornictwo użytkowe i architekturę w szkołach Academie voor Beeldende Kunsten w Rotterdamie i Hadze, Academie voor Beeldende Kunsten en Kunstnijverheids w Arnhem i w Academie voor Baukunst w Amsterdamie.
Od 1960 roku aż do śmierci w 1964 roku pracował razem z architektami Joan van Dillen (1930–1966) i Johanem van Trichtem (1928–2008).
Rietveld zmarł 26 czerwca 1964 roku w Utrechcie.
Prace architektoniczne.
Lista za Emanuel (2016):

</doc>
<doc id="136958" url="https://pl.wikipedia.org/wiki?curid=136958" title="Hołd lenny">
Hołd lenny

Hołd lenny (łac. "homagium") – ceremonia uroczystego zawarcia kontraktu lennego. Podczas niej następowało homagium: wasal klękał przed swoim seniorem i składał mu uroczystą przysięgę wierności, zobowiązując się do niesienia pomocy swojemu seniorowi w radzie (łac. "consilium") i ofiarując pomoc zbrojną (łac. "auxilium"). Następowała wówczas inwestytura, czyli formalne przekazanie lenna wasalowi.

</doc>
<doc id="136965" url="https://pl.wikipedia.org/wiki?curid=136965" title="Przybysławice">
Przybysławice

10 miejscowości w Polsce: 

</doc>
<doc id="136966" url="https://pl.wikipedia.org/wiki?curid=136966" title="Splewka">
Splewka

Splewka (Argulus) - rodzaj skorupiaków będących pasożytami zewnętrznymi ryb słodkowodnych. Należą do podgromady tarczenic.
Splewki są spłaszczone grzbieto-brzusznie. Ich ciało pokryte jest dużym tarczowatym karapaksem. Tułów składa się z 4 segmentów. Odwłok zredukowany, niesegmentowany, dwupłatowy. Oczy złożone i proste (naupliusowe). Czułki zaopatrzone w silne pazury. Służą do wczepiania się w skórę żywiciela. Narządy gębowe kłujące - żuwaczki przekształcone w sztylety, szczęki I pary zmienione w przyssawki a szczęki II pary w pazury. Wargi wykształcone jako rurka służąca do wysysania pokarmu. Splewki wysysają krew i limfę ryb, wkłuwając się przez skórę. Odnóża tułowiowe dwugałęziste, pływne. 
Do tego rodzaju należą między innymi :

</doc>
<doc id="136967" url="https://pl.wikipedia.org/wiki?curid=136967" title="Produkt reakcji">
Produkt reakcji

Produkt reakcji – cząsteczka związku chemicznego lub inne indywiduum chemiczne (np. jon) powstałe w wyniku reakcji chemicznej. Często jest to pojęcie umowne, gdy produkty i substraty reakcji są w stanie równowagi chemicznej. W skali mikroskopowej reakcja biegnie wówczas w obie strony z jednakową szybkością.

</doc>
<doc id="136969" url="https://pl.wikipedia.org/wiki?curid=136969" title="Szybkość reakcji">
Szybkość reakcji



</doc>
<doc id="136970" url="https://pl.wikipedia.org/wiki?curid=136970" title="Księga Ezechiela">
Księga Ezechiela

Księga Ezechiela (Ez, hebr. יחזקאל "Jichezkel") – trzecia z ksiąg proroków większych Starego Testamentu autorstwa Ezechiela, napisana w latach 593-571 p.n.e., ostatecznie zredagowana przed powrotem z niewoli babilońskiej.
Gatunki literackie Księgi.
Dominują wyrocznie (groźby i obietnice). Dużo miejsca zajmują opowiadania o wizjach i różnorodnych czynnościach symbolicznych Ezechiela. Odrębną grupę stanowią pouczenia, które wyjaśniają lub rozwiązują różne zagadnienia religijne. Zachowało się też kilka alegorii: o orle i roślinach (17, 2–10), o lwicy i lwiątkach (19, 1–9), o mięsie gotującym się w kotle (24, 3–14), o krokodylu jako faraonie (29, 3–16), o dwóch nierządnicach (Oholi i Oholibie) (23, 1–49), o winorośli (15), o cedrze (31).

</doc>
<doc id="136971" url="https://pl.wikipedia.org/wiki?curid=136971" title="Pikoamper">
Pikoamper



</doc>
<doc id="136974" url="https://pl.wikipedia.org/wiki?curid=136974" title="Podstawnik">
Podstawnik

Podstawnik – atom lub ich grupa w miejscu atomu wodoru, zwykle przy atomie węgla, w związkach organicznych. 
Podstawnikami nazywa się także grupy funkcyjne.

</doc>
<doc id="136975" url="https://pl.wikipedia.org/wiki?curid=136975" title="Bitter (likier)">
Bitter (likier)

Bitter lub Bitters – gorzkie, aromatyczne krople (zaprawy) barmańskie na bazie alkoholu posiadające specyficzny smak lub zapach, stosowane jako składnik koktajli alkoholowych.

</doc>
<doc id="136976" url="https://pl.wikipedia.org/wiki?curid=136976" title="PV">
PV



</doc>
<doc id="136977" url="https://pl.wikipedia.org/wiki?curid=136977" title="Pikowolt">
Pikowolt



</doc>
<doc id="136980" url="https://pl.wikipedia.org/wiki?curid=136980" title="Pobiedziska">
Pobiedziska

Pobiedziska () – miasto w woj. wielkopolskim, w powiecie poznańskim, siedziba gminy miejsko-wiejskiej Pobiedziska. W latach 1975–1998 miasto administracyjnie należało do woj. poznańskiego.
Według danych z 31 grudnia 2009 miasto liczyło 8677 mieszkańców.
Miasto królewskie lokowane w 1266 roku, należące do starostwa pobiedziskiego, pod koniec XVI wieku leżało w powiecie gnieźnieńskim województwa kaliskiego.
Historia.
Pobiedziska leżą na Szlaku Piastowskim między Poznaniem a Gnieznem, niedaleko Ostrowa Lednickiego. Według miejscowej tradycji Kazimierz Odnowiciel nadał w 1048 roku niewielkiej osadzie nazwę wywodzącą się od słowa "pobieda" (zwycięstwo). Jest ona prawdopodobnie związana ze zwycięską bitwą, którą stoczył książę Kazimierz w okolicach Pobiedzisk ze zbuntowanym namiestnikiem Mazowsza, Masławem.
W 1246 roku wydano dokument Przemysła I poświadczający funkcjonowanie w Pobiedziskach dworu tego księcia. Duża liczba dokumentów kancelarii Przemysła I wydawana w Pobiedziskach w latach 1246–1258 sugeruje, że mieściła się tutaj jego wiejska rezydencja.
. Lokacja uniezależniła je to od kasztelanii na Ostrowie Lednickim. Miasto rozwijało się, mieszkańcy bogacili się na produkcji i handlu – informacje o tym są zawarte w źródłach z pierwszej połowy XIV w. W 1278 r. odbył się w Pobiedziskach zjazd dzielnicowy dostojników wielkopolskich z udziałem książąt Bolesława Pobożnego i Przemysła II.
W 1331 roku Krzyżacy splądrowali i zniszczyli miasto oraz zamek. Wstrzymało to na krótki czas jego rozwój, jednak wkrótce zaczęła się odbudowa stanu gospodarczego, uzupełniona rozwojem infrastruktury.
Pobiedziska odwiedzał często król Władysław II Jagiełło, m.in. w latach 1410, 1419 i 1425. W 1418 roku Jagiełło witał tu delegację wracającą z soboru w Konstancji, a w 1423 roku ufundował kościół św. Ducha i szpital dla ubogich. W roku 1458 za panowania Kazimierza Jagiellończyka, w okresie wojny 13-letniej, Pobiedziska wysłały na pomoc Malborkowi 15 uzbrojonych ludzi, podczas gdy Gniezno 20. Świadczy to o bogactwie miasta, gdyż uzbrojenie jednego człowieka było wówczas bardzo kosztowne.
Przez prawie cały okres swojego istnienia Pobiedziska były miastem królewskim. Wyjątek stanowią lata 1471–1497, kiedy należały do wielkopolskiego rodu Górków.
W XV w. sporadycznie w Pobiedziskach orzekał sąd starosty generalnego (sąd grodzki).
W 1513 roku miasto otrzymało przywilej organizowania cotygodniowych (czwartkowych) targów oraz jarmarku w dniu 24 marca. W drugiej połowie XVI wieku rozpoczyna się okres upadku gospodarczego Pobiedzisk. Pożary w roku 1561 i 1579, epidemia cholery (1625), potop szwedzki (1655), powojenna anarchia oraz kolejna epidemia przerwały rozwój Pobiedzisk na długie lata. Dopiero pod koniec XVII wieku do miasta i okolic napłynęli osadnicy, którzy zaczęli budować nowe domy, warsztaty i sklepy oraz zagospodarowywać leżącą odłogiem ziemię. Proces odbudowy i stabilizacji gospodarczej przerwała wojna północna (1700–1721). Pod jej koniec na ziemię pobiedziską napłynęli nowi osadnicy ze Śląska i Niemiec, którzy zakładają osady nazywane Olędrami, pobudza to rozwój miasta, a w szczególności handlu i rzemiosła.
Okres radości z powodu uchwalenia prawa dla miast i Konstytucji 3 Maja skończył się wraz z II rozbiorem Polski (1793) i wkroczeniem do Pobiedzisk wojsk pruskich. Z dokonanego przez nowe władze spisu wynika, że w mieście było 156 domów, w których mieszkało 791 osób. Funkcjonowało między innymi 106 warsztatów rzemieślniczych, 2 gospody z zajazdami, 3 młyny wodne oraz 2 szkoły. Wszystkie ulice były brukowane, a władze miejskie reprezentowało 11 urzędników. Ludność Pobiedzisk w latach niewoli walczyła o zachowanie polskości, podejmując różnorodne inicjatywy. Należy zaliczyć do nich założenie w 1866 roku przez Maksymiliana Jackowskiego Kółka Rolniczego w Pobiedziskach, którego głównym celem było upowszechnianie wiedzy rolniczej i udzielanie pomocy małym gospodarstwom rolnym, założenie w 1908 roku Spółdzielni Rolniczo-Handlowej Rolnik i powstanie w 1905 roku Banku Ludowego. Oprócz tego aktywną działalność prowadziły towarzystwa patriotyczne, np. Towarzystwo Gimnastyczne Sokół, Towarzystwo Czytelni Ludowych, Koło Śpiewacze im. B. Dembińskiego, Katolickie Towarzystwo Robotników i Towarzystwo Przemysłowców.
29 grudnia 1918 roku mieszkańcy Pobiedzisk podjęli spontaniczną akcję przejmowania władzy od niemieckich urzędników oraz rozbrajania policjantów i osadników. Dnia 4 stycznia 1919 roku wyruszył z miasta pierwszy oddział powstańczy, który wziął m.in. udział w walkach o Inowrocław. Wkrótce oddziały powstańcze zostały przekształcone w regularną armię. Batalion z Pobiedzisk (około 400 osób) złożył na Rynku w dniu 13 kwietnia 1919 roku uroczystą przysięgę, którą odbierał generał Józef Dowbor-Muśnicki.
Dwudziestolecie międzywojenne to okres ogólnego zubożenia ludności. Szalejące bezrobocie pogłębiało kontrasty i budziło niezadowolenie społeczne. Mimo to w mieście pobudowano strażnicę, strzelnicę, boisko sportowe oraz urządzono plażę i przystań wodną nad Jeziorem Biezdruchowo. Wybudowano ratusz w stanie surowym, wykonano kanalizację burzową oraz ułożono płyty chodnikowe na głównych ulicach. Przed wybuchem wojny miasto liczyło 4255 mieszkańców, z których 157 było narodowości niemieckiej i 4 żydowskiej. Na terenie miasta działalność prowadziło ponad 70 warsztatów rzemieślniczych i 67 sklepów.
30 sierpnia 1939 roku powołano do wojska ok. 220 rezerwistów, a wśród nich: Mariana Sypniewskiego, Edmunda Bartlitza, Henryka Lewandowskiego i Cezarego Wizego, którzy w wyniku działań wojennych dostali się do niewoli radzieckiej i zostali zamordowani w Katyniu. 13 września w godzinach przedpołudniowych do miasta wjechały jednostki Wehrmachtu, które w porozumieniu z miejscową ludnością niemiecką zaczęły od razu wdrażać politykę terroru i eksterminacji. Przejawiała się ona wysiedleniami, zsyłką do obozów koncentracyjnych oraz karami śmierci i więzienia. Z rąk hitlerowskiego wymiaru sprawiedliwości zginęło w okresie okupacji ponad 50 mieszkańców. 22 stycznia 1945 r. 45 Brygada Pancerna Gwardii, dowodzona przez płk. Nikitę Morgunowa, wyzwoliła Pobiedziska, wkraczając do miasta od strony Gniezna.
Po wojnie miasto rozwijało się bardzo wolno. Dopiero w połowie lat siedemdziesiątych XX w. nastąpiło widoczne ożywienie gospodarcze. Proces ten został przyspieszony w roku 1990 na skutek przywrócenia prawdziwej samorządności, umożliwiającej gminie gospodarowanie własnymi środkami finansowymi.
Nazwa.
Pierwszą informacją źródłową o Pobiedziskach w postaci nazwy tej miejscowości Pobezisch jest wzmianka zamieszczona w dokumencie wydanym przez księcia Władysława Odonica w 1233 r. Miejscowość pod zlatynizowaną nazwą "Pobodis" wymieniona jest także w łacińskim dokumencie wydanym w Poznaniu w 1278 roku sygnowanym przez księcia polskiego Bolesława oraz Przemysła II.
Polityka.
Współpraca międzynarodowa.
Miasta i gminy partnerskie:
Architektura.
Zabytki.
Zabytkami miasta są:
Sport.
Klubem sportowym w mieście jest MGKS Huragan, obok którego działa Amatorska Gminna Liga Piłki Nożnej. Miasto posiada także bazę do uprawiania tenisa ziemnego.
W listopadzie 2010 roku do użytku oddano również kompleks edukacyjno-sportowy, na terenie którego znajduje się hala sportowa, boisko do siatkówki, koszykówki i piłki nożnej oraz bieżnia lekkoatletyczna.
W miejscowym Huraganie zaczynał karierę jako piłkarz Bartosz Ślusarski.
Piłkarze MGKS Huragan rozgrywają swoje spotkania na stadionie miejskim, znajdującym się przy ulicy Kiszkowskiej 7. Obiekt może pomieścić 924 widzów. Obiekt był jedną z aren piłkarskich Mistrzostw Europy U-19 w 2006 roku oraz Mistrzostw Europy U-18 w rugby union w 2014 roku.
Na osiedlu Letnisko Leśne działa też klub sportowy UKS Pobiedziska Letnisko. Bierze on udział w rozgrywkach hokeja na trawie i na hali.
Osoby związane z Pobiedziskami.
Z Pobiedzisk pochodzi dość znany aktor Andrzej Pieczyński, który zagrał m.in. w Ogniem i mieczem (film 1999).

</doc>
<doc id="136982" url="https://pl.wikipedia.org/wiki?curid=136982" title="Ganoidy chrzęstne">
Ganoidy chrzęstne



</doc>
<doc id="136983" url="https://pl.wikipedia.org/wiki?curid=136983" title="Księga Daniela">
Księga Daniela

Księga Daniela [Dn] – (hebr. דניאל "Daniel") księga zaliczana do Pism ("Ketuwim") Biblii hebrajskiej oraz ksiąg prorockich chrześcijańskiego Starego Testamentu. Jej autorstwo przypisuje się tradycyjnie Danielowi. Czas jej powstania datuje się obecnie na okres od połowy VI wieku po 164 rok przed Chrystusem. Księga została zredagowana częściowo w języku hebrajskim, a częściowo w aramejskim. Dwa ostatnie rozdziały tej księgi, według katolickiego i prawosławnego kanonu, zostały napisane w języku greckim i nie są uznawane za natchnione przez judaizm i protestantyzm. Treść księgi wiąże się z postacią proroka Daniela, żyjącego na dworze babilońskim i perskim na przełomie VII i VI wieku p.n.e. Składa się na nią osiem opowiadań o Danielu i cztery jego wizje.
Osoba Daniela.
Głównym bohaterem Księgi jest Daniel (Dānijjē’l – "moim sędzią jest Bóg"). Według Informacji zawartych w samej księdze Daniel pochodził z rodu królewskiego i był jednym z młodzieńców judzkich deportowanych przez Nabuchodonozora do Babilonii. Jako człowiek dobrze urodzony został przeznaczony do służby na dworze królewskim (najpierw babilońskim, a po upadku imperium babilońskiego perskim), gdzie dzięki mądrości i posiadanym zdolnościom, zwłaszcza umiejętności wyjaśniania snów dochodził do coraz wyższych godności i zaszczytów, zajmując z czasem najwyższe stanowiska. Nie sposób rozstrzygnąć, czy Daniel jest postacią historyczną, wokół której narosła obszerna literatura, czy też postacią legendarną.
Imię Daniel pojawia się również w innych księgach biblijnych. U proroka Ezechiela Daniel jest przywoływany wraz z Noem i Hiobem jako wzór człowieka sprawiedliwego oraz na innym miejscu jako przykład mędrca. Imię Daniel występuje też w literaturze pozabiblijnej: w tekstach z Mari (Da-ni-el) czy Ugarit (Dan(i)-ilu – moim sędzią jest El), gdzie pojawia się król Daniel, sprawiedliwy sędzia: „ten który sądzi sprawę wdowy, ten który rozpatruje sprawę sieroty”. Poza sytuacjami, gdy imię Daniel odnosi się do postaci demonów lub aniołów, występuje w literaturze Bliskiego Wschodu jako postać legendarna, wzór człowieka sprawiedliwego i mądrego.
Miejsce w kanonie.
W kanonie Biblii Hebrajskiej "Księga Daniela" znajduje się w ostatniej części, czyli wśród "Pism" (ketûbîm), a nie wśród "Proroków". Wydaje się, że przyczyną takiego umieszczenia księgi była późna data jej ostatecznej redakcji – gdy zbiór pism prorockich był już zamknięty. Przemawia za tym brak wzmianek o Danielu w "Księdze Syracha" pochodzącej z końca II wieku p.n.e., która wymienia: Izajasza, Jeremiasza, Ezechiela i Dwunastu Proroków, co może świadczyć o zamkniętym zbiorze pism prorockich w tym czasie. W większości manuskryptów hebrajskich "Księga Daniela" znajduje się pomiędzy "Księgą Estery" a księgami "Ezdrasza" i "Nehemiasza", a w nielicznych przed Księgą Estery.
Pomimo włączenia "Księgi Daniela" do Pism, już w starożytności była uważana za pismo prorockie, a sam Daniel był określany mianem proroka. Za proroka uważa Daniela m.in. Józef Flawiusz. Prawdopodobnie z tego względu w Biblii Greckiej księga została zaliczona do "proroków większych". W większości rękopisów greckich jest umieszczona po "Księdze Ezechiela", ale wcale nierzadko przed Księgą Ezechiela, a nawet przed "Księgą Izajasza". W Wulgacie oraz we współczesnych edycjach Biblii jest umieszczana po "Księdze Ezechiela", a przed dwunastoma prorokami mniejszymi.
Rękopisy.
Podstawą większości współczesnych edycji "Księgi Daniela" jest tekst masorecki (TM) wydany w oparciu o pochodzący z lat 1008–1009 po Chr. Kodeks Leningradzki. W Kumran odkryto osiem fragmentarycznie zachowanych manuskryptów "Księgi Daniela" pochodzących z czasów, kiedy powstała ostateczna redakcja księgi – najstarszy z końca II wieku p.n.e.. Teksty z Qumran zasadniczo potwierdzają tekst masorecki, istniejące różnice dotyczą w większości ortografii i morfologii.
Rękopisy greckie różnią się od masoreckich przede wszystkim dodatkami:
Te dodatki nie weszły do kanonu hebrajskiego i zostały odrzucone po rewizji kanonu przez protestantów. Najstarszy rękopis grecki Septuaginty (LXX) zawierający fragmenty "Księgi Daniela" pochodzi z połowy III wieku n.e. Kolejny fragment pochodzi z V wieku. Jedyny pełny kodeks, Codex Chisianus, będący rewizją tekstu greckiego dokonaną przez Orygenesa, jest datowany na IX–XI wiek. Zachował się też odnaleziony w 1931 roku Papirus 967, zawierający Księgę Daniela w wersji LXX z okresu sprzed powstania Hexapli. W przedmowie do Księgi Hieronim pisał: "Kościoły Pana i Zbawiciela nie czytają proroka Daniela według Siedemdziesięciu Tłumaczy (tj. LXX), ale używają wersji Teodocjona. Dlaczego to się stało nie wiem… lecz to muszę stwierdzić, że różni się ono (LXX) bardzo od prawdy (tj. tekstu hebrajskiego i aramejskiego) i dlatego słusznie zostało odrzucone". Przekład Teodocjona jest rzeczywiście o wiele dokładniejszy. Pochodzi prawdopodobnie z I wieku po Chr. i zachował się w wielu manuskryptach.
Tłumaczenie starołacińskie ("Vetus Latina") jest znane jedynie z cytatów pisarzy wczesnochrześcijańskich i opiera się na przekładzie Teodocjona. "Wulgata" Hieronima została przełożona z hebrajskiego i aramejskiego, sporadycznie odwołuje się do Teodocjona. Podobnie z hebrajskiego i aramejskiego przełożona była syryjska "Peszitta".
Wielojęzyczność księgi.
"Księga Daniela" została zredagowana w trzech językach: hebrajskim, aramejskim i greckim. Tekst podstawowy w hebrajskim i aramejskim, przy czym pierwsze opowiadanie i początek drugiego (do wiersza 4a) po hebrajsku, następne pięć opowiadań i wizja z rozdziału 7. po aramejsku, a kolejne wizje (rozdziały 8–12) znowu po hebrajsku. Istnieje kilka hipotez próbujących wyjaśnić ten szczególny fenomen:
Rozdziały 13. i 14. oraz fragment rozdziału 3. obejmujący wiersze od 24. do 90. zachowały się jedynie w rękopisach greckich u Teodocjona i w Septuagincie.
Tło historyczne.
W VIII wieku p.n.e. Królestwo Izraela podbili Asyryjczycy, czyniąc z niego prowincję swego imperium, a południowe Królestwo Judy sprowadzili do roli państwa wasalnego. Pod koniec VII wieku, król Medów Kyaksares w koalicji z Babilończykami zdobył stolicę Asyrii – Niniwę, rozbijając całkowicie imperium asyryjskie. Ostatecznie na gruzach Asyrii to nie Medowie, lecz Babilończycy powołali do życia nowe imperium utworzone przez króla Nabuchodonozora. W 587 roku definitywnie zlikwidował on Królestwo Judy, przesiedlając znaczne rzesze Judejczyków do Babilonii. Potęga Babilonii za jego następców szybko podupadła. W 539 roku Cyrus Wielki, który wcześniej podbił Medię i ogłosił się królem Medów i Persów, zdobył Babilon, obalając ostatniego króla babilońskiego Nabonida i jego syna Baltazara. Królestwo perskie istniało dwa stulecia. W 331 roku Aleksander Wielki poddał ziemie należące do państwa perskiego pod panowanie Greków. W wyniku wojen diadochów Palestyna znalazła się w III wieku pod panowaniem greckiej dynastii Ptolemeuszów władających z Aleksandrii. W 200 roku, po bitwie pod Panion przeszła pod panowanie dynastii Seleucydów mających stolicę w Antiochii. Większość deportowanych przez Nabuchodonozora Żydów, po roku 539 wróciła za zgodą Cyrusa do ojczyzny. Pod panowaniem władców perskich a potem ptolemejskich Żydzi cieszyli się pewną autonomią polityczną i wolnością religijną. Dopiero Antioch IV Epifanes z powodów politycznych i kulturowych dążący do zhellenizowania Żydów starał się zmusić ich do porzucenia dawnej religii i przyjęcia pogańskiej. Jego polityka doprowadziła do krwawych prześladowań i wybuchu powstania żydowskiego, o którym opowiadają "Księgi Machabejskie". Konflikt między religią żydów a pogańskimi religiami rządzących nimi władców to główny temat "Księgi Daniela". Jest jednak ukazany z Bożej perspektywy – jako zapowiedziany od dawna i dopuszczony przez Boga, który jest Panem historii: "usuwa królów i ustanawia królów" (Dn 2,21).
Gatunek literacki.
Haggada: wykorzystana w rozdziałach 1–6 oraz 13 i 14 bierze swą nazwę od pochodzącego z "Miszny" hebrajskiego słowa "haggādâ" znaczącego dosłownie "opis, narracja". Termin stosuje się na oznaczenie opowieści mającej słaby związek z historią lub pozbawionej w ogóle historycznych odniesień, której celem jest udzielenie pouczenia moralnego. Przy czym większość uczonych uznaje opowiadania występujące w Dn 1–6 za "opowiadanie dworskie" – opowiadania o dworzanach lub doradcach królewskich, których akcja toczy się na dworze królewskim. Ich bohaterowie doświadczają przygód, intryg i niebezpieczeństw, ale ostatecznie odnoszą sukces. Opowiadania ujawniają ich mądrość i zdolności, jednocześnie służąc jako forma przekazu specjalnego przesłania, którego udziela dworzanin w postaci mowy lub interpretacji snu. Konstrukcja opowiadania wygląda następująco: bohater cieszy się uznaniem, następnie wskutek zmowy lub intrygi grozi mu niebezpieczeństwo, zostaje skazany na śmierć lub wtrącony do więzienia, zostaje jednak ocalony, jego mądrość jest powszechnie uznana, a on sam awansuje na wyższe stanowisko. Poza "Księgą Daniela" opowiadanie dworskie występuje w Biblii w opowieściach o Józefie (Rdz 37–51) i o Esterze ("Księga Estery"), poza Biblią w "Opowieści o Ahikarze", u Herodota np. w opowieści o Krezusie na dworze króla Kambyzesa.
Apokalipsa: drugi z gatunków zastosowany w rozdziałach 7–12 tworzą tajemnicze objawienia przekazywane w postaci fantastycznych wizji lub za pośrednictwem aniołów, a dotyczących zarówno wydarzeń z przeszłości, współczesnej historii, jak i eschatologicznych wydarzeń końca czasów. Ponieważ objawienia są zwrócone do sławnych postaci z odległej przeszłości opisywane w nich proroctwa przedstawiane są jako dotyczące wydarzeń przyszłych. Są one jednak jednocześnie proroctwem w tym sensie, w jakim są nimi dla czytelników, którzy stykają się z nimi już po ich zaistnieniu – ponieważ podają Bożą interpretację dziejów.
Peszer midrasz: Rozdział 9 należy przyporządkować do gatunku literackiego peszer midrasz, a więc jego główna rola jest interpretacyjno-tłumacząca. Samo słowo "peszer" w hebrajskim Starym Testamencie występuje wyłącznie w aramejskich fragmentach Księgi Daniela. Dokonuje się zinterpretowanie 70 tygodni o których mówi prorok Jeremiasz (Jr 25,11; 29,10) jako 70 tygodni lat. Prorocki okres 70 tygodni lat, podzielony jest na 3 okresy - 7+62+1 i łącznie określa przedział czasu od proroctwa Jeremiasza (587 przed Chr.) do śmierci Arcykapłana Oniasza III (171 przed Chr.) W Dn 9,24 wymieniane są zapowiedzi błogosławieństw czasów mesjańskich - pokonania zła, pojednania ludzi z Bogiem itd..
Data powstania.
Porfiriusz był pierwszym, który kwestionował autorstwo Księgi Daniela, uważając, że spisano ją po okresie prześladowań z czasów Antiocha Epifanesa, stąd określenie czasu powstania "Księgi Daniela" rodzi niemałe problemy. Na część trudności wskazano wyżej, Księga:
Oprócz wymienionych trzeba wskazać na inne jeszcze trudności:
W opowiadaniach żywa jest jeszcze propaganda polityczna przeciwko Nabonidowi z połowy VI wieku, a jednocześnie w odróżnieniu od wizji Daniela opowiadania nie zawierają żadnych aluzji do czasów Machabeuszów ani Antiocha Epifanesa.
Pomimo że akcja opowiadań rozgrywa się na dworze królów perskich i babilońskich, autor dość swobodnie traktuje chronologię tego okresu:
Podobnych nieścisłości jest w tekście Księgi więcej.
Odmiennie od wydarzeń z epoki babilońskiej i perskiej wydarzenia z okresu panowania Seleucydów zawarte w wizjach 7–12 są przedstawione bardzo dokładnie. Autor zna fakt zbezczeszczenia świątyni w Jerozolimie przez Antiocha Epifanesa w grudniu 167 roku, 2 kampanie Epifanesa przeciwko Egiptowi, powstanie Akry. Jednocześnie nie wie już nic o oczyszczeniu świątyni ani o okolicznościach śmierci Antiocha Epifanesa pod koniec 164 roku.
Prowadzi to obecnie uczonych do różnych prób odpowiedzi na pytanie o czas powstania Księgi i jej autora:
Przesłanie księgi.
"Księga Daniela" została napisana w celu zachęcenia Żydów, by pozostali wierni religii przodków, w czasie gdy stanęli wobec pokusy światowej kultury hellenistycznej, która była nierozłącznie związana z religią pogańską, a jednocześnie doświadczali krwawych prześladowań mających zmusić ich do porzucenia Prawa Mojżeszowego. Z tego powodu autor wykazuje wyższość mądrości Boga Izraela nad mądrością pogan i ukazuje Jego wielką moc zdolną wybawić Jego wiernych z rąk prześladowców. Autor "Księgi Daniela" przekazuje przesłanie dla wierzących wszystkich czasów, że Bóg jest Panem dziejów, który wykorzystuje powstanie i upadek narodów jako przygotowanie do ustanowienia swego królestwa.
"Księga Daniela" ma wielkie znaczenie dla dalszego rozwoju apokaliptyki żydowskiej i chrześcijańskiej. Nauczanie dotyczące aniołów i ich roli w przekazywaniu woli Bożej wniosło istotny wkład w rozwój angelologii rabinicznej i wczesnochrześcijańskiej. Niezwykle istotne jest też nauczanie Daniela na temat zmartwychwstania umarłych (Dn 12,2). Osobne znaczenie uzyskały słowa Daniela o "Synu Człowieczym, przychodzącym na obłokach nieba" (Dn 7,13), które w niedługim czasie miały uzyskać interpretację mesjańską, stając się „"ulubionym wyrażeniem stosowanym przez Jezusa w odniesieniu do samego siebie"”.

</doc>
<doc id="136988" url="https://pl.wikipedia.org/wiki?curid=136988" title="Sinsemilia">
Sinsemilia

Sinsemilia to francuski zespół muzyki reggae założony w Grenoble, w roku 1990.

</doc>
<doc id="137008" url="https://pl.wikipedia.org/wiki?curid=137008" title="Interwencja uboczna">
Interwencja uboczna

Interwencja uboczna – instytucja polskiego postępowania cywilnego, obejmująca zgłoszenie i przystąpienie po jednej ze stron do toczącego się procesu cywilnego osoby trzeciej, która ma interes prawny w tym, aby rozstrzygnięcie nastąpiło na korzyść strony, do której przystąpił. Osobę taką określa się mianem interwenienta ubocznego. Może nim być np. poręczyciel, przystępujący po stronie pozwanego dłużnika. 
Interwencję uboczną regulują przepisy art. 76-83 Kodeksu postępowania cywilnego.
Terminem prekluzyjnym dla interwencji ubocznej jest zamknięcie rozprawy w drugiej instancji. Zgłoszenie powinno być dokonane w formie pisma procesowego, zawierającego wskazanie interesu prawnego interwenienta, istnienie tego interesu jest warunkiem dopuszczalności interwencji ubocznej. Pismo musi określać, do której strony interwenient przystepuje.
W odpowiedzi na zgłoszenie interwencji ubocznej, każda ze stron procesu, a więc zarówno powód, jak i pozwany może zgłosić swego rodzaju sprzeciw przeciwko przystąpieniu interwenienta ubocznego, zwany opozycją. Opozycja może zostać zgłoszona w ciągu 2 tygodni od doręczenia pisma interwenienta stronom, jednakże nie później niż do czasu rozpoczęcia najbliższego posiedzenia. W wyniku zgłoszenia opozycji, sąd postanawia o oddaleniu opozycji bądź o niedopuszczeniu interwencji ubocznej, co jest równoznaczne z uwzględnieniem opozycji, na oba te postanowienia przysługuje zażalenie.
Od chwili zgłoszenia interwencji ubocznej, interwenient uboczny jest uprawniony do wszelkich czynności procesowych dopuszczalnych według stanu sprawy, oznacza to, że na przykład, że jeśli przystąpienie nastąpiło po wdaniu się w spór co do istoty sprawy, interwenient nie będzie mógł zgłosić tych zarzutów, które należy zgłosić przed wdaniem się w spór co do istoty sprawy - np. zarzut zapisu na sąd polubowny. Zgłoszenie opozycji nie pozbawia intwerenienta możliwości działania do czasu jej prawomocnego uwzględnienia, w razie jej uwzględnienia czynności interwenienta uważa się za niebyłe, co oznacza tyle, że sąd przy rozstrzyganiu sprawy nie weźmie pod uwagę zgłoszonych przez intwernienta wniosków dowodowych czy też zgłoszonych zarzutów.
Na podstawie przepisów regulujących tę instytucję można rozróżnić dwa rodzaje intwerwencji ubocznej:
Interwenient uboczny samoistny może działać niezależnie od strony, do której przystąpił, nie może jednak dokonywać samodzielnie czynności materialno-dyspozytywnych, czyli nie może zawrzeć ugody, zrzec się roszczenia, uznać powództwa. 
Działania interwenienta zwykłego nie mogą stać w sprzeczności z działaniami strony, do której przystąpił, w związku z czym strona ta może odwołać czynność dokonaną przez interwenienta zwykłego. 
Pomiędzy interwenientem ubocznym a stroną, do której przystąpił istnieje zawsze jakiś stosunek prawny, w razie przegrania procesu przez stronę, do której interwenient przystąpił może ona mieć wobec interwenienta jakieś roszczenia. Zgodnie z art. 82 k.p.c. interwenient uboczny nie może w stosunku do strony, do której przystąpił, podnieść zarzutu, że sprawa została rozstrzygnięta błędnie albo że proces był prowadzony wadliwie "(tzw. exceptio male gesti processus)", chyba że interwenient uboczny wykaże, że stan sprawy w chwili przystąpienia uniemożliwił mu korzystanie ze środków obrony, albo że strona umyślnie lub przez niedbalstwo nie skorzystała ze środków, które nie były interwenientowi znane. 
Interwenient uboczny może za zgodą obu stron, a więc zarówno tej, do której przystąpił, jak i przeciwnej, wstąpić do procesu na miejsce strony do której przystąpił, jako następca procesowy.
Interwencję uboczną należy odróżniać od interwencji głównej.

</doc>
<doc id="137010" url="https://pl.wikipedia.org/wiki?curid=137010" title="Podkowiastogłowe">
Podkowiastogłowe

Podkowiastogłowe (Cephalocarida) – monotypowa gromada morskich stawonogów, tradycyjnie zaliczana do skorupiaków, obejmująca tylko jeden rząd: Brachypoda z tylko jedną rodziną Hutchinsoniellidae. Należy doń 12 opisanych gatunków. Odkryta została w 1955 roku. Pierwszy przedstawiciel gromady znaleziony został u wybrzeży Ameryki Północnej.
Opis.
Żyją zagrzebane w osadach na dnie mórz, znajdowane do głębokości 1550 metrów. Długość ciała 2-4 mm. Są ślepe. Nazwa pochodzi od kształtu głowy. Czułki skrócone. Tułów złożony z 8 segmentów, na 7 pierwszych prymitywnych dwugałęzistych odnóży, podobnych budową do szczęk II pary. Odwłok zbudowany z 11 segmentów pozbawionych odnóży, zakończony długimi widełkami. Obojnaki (hermafrodyty) - wyjątek wśród wolnożyjących skorupiaków.
Systematyka i filogeneza.
Takson ten wprowadzony został w 1955 roku przez Howarda L. Sandersa, początkowo z rangą podgromady. Obecnie klasyfikuje się w randze gromady. Tradycyjnie umieszcza się je w podtypie skorupiaków, jednak jest on współcześnie uważany za takson parafiletyczny i zastępowany kladem Pancrustacea, wewnątrz którego zagnieżdżają się sześcionogi. Pozycja podkowiastogłowych na drzewie rodowym Pancrustacea jest w wynikach współczesnych molekularnych i molekularno-morfologicznych analiz filogenetycznych różna. Według wyników Regiera i innych z 2005 roku oraz Regiera i innych z 2010 roku tworzą z siostrzanymi łopatonogami klad Xenocarida. Według wyników Oakleya i innych z 2013 zajmują pozycję siostrzaną do skrzelonogów, tworząc z nimi klad siostrzany dla Labiocarida. W wynikach Rota-Stabelliego z 2013 zajęły pozycję bazalną w grupie obejmującej też pancerzowce, Thecostraca i Tantulocarida. Według analiz Schwentnera i innych z 2017 oraz Lozano-Fernandeza i innych z 2019 zajmują pozycję bazalną wśród Allotriocarida, stanowiąc grupę siostrzaną dla kladu obejmującego skrzelonogi i Labiocarida, nazwanego w drugiej z tych prac Athalassocarida.
Gromada podkowiastogłowych obejmuje rząd Brachypoda z rodziną Hutchinsoniellidae, do której zaliczane są rodzaje:

</doc>
<doc id="137017" url="https://pl.wikipedia.org/wiki?curid=137017" title="Województwo mścisławskie">
Województwo mścisławskie

Województwo mścisławskie – województwo położone we wschodniej części Wielkiego Księstwa Litewskiego. Z wyjątkiem okresu gdy do Litwy należało województwo smoleńskie graniczne województwo I Rzeczypospolitej w latach 1566–1772.
Historia.
Teren województwa mścisławskiego w czasie rozbicia dzielnicowego Rusi Kijowskiej wchodził w skład księstwa smoleńskiego. Książę smoleński, a później wielki książę kijowski Rościsław I Michał (święty prawosławny), w latach 30. XII w. założył miasto Mścisław lub też nadał istniejącej wcześniej miejscowości nazwę pochodzącą od imienia swojego ojca Mścisława I Haralda wielkiego księcia kijowskiego. W toku dalszych podziałów dynastycznych powstało odrębne księstwo mścisławskie.
W II poł. XIV w. księstwo mścisławskie opanowali Litwini. Pierwszym księciem z dynastii Giedyminowiczów był brat Władysława Jagiełły Korygiełło (Kazimierz), w latach 1377–1390, a następnie kolejny brat wielkiego księcia Lingwen (Siemion, Szymon), w latach 1390–1430, który wsławił się jako dowódca trzech pułków smoleńskich (smoleński, orszański, mścisławski) w bitwie pod Grunwaldem. Hołdownicze księstwo mścisławskie utrzymało się aż do I połowy XVI w. Zostało zlikwidowane w związku z wojnami litewsko-rosyjskimi prowadzonymi w dwóch pierwszych dziesięcioleciach wieku ze względu na niepewną postawę książąt. Ostatni książę mścisławski, Michał, sprzymierzył się z Rosją i po zwycięstwie Rzeczypospolitej pod Orszą (1514) musiał uchodzić do Moskwy.
Po śmierci matki księcia, Juliany, księstwo mścisławskie stało się starostwem (1527). W 1566 r. Zygmunt August mianował pierwszego wojewodę mścisławskiego Jurija Ostyka (Jerzy Ościk) i kasztelana Iwana Sołomoreckiego.
W Rzeczypospolitej Obojga Narodów.
Po unii lubelskiej (1569) wojewoda i kasztelan mścisławski zajęli dość dalekie miejsca w senacie Rzeczypospolitej. Wojewoda za wojewodą chełmińskim, a przed wojewodą malborskim. Kasztelan, wśród kasztelanów większych, szedł za chełmińskim, a przed elbląskim.
Województwo nie zostało podzielone na powiaty. Miało w związku z tym jeden komplet urzędników ziemskich i wybierało dwóch posłów na sejm oraz dwóch deputatów na Trybunał Główny Wielkiego Księstwa Litewskiego (po jednym na sesję wiosenną i jesienną). Starostwo grodowe, zatem i sąd grodzki, znajdowało się w Mścisławiu. Tu także sądził sąd ziemski, odbywały się sejmiki ziemskie i popisy pospolitego ruszenia.
Herbem województwa była litewska Pogoń w czerwonym polu. Chorągiew wojewódzka miała kolor żółty. Mundur wojewódzki składał się z granatowego kontusza ze srebrnymi wyłogami i żółtego (słomianego) żupana.
Mścisław był ważną twierdzą położoną niedaleko granicy i szybko rozwijającym się miastem. Drugim głównym ośrodkiem miejskim województwa był Krzyczew ośrodek najbogatszego w województwie starostwa niegrodowego. 
Oprócz majętnej średniej szlachty w województwie było dużo szlachty zagrodowej wywodzącej się z uszlachconych, w XV i XVI w. całymi wsiami, za ich zasługi w wojnie z Krzyżakami, a później w wojnach z Rosją, bitnych bojarzynów mścisławskich. Wśród nich Kmicic, bohater Potopu, poszukiwał kandydatów do swego straceńczego oddziału. Aż do lat 20. XX w. zachowały się całe okolice spolonizowanej zaściankowej szlachty: Pietrowicze, Klimowicze, Kurkowie, Dubiejkowscy, Krzyczewscy.
Pierwsza parafia katolicka w tym prawosławnym regionie powstała dopiero na początku XVII w. w Mścisławiu. W 1601 r. większość duchowieństwa prawosławnego w mścisławskim przystąpiła do unii brzeskiej. W 1634 r. Władysław IV zgodził się na utworzenie w Mohylewie biskupstwa (eparchii) dyzunickiego obejmującego całą Białoruś.
Województwa nie ominęły klęski wojen toczonych w połowie XVII w. Szczególne spustoszenie przyniósł rok 1654. Wojska rosyjskie pod dowództwem wojewody Trubeckiego zdobyły Mścisław i dokonały rzezi ludności kwitnącego dotąd, trzydziestotysięcznego miasta. Z tych, którzy nie zdążyli wcześniej uciec, zginęło 15000 osób, żywych zostało ok. 700. Mieszkańców Mścisławia nazywano odtąd "niedosiekami".
W granicach Rzeczypospolitej województwo mścisławskie pozostawało do I rozbioru (1772), kiedy to przyłączone zostało do Rosji i przekształcone w gubernię mohylewską. Podobnie jak w przypadku innych utraconych województw, król nadal, do końca istnienia I Rzeczypospolitej, mianował urzędników województwa, a ta część szlachty, która opuściła województwo, sejmikowała i wybierała posłów oraz deputatów.
Po rozbiorach.
W 1918 r. na terenie byłego województwa mścisławskiego walczył przedzierający się do Polski I Korpus Polski generała Józefa Dowbor-Muśnickiego spotykając się z poparciem miejscowej polskiej ludności i ochraniając ją przed mordami bolszewików.
Swój szlak bojowy 1 Dywizja Piechoty im. Tadeusza Kościuszki rozpoczęła od sforsowania rzeki Mierei stanowiącej przez długi czas granicę pomiędzy Rosją a Rzecząpospolitą Obojga Narodów a jednocześnie wschodnią granicę województwa mścisławskiego. W bogatej później symbolice dotyczącej bitwy pod Lenino nie nawiązywano oczywiście do tego zbiegu okoliczności.
Urzędnicy.
Godności senatorskie województwa mścisławskiego nie plasowały się zbyt wysoko w hierarchii urzędów. Z tego powodu nie stanowiły łakomego kąska dla ambitnych przedstawicieli największych rodów magnackich. W większości obsadzane były przez lokalne możnowładztwo reprezentowane przez potomków kniaziów litewskich i ruskich, a nawet przedstawicieli średniej szlachty. Podobnie było ze starostwem. Urzędy ziemskie, jak wszędzie, opanowała średnia szlachta, dla której były to godności wskazujące jej pozycję w lokalnym środowisku.

</doc>
<doc id="137021" url="https://pl.wikipedia.org/wiki?curid=137021" title="Carving">
Carving



</doc>
<doc id="137029" url="https://pl.wikipedia.org/wiki?curid=137029" title="Fenoplasty">
Fenoplasty

Fenoplasty – tworzywa sztuczne na bazie żywic fenolowo-formaldehydowych, które otrzymywane są w wyniku polikondensacji fenolu i formaldehydu. Pierwsza metoda utwardzenia żywicy formaldehydowej dająca zastosowanie przemysłowe do wyrobu tworzyw sztucznych została opracowana w latach 1907–1908 przez Leo Hendrika Baekelanda. Wydarzenie to stało się jednocześnie narodzinami przemysłu syntetycznych tworzyw sztucznych, czyli tworzyw, do produkcji których używa się składników otrzymanych również na drodze syntetycznej, a nie pochodzenia naturalnego. Pierwotnie tworzywa te były nazywane od nazwiska wynalazcy bakelitem, choć sam bakelit to tylko jedna z odmian tego typu tworzyw.
Zaletami, które wpływają na powszechne zastosowanie duroplastów są: sztywność, stabilność wymiarów, nierozpuszczalność, nietopliwość oraz dobre własności elektroizolacyjne. Wady natomiast to kruchość (zmniejszana przez zastosowanie napełniaczy) oraz niemożliwość powtórnego formowania.
Fenoplasty otrzymywane są w procesie polikondensacji fenoli z aldehydami (głównie z formaldehydem). W zależności od stosunków molowych reagentów, środków modyfikujących, katalizatora kondensacji i temperatury reakcji otrzymuje się:
Żywicą pośrednią pomiędzy nowolakami i rezolami a rezitami są rezitole – polikondensaty częściowo usieciowane, topliwe i pęczniejące w rozpuszczalnikach. Przemianę rezolu w rezit przyspiesza temperatura i niski odczyn pH środowiska reakcji.
Fenoplasty wielkocząsteczkowe są tworzywami z grupy duroplastów, czyli żywic utwardzalnych, przechodzących nieodwracalnie ze stanu plastycznego w stan utwardzony w wyniku działania podwyższonej temperatury lub pod wpływem czynników chemicznych, bądź obu tych czynników naraz. Nowolaki zachowują się jak tworzywa termoplastyczne; w praktyce utwardza się je nieodwracalnie dopiero w ostatecznym stadium przetwarzania, poprzez dodanie utwardzaczy.
Fenoplasty charakteryzują się dobrymi własnościami mechanicznymi, dielektrycznymi i termicznymi.
Fenoplasty wykorzystuje się do:
Laminaty fenolowo-formaldehydowe są wytwarzane w postaci płyt, kształtek i rur. Stosowane są przy produkcji części elektrotechnicznych i części maszyn (np. tuleje łożyskowe). Więcej na ten temat w haśle laminat.
Historia.
Pierwsze prace prowadzące do odkrycia tworzyw sztucznych przeprowadzili A. Bayer i jego uczeń E. ter Meer w latach 1872–1874. Zaobserwowali oni w warunkach laboratoryjnych powstawanie substancji żywicowatych podczas syntezy fenoli z formaldehydem w środowisku kwaśnym. Zwiększenie zainteresowania tymi substancjami w środowisku naukowym nastąpiło pod koniec lat 80. XIX w. wraz z wynalezieniem przemysłowej metody produkcji formaldehydu poprzez utlenianie alkoholu metylowego. Wraz z odkryciem, że w środowisku kwaśnym żywice te twardnieją, próbowano wykorzystać fenoplasty do uzyskania twardych, ale elastycznych substancji powłokotwórczych, np. zastępujących szelak, rozpuszczalnych w rozpuszczalnikach organicznych substancji dających się wykorzystać jako surowiec lakierniczy bądź substancji twardych zastępujących np. bursztyn czy kość. Znaczący wpływ na rozwój badań nad utwardzanymi żywicami fenoloformldehydowymi miał polski uczony A. Luft, który w 1902 r. uzyskał szereg patentów na masy fenoloformaldehydowe. Do przemysłu fenoplasty wprowadził jednak ostatecznie w 1909 r. L.H. Baekeland, po odkryciu właściwości częściowej polimeryzacji tych żywic, wykorzystując jednocześnie jako dodatkowy czynnik procesu ciśnienie. W Polsce pierwszą fabrykę produkującą żywice fenoloformaldehydowe (na bazie własnej metody) uruchomiono w 1934 roku.
Szkodliwość.
Produkcja fenoplastów związana jest z narażeniem pracowników na formaldehyd i inne szkodliwe substancje. Prowadzić to może do reakcji alergicznych, podrażnień oczu i dróg oddechowych, a także zwiększa ryzyko chorób nowotworowych.

</doc>
<doc id="137032" url="https://pl.wikipedia.org/wiki?curid=137032" title="Cypress Hill">
Cypress Hill

Cypress Hill – amerykańska grupa wykonująca szeroko pojętą muzykę hiphopową. Powstała w Los Angeles wiosną 1988 roku. Jej członkowie z pochodzenia są Latynosami.
Historia.
Grupa ma swój charakterystyczny styl. Od początku istnienia Cypress Hill łączyli hip-hop z muzyką alternatywną, to w dużej mierze przysporzyło im liczne grono fanów na całym świecie. Muzyczne podkłady Muggsa są z domieszką funky i hardcore'u oraz z ciężkim, przytłaczającym klimatem. Wysokie, nosowe rymy B-Reala kontrastują z niskim, "zadymionym" głosem Sen-Doga. W swoich tekstach Cypress Hill nie omijają trudnych tematów – rapują o rasizmie, przemocy w gettach, wszystko zaprawiają ostrym humorem.
Główną ideą zespołu jest doprowadzenie do zalegalizowania marihuany, o co przy każdej okazji apelują. Zespół utrzymuje jednak, że wygłaszane przez niego hasła nie mają nic wspólnego z tworzoną muzyką. Jak powiedział B-Real – "Muzyki nie można spłaszczać, to wyższa idea, to sztuka, która nie może służyć jako przenośnik słów; nasze osobiste przekonania to sprawa drugoplanowa; staramy się nie wykorzystywać muzyki do faszerowania nią słuchaczy, to nieuczciwe! Nasze piosenki to forma przypowieści, przykładów, które pokazują, jakie istnieją możliwości w danej sytuacji. Można skorzystać z naszych sugestii, ale zawsze pozostają one sugestiami; nigdy nie chcemy niczego narzucać, przeważnie pokazujemy co może się zdarzyć, jeśli coś tam... Nigdy nie śpiewamy o czymś, czego nie doświadczyliśmy lub nie widzieliśmy na własne oczy – jesteśmy bardzo autentycznym zespołem... A ponieważ lubimy rozmawiać z ludźmi, komunikować się z nimi, nasza twórczość jest formą globalnej rozmowy. Z naszych utworów można wynieść coś dla siebie, pozastanawiać się nad życiem, światem ".
Logo grupy ma swoje źródło w sentymencie jakim członkowie grupy darzą rockowe grupy z lat siedemdziesiątych. Muggs wyjaśnia – " Jest tego wiele w wizerunku Cypress Hill. Wiele z tego przyszło z takich grup jak Led Zeppelin i Black Sabbath. To właśnie dlatego tak jest – szkielety, czaszki, mrok i to wszystko."
W 1988 roku Senen Reyes (Sen Dog) założył grupę DVX (Devasting Vocal Excellence). W skład grupy oprócz niego wchodzili: jego brat Ulpiano Sergio Reyes (Mellow Man Ace), Louis Freese (B-Real) oraz występujący wcześniej w rapowej grupie 7A3 Lawrence Muggerud (DJ Muggs)
Po tym jak Mellow Man Ace zdecydował się na karierę solową, grupa zmuszona była do zmiany nazwy. Padło na "Cypress Hill" od ulicy biegnącej przez dzielnicę Los Angeles, – South Central – Cypress Avenue – którą członkowie nazywali domem. Jak mówi Sen Dog – "Cypress Hill to nie żadne wzgórze. Nazywamy to "hill", gdyż znajdujemy się na szczycie gówna".
Zespół nie miał żadnej promocji w mediach. Często dawali darmowe koncerty w klubach i pubach. Początkowo byli rozpoznawani jedynie przez latynoskich słuchaczy. W roku 1990 zaczęły powstawać wczesne wersje "The Phuncky Feel One" i "Trigga Happy Nigga"- którego nazwę zmieniono na "How I Could Just Kill A Man". Wywołały one bardzo duże zainteresowanie wśród firm fonograficznych. W roku 1991, w listopadzie Cypress Hill podpisali kontrakt z filadelfijską wytwórnią Ruff House (z dystrybucją Columbia Records), zespół zrealizował pierwszą płytę.
Jeszcze w tym samym roku ukazał się krążek zatytułowany po prostu "Cypress Hill". Znalazły się na nim takie piosenki jak: "Pigs", "Latin Lingo", "How I Could Just Kill A Man", "Hand On The Pump", "Tres Eqois", czy "Stoned Is The Way Of The Walk". Płyta otrzymała miano platynowej, do tej pory sprzedano ponad 1,5 milionów jej egzemplarzy. Swoją popularność zawdzięcza oryginalności. DJ Muggs zaprezentował na niej nieznane do tej pory sposoby tworzenia sampli i muzyki. Album został uznany za jeden z najlepszych roku 1991. "How I Could Just Kill A Man" i "The Phuncky Feel One" były najczęściej puszczanymi przez nowojorskie rozgłośnie radiowe utworami. Stały się także hitami szkolnych radiowęzłów. Zachęciło to wytwórnię Ruff House do nakręcenia teledysku.
W 1992 roku Cypress Hill stali się oficjalnymi, muzycznymi rzecznikami NORML (Państwowa Organizacja Na Rzecz Zreformowania Praw Dotyczących Marihuany).
W roku 1993 został zrealizowany drugi album Cypress – "Black Sunday". Płyta zadebiutowała na pierwszym miejscu list przebojów Billboardu. W pierwszym tygodniu po premierze sprzedano – jak na płytę rapową – bardzo dużo egzemplarzy. Promujący singel o tytule "Insane In The Brain" stał się hitem oraz pierwszym rapowym utworem, który znalazł się na pierwszym miejscu listy przebojów w USA. Do piosenki "I Ain't Goin' On Like That" nakręcono teledysk. W samych Stanach Zjednoczonych płyta sprzedała się w nakładzie 3,25 milionów i otrzymał podwójną platynę.
Po wydaniu płyty trio pojawiło się w programie "Saturday Night Live", w MTV budząc kontrowersje swym wystąpieniem. Wtedy to Muggs niespodziewanie wyjął i zapalił skręta. Swoje zachowanie wyjaśnił słowami – "Insane In The Brain". W dalszej części programu podczas utworu "I Ain't Goin' On Like That" Cypressi zdemolowali sprzęt. Grupa była główną atrakcją trasy koncertowej Soul Assassins, podczas której występowali wraz z Beastie Boys, House of Pain i Funkdoobiest.
Cypress Hill ponownie udowodnili swoją wszechstronność podczas trasy po college'ach, którą odbyli wraz z Rage Against the Machine i 7 Year Bitch. Późniejszym dowodem tego była współpraca tria z L.A z Pearl Jam i Sonic Youth. Owoce pracy raperów z muzykami z tych grup ("Real Thing" i "I Love You Mary Jane") zostały nagrane na soundtracku do filmu "Judgement Night". Poza "Judgement Night" Cypress Hill przyczynili się do powstania ścieżek dźwiękowych do takich filmów jak "Juice" i "Mad Dog Glory". Cypressi nagrali też jeden utwór na ścieżkę dźwiękową do filmu "Bohater ostatniej akcji", w którym wystąpił Arnold Schwarzenegger.
Po trasie koncertowej w Wielkiej Brytanii kapela ponownie pojawiła się na festiwalu w Lollapalooza w 1994 roku. Tego samego roku chłopaki pojawili się w Woodstock. Wtedy to dołączył do tria perkusista Beastie Boys – Eric Correa (Bobo) syn legendy salsy Williama Correa (Willie Bobo). W roku 1994 Cypress Hill otrzymali tytuł najlepszej rapowej grupy roku (J) w ankiecie ogłoszonej przez magazyn "Rolling Stone"
W 1995 roku Cypress Hill przyczynili się do powstania płyty pt.: "Hempilation", której głównym przesłaniem było reklamowanie działalności NORML (National Organisation to Reform Marijuana Laws) i która była sponsorowana przez tę organizację. Znalazł się tam utwór "I Wanna Get High" nagrany podczas festiwalu w Lollapalooza gdzie grupa podobnie jak wcześniej wystąpiła w charakterze głównej atrakcji tym razem pojawiły się tam także takie zespoły jak: Hole, Sonic Youth oraz Sinéad O’Connor.
Kilka miesięcy po występie w Lollapalooza Cypress Hill nagrali trzecią płytę zatytułowaną "Temples of Boom". Zadebiutowała na trzeciej pozycji Billboardu, otrzymała miano platynowej, w USA sprzedano ponad 1,5 milionów jej egzemplarzy. Na krążku znalazły się takie hity jak: "Boom Biddy Bye Bye", "Illusions", "Throw Your Set In The Air" oraz utwór nagrany z członkami Wu-tang Clanu – RZA i U-God – pt.: "Killa Hill Niggas”. MTV odmówiło puszczania teledysków z Temples of Boom uważając teksty za zbyt brutalne. Cypress Hill odpowiedzieli na to wyjaśnieniami, że nie celebrują przemocy lecz opowiadają o prawdziwym ciężkim, ulicznym życiu w swoich tekstach i clipach. Po zrealizowaniu trzeciego albumu Sen Dog zdecydował się na odejście z zespołu. Założył własną punk – rapową grupę – SX-10. Pojawiał się jednak wraz z pozostałymi członkami na trasie koncertowej promującej Temples of Boom.
Rok później, latem w 1996 roku ukazuje się krążek pt.: "Unrelased &amp; Revamped", zawierający wcześniej niedostępne produkcje chłopaków oraz remiksy ich hitów dokonane m.in. przez: Tribe Called Quest, Ziggi Marleya, The Fugees, Redmana. Tego roku Cypress Hill koncertowali wraz z 311 i The Pharcyde w Stanach oraz wystąpili na koncertach inauguracyjnych trasy "Smokin' Grooves".
W marcu 1997 Muggs ogłosił, że zespół zawiesza działalność. W tym czasie przerwy artyści zajęli się solowymi projektami muzycznymi. B-Real wraz z Coolio, Method Manem, Busta Rhymes i LL Cool J zaśpiewał na soundtracku do filmu "Space Jam" piosenkę pt.: "Hit 'em High". Założył grupę Psycho Realm, w której występował wraz z braćmi Duke, em i Jaken, em Gonzales. 24 października 1997 roku grupa wydała singel "Psycho City". B pojawił się także na płycie Dr. Dre – "Aftermath"- gdzie rapował w utworze "East Coast Killa, West Coast Killa" wraz z nim, Nasem i KRS-One. Sen Dog został wtedy producentem Deliquent Habits – na ich płycie niejednokrotnie pojawiają się jego "zadymione" wstawki. Natomiast Muggs wydał płytę "The Soul Assassins" gdzie gościnnie wystąpiły gwiazdy amerykańskiego hip-hopu jak: Cypress Hill, Genius, RZA, KRS-One, Dr. Dre, Wyclef Jean, Mobb Deep, Call O' Da Wild, Infamous Mob. Płyta została sprzedana w ponad ćwierćmilionowym nakładzie. W 1997 roku Cypress Hill po raz kolejny uczestniczyli w trasie koncertowej "Smokin Grooves" m.in. z Erykah Badu, The P-Funk All Stars, George'em Clintonem.
W 1998 roku wyszła na świat zrealizowana przez Sen Doga płyta grupy SX-10 zatytułowana "Get Wood Sampler". W tym też czasie Sen powrócił do Cypress Hill nagrywając wraz z Muggsem, Bobo i B-Realem następny w historii zespołu album – "IV". Piosenki takie jak "Dr. Greenthumb", czy "Tequila Sunrise" podbiły listy przebojów. Oprócz kapeli na krążku dał o sobie znać uczeń Cypressów – Barron Ricks oraz MC Eiht. Czwórka otrzymała miano złotej płyty. Po jej zrealizowaniu kwartet wyruszył na kolejne koncerty z serii "Smokin' Grooves", tym razem wraz z Busta Rhymes, Wyclef Jean, Refugee All Stars, Gang Starr, Canibus.
W międzyczasie Jason Nevis wydał dziwny taneczny remiks "Insane In The Brain", który nie odniósł sukcesu. W 1999 roku Cypress Hill rozpoczęli pracę równocześnie nad dwoma albumami naraz. Jeden to dawno oczekiwany hiszpańskojęzyczny krążek zatytułowany "Los Grandes Exitos En Espanol" wydany w grudniu tego roku. Płyta niespodziewanie odniosła sukces na całym świecie i zaowocowała koncertami w wielu latynoskich krajach.
Druga płyta nagrana w Ameraycan Studios pojawiła się w sklepach dokładnie 25 kwietnia 2000 roku. Właściwie nie płyta, a dwie płyty – "Skull &amp; Bones". Na "Skull" można znaleźć typowe hip-hopowe rymowanki w wykonaniu Senena i B-Reala. Niespodzianką jest dysk "Bones" o typowo rockowo – hardcorowym brzmieniu. Na albumie znalazł się utwór "Superstar" nagrany w dwóch wersjach: (Rap)Superstar i (Rock)Superstar. Obie wersje ukazały się równocześnie, zapowiadając to co miało nas czekać na płycie, obie wersje stały się także hitami.
W lipcu 2000 roku Cypress Hill wyruszyli w tournée po USA wraz z Limp Bizkit. Dawane przez nich darmowe koncerty zostały uznane za największe wydarzenie lata. Sponsorem tej trasy był Napster. Natomiast koncert z 16 sierpnia 2000 roku w filharmonii w San Francisco zaowocował płytą "Live At The Fillmore", która ukazała się w sklepach w grudniu. Płytka była nagrywana na żywo, bez żadnych przeróbek i oddaje prawdziwy klimat Cypressowskich koncertów.

</doc>
<doc id="137035" url="https://pl.wikipedia.org/wiki?curid=137035" title="Coupe">
Coupe



</doc>
<doc id="137039" url="https://pl.wikipedia.org/wiki?curid=137039" title="Teoria dystrybucji">
Teoria dystrybucji

Teoria dystrybucji – dział matematyki leżący na pograniczu analizy funkcjonalnej i teorii funkcji rzeczywistych powstały w XX wieku, głównie za sprawą prac francuskiego matematyka Laurenta Schwartza. Zasadniczą była potrzeba rozszerzenia pojęcia funkcji zmiennej rzeczywistej na funkcje uogólnione, które niekoniecznie musiałyby mieć własności przynależne zwykłym funkcjom (np. różniczkowalność w zwykłym sensie), ale jednak dla których można by wprowadzić pojęcie pochodnych w sposób uogólniony. Funkcje uogólnione nazwano dystrybucjami.
Działania wykonywane na dystrybucjach są odmienne od działań, jakie mają sens dla zwykłych funkcji. Np. mnożenie funkcji w wyniku daje inną funkcję, zaś takie działanie dla dystrybucji (np. dla delty Diraca) dawałoby funkcję zerową, co nie miałoby zastosowania. Zamiast tej operacji dla dystrybucji całkuje się ich iloczyn (czyli oblicza się tzw. splot) – w wyniku dostaje się inną dystrybucję.
Z innych działań, typowych dla dystrybucji, jest np. wykonywanie transformaty Fouriera.
Metody dystrybucyjne, jak obliczanie splotów, transformat itp. znajdują zastosowania m.in. w teorii równań różniczkowych, pozwalając znajdować ich "uogólnione" rozwiązania. Np. gdy warunki początkowe układów fizycznych są zadane funkcjami nieróżniczkowalnymi, jak w przypadku impulsowego włączenia prądu w układzie elektrycznym. Dzięki temu dystrybucje doskonale nadają się do opisu wielu rzeczywistych układów, których nie dałoby się opisać w ramach teorii zwykłych funkcji.
Motywacje.
Francuski matematyk Laurent Schwartz zajmując się funkcjami nieróżniczkowalnymi postawił pytanie o istnienie "pochodnych" takich funkcji i podał przypuszczenie, że być może pochodne funkcji ciągłych nieróżniczkowalnych w zwykłym sensie istnieją, ale nie są zwykłymi funkcjami, gdyż klasa rozpatrywanych funkcji jest zbyt wąska. Schwartz rozważał przestrzeń formula_1 funkcji określonych na otwartym podzbiorze formula_2 przestrzeni euklidesowej ustalonego wymiaru, nieskończenie wiele razy różniczkowalnych, o zwartym nośniku – przy czym wzmocnił dodatkowo topologię zbieżności w tej przestrzeni.
Schwartz zauważył, że "im mniejsza" – w pewnym sensie – przestrzeń wyjściowa, "tym większa" jest jej przestrzeń sprzężona. Przestrzeń formula_3 nazwana "przestrzenią dystrybucji", okazała się „bardzo duża”: należą do niej wszystkie funkcje lokalnie całkowalne oraz tzw. "funkcje uogólnione", jak na przykład delta Diraca.
Schwartz nazwał elementy przestrzeni formula_4 dystrybucjami. Okazało się, że każda z nich ma pochodne wszystkich rzędów, należące znowu do formula_5 różniczkowanie jest operacją ciągłą, przestrzenie formula_6 i formula_4 są lokalnie wypukłe, ale nie są metryzowalne. Dystrybucje okazały się rewelacją w teorii i w zastosowaniach do równań różniczkowych.
Definicja.
Jeśli formula_2 jest otwartym podzbiorem przestrzeni euklidesowej formula_9 (w szczególności może być całą przestrzenią), to przez formula_1 oznacza się przestrzeń liniową funkcji gładkich o zwartym nośniku, przyjmujących wartości rzeczywiste bądź zespolone. Zatem przestrzeń formula_1 składa się z takich funkcji określonych na zbiorze formula_12 które mają ciągłe pochodne cząstkowe dowolnego rzędu, a ponadto przyjmują wartość zero poza zbiorem ograniczonym.
W przestrzeni formula_1 można określić pojęcie zbieżności, przyjmując, że ciąg funkcji formula_14 jest zbieżny do funkcji granicznej formula_15 wtedy i tylko wtedy, gdy:
Wówczas przestrzeń formula_24 sprzężoną do formula_25 nazywa się przestrzenią dystrybucji na formula_26 "dystrybucjami" są więc wszystkie te funkcjonały formula_27 które są liniowe i ciągłe.
Funkcje lokalnie całkowalne.
Mając określoną przestrzeń formula_28 dystrybucji na formula_2 jw., każdej funkcji formula_15 lokalnie całkowalnej na formula_2 można przypisać dystrybucję formula_32 określoną wzorem:
Taki zabieg pozwala na traktowanie pewnych dystrybucji, zwanych regularnymi, jako funkcji lokalnie całkowalnych. W przestrzeni dystrybucji formula_28 można następnie określić operację różniczkowania, transformacji Fouriera oraz splotu tak, aby miały one jednakowy sens, jak w przypadku analogicznych działań na funkcjach. Co więcej, operacje te określone są na wszystkich dystrybucjach, niezależnie od tego, czy da się je utożsamić z jakimikolwiek funkcjami.
Delta Diraca.
Delta Diraca to bardzo ważny w zastosowaniach przykład dystrybucji nieregularnej; można ją również zdefiniować jako „pseudofunkcję”, choć w sensie ścisłym należy ją traktować jako dystrybucję z formula_35 tzn. formula_36 (możliwe jest przedłużenie dystrybucji formula_37 na szersze przestrzenie funkcyjne), określoną wzorem formula_38

</doc>
<doc id="137043" url="https://pl.wikipedia.org/wiki?curid=137043" title="Sojuz 4">
Sojuz 4

Sojuz 4 (kod wywoławczy "Амур" - „Amur”) – radziecki pojazd kosmiczny, należący do programu Sojuz. Pojazd wystrzelono 14 stycznia 1969 z kosmonautą Władimirem Szatałowem na pokładzie. Celem misji było wykonanie manewru dokowania z kapsułą Sojuz 5, przyjęcie na pokład dwójki kosmonautów z tamtego statku i powrót. Manewru tego nie udało się z różnych powodów przeprowadzić podczas trzech poprzednich misji Sojuzów. 
Przebieg misji.
Pojazdy połączyły się 16 stycznia. Było to pierwsze udane dokowanie dwóch załogowych pojazdów kosmicznych. Jewgienij Chrunow i Aleksiej Jelisiejew natychmiast rozpoczęli na pokładzie Sojuza 5 przygotowania do wyjścia w przestrzeń, zakładając kombinezony Jastrieb. Boris Wołynow pozostał w swoim statku Sojuz 5, filmując przygotowania kolegów.
Podczas trzydziestego piątego okrążenia Ziemi, obaj kosmonauci opuścili swój pojazd. Był to dopiero drugi radziecki spacer kosmiczny. Po niewielkich trudnościach – jedna z lin Chrunowa zaplątała się – kosmonauci przeszli na pokład Sojuza 4, wchodząc przez służący jako śluza powietrzna moduł orbitalny pojazdu. Obie kapsuły rozdzieliły się po 4 godzinach i 35 minutach wspólnego lotu. Sojuz 4 wszedł w atmosferę i wylądował 100 km na południowy wschód od Karagandy w Kazachstanie 17 stycznia 1969. 
Powodzenie misji dowiodło, że wykonanie czynności przewidywanych w radzieckim programie księżycowym jest możliwe. Radziecki plan zakładał, że kosmonauta, który wyląduje na Księżycu, będzie musiał wykonać spacer kosmiczny między orbiterem a zacumowanym do niego lądownikiem – radzieckie pojazdy nie posiadały wewnętrznego połączenia.
Incydent po powrocie.
Po uroczystym powrocie kosmonautów do Moskwy 22 stycznia doszło do incydentu związanego z próbą zamachu na życie radzieckiego przywódcy Leonida Breżniewa. Po oficjalnym powitaniu kosmonautów na lotnisku Wnukowo-2 przez Breżniewa, mieli oni być zawiezieni na Kreml w celu ich uroczystej dekoracji. W drodze na Kreml, limuzyna ZiŁ-111G, w której jechali Szatałow, Jelisiejew, Chrunow, Wołynow i Gieorgij Bieriegowoj została ostrzelana z dwóch pistoletów przez dezertera z armii chorążego Wiktora Iljina (według innych źródeł, w samochodzie jechali Bieriegowoj, Leonow, Nikołajew i Tierieszkowa). Zamachowiec sądził, że samochodem jedzie Breżniew, który jednak jechał inną trasą. Kierowca Ilja Żarkow poniósł śmierć, lecz nikt z kosmonautów nie został ranny, z wyjątkiem Bieriegowoja lekko poranionego odłamkami szkła. Zamachowiec został uznany później za niepoczytalnego.

</doc>
<doc id="137045" url="https://pl.wikipedia.org/wiki?curid=137045" title="Lista przypadków">
Lista przypadków

Oto lista przypadków używanych w różnych językach fleksyjnych lub aglutynacyjnych posiadających deklinację.
Znaczenie terminów "agens", "pacjens", "podmiot doznający", "narzędzie" wiąże się z zagadnieniem "ról semantycznych".

</doc>
<doc id="137052" url="https://pl.wikipedia.org/wiki?curid=137052" title="Higiena">
Higiena

Higiena (gr. "hygeinos" – leczniczy) – dział medycyny badający wpływ środowiska na zdrowie fizyczne i psychiczne człowieka. Celem tych badań jest zapewnienie poszczególnym osobom oraz społeczeństwu jak najlepszych warunków rozwoju fizycznego i psychicznego. Praktycznymi wynikami higieny są wskazania dotyczące usuwania z życia ludzkiego wpływów ujemnych, w różny sposób zagrażających zdrowiu i wprowadzania czynników dodatnich.
Higiena dzieli się na wiele dziedzin, zajmujących się poszczególnymi środowiskami życia i działalności ludzkiej: higiena osobista, szkolna, cyfrowa, hodowli zwierząt, komunalna, społeczna, pracy, jazdy oraz żywności i żywienia. Pojęcie higieny jest odnoszone również do języka: socjolingwistka Deborah Cameron wprowadziła termin „higiena werbalna” jako określenie na próby interwencji w dziedzinie praktyki językowej. 
Higiena należy do norm witalnych, ogólnie jest dążeniem ludzi do utrzymania swojego zdrowia w jak najlepszym stanie przez jak najdłuższy czas oraz dążeniem do maksymalnego przedłużenia życia.

</doc>
<doc id="137057" url="https://pl.wikipedia.org/wiki?curid=137057" title="Zasada komplementarności (genetyka)">
Zasada komplementarności (genetyka)

Zasada komplementarności, reguła komplementarności (łac. "complementum" znaczy dopełnienie, uzupełnienie) – pojęcie stereochemiczne stosowane najczęściej w odniesieniu do struktur DNA powstających dzięki komplementarności par zasad występujących w sąsiednich niciach DNA lub DNA i RNA. 
Zgodnie z tą zasadą cytozyna (C) łączy się tylko z guaniną (G), adenina (A) w kwasie RNA łączy się z uracylem (U), a w kwasie DNA z tyminą (T). Na podstawie tej zasady możliwe jest odtworzenie brakującej nici DNA, na przykład podczas replikacji. 
Zasada komplementarności dla transkrypcji RNA na matrycy DNA przedstawia się w następujący sposób: 
Na przykład na matrycy DNA "ATG CTA AGC ATA" powstanie sekwencja RNA "UAC GAU UCG UAU". Zwykle sekwencje genów podaje się w postaci od 5' do 3', przedstawiając nić sensową DNA (a nie matrycę) lub nić RNA – w podanym przykładzie sekwencję "UAC GAU UCG UAU" (RNA) lub "TAC GAT TCG TAT" (DNA). W DNA komplementarna do nici "ATG GCT AGC" będzie "TAC CGA TCG", a w RNA komplementarna do nici "AUG CCG" będzie "UAC GGC".

</doc>
<doc id="137061" url="https://pl.wikipedia.org/wiki?curid=137061" title="Letalność">
Letalność



</doc>
<doc id="137063" url="https://pl.wikipedia.org/wiki?curid=137063" title="Biwalenty">
Biwalenty



</doc>
<doc id="137069" url="https://pl.wikipedia.org/wiki?curid=137069" title="Związek Artystów Scen Polskich">
Związek Artystów Scen Polskich

Związek Artystów Scen Polskich ZASP – Stowarzyszenie – organizacja powołana 21 grudnia 1918, podczas ogólnopolskiego Kongresu Konstytucyjnego w Teatrze Rozmaitości w Warszawie. Pierwszym prezesem został Józef Śliwicki. Statut związku podpisali między innymi: Stefan Jaracz, Juliusz Osterwa i Aleksander Zelwerowicz.
Historia.
W dwudziestoleciu międzywojennym stał się jedną z najprężniejszych organizacji zawodowych w Polsce. Dzięki wprowadzonemu przez ZASP tzw. przymusowi organizacyjnemu, teatry musiały zatrudniać wyłącznie jego członków, a przynależność do ZASP była obowiązkowa dla zawodowych aktorów. Doprowadził on również do podpisania kontraktu, który gwarantował aktorom wysokość minimalnej gaży przez cały sezon. W 1928 związek wybudował Dom Artystów Weteranów Scen Polskich w Skolimowie. W 1976 stał się członkiem International Federation of Actors, międzynarodowej organizacji, która skupia związki zawodowe aktorów na świecie. W 1932 doprowadził do powstania pierwszej nowoczesnej szkoły teatralnej w Polsce – Państwowego Instytutu Sztuki Teatralnej.
W czasie wojny ZASP stał się organizacją konspiracyjną. W 1940 wydał zakaz udziału w imprezach artystycznych organizowanych przez Niemców. Zakazu przestrzegała większość środowiska aktorskiego.
W 1950 ZASP został rozwiązany, a w jego miejsce powstało Stowarzyszenie Polskich Artystów Teatru i Filmu (SPATiF). W 1952 zmieniono nazwę związku na SPATiF-ZASP. W 1981 powrócono do przedwojennej nazwy. 1 grudnia 1982 ZASP został przez władze rozwiązany, a w jego miejsce 19 grudnia 1983 powstał „nowy” ZASP, do którego wstąpiła ok. 1/5 artystów z rozwiązanego związku. W 1989 doszło do zjednoczenia związku.
Decyzją Ministra Kultury 1 lutego 1995 wydano stowarzyszeniu zezwolenie na zbiorowe zarządzanie prawami autorskimi reżyserów teatralnych i scenografów teatralnych na następujących polach eksploatacji:
utrwalanie, zwielokrotnianie jakąkolwiek techniką, wprowadzanie do obrotu, użyczanie, najem, publiczne wykonanie, wyświetlanie, odtwarzanie, nadawanie, reemitowanie, publiczne udostępnianie utworu w taki sposób, aby każdy mógł mieć do niego dostęp w miejscu i w czasie przez siebie wybranym.
Zezwolenie obejmuje również zarządzanie prawami pokrewnymi artystów wykonawców: aktorów, solistów, śpiewaków, tancerzy (wraz z prawem do pobierania wynagrodzenia) na polach eksploatacji: utrwalanie, zwielokrotnianie jakąkolwiek techniką, wprowadzanie do obrotu, użyczanie, najem, nadawanie, reemitowanie, odtwarzanie, publiczne udostępnienie utrwalenia artystycznego w taki sposób, aby każdy mógł mieć do niego dostęp w miejscu i w czasie przez siebie wybranym.
Stowarzyszenie również pobiera wynagrodzenia z tytułu wyświetlenia utworu audiowizualnego w kinach, najmu egzemplarzy utworów audiowizualnych i ich publicznego odtwarzania i nadawania utworu audiowizualnego w telewizji lub poprzez inne środki publicznego udostępniania utworów.
Kontrowersje.
W 2001 roku Kazimierz Kaczor (ówczesny prezes ZASP) oraz Cezary Morawski (ówczesny skarbnik ZASP; w 2005 roku Zarząd Główny ZASP pozbawił Morawskiego członkostwa w stowarzyszeniu) narazili związek na ponad 9,2 miliona złotych strat, ale w 2011 zostali uniewinnieni. Sąd oddalił wszystkie apelacje, zarówno oskarżonych, jak i prokuratorską, uznał winę oskarżonych, jednocześnie warunkowo umarzając postępowanie na okres próbny jednego roku, ponieważ działanie oskarżonych było wynikiem naruszenia zasad ostrożności, a nie umyślnego działania i zaznaczył, że nikt nie zarzuca oszustwa, a ich wina miała charakter nieumyślny; orzeczenie jest prawomocne.
Nieprawidłowości z inwestowaniem pieniędzy pochodzących z nieodebranych tantiem spowodowały skandal (2002), który doprowadził do wystąpienia ze związku wielu artystów. Część z nich utworzyło konkurencyjną organizację: Stowarzyszenie Artystów Filmu i Telewizji. Prawomocny wyrok w tej sprawie stanowił istotną kwestię w trakcie procedury konkursowej, która we wrześniu 2016 doprowadziła do wyboru Cezarego Morawskiego na dyrektora Teatru Polskiego we Wrocławiu.
We wrześniu 2018 reporterzy TVN24 ujawnili, iż jedna z sal w siedzibie Związku Artystów Scen Polskich była udostępniana założycielowi Teatru Akademickiego Uniwersytetu Warszawskiego, który podczas prób dopuszczał się molestowania studentek i uczennic liceów grających w jego produkcjach.
Prezesi ZASP.
Źródło: ZASP.

</doc>
<doc id="137071" url="https://pl.wikipedia.org/wiki?curid=137071" title="ZASP">
ZASP



</doc>
<doc id="137072" url="https://pl.wikipedia.org/wiki?curid=137072" title="Bryan Robson">
Bryan Robson

Bryan Robson, pseud. Robbo (ur. 11 stycznia 1957 w Chester-le-Street, hrabstwo Durham, północno-wschodnia Anglia), piłkarz angielski, pomocnik, czołowa postać reprezentacji Anglii i Manchesteru United w latach 80.; przez 12 lat pełnił funkcję kapitana Manchesteru.
Wyróżniał się dużą wolą walki i zaangażowaniem w grę, w opinii kibiców był zawodnikiem, który sam potrafił odmienić losy meczu. Stanowił przywódcę zespołu narodowego, w którym grali tacy gracze, jak Tony Adams, Stuart Pearce, Gary Lineker, Terry Butcher.
Karierę piłkarską rozpoczął w West Bromwich Albion (1974). W 1981 przeszedł do Manchesteru United; zapłacono za jego transfer 1,7 miliona funtów, co było rekordem na owe czasy. Przez 12 lat pełnił funkcję kapitana drużyny. Poprowadził United do trzech zwycięstw w Pucharze Anglii (1983, 1985, 1990), do zdobycia Pucharu Zdobywców Pucharów (1991), wreszcie, już pod koniec występów w tym zespole, do dwóch tytułów mistrza Anglii (1993, 1994). Szczególną rolę odgrywał w najważniejszych meczach – zdobył dwie bramki w powtórzonym finale Pucharu Anglii w 1983 z Brighton, bramkę w finale Pucharu Anglii w 1990 z Crystal Palace, dwie bramki w rewanżu ćwierćfinałowej rywalizacji Pucharu Zdobywców Pucharów w sezonie 1983/1984 (dzięki czemu Manchester wyeliminował słynną Barcelonę, mimo porażki na wyjeździe 0:2). Zapamiętano także m.in. jego bramkę zdobytą strzałem z dystansu w powtórzonym półfinale Pucharu Anglii w 1985 z Liverpoolem. Częste kontuzje nie pozwoliły mu sięgnąć po więcej sukcesów z Manchesterem.
W 1994 37-letni Robson, którego znaczenie w klubie malało w związku z zaawansowanym jak na piłkarza wiekiem, przeszedł do Middlesbrough, gdzie pełnił funkcję grającego menedżera. Wywalczył awans do ekstraklasy angielskiej w 1995, a w 1997 doprowadził drużynę do występu w finałach Pucharu Anglii i Pucharu Ligi (poniósł jednak porażki w obu finałach). Jednocześnie sezon 1997 zakończył się dla Middlesbrough spadkiem z ligi; po rocznym pobycie w niższej klasie rozgrywkowej odzyskał miejsce dla Middlesbrough w ekstraklasie, później utrzymał zespół w lidze i uczynił z niego solidnego ligowego średniaka. W maju 2001 został zastąpiony na stanowisku trenera przez Steve'a McClarena, byłego asystenta trenera Alexa Fergusona w Manchesterze United. Mniej szczęśliwą ręką trenerską Robson wykazał się w kolejnych miejscach pracy – nie zdołał utrzymać w lidze Bradford City (2003-2004) oraz West Bromwich Albion. We wrześniu 2009 roku został selekcjonerem reprezentacji Tajlandii.
Obok występów klubowych miał za sobą bogatą kartę reprezentacyjną. W latach 1980-1992 wystąpił w 90 meczach reprezentacji Anglii, zdobywając 26 bramek. W 65 meczach pełnił funkcję kapitana, nadaną mu przez selekcjonera Bobby'ego Robsona (nie są spokrewnieni). Trzykrotnie brał udział w mistrzostwach świata (1982, 1986 ćwierćfinał, 1990 4. miejsce), ale w wielu meczach turniejów finałowych brakowało go (kontuzje). Pełnił funkcję kapitana w nieudanych dla Anglii finałach mistrzostw Europy 1988 (trzy porażki w grupie), przyczynił się do awansu Anglii do finałów Mistrzostw Europy 1992 (w grupie m.in. z Polską), ale w samym turnieju już nie wystąpił.

</doc>
<doc id="137073" url="https://pl.wikipedia.org/wiki?curid=137073" title="Warcisław II">
Warcisław II



</doc>
<doc id="137082" url="https://pl.wikipedia.org/wiki?curid=137082" title="Pistolet P-64">
Pistolet P-64

Pistolet P-64 – polski pistolet samopowtarzalny na nabój 9 mm Makarowa, skonstruowany po II wojnie światowej. Pierwszy powojenny pistolet polskiej konstrukcji produkowany seryjnie. Przepisowa broń służbowa służb mundurowych w tym wojska od lat 60 XX wieku. P-64 był do niedawna najmniejszym pistoletem zasilanym nabojem 9 mm Makarowa.
Historia.
Roboczą nazwą pistoletu był skrótowiec "CZAK", który jest używany do dzisiaj jako potoczna nazwa pistoletu. Pistolet opracowany był przez zespół konstruktorów Zakładu Broni Strzeleckiej Centralnego Badawczego Poligonu Artyleryjskiego (późniejszy WITU). Jego twórcami według kolejności w dokumencie patentowym nr 54822 są następujący oficerowie Ludowego Wojska Polskiego: Mieczysław Adamczyk, Witold Czepukajtis, Romuald Zimny, Henryk Adamczyk, Stanisław Kaczmarski, Jerzy Pyzel. Przedmiotem zastrzeżeń patentowych jest wyłącznik w kształcie wydłużonej płytki, przesuwającej się w szkielecie. Umożliwia on zabezpieczenie pistoletu przed przedwczesnym i przypadkowym strzałem. Skrót pochodzi od pierwszych liter nazwisk konstruktorów broni, poza literą „P” – Jerzy Pyzel, który przystąpił do zespołu konstrukcyjnego po ustaleniu już nazwy. Natomiast litera „A” dotyczy obydwu konstruktorów z tym samym nazwiskiem.
Prace nad pistoletem rozpoczęły się w 1958 roku, po ogłoszeniu konkursu na projekt pistoletu wojskowego, na nowo przyjęty jako standardowy w Układzie Warszawskim nabój 9 mm Makarowa. W związku z konkursem powstało kilka prototypów:
Model wojskowy różnił się od milicyjnego masą mniejszą o 20 g, lufą dłuższą o 8 mm, szerokością mniejszą o 4 mm i wysokością o 2 mm, większą długością całkowitą o 5 mm, oraz większą pojemnością magazynka o jeden nabój. Różniły się też mniejszą siłą nacisku na spust przy samonapinaniu o 30 N.
Badania techniczne i eksploatacyjne prototypów przeprowadzone w 1961 roku wykazały, że wymagania najlepiej spełnia pistolet „CZAK” w wersji milicyjnej. Prototyp ten skierowano do dalszego udoskonalenia i przystosowania do produkcji seryjnej.
W połowie lat sześćdziesiątych rozpoczęto produkcję seryjną tych pistoletów i zaczęto wprowadzanie ich na uzbrojenie wojska i Służby Bezpieczeństwa pod oficjalną nazwą: "9 mm pistolet wz. 1964" i skrótem "P-64", gdzie zaczął wypierać radziecki pistolet TT.
Wkrótce po wprowadzeniu pistoletu P-64 do uzbrojenia okazało się, że dobrze spełnia rolę broni przeznaczonej do ukrytego przenoszenia i samoobrony, ale jego wartość jako broni wojskowej jest niska. Dlatego w WITU rozpoczęto prace nad pistoletem lepiej spełniającym wymagania Wojska Polskiego. Efektem tych prac były prototypowe pistolety P-70 i P-75. Ostatecznie następcą P-64 w armii został wprowadzony do uzbrojenia na początku lat 80. P-83. Mimo zakupu dużej liczby nowszych pistoletów P-83 a następnie Walther P99, policja w Polsce nadal używa tej broni, a termin całkowitego jej wycofania z jednostek policji jest nieznany.
Wycofane ze służby pistolety P-64 są eksportowane na rynek cywilny w USA, a w 2008 roku 1000 pistoletów zostało podarowanych armii Libanu.
Konstrukcja.
P-64 działa na zasadzie wykorzystania energii odrzutu zamka swobodnego, którego ruch po strzale hamowany jest tylko siłą bezwładności i siłą sprężyny powrotnej. W pistolecie zastosowano mechanizm spustowy z samonapinaniem typu Double Action. P-64 wyposażony w wyłącznik umożliwiający strzelanie wyłącznie ogniem pojedynczym, mechanizm uderzeniowy typu kurkowego z kurkiem odkrytym, oraz bezpiecznik skrzydełkowy, spełniający funkcję zwalniacza kurkowego. Zabezpiecza on broń zarówno przy zwolnionym, jak i przy napiętym kurku oraz umożliwia wprowadzenie naboju do komory nabojowej w położeniu odbezpieczonym i zabezpieczonym. Sprężyna uderzeniowa walcowo-śrubowa działa na kurek poprzez żerdź umieszczoną w tylnej, dolnej części chwytu. W zamku znajduje się wskaźnik obecności naboju w komorze nabojowej. Po wystrzeleniu ostatniego naboju zamek zostaje w tylnym położeniu. P-64 nie posiada dźwigni zwalniania zamka; aby zwolnić zamek należy (przynajmniej częściowo) wyciągnąć magazynek i odciągnąć zamek do tyłu. Do zasilania stosuje się magazynek wymienny pudełkowy, jednorzędowy o pojemności 6 nabojów. Pistolet posiada stałe przyrządy celownicze, celownik szczerbinkowy ustawiony na 50 m. Lufa ma 4 bruzdy prawoskrętne. Pistolet ma prostą budowę i niewielką masę. 
Wadami pistoletu jest niewłaściwie wyprofilowany, wąski i krótki chwyt, utrudniający trzymanie zwłaszcza strzelcom o większych dłoniach, zbyt mała pojemność magazynka i za duża siła nacisku na spust przy samonapinaniu. Wadą broni był także silny i nieprzyjemny odrzut, wynikający między innymi z małej masy i niewygodnego chwytu. Pistolet był ponadto produkowany kosztowną metodą obróbki skrawaniem.

</doc>
<doc id="137085" url="https://pl.wikipedia.org/wiki?curid=137085" title="Mute Records">
Mute Records

Mute Records – brytyjska wytwórnia płytowa, założona w Londynie w 1978 r. przez Daniela Millera w celu wydania jego singla "Warm Leatherette" pod pseudonimem "The Normal". Zajmuje się muzyką z kręgu elektronicznego popu, rocka alternatywnego czy industrialu. Do największych gwiazd tej wytwórni należą Depeche Mode, Erasure, Nick Cave, Einstürzende Neubauten, Throbbing Gristle, Laibach, The Residents, Butthole Surfers, Moby, Goldfrapp.
10 maja 2002 Mute Records została zakupiona przez koncern EMI, co jest rozszerzeniem ponad 15-letniego porozumienia licencyjnego Mute z wytwórnią Virgin. Była to transakcja zabezpieczająca przyszłość Mute, które w latach 90. przeżywało trudności finansowe. Dopiero sukcesy Moby'ego umożliwiły wytwórni przystąpienie do tej umowy.
Założony w 1991 pododdział firmy: novamute, specjalizuje się w muzyce elektronicznej i techno.

</doc>
<doc id="137088" url="https://pl.wikipedia.org/wiki?curid=137088" title="Giovanni Guareschi">
Giovanni Guareschi

Giovannino Oliviero Giuseppe Guareschi (ur. 1 maja 1908 w Fontanelle, zm. 22 lipca 1968 w Cervia) – włoski pisarz, dziennikarz, satyryk, autor serii powieściowej o don Camillo.
Życiorys.
Młodość.
Giovannino Guareschi urodził się w 1908 w miejscowości Fontanelle di Roccabianca w okolicach Parmy. Jego matka, Lina Maghenzani, była pedagogiem w szkole podstawowej; ojciec, Primo Augusto, handlował rowerami, maszynami do szycia, urządzeniami rolniczymi; był także zaangażowany politycznie w ruchu socjalistycznym. Od wczesnej młodości Guareschi miał bliski kontakt zarówno z lewicą, jak i z upolitycznionym (zwłaszcza po swoistym ralliement z faszystami w latach 20.) klerem – co wywarło duży wpływ na jego poglądy oraz twórczość.
Rodzina Guareschiego jesienią 1925 zbankrutowała, co zmusiło przyszłego pisarza do opuszczenia szkoły z internatem. W latach 1925-1928 uczęszczał eksternistycznie do liceum, a w 1929 zapisał się na Uniwersytet Parmeński, na wydział prawa. Uczynił to jednak tylko w celu uniknięcia służby wojskowej, na wykłady nie uczęszczał. Formalnie studiował do 1931.
Początki działalności zawodowej i II wojna światowa.
W międzyczasie zajął się działalnością zarobkową – imał się prac dorywczych (np. jako dozorca w cukrowni), potem zajął się dziennikarstwem. Był m.in. korektorem, projektował plakaty, wreszcie otrzymał posadę redaktora – w „Corriere Emiliano”, a później w „Bertoldo”. W czasie II wojny światowej został wcielony do wojska i przerzucony na front wschodni. Dosłużył się stopnia oficerskiego w artylerii. Po 1943 trafił do niewoli niemieckiej i był więziony w niemieckich obozach dla jeńców wojennych, m.in. na ziemiach polskich okupowanych przez Niemców – w Częstochowie i Beniaminowie. Potem w Sanbostel w Niemczech.
Po II wojnie światowej.
Po powrocie do Włoch Guareschi stworzył satyryczne pismo o charakterze monarchistycznym „Candido” (Kandyd). W wyborach 1948 aktywnie zwalczał komunistów, popierając chadecję. Jednak w okresie późniejszym wielokrotnie krytykował zwycięskich chrześcijańskich demokratów za niekierowanie się w swych rządach zasadami społecznej nauki Kościoła.
Guareschi był ostrym i bezkompromisowym krytykiem otaczającej go rzeczywistości politycznej. Swoje ataki kierował pod adresem konkretnych osób, co przypłacił kilkunastoma miesiącami więzienia w latach 1954-1955 – po tym, jak sądy uznały, iż uprawiał propagandę dyfamacyjną wobec prezydenta Republiki Luigi Einaudiego oraz oskarżono go o obrazę późniejszego premiera, Alcide De Gasperi (opublikował w „Kandydzie” jego listy, w których polecał koalicji antyfaszystowskiej zbombardować Rzym dla załamania morale kolaborantów – w toku procesu uznano listy za fałszywe).
Od 1956 jego stan zdrowia ulegał ciągłemu pogorszeniu, w związku z czym większość czasu spędzał na kuracjach w Szwajcarii. Zrezygnował ze stanowiska naczelnego redaktora „Kandyda” w 1957, ale współpracował z pismem do końca życia. Zmarł na atak serca w Cervia 22 lipca 1968 roku.
Polskie tłumaczenia.
W języku polskim wydano szereg tłumaczeń z Guareschiego:

</doc>
<doc id="137090" url="https://pl.wikipedia.org/wiki?curid=137090" title="Giovannino Guareschi">
Giovannino Guareschi



</doc>
<doc id="137092" url="https://pl.wikipedia.org/wiki?curid=137092" title="Ian Hamilton (generał)">
Ian Hamilton (generał)

Ian Standish Monteith Hamilton (ur. 16 stycznia 1853 na Korfu, zm. 12 października 1947 w Londynie) – generał armii brytyjskiej, dowodzący siłami aliantów (Mediterranean Expeditionary Force) w czasie nieudanej kampanii dardanelskiej w toku I wojny światowej.
Jego kariera wojskowa rozpoczęła się w 1873 r., służył w Indiach i Afryce. W czasie wojny burskiej był szefem sztabu Lorda Kitchenera, w 1902 r. otrzymał tytuł szlachecki. W czasie I wojny światowej został nominowany przez gen. Kitchenera na dowódcę kampanii, której celem było przejęcie kontroli nad półwyspem Gallipoli i zdobycie Konstantynopola.

</doc>
<doc id="137093" url="https://pl.wikipedia.org/wiki?curid=137093" title="Lachy Sądeckie">
Lachy Sądeckie

Lachy Sądeckie (Podegrodzkie) – grupa etnograficzna ludności polskiej zamieszkująca obszar Sądecczyzny posługująca się gwarą sądecką.
Nazwa.
Nazwa "Lachy" jest rozpowszechniona na polskim Podkarpaciu i w Małopolsce dla określenia szeregu grup etnograficznych pośrednich pomiędzy Góralami a ludnością ściśle nizinną, a jej pochodzenie zdaniem wielu wywodzi się od wschodniosłowiańskiego określenia na Polaków, która z kolei wywodzi się prawdopodobnie od plemienia Lędzian. Najdalej na zachód wysuniętą grupą etnograficzną, która posługiwała się wschodniosłowiańskimi dialektami byli Łemkowie, którzy sąsiadowali z Lachami Sądeckimi.
Zasięg występowania.
W rejonie lewego brzegu dorzecza Dunajca od gminy Podegrodzie do pasma Jaworza i obejmująca centrum Kotliny Sądeckiej. Od wschodu sąsiadują z Pogórzanami, którzy w literaturze etnograficznej zwani byli również Głuchoniemcami.
Cechy charakterystyczne.
Obecnie charakterystyczne elementy stroju oraz kultury obrzędowej Lachów Sądeckich można spotkać głównie w okolicach Podegrodzia w powiecie nowosądeckim i Przyszowej w powiecie limanowskim, ale też po stronie wschodniej dorzecza Dunajca we wsiach Mystków, Piątkowa. Kultura lachowska została przejęta przez wsie na pograniczu lachowsko-pogórzańskim tj. Mszalnica, Ptaszkowa.
Muzea.
Kultura materialna Lachów Sądeckich prezentowana jest w Muzeum Lachów Sądeckich w Podegrodziu oraz Sądeckim Parku Etnograficznym w Nowym Sączu.

</doc>
<doc id="137096" url="https://pl.wikipedia.org/wiki?curid=137096" title="Lamantyna">
Lamantyna



</doc>
<doc id="137097" url="https://pl.wikipedia.org/wiki?curid=137097" title="Direct Inward System Access">
Direct Inward System Access

DISA (ang. "Direct Inward System Access") to nazwa usługi w centralach telefonicznych PBX polegająca na tym, że można zadzwonić na numer abonenta wewnętrznego bez pośrednictwa telefonistki.
Abonent zewnętrzny po połączeniu z centralą PBX słyszy słowną zapowiedź przygotowaną przez właściciela centrali i w trakcie odsłuchania tego komunikatu lub po jego zakończeniu wybranie żądanego numeru wewnętrznego za pomocą aparatu z wybieraniem tonowym DTMF.
Przykładowe powitanie może brzmieć następująco:
Linki zewnętrzne.
Opis funkcji DISA w Asterisk

</doc>
<doc id="137098" url="https://pl.wikipedia.org/wiki?curid=137098" title="Płyta winylowa">
Płyta winylowa



</doc>
<doc id="137100" url="https://pl.wikipedia.org/wiki?curid=137100" title="Gazeta Krakowska">
Gazeta Krakowska

Gazeta Krakowska – dziennik wydawany od 15 lutego 1949 w Krakowie, początkowo jako organ prasowy PZPR. Od 1 lipca 1975 do 30 grudnia 1980 ukazywała się pod tytułem „Gazeta Południowa”.
Historia.
Tytuł „Gazeta Krakowska” pojawił się po raz pierwszy w 1794 roku podczas Insurekcji kościuszkowskiej. Jako wydawnictwo ciągłe „Gazeta Krakowska” zaczęła ukazywać się w roku 1796. Jej wydawaniem, redagowaniem i drukowaniem zajmował się Jan Antoni May, krakowski księgarz i drukarz. Pierwsza redakcja czasopisma mieściła się na pierwszym piętrze w oficynie kamienicy przy ul. Floriańskiej 18. Swoje pismo w tym budynku prowadził red. May aż do śmierci w roku 1831. 
Gazeta wznowiła wydawanie 15 lutego 1949 w Krakowie, początkowo jako organ prasowy PZPR. Od 1 lipca 1975 do 30 grudnia 1980 ukazywała się pod tytułem „Gazeta Południowa”. W latach 1980–1981 „Krakowska” była źródłem niezależnej informacji, miejscem wyrażania postulatów oraz opozycyjnych opinii. Redaktorem naczelnym wówczas był Maciej Szumowski.
„Gazeta Krakowska” jest najpopularniejszą gazetą regionalną Małopolski, która codziennie ukazuje się w 4 wariacjach („Gazeta Tarnowska”, „Gazeta Podhalańska”, „Gazeta Nowosądecka”, „Gazeta Gorlicka”). W każdy piątek ukazuje się 7 tygodników lokalnych, które dołączane są do macierzystego tytułu. Obecnie (2021) wydawcą jest Polska Press Oddział w Krakowie, a redaktorem naczelnym Wojciech Mucha.
Od 15 października 2007 do stycznia 2015 roku ukazywał się w ramach ogólnopolskiego dziennika „Polska The Times” pod nazwą Polska Gazeta Krakowska.
W „Gazecie Krakowskiej” publikowali m.in.: Józef Baran, Małgorzata Bochenek, Wojciech Chudziński, Paweł Grawicz, Adam Hollanek, Mirosław P. Jabłoński, Stanisław Maria Jankowski, Katarzyna Janowska, Feliks Jaroński, Aleksander Jasicki, Jan Jasiński, Anna Kajtochowa, Katarzyna Kolenda-Zaleska, Józef Komarewicz, Andrzej Kramarz, Jerzy Leśniak, Maria Malatyńska, Maria Mazurek, Andrzej Nowak, Tomasz Poręba, Krzysztof Senajko, Jerzy Skrobot, Marek Sołtysik, Anna Strońska, Adam Strug, Jerzy Surdykowski, Dorota Terakowska, Elżbieta Tosza, Agnieszka Turzyniecka, Marek Żukow-Karczewski.
Dotychczasowe dodatki regionalne dziennika.
Gazeta Zakopiańska.
Od listopada 1991 do 30 listopada 1993 jako regionalny dodatek do „Gazety Krakowskiej” ukazywała się „Gazeta Zakopiańska”. Była to zazwyczaj jedna strona z bieżącymi wiadomościami z Zakopanego, Podhala i Tatr. Dodatek ukazywał się pięć razy w tygodniu, a redagowany był przez zespół, w składzie którego byli m.in. Zbigniew Ładygin i Maciej Pinkwart.
Początki zakopiańskiego dziennika.
Latem 1990 grupa krakowskich biznesmenów (m.in. Wiesław Siekierski) postanowiła powołać do życia lokalne pismo w Zakopanem. Periodyk miał się ukazywać pod nazwą „Regionalna Gazeta Codzienna”, jednak plany redakcji nie zostały zrealizowane, ponieważ jego potencjalny wydawca splajtował. Po tym niepowodzeniu przez kilka miesięcy pomysłodawcy projektu rozwijali swe praktyczne umiejętności dziennikarskie. Pod koniec 1990 zespół był gotowy do wprowadzenia na rynek nowej pozycji prasowej. W celu pozyskania wydawcy Maciej Pinkwart przekazał cały pomysł, redakcję, jak i przygotowane materiały na rzecz „Gazety Krakowskiej”. Krakowski dziennik przejął grupę zapaleńców pod swój patronat, formując pierwszy zakopiański oddział gazety codziennej. Początkowo „Gazeta Zakopiańska” ukazywała się dwa razy w tygodniu w całym nakładzie „Krakowskiej”. Od lutego 1992 dodatek przekształcony został w podhalańską mutację pisma, która zaczęła się ukazywać codziennie z wyjątkiem poniedziałków.

</doc>
<doc id="137101" url="https://pl.wikipedia.org/wiki?curid=137101" title="Równanie Beattiego-Bridgmana">
Równanie Beattiego-Bridgmana

Równanie Beattiego-Bridgmana – równanie stanu gazu rzeczywistego zawierające pewne stałe empiryczne mające pomóc uwzględnić zmniejszenie liczby cząsteczek gazu poprzez tworzenie asocjatów:
gdzie:

</doc>
<doc id="137102" url="https://pl.wikipedia.org/wiki?curid=137102" title="Interactive voice response">
Interactive voice response

IVR (ang. "interactive voice response") – nazwa systemu w telekomunikacji, umożliwiającego interaktywną obsługę osoby dzwoniącej. IVR ma więc funkcjonalność automatycznego call center (lub jego części).
Osoba dzwoniąca po wysłuchaniu nagranych wcześniej komunikatów za pomocą aparatu z wybieraniem tonowym DTMF lub czasami za pomocą głosu (Rozpoznawanie mowy) wybiera poszczególne pozycje z menu. IVR umożliwia automatyczne wybranie:
Historia.
Badania w dziedzinie wykorzystania technologii głosowych poprzedziły nadejście komputerów cyfrowych. W 1939 roku na targach światowych pokazano urządzenie zwane „The Voder”, które było rezultatem badań Bell Labs. Kamieniem milowym było połączenie głosu oraz funkcji matematycznych przez Leonard E. Baum i Lloyd R. Welch poprzez ukryty model Markowa na początku lat 70.
Pierwszy projekt IVR-a powstał w 1961 gdy Bell System wprowadziło system wybierania tonowego. Pierwszy telefon z możliwością używania kodów DTMF pokazano na targach w Seattle w 1962 roku.
Gdy systemy contact center w późnych latach 90 zaczęły migrować w stronę bardziej multimedialnych rozwiązań, firmy inwestowały w systemy IVR-owe wraz z linkami CTI. Od tego czasu IVR stał się istotnym elementem telefonicznych central obsługi klientów (ang. call center). W połączeniu z uniwersalnymi rozwiązaniami do zarządzanie kolejką osób oczekujących na połączenie oraz odpowiedniego przekierowywania rozmów IVR, mógł umożliwiać uzyskanie wraz z nadchodzącym połączeniem informacji o klientach.
Typowe zastosowania.
Systemy IVR-owe stosuje się najczęściej do obsługi dużej ilości połączeń telefonicznych od klientów, dzięki temu można zredukować koszty oraz poprawić obsługę klienta. Typowymi przykładami zastosowania aplikacji IVR-owych jest bankowość telefoniczna, telemarketing, systemy obsługi kart. IVR często jest używany również do rozszerzenia czasu obsługi w firmach do trybu 24/7.
Zastosowanie systemów IVR-owych pozwala na ulepszenie obsługi klienta oraz zmniejszenie kosztów tej obsługi, ponieważ na zapytania klientów można odpowiedzieć bez potrzeby angażowania czasu pracy człowieka lub od razu tak przekierować połączenie, by trafiło do zespołu z odpowiednimi kompetencjami. Jeśli klient nie uzyska odpowiedzi na swoje pytanie lub będzie potrzebować bardziej szczegółowej odpowiedzi, połączenie z nim może zostać przekierowane do innego agenta. To powoduje, że agent ma więcej czasu na bardziej złożoną obsługę taką jak: up-selling, cross-selling.
Call center używają również systemu IVR do identyfikacji i segmentacji dzwoniących. Identyfikacja pozwala na dopasowanie obsługi dzwoniącego na podstawie jego profilu. Dzwoniący ma do dyspozycji wiele opcji, może zaczekać w kolejce (gdy wszystkie linie do doradców są zajęte), może wybrać serwisy automatycznej obsługi lub wyrazić prośbę o kontakt do niego w innym terminie (na numer telefonu z którego dodzwonił się na infolinię). Systemy IVR-owe mogą uzyskiwać dane z innych systemów oraz dołączyć te dane do połączenia w celach dokładnej identyfikacji lub autoryzacji dzwoniącego. Dodatkowe informacje mogą zawierać numery kont, informacje osobiste, hasła oraz informacje biometryczne.
Niektóre systemy IVR-owe umożliwiają uruchomienie odpowiedniej aplikacji w zależności od numeru, na który dzwoni klient. Pojedynczy system IVR-owy może obsłużyć tysiące aplikacji, z której każda ma swój własny numer i odpowiedni skrypt.
IVR pozwala również na ustalanie stopnia ważności poszczególnym połączeniom. W systemach gdzie klienci mają różne statusy, system IVR może nadać takiemu połączeniu osobny priorytet, a potem przerzucić takie połączenie na początek kolejki. Priorytetyzację można również stosować na podstawie wybranego numeru telefonu przez klienta.
Mniejsze przedsiębiorstwa i startupy mogą również używać systemów IVR, aby sprawiać wrażenie, że są większymi podmiotami. Dla przykładu, klient wybierając na IVR-ze opcje Sprzedaży lub Pomocy nie musi wiedzieć, że jest przekierowany do tego samego agenta.
Dodatkowo IVR może integrować się z bazami danych, gdzie może dołączyć szczegółowe wykazy z informacjami o połączeniu. Takie informację można wykorzystać do tworzenia raportów, przeprowadzania audytów lub do lepszego wykorzystania IVR-a.
Linki CTI pozwalają na zebranie automatycznie danych potrzebnych do obsługi klienta, a następnie wyświetlenie ich w postaci screen-pop-a na komputerze doradcy. To pozwala na szybszą i łatwiejszą obsługę klientów.
IVR może służyć również odpowiednim organizacjom do automatycznego zadawania pytań, na które odpowiedzi mogą być dla respondentów mało komfortowe w przypadku zadawania ich przez agentów bezpośrednio (na przykład pytania o to, czy zażywa narkotyki, lub o zachowania seksualne). W niektórych przypadkach systemy IVR mogą być wykorzystane również podczas stosowania ankiet. Po serii pytań bezpośrednich agent przekierowuje połączenie do systemu IVR, gdzie IVR zada odpowiednie pytania i zarejestruje odpowiedzi.
Rozrywka i informacja.
Niektóre duże platformy IVR-owe są wykorzystywane do tzw. teległosowań w programach telewizyjnych (Idol, Big Brother), które z zasady generują olbrzymią liczbę dzwoniących. Często w takich sytuacjach w sieciach PSTN musi zostać użyty Call gapping, aby uniknąć przeładowania sieci.
Dostęp anonimowy.
Systemy IVR-owe pozwalają na anonimowy dostęp do danych. Kliniki i szpitale używają systemów IVR-owych pozwalających dzwoniącym anonimowo otrzymać wyniki badań i testów. Taka informacja łatwo mogłaby zostać przekazana osobiście podczas wizyty klienta, jednak IVR pozwala zachować anonimowość i uniknąć zawstydzenia przy odbiorze wrażliwych danych. Każdemu użytkownikowi takiego systemu nadawany jest kod dzięki, którym otrzymuje dane przeznaczone dla niego poprzez telefon.
Próby kliniczne.
Systemy IVR-owe są również używane przez kompanie farmaceutyczne do przeprowadzenia badań klinicznych i zarządzania dużą ilością generowanych danych. Dzwoniący odpowiada na pytania w języku, który preferuje a odpowiedzi są przechowywane w bazie danych, w tym samym czasie następuje również autoryzacja dzwoniącego. Aplikacje IVR-owe zawierają połączenie z bazą pacjentów oraz z bazą leków. IVR może zostać również użyty do rejestrowania dzienników osobistych pacjentów.
Połączenia wychodzące.
Systemy IVR-owe mogą zostać użyte również do wykonywania połączeń wychodzących. IVR może używać Call Progress Detection aby skutecznie rozpoznawać stan linii na przykład:
Technologia.
Kodowanie DTMF i systemy rozpoznawania mowy są używane do rozpoznawania odpowiedzi dzwoniącego na poszczególne zapowiedzi głosowe. Tony DTMF są wprowadzone poprzez klawiaturę telefonu.
Rozpoznawanie mowy w IVR jest oparte na jednym z dwóch rozwiązań: predefiniowanej gramatyce (w którym używa się konkretnych słów) lub na modelu statystycznym (w których używa się języka naturalnego). Zapowiedzi z rozwiązania gdzie stosuje się konkretne słowa najczęściej pozwalają na odpowiedzi w formie TAK/NIE (lub innych łatwych do rozpoznania). Rozwiązanie na bazie języka naturalnego pozwalana na uzyskanie odpowiedzi na pytania otwarte (na przykład w czym mogę pomóc). Takie pytania są bardziej konwersacyjne i pozwalają na interpretowanie wolnych form odpowiedzi (zdanie złożone z kilku słów mogą zawierać słowa klucze, po których nastąpi przetransferowanie połączenia do agenta obsługującego dany rodzaj interakcji).
Inne technologie mogą używać TTS (). Całościowe lub dynamiczne tworzone komunikaty z takich mediów jak e-maile, wiadomości lub pogoda. TTS to syntezator mowy, który nie jest typowym syntezatorem zamieniającym znaki na dźwięk, ale prawdziwym głosem, który tworzy wypowiedź z pojedynczych fragmentów, łącząc je wygładza przed odtworzeniem jej dzwoniącemu.
Z systemu IVR możemy korzystać na różne sposoby:
IVR może zostać użyty do stworzenia bardziej wyrafinowanej poczty głosowej. Na przykład takiej w której dzwoniący może wysłuchać, edytować lub kasować wiadomości.
Automatyczny Dystrybutor Połączeń (ACD) jest najczęściej pierwszym punktem styku w przypadku klienta dzwoniącego do dużej firmy. ACD często jest stosowany do odtworzenia zapowiedzi powitalnej lub przedstawienia firmy, jednak najczęściej nie jest stosowany do pobierania danych od dzwoniącego (NIK, PIN). IVR może pobierać dane dzwoniącego takie jak NIK i PIN, które później mogą zostać wykorzystane do priorytetyzacji i autoryzacji połączenia.
Tradycyjny IVR wykorzystuje do tworzenia aplikacji język programowania lub język skryptowy, podczas gdy nowoczesne IVR-y oferują tworzenie aplikacji w podobny sposób poprzez WWW używając VoiceXML, CCXML, SSML. Możliwość używania aplikacji pisanych za pomocą XML pozwala na wykorzystanie Serwer WWW jako Serwer aplikacji co powoduje oszczędność pracy dla osób zajmujących się rozwijaniem IVR w firmach.
IP.
Popularyzacja technologii IP w rozwiązaniach telekomunikacyjnych ma przełożenie w zastosowaniach systemu IVR.
Video.
Technologia SIP pozwalająca na połączenia point-to-point nie jest już ograniczona tylko do przesyłania głosu, może zostać rozszerzona do przesyłania innych multimedialnych usług, takich jak video. Producenci IVR-a rozszerzając swoją ofertę również na systemy IVVR (Interactive Voice and Video Response), szczególnie w zastosowaniach dla urządzeń mobilnych. Zastosowanie Video IVR pozwalana na implementacje multimodalnych interakcji z dzwoniącymi.
Technologie full dupleks w zastosowaniach video będą mogły czytać emocje i wyrazy twarzy. Dodatkowo zastosowanie takich technologii jak skanowanie tęczówki oka lub innych biometrycznych metod pozwoli na identyfikację dzwoniącego. Nagrania dzwoniącego mogą zostać przechowywane, aby monitorować inne transakcję w przyszłości i przeciwdziałać oszustwom.
Hosting usług.
Wprowadzenie serwisów WWW do systemów contact center pozwoliło na ułatwienie hostowania usług IVR-owych, pozwalając na zdalne zarządzanie usługami. Oznacza to, że dostęp do systemów IVR mogą mieć małe firmy z całego świata. Dodatkowo pozwalając na rozszerzenie usług firmom ASP.
Krytyka.
Systemy IVR-owe są krytykowane przez klientów dlatego, że nie są pomocne lub są trudne w obsłudze. Niektórzy dzwoniący wolą rozmawiać z żywym agentem, a nie z automatem.

</doc>
<doc id="137103" url="https://pl.wikipedia.org/wiki?curid=137103" title="Carla Del Ponte">
Carla Del Ponte

Carla Del Ponte (ur. 9 lutego 1947 w Lugano) – szwajcarska prawniczka, główny prokurator Międzynarodowego Trybunału Karnego dla Rwandy od sierpnia 1999 do 2003, główny prokurator Międzynarodowego Trybunału Karnego dla byłej Jugosławii od 1999 do grudnia 2007.
Ukończyła prawo na Uniwersytecie w Bernie i Genewie w Szwajcarii w 1972 roku. W 1990 jako pierwsza kobieta objęła stanowisko prokuratora generalnego Sottoceneri (części kantonu Ticino). Od 1994 roku była prokuratorem generalnym Szwajcarii. Zajmowała się przede wszystkim przestępczością zorganizowaną. W czasie swojej pracy zasłynęła między innymi ujawnieniem powiązań Borysa Jelcyna i jego rodziny ze szwajcarską firmą Mabetex. Sprawę tę prowadziła, współpracując z rosyjskim prokuratorem Nikołajem Wołkowem. W czasie pracy w Hadze oskarżała byłego prezydenta Jugosławii Slobodana Miloševicia o czystki etniczne.
W latach 2008-2011 była ambasadorką Szwajcarii w Argentynie. Następnie członkini komisji ds. praw człowieka ONZ.

</doc>
<doc id="137104" url="https://pl.wikipedia.org/wiki?curid=137104" title="Carla del Ponte">
Carla del Ponte



</doc>
<doc id="137109" url="https://pl.wikipedia.org/wiki?curid=137109" title="Omurtag">
Omurtag

Omurtag (bułg.: Омуртаг, zm. 831) – chan bułgarski w latach 815-831, syn i następca Kruma.
Początek panowania.
Po nagłej śmierci chana Kruma 13 kwietnia 814 roku, jako jedyny pretendent do tronu pozostał młody i niedoświadczony syn Kruma, Omurtag. Pomiędzy bojarami bułgarskimi wybuchły walki o władzę. Przejściowo władzę w państwie przejęli Dukum a po nim Dicewg. Wśród historyków nie ma zgody co do okresu i charakteru sprawowanej przez nich władzy. G. Ostrogorski i D. Lang przyjmują, że w 814, a najdalej pod koniec 815 roku, Omurtag zdobył pełnię władzy w państwie. Według T. Wasilewskiego nastąpiło to dopiero w 819 roku. Ponieważ niewiele wiadomo o przebiegu walk oprócz historyków uznających w Dukumie i Dicewgu samodzielnych władców, nie brak autorów marginalizujących ich znaczenie i uznających w nich jedynie regentów w okresie niepełnoletności Omurtaga.
Polityka zagraniczna.
Omurtag kontynuował początkowo ofensywną politykę ojca. Jego armia poniosła jednak klęskę. Chan zawarł więc z Bizancjum w 815 roku trzydziestoletni pokój, który zagwarantował Bułgarii okres spokojnego rozwoju. Na jego mocy
W 821 roku w Bizancjum zbuntował się, przeciwko wyniesionemu w wyniku zamachu stanu nowemu cesarzowi Michałowi II, jego najbliższy współpracownik Tomasz Słowianin. Zapewniwszy sobie poparcie Arabów zdołał zgromadzić na wschodnim pograniczu Cesarstwa znaczną grupę zwolenników. Powstanie objęło w krótkim czasie większą część Azji Mniejszej i zostało poparte przez Słowian ze "Sklawinii" trackich i macedońskich. W grudniu 821 roku powstańcy oblegli Konstantynopol. Atak źle zorganizowanych mas ludowych na stolicę Cesarstwa załamał się pod jej murami. Przedsiębiorczy Tomasz Słowianin mógł jednak z powodzeniem próbować utworzyć, w oparciu o zamieszkujących Cesarstwo Słowian, silny organizm polityczny pod bokiem Bułgarii. Wiosną 823 roku Omurtag, jako sojusznik cesarza Michała II, rozbił wycofujące się spod Konstantynopola oddziały powstańcze, likwidując tę groźną dla siebie możliwość.
Pokój z Bizancjum umożliwił Omurtagowi zwrócenie się w kierunku zachodnim. W 818 roku plemiona słowiańskie mieszkające na zachód od Bułgarii: Timoczanie nad Timokiem, Braniczewcy nad dolną Morawą i Obodryci naddunajscy zbuntowały się przeciw zwierzchnictwu bułgarskiemu i zwróciły się do cesarza rzymskiego Ludwika Pobożnego o protekcję. Dopóki sytuacja w Bizancjum była niepewna chan musiał znosić tą niesubordynację. Po stłumieniu powstania Tomasza Słowianina, w dwóch wyprawach przeciw Frankom w 827 i 829 roku Omurtag podbił ziemie Timoczan i Braniczewców aż po rzekę Kolubarę i włączył je do swojego państwa. W granicach Bułgarii znalazł się wówczas Belgrad, nazywany Belgradem bułgarskim, i przejściowo Sirmium.
Omurtag Budowniczy.
Omurtag wykorzystał czas pokoju na intensywne prace budowlane. Wzniósł w Plisce nowy pałac, w miejsce starego spalonego przez cesarza Nicefora. Gród wewnętrzny został opasany kamiennymi murami. Dwupiętrowy pałac z kamienia, z wielką salą tronową (52 x 26,5 m), otoczono kamiennym chodnikiem. Wzdłuż bulwarów prowadzących do pałacu Omurtag nakazał ustawić rząd posągów i kamiennych kolumn zrabowanych przez ojca w cesarskich willach. Obok pałacu stanęły inne gmachy publiczne i kultowe. Na południowy zachód od Pliski założył w 821 roku miasto, przyszłą stolicę kraju, Presław Wielki. W 822 roku nad rzeką Ticzą, niedaleko Szumenu wystawił Auł Omurtaga: ceglany czworobok ze stajniami dla koni i kwaterami dla jeźdźców oraz pałac ozdobiony czterema kolumnami, na których stały dwa rzeźbione lwy. Trzeci auł chan zbudował nad Dunajem w Transmariscus. Warowny zamek miał strzec Pliski od północy, a w połowie drogi między nim a Pliską chan wzniósł dla siebie kurhan. Wreszcie wzdłuż linii granicznej z Bizancjum nakazał usypać wielki okop graniczny.
Prześladowania chrześcijan.
Panowanie Omurtaga było okresem ideologicznego i religijnego przesilenia i fermentu. Szamani protobułgarscy połączyli swe siły z kapłanami słowiańskimi boga Peruna przeciw rosnącym wpływom chrześcijaństwa, zarówno wewnątrz kraju, gdzie chrześcijaństwo rozwijało się szerzone przez jeńców greckich, jak i przeciw wpływom zewnętrznym idącym z sąsiednich państw chrześcijańskich: bizantyńskiego i frankońskiego. Omurtag miał jak się wydaje świadomość prestiżu jakiego chrześcijaństwo użycza cesarzom bizantyńskim i następcom Karola Wielkiego. Przyjął nawet grecki tytuł "Archona", to jest władcy z łaski boga, choć niewątpliwie szło mu nie o Boga chrześcijan, lecz o najwyższe bóstwo pogańskie – Tangrę lub Peruna. Zdecydowany był jednak zwalczać chrześcijan w swoim państwie. W Konstantynopolu corocznie wspominano w dniu 22 stycznia pamięć 381 męczenników bułgarskich z czasów panowania chana Omurtaga, wśród których było 4 biskupów, w tym arcybiskup Adrianopola Manuel i 377 innych osób. Współczesny tym wydarzeniom tekst śpiewanego nabożeństwa na cześć męczenników bułgarskich, najprawdopodobniej autorstwa Józefa ze Studios, wskazuje, że pochodzili oni z różnych grup etnicznych i społecznych. Ofiarą antychrześcijańskiej polityki Omurtaga miał też paść najstarszy syn Omurtaga i następca tronu, Nrawota, Ze względu na swe skłonności chrześcijańskie został przez ojca pozbawiony prawa do władzy na korzyść brata, Małamira.
Inskrypcje.
Za czasów Omurtaga powstało wiele inskrypcji protobułgarskich, spośród których jedną z ważniejszych jest tzw. inskrypcja czatałarska znajdująca się na kolumnie u bramy aułu Omurtaga w pobliżu dzisiejszej wioski Car Krum: "Chan Najwyższy (Kana sübigi) Omurtag jest z woli Boga władcą na ziemi, gdzie się urodził. Przebywając w obozie Pliska zbudował pałac nad Ticzą i przerzucił swe wojsko przeciwko Grekom i Słowianom. Wraz z pałacem zbudował kosztownie most na Ticzy i wzniósł w tymże pałacu cztery kolumny, a na kolumnach postawił dwa lwy. Niech Bóg zezwoli władcy z woli bożej deptać swymi stopami imperatora i stojąc na czele licznego ludu bułgarskiego podporządkować sobie wrogów, dopóki płyną wody Ticzy, oraz żyć w radości i weselu sto lat."
Na granitowej kolumnie, wmurowanej obecnie w cerkwi Czterdziestu Męczenników w Wielkim Tyrnowie pozostała inna inskrypcja z czasów chana Omurtaga o głęboko mądrościowym charakterze: "...wyryłem ten napis. Człowiek nawet jeśli dobrze żyje, umiera, a po nim rodzi się inny. Niechaj ten, kto urodzi się później, czytając ten napis wspomni tego, który go wyrył. A imię władcy jest Omurtag, Chan Najwyższy (Kana sübigi). Niech Bóg zezwoli, aby żył lat sto."
Omurtagowi nie było sądzone żyć sto lat. Umarł stosunkowo młodo, po zaledwie szesnastu latach panowania, w 831 roku. Według T. Wasilewskiego panował do 829 roku.
Rodzina.
Omurtag miał trzech synów:
Związki rodzinne Omurtaga

</doc>
<doc id="137112" url="https://pl.wikipedia.org/wiki?curid=137112" title="Warcisław I świecki">
Warcisław I świecki

Warcisław I świecki (ur. po 1195, zm. 1227-1233) – syn Mściwoja I, brat Świętopełka Wielkiego, od 1227 książę świecko-lubiszewski.
Władcy Pomorza gdańskiego z dynastii Sobiesławiców (z uwzględnieniem podziałów dzielnicowych)

</doc>
<doc id="137114" url="https://pl.wikipedia.org/wiki?curid=137114" title="Warcisław II gdański">
Warcisław II gdański

Warcisław II gdański (ur. ok. 1237, zm. 9 maja 1271) – syn Świętopełka Wielkiego, młodszy brat Mściwoja II, książę gdański w latach 1266-1270.
Po śmierci Świętopełka w styczniu 1266 został księciem gdańskim. Na tle podziału ojcowizny doszło do sporu między braćmi. Mściwoj zajął w 1270 Gdańsk i zmusił Warcisława do opuszczenia Pomorza. Gościnę znalazł u księcia inowrocławskiego Siemomysła, który przekazał mu nadgraniczny gród Wyszogród. 9 maja 1271 przygotowujący się do odzyskania ojcowizny, Warcisław zmarł. Istnieje możliwość, że zginął w wyniku zamachu dokonanego z rozkazu starszego brata. Pochowany został w kościele franciszkańskim w Inowrocławiu.
Władcy Pomorza gdańskiego z dynastii Sobiesławiców (z uwzględnieniem podziałów dzielnicowych).

</doc>
<doc id="137116" url="https://pl.wikipedia.org/wiki?curid=137116" title="Stosunki morfosyntaktyczne">
Stosunki morfosyntaktyczne

Stosunki morfosyntaktyczne – system używany do odróżniania argumentów czasowników przechodnich i czasowników nieprzechodnich.
Typowe czasowniki przechodnie mają zazwyczaj dwa argumenty, określane terminami agens i patiens (a często nieprecyzyjnie – podmiot i dopełnienie). Typowe czasowniki nieprzechodnie mają jeden argument, określany terminem doznający (ang. "experiencer"); w języku polskim stosuje się tu powszechnie nazwę „podmiot zdania nieprzechodniego”.
Typologia.
W związku z powyższym wprowadzono podział języków na języki nominatywno-akuzatywne, języki nominatywno-absolutywne oraz języki ergatywno-absolutywne. Istnieją języki nienależące do żadnej z tych grup:
Rozróżnia się następujące typy języków:
Warto podkreślić, że nieco podobną klasyfikację zaproponował prof. Tadeusz Milewski w latach 60. XX wieku. W jego klasyfikacji pominięto słabo wówczas poznane języki aktywne, a także w ogóle jeszcze nieznane języki trójdzielne. Milewski zaproponował podział języków na sześć grup, biorąc pod uwagę różne sposoby wyrażania czterech głównych stosunków syntaktycznych:
Kryteria te są ciekawe z typologicznego punktu widzenia, ponieważ w wielu językach świata nie ma różnicy między zdaniem a frazą nominalną.
Litery "a, b, c" określają różne wykładniki formalne stosunków składniowych.

</doc>
<doc id="137117" url="https://pl.wikipedia.org/wiki?curid=137117" title="Kolejność bajtów">
Kolejność bajtów

W sytuacjach, kiedy liczby całkowite lub jakiekolwiek inne dane zapisywane są przy użyciu wielu (przynajmniej dwóch) bajtów, nie istnieje jeden unikatowy sposób uporządkowania tych bajtów w pamięci lub w czasie transmisji przez dowolne medium i musi być użyta jedna z wielu konwencji ustalająca kolejność bajtów (ang. "byte order" lub "endianness"). Jest to analogiczne do zapisu pozycyjnego liczb lub kierunku pisma w różnych językach – ze strony lewej na prawą albo z prawej na lewą.
Big endian.
Big endian (spotykane także "grubokońcowość") to forma zapisu danych, w której najbardziej znaczący bajt (zwany też górnym bajtem, z ang. "high-order byte") umieszczony jest jako pierwszy.
Procesory, które używają formy "big endian", to między innymi HP Intel Itanium, SPARC, Motorola 68000, PowerPC 970, IBM System/360, Siemens SIMATIC S7. 
Jest ona analogiczna do używanego na co dzień przez ludzi sposobu zapisu liczb.
Procesor zapisujący 32-bitowe wartości w pamięci, przykładowo 0x4A3B2C1D pod adresem 100, umieszcza dane, zajmując adresy od 100 do 103 w następującej kolejności:
Przykładowe formaty plików, które zawierają dane w formacie "big-endian":
Little endian.
Little endian (spotykane także "cienkokońcowość") to forma zapisu danych, w której najmniej znaczący bajt (zwany też dolnym bajtem, z ang. "low-order byte") umieszczony jest jako pierwszy. Procesory, które używają formy "little endian", to między innymi wszystkie z rodziny x86, DEC VAX.
Jest ona odwrotna do używanego na co dzień sposobu zapisu liczb.
Procesor zapisujący 32-bitowe wartości w pamięci, przykładowo 0x4A3B2C1D pod adresem 100, umieszcza dane zajmując adresy od 100 do 103 w następującej kolejności:
Przykładowe formaty plików, które zawierają dane w formacie "little-endian":
Procesory z możliwością zmiany kolejności bajtów.
Prócz procesorów, które mają na stałe zaimplementowaną kolejność bajtów, istnieją również takie, w których można przełączyć tryb kolejności (tzw. "bi-endian"). Należą do nich:
Przykładowe formaty plików, które wspierają dane w obu formatach:
Etymologia.
Angielskie nazwy "big endian" i "little endian" pochodzą z książki Jonathana Swifta "Podróże Guliwera" i odnoszą się do mieszkańców Liliputu, których spór o to czy ugotowane jajko należy tłuc od grubego (tępego), czy od cienkiego (ostrego) końca, doprowadził do podziału na dwa stronnictwa toczące ze sobą niekończące się, choć bezsensowne, dysputy i wojny.

</doc>
<doc id="137118" url="https://pl.wikipedia.org/wiki?curid=137118" title="Big endian">
Big endian



</doc>
<doc id="137119" url="https://pl.wikipedia.org/wiki?curid=137119" title="Little endian">
Little endian



</doc>
<doc id="137120" url="https://pl.wikipedia.org/wiki?curid=137120" title="Wielkie Wyspy Sundajskie">
Wielkie Wyspy Sundajskie

Wielkie Wyspy Sundajskie – grupa wysp położonych w zachodniej części Archipelagu Malajskiego na Oceanie Spokojnym. Należą do niej 4 wielkie wyspy: Sumatra, Jawa, Borneo, Celebes i liczne mniejsze (m.in. Bangka, Belitung, Madura, Wyspy Sangihe).
Wyspy należą do Brunei, Indonezji i Malezji.

</doc>
<doc id="137122" url="https://pl.wikipedia.org/wiki?curid=137122" title="Gamal Abdel Naser">
Gamal Abdel Naser

Gamal Abdel Naser Husajn, "Dżamal Abd an-Nasir Husajn" (; ur. 15 stycznia 1918 w Bani Murr, zm. 28 września 1970 w Kairze) – egipski oficer i polityk, prezydent Egiptu sprawujący władzę autorytarną w latach 1954–1970. Twórca systemu ideologicznego opartego na koncepcjach socjalistycznych i panarabskich – naseryzmu.
Ukończył studia w Królewskiej Akademii Wojskowej. Należał do przywódców organizacji Wolnych Oficerów, przewodził rewolucji w Egipcie w 1952. Chociaż formalnie głową państwa został po niej gen. Muhammad Nadżib, Naser "de facto" kierował pracami rządzącej Egiptem Rady Rewolucyjnych Dowódców, a z czasem skupił w ręku własnym lub swoich przyjaciół większość wpływów w kraju. Jesienią 1954 ostatecznie odsunął Nagiba od władzy i objął rządy dyktatorskie przy ogromnym poparciu społeczeństwa.
Za rządów Nasera w Egipcie wdrożony został program reform społecznych ukierunkowanych na budowę socjalistycznego i egalitarnego społeczeństwa. Przeprowadzona została reforma rolna oraz – w kilku etapach – nacjonalizacja największych przedsiębiorstw prywatnych, państwo zaczęło odgrywać wiodącą rolę w gospodarce, upowszechniono edukację (gwarantując zatrudnienie absolwentom szkół wyższych). Zlikwidowany został system wielopartyjny na rzecz utworzenia jednej partii wyrażającej jedność wszystkich Egipcjan. W 1956 Naser znacjonalizował Kanał Sueski.
W polityce zagranicznej Naser porzucił krótko po rewolucji kurs proamerykański i związał się z ZSRR. Występował także przeciwko państwu Izrael. W 1967 wszczął z nim wojnę, która zakończyła się klęską Egiptu i sprzymierzonych z nim krajów arabskich. Po tym wydarzeniu prezydent podał się do dymisji, jednak wrócił na urząd po masowych manifestacjach poparcia dla swojej osoby. Naser dążył także do zapewnienia Egiptowi przywództwa w świecie arabskim. Zmarł w 1970 na zawał serca. Jego następcą na urzędzie został dotychczasowy wiceprezydent Anwar as-Sadat, towarzysz Nasera z organizacji Wolnych Oficerów, który w czasie swoich rządów porzucił jednak większość założeń naseryzmu.
Życiorys.
Pochodzenie, edukacja i wczesna działalność.
Gamal Abdel Naser pochodził z rodziny fellahów, jego ojciec był pierwszym z rodu, który opuścił wieś i zdobył pracę na poczcie w Aleksandrii. W wieku siedmiu lat przyszły prezydent zamieszkał w Kairze w domu wuja. W kolejnych latach, po śmierci matki i powtórnym małżeństwie ojca przebywał na przemian w domu dziadka w Aleksandrii oraz w Kairze. Tam też uzyskał wykształcenie średnie, a w czasie nauki w szkole zetknął się z ideami nacjonalistycznymi. Znaczący wpływ na kształtowanie się jego światopoglądu miała również lektura utworów Taufika al-Hakima, przede wszystkim powieści „Powrót Duszy”, opisującej walkę Egipcjan z panowaniem kolonialnym. W 1935 został przewodniczącym Komitetu Wykonawczego Organizacji Nacjonalistycznych Szkół Średnich. Rok później zdał egzamin dojrzałości. Po maturze bezskutecznie ubiegał się o przyjęcie do Królewskiej Akademii Wojskowej, a następnie do Akademii Policyjnej. Rozpoczął wówczas studia prawnicze na uniwersytecie w Kairze, jednak zrezygnował z nich po kilku miesiącach, gdy w 1937 otrzymał zgodę na podjęcie nauki w Akademii Wojskowej. Znalazł się w grupie 10% studentów wywodzących się z ubogich warstw społecznych i przez to zwolnionych z czesnego. W czasie studiów poznał innych słuchaczy o nacjonalistycznych i antybrytyjskich poglądach, z którymi tworzył następnie ruch Wolnych Oficerów: Anwara as-Sadata, Abd al-Latifa Baghdadiego, Abd al-Hakima Amira i Zakarijję Muhji ad-Dina. Po ukończeniu szesnastomiesięcznej nauki w Akademii został skierowany do służby w garnizonie w Mankabadzie. Panująca w armii atmosfera, nieudolność wyższych oficerów i korupcja były dla niego wielkim rozczarowaniem. Następnie służył w Chartumie, a przez krótki czas w wojskach brytyjskich w Libii.
Według własnych wspomnień Nasera, od 1942 działał w podziemnej organizacji oficerów, która przekształciła się następnie w ruch Wolnych Oficerów (jej regularne spotkania zaczęły się w 1944). Wzorem dla niego był gen. Aziz Ali al-Masri. Sam Naser szybko uzyskał w nieformalnej początkowo grupie wysoką pozycję dzięki uzyskaniu w 1943 etatu wykładowcy w Królewskiej Akademii Wojskowej. Pracę tę wykonywał przez trzy lata, następnie w maju 1948 został przeniesiony do Akademii Sztabowej, zaś w lipcu tego samego roku uzyskał awans na majora. Walczył w wojnie izraelsko-arabskiej w 1948. Został wówczas ciężko ranny. .
Po zakończeniu konfliktu został instruktorem w Szkole Administracji Wojskowej, zaś od listopada 1951 ponownie wykładowcą Akademii Sztabowej.
Ruch Wolnych Oficerów.
W 1949 Naser znalazł się w komitecie założycielskim organizacji Wolnych Oficerów (nazwę tę przybrała jednak dopiero rok później). W tym okresie utrzymywał kontakty zarówno z członkami partii Wafd, jak i z dawnymi działaczami Młodego Egiptu oraz z działaczem komunistycznym Ahmadem Fuadem oraz z członkami Stowarzyszenia Braci Muzułmanów. Własnych poglądów politycznych nie deklarował jednoznacznie; nadal deklarował przy tym przywiązanie do postaci gen. Masriego.
Według wspomnień Anwara as-Sadata Naser zamierzał przeprowadzić zamach stanu przeciwko królowi Farukowi I już w końcu stycznia 1952, zachęcony masowymi manifestacjami (czarna sobota w Kairze). Zrezygnował jednak z pierwotnych planów, uznawszy, że plan Wolnych Oficerów nie ma dostatecznego poparcia wśród kairskich wojskowych. Wówczas postanowiono przełożyć zbrojne wystąpienie na listopad, jednak 21 lipca 1952 Naser postanowił działać natychmiast w obawie przed wykryciem i rozbiciem organizacji.
Rewolucja r. 1952.
Nocą z 22 na 23 lipca 1952 Wolni Oficerowie bez oporu opanowali najpierw kwaterę główną wojsk egipskich w Kairze, a następnie całe miasto. Władzę w kraju przejęła Rada Rewolucyjnych Dowódców. Chociaż jej przewodniczącym został nowy głównodowodzący armią gen. Muhammad Nagib – wybrany przez Wolnych Oficerów z uwagi na swój wiek i stopień – faktyczne przywództwo należało do Nasera, formalnie jedynie ministra spraw wewnętrznych. 23 stycznia 1953, nieco ponad miesiąc po zawieszeniu konstytucji egipskiej, a tydzień po wydaniu zakazu funkcjonowania partii politycznych, Naser został pierwszym sekretarzem Frontu Wyzwolenia, który miał być jedynym legalnym ugrupowaniem w Egipcie.
W publicznych wypowiedziach krytykował Stany Zjednoczone i sprzeciwiał się ich projektowi utworzenia antyradzieckiej Organizacji Obrony Bliskiego Wschodu.
Po proklamowaniu republiki egipskiej 18 czerwca 1953 zaostrzyła się walka o władzę między Naserem a Nagibem, który został pierwszym prezydentem Egiptu, pozostając przewodniczącym Rady Rewolucyjnych Dowódców. Naser zachował stanowisko ministra spraw wewnętrznych i wicepremiera, ponadto przeforsował na stanowiska ministra obrony oraz głównodowodzącego armii swoich bliskich przyjaciół Abd al-Latifa Baghdadiego i Abd al-Hakima Amira. Oznaczało to, iż osobiście lub za pośrednictwem lojalnych sobie ludzi kontrolował najważniejsze instrumenty władzy. Cieszył się również znaczącą popularnością w wojsku, związkach zawodowych, mediach, służbach bezpieczeństwa i wśród młodzieży. 23 lutego 1954 podjął pierwszą próbę ostatecznego przejęcia władzy, doprowadzając do osadzenia Nagiba w areszcie domowym i przejmując stanowisko premiera. Nie docenił jednak autorytetu Nagiba, nadal silnego w wojsku i musiał się wycofać. Również druga próba usunięcia Nagiba od rządów podjęta kilka dni później zakończyła się niepowodzeniem, chociaż Naser zachował stanowisko premiera. 5 marca 1954 Rada Rewolucyjnych Dowódców zadeklarowała podjęcie prac nad nową konstytucją, powrót do parlamentaryzmu i pluralizmu partyjnego, zniesienie cenzury i zwolnienie więźniów politycznych. Oznaczałoby to przyjęcie programu głoszonego przez Nagiba, on też został powtórnie mianowany premierem. Sytuacja w kraju pozostawała jednak napięta. Regularnie dochodziło do zamieszek, od 27 marca na ulicach demonstrowali zwolennicy Nasera. W rezultacie w końcu marca Rada Rewolucyjnych Dowódców odwołała wcześniejsze deklaracje i zapowiedziała, iż pozostanie przy władzy do momentu uregulowania stosunków egipsko-brytyjskich. Nagib musiał ustąpić z urzędu premiera. Pozostał prezydentem kraju, lecz w istocie stracił wszystkie wpływy na rzecz Nasera (mianowanego premierem 17 kwietnia 1954) i jego zwolenników.
27 lipca parafowany, a 19 października podpisany został układ egipsko-brytyjski, zapowiadający wycofanie wojsk brytyjskich z regionu Kanału Sueskiego do 19 czerwca 1956. Ze strony egipskiej traktat sygnował Naser. Układ uznał za niekorzystny zarówno Nagib, jak i Bracia Muzułmanie, którzy uznali Nasera za zdrajcę interesów Arabów. Latem 1954 premier Egiptu udał się na pielgrzymkę do Mekki, aby uzyskać popularność wśród pobożnych muzułmanów. W czasie podróży spotkał się z królem Arabii Saudyjskiej i premierem Pakistanu i prowadził z nimi rozmowy w sprawie utworzenia międzynarodowej organizacji krajów muzułmańskich. Mimo to od początku października Sekcja Specjalna Stowarzyszenia Braci Muzułmanów rozpoczęła przygotowania do zamachu na Nasera. Ścisłe kierownictwo organizacji nie poparło tych planów ani ich nie powstrzymało. 26 października 1954 Mahmud Abd-al Latif usiłował zastrzelić premiera, gdy ten przemawiał na wiecu w Aleksandrii. W związku z tym aresztowano ok. 19 tys. członków Bractwa Muzułmańskiego. Niewyjaśnione kontakty organizacji z Nagibem stały się ostateczną przyczyną jego klęski w walce o władzę z Naserem. W połowie listopada został on osadzony w areszcie domowym. Naser dzięki swojej charyzmie stał się faktycznym dyktatorem, cieszył się przy tym znaczącą popularnością.
W 1953 opublikował pracę teoretyczną "Filozofia rewolucji", drukowaną następnie także w jednym z kairskich dzienników w odcinkach. Zaprezentował w niej program panarabski (zjednoczenie krajów arabskich od Zatoki Perskiej do Gibraltaru) i antykolonialny (wspieranie antykolonialnych ruchów wszystkich narodów afrykańskich), wzywał także do wzmocnienia wpływów egipskich w muzułmańskich krajach Afryki oraz do użycia zasobów ropy naftowej jako broni strategicznej przeciwko Zachodowi. Twierdził, że nacjonalizm egipski, panarabizm i panislamizm w żaden sposób się nie wykluczają.
Rządy Nasera w Egipcie.
1954-1956.
Chociaż usunięcie Nagiba zapewniło Naserowi pełnię władzy w Egipcie, poważniejsze reformy ustrojowe zaczął on wprowadzać dopiero w kwietniu 1955, wcześniej zachowując w polityce gospodarczej kierunek wypracowany po rewolucji 1952 (zachowanie gospodarki wolnorynkowej przy znacznych inwestycjach państwowych w kluczowych sektorach). Dopiero w kwietniu 1955 Naser stwierdził, że celem rewolucji egipskiej jest budowa społeczeństwa socjalistycznego bez podziału na klasy. Jego koncepcje polityczne cieszyły się w społeczeństwie Egiptu znaczną popularnością.
Wyrazem przemian w państwie była nowa konstytucja, przyjęta 16 stycznia 1956 i nadająca prezydentowi pełnię władzy w państwie – miał on łączyć stanowiska premiera, głównodowodzącego sił zbrojnych, kierować polityką zagraniczną oraz powoływać i odwoływać ministrów. Kompetencje ustawodawcze pozostawiono w rękach Zgromadzenia Narodowego, wybieranego w wyborach powszechnych (prawo wyborcze obejmowało wszystkich obywateli powyżej 18 roku życia, bez względu na płeć). W tym samym roku Naser uzyskał w wyborach prezydenckich 99,1% głosów. Wybory te były w pełni kontrolowane przez władze.
W polityce zagranicznej Naser głosił program panarabski, z akcentami panislamskimi, nie wyrzekając się zarazem nacjonalizmu egipskiego. Sprzeciwiał się powstaniu Paktu Bagdadzkiego, gdyż prowadził on do nadmiernego wzrostu znaczenia głównego konkurenta Egiptu do przywództwa w świecie arabskim – Iraku. Pozycję międzynarodową prezydenta Egiptu podniósł udział w konferencji w Bandungu 18–24 kwietnia 1955, na której był jedną z najważniejszych postaci (obok Jawaharlala Nehru, Sukarno, U Nu i Zhou Enlaia). Naser utrzymywał odtąd ścisłe kontakty z Jugosławią, 22 razy (między 1955 a 1970) spotykając się z Tito), zaś w lipcu 1956 na wyspie Brioni uzgodnił z Tito oraz z Jawaharlalem Nehru zasady bliskiego współdziałania Egiptu z Indiami i Jugosławią. Wszystkie kraje miały zachowywać neutralność i nie przystępować do międzynarodowych paktów militarnych. Naser stał się w ten sposób jednym z przywódców Ruchu państw niezaangażowanych.
Początkowo Naser nie był wrogiem Izraela. Ze względów pragmatycznych godził się z jego istnieniem, a przedstawiciele Egiptu i Izraela odbywali niejawne spotkania. Wzajemne relacje załamały się dopiero po aferze Lawona. W rezultacie prezydent Egiptu przyjął nieskrywanie wrogi stosunek do Izraela. Jego kraj popierał odtąd antyizraelskie wystąpienia bojówek palestyńskich, które z kolei spotykały się z odwetowymi atakami Izraela, w których wojska egipskie ponosiły same klęski.
Starania Nasera o pomoc amerykańską przy modernizacji armii spotkały się z odmową – USA żądały zgody na otwarcie w Egipcie bazy wojskowej i nadzorowanie zbrojeń, przede wszystkim kontrolę, czy nowo pozyskana broń nie będzie użyta przeciw Izraelowi. Naser odmówił, a w lipcu 1955 zawarł umowę o zakupie uzbrojenia, w zamian za towary, z Czechosłowacją. W rzeczywistości miało ono pochodzić z ZSRR i Polski; razem ze sprzętem do Egiptu przybyli radzieccy instruktorzy. W roku następnym Naser odrzucił ofertę sfinansowania budowy Tamy Asuańskiej z pożyczki udzielonej przez Międzynarodowy Bank Odbudowy i Rozwoju, uznał Chińską Republikę Ludową i zawarł z nią układ o wzajemnych dostawach bawełny i stali. Po uznaniu ChRL przez Egipt USA wycofały się z wcześniejszych ofert finansowania budowy Wysokiej Tamy. Gotowość do wsparcia Egiptu w tym zakresie ponownie wyraził natomiast Związek Radziecki. W maju 1956 Egipt otrzymał już od państw Bloku Wschodniego broń o wartości 250 mln dolarów. Najprawdopodobniej celem egipskiego prezydenta było jednak odstraszanie Izraela; Naser nie miał jeszcze zamiaru wypowiadać mu wojny, chociaż publicznie głosił swoje zaangażowanie w walkę o prawa ludności palestyńskiej. Równocześnie z zacieśnianiem kontaktów z Blokiem Wschodnim Naser wycofywał się z wcześniejszej polityki represji wobec komunistów (ich organizacje były zwalczane bezpośrednio po rewolucji 1952).
Kryzys sueski i jego następstwa.
26 lipca 1956 prezydent Egiptu ogłosił nacjonalizację Towarzystwa Kanału Sueskiego, którego akcje należały do Francuzów i Brytyjczyków. Rezultatem był wybuch kryzysu sueskiego – wojny Egiptu z koalicją izraelsko-brytyjsko-francuską. Wojna ta była militarną klęską Egiptu. Jego siły zbrojne mimo przeprowadzanych w poprzednich latach zbrojeń zostały pokonane przez siły izraelskie, a uderzenie brytyjsko-francuskie całkowicie unicestwiło egipskie lotnictwo. Egipt zyskał jednak na forum ONZ poparcie zarówno amerykańskie, jak i radzieckie; Rada Bezpieczeństwa ONZ wypowiedziała się przeciwko zachodnioeuropejskiej interwencji. Zmusiło to Wielką Brytanię i Francję do wycofania swoich wojsk z rejonu kanału sueskiego, także Izrael opuścił terytoria zajęte po 1956 w zamian za wprowadzenie na linię demarkacyjną z Egiptem sił pokojowych ONZ.
Zakończenie kryzysu sueskiego wzmocniło tendencje lewicowe w Egipcie. Od 1957 nadal nielegalne w kraju organizacje komunistyczne mogły "de facto" rozwinąć szeroką działalność wydawniczą (tłumaczenia tekstów Marksa, Lenina, Mao) i publicystyczną na łamach legalnej prasy. Znacjonalizowanych lub przekazanych egipskim właścicielom zostało 55 przedsiębiorstw brytyjskich i francuskich. W latach 1960–1961 nacjonalizacja objęła cały sektor bankowy, przemysł ciężki i żeglugę. Równocześnie państwo kierowało uzyskiwane kredyty zagraniczne na rozbudowę przemysłu. Swoje poglądy gospodarcze Naser określał mianem spółdzielczego socjalizmu demokratycznego, nie wykluczającego własności prywatnej, ale zakładającego współpracę wszystkich grup społecznych, wzmocnienie sektora państwowego, jedność wszystkich Egipcjan. Egipt nie miał wzorować się ani na systemach politycznych wschodnich, ani zachodnich. Prezydent nie był przeciwnikiem islamu i widział dla niego miejsce w społeczeństwie (w czasie kryzysy sueskiego środowiska islamistyczne i rząd podjęły nawet współpracę, w celu mobilizacji ludności w obronie kraju), opowiadał się jednak przeciwko fundamentalizmowi religijnemu. W latach 1955–1956 w Egipcie zlikwidowane zostało sądownictwo wyznaniowe, odtąd funkcjonowały wyłącznie sądy świeckie.
W 1957 na polecenie Nasera wykonanych zostało 12 wyroków śmierci na działaczach Stowarzyszenia Braci Muzułmanów, zaś ci, którzy przebywali w więzieniach, otrzymali możliwość odzyskania wolności w zamian za złożenie deklaracji lojalności wobec rządu. Przeważająca większość z kilkuset uwięzionych działaczy islamskich odmówiła. W tym samym roku zlikwidowany został Front Wyzwolenia, którego zadania miała przejąć Unia Narodowa. Celem tej partii miało być jednoczenie wszystkich obywateli, niezależnie od warstwy społecznej, w realizowaniu celów rewolucji egipskiej.
Unia z Syrią i jej upadek. Kontynuacja socjalistycznej polityki gospodarczej.
29 stycznia 1958 powstała Zjednoczona Republika Arabska, proklamowana po blisko rocznych przygotowaniach. Jednoczyła ona Egipt i Syrię, docelowo jednak miała być jedynie pierwszym krokiem na drodze do jedności Arabów. Od 1958 Naser wycofywał się z głoszonych wcześniej haseł egipskiego nacjonalizmu na rzecz jednoznacznego panarabizmu. Głosił jedność myśli wszystkich Arabów (konsekwencję posługiwania się wspólnym językiem), jak również jedność ich historii i świadomości. Unia z Syrią okazała się jednak polityczną porażką, gdyż już po dwóch latach od jej zawarcia Syria postanowiła ją zerwać. Przyczyną takiego stanu rzeczy były egipskie dążenia do zdominowania partnera i forsowanie socjalistycznych rozwiązań w gospodarce, niepopularnych w Syrii.
Wewnętrzne problemy i ostateczny rozpad wspólnego egipsko-syryjskiego państwa skłoniły Nasera do podjęcia dalszych reform społecznych w duchu socjalistycznym. W lipcu 1961 (dwa miesiące przed zerwaniem unii) prezydent Egiptu rozpoczął wdrażanie nowej reformy rolnej, zakładającej całkowitą nacjonalizację upraw bawełny, a w przypadku innych przedsiębiorstw rolnych – częściowe przejęcie przez państwo produkcji za odszkodowaniem. Nie przeprowadzono jednak pełnego upaństwowienia rolnictwa. Odrębne zmiany, wprowadzone przez Nasera dekretem prezydenckim 19 lipca 1961, dotyczyły kierownictwa przedsiębiorstw państwowych. W ich siedmioosobowych zarządach pięć osób miało być typowanych bezpośrednio przez prezydenta, dwie zaś (następnie liczbę tę zwiększono do czterech) – przez załogę. Kontynuowana była nacjonalizacja przedsiębiorstw przemysłowych. W styczniu 1962 własnością państwa stało się 77 przedsiębiorstw i połowa udziałów w dalszych 243, w roku następnym upaństwowiono ponad tysiąc kolejnych zakładów, jak również znacjonalizowano te, w których połowę udziałów zachowali prywatni właściciele. W 1964 analogicznie państwo przejęło na własność kilkaset firm. Byli właściciele mieli otrzymać odszkodowania, wypłacane w ratach przez 15 lat, jednak ich wysokość nie mogła przekroczyć 15 tys. funtów egipskich. Przeciwników nacjonalizacji spotkały represje. Kilkudziesięciu przedstawicieli nieistniejących już partii politycznych zostało aresztowanych, państwo wywłaszczyło całkowicie ok. 800 kapitalistów uznanych za wrogów polityki Nasera. Równocześnie ograniczono roczne dochody do 5 tys. funtów egipskich na osobę, dopuszczono pracowników do udziału w zyskach niektórych przedsiębiorstw, podniesiono o 100% płacę minimalną. Od 1962 szkolnictwo na poziomie podstawowym było bezpłatne, zaś od roku następnego darmowe kształcenie oferowano na wszystkich poziomach.
Równocześnie prezydent stracił po części dawną pozycję. Niezwykle wpływową postacią stał się jego dawny bliski przyjaciel i współpracownik Amir, nadal dowodzący siłami zbrojnymi. W 1962 mógł on nawet przeprowadzić zbrojny pucz, jednak po rozmowie z Naserem odstąpił od tego zamiaru. Rywalizacja z Amirem skłoniła Nasera do przeprowadzenia kolejnych zmian organizacji politycznej kraju. W końcu 1961 prezydent ogłosił początek przygotowań do Narodowego Kongresu Sił Ludu Pracującego, a w swoim przemówieniu potępił „wrogów ludu”. Kongres ten zebrał się 21 maja 1962 i przyjął napisany przez Nasera manifest – Kartę Narodową. Zaprezentowane w karcie poglądy zawierały odniesienia do marksistowskiego materializmu historycznego i uznawały socjalizm za najlepszą drogę dla państw rozwijających się. Doświadczenia innych krajów miały być dla Egiptu inspiracją, a nie ślepo przyjmowanym wzorem. Równocześnie odrzucono dyktaturę proletariatu lub jakiejkolwiek innej klasy, rezygnowano z powszechnej nacjonalizacji środków produkcji i z likwidacji własności prywatnej, zapowiadając jednak wiodącą rolę państwa w gospodarce. Karta podkreślała wiarę w Boga i wszystkich jego proroków, pozytywnie odnosiła się do nacjonalizmu. W tym samym roku wprowadzona została poprawka do konstytucji, ustanawiająca Radę Prezydencką jako organ doradczy przy głowie państwa. Już w lipcu 1963 Naser zrezygnował z niej, powołując w zamian siedmiu wiceprezydentów (pierwszym został Amir). Wcześniej, w grudniu 1962, przestała istnieć Unia Narodowa, którą zastąpiła Arabska Unia Socjalistyczna. Kierownictwo tej partii było wskazywane osobiście przez prezydenta, a znaczące wpływy w organizacji mieli dawni wojskowi. Wewnątrz organizacji Naser utworzył tajną komórkę o nazwie Socjalistyczna Awangarda. Od marca 1964 jedynie członkowie Arabskiej Unii Socjalistycznej mogli kandydować do nowego organu ustawodawczego – Zgromadzenia Ludowego. Zmianę tę wprowadziła nowa konstytucja, w której akcenty socjalistyczne były jeszcze silniejsze – przewidywała oddanie robotnikom i chłopom połowy miejsc we wszystkich wybieralnych organach państwowych. Równocześnie zachowywała sektor prywatny w gospodarce, obok spółdzielczego i państwowego. W maju tego samego roku oficjalną wizytę w Egipcie złożył Nikita Chruszczow. W sierpniu Naser przeprowadził kolejne nacjonalizacje prywatnych przedsiębiorstwo, co miało poprawić trudną sytuację ekonomiczną kraju. Jej głównym problemem była jednak biurokratyzacja zarządzania gospodarką.
W 1962 Egipt podjął interwencję w wojnie domowej w Jemenie Północnym. Koszty zaangażowania były bardzo wysokie, a wojska egipskie nie odnosiły sukcesów w wojnie partyzanckiej, do której nie były przygotowane. Interwencja pogorszyła również stosunki Egiptu z Arabią Saudyjską. Niezadowolenie wywołane niepowodzeniami w Jemenie Naser usiłował niwelować poprzez przyznawanie awansów i przywilejów służącym w oddziałach interwencyjnych. W sierpniu 1965 prezydent Egiptu podpisał ugodę z królem Arabii Saudyjskiej, jednak "de facto" nie zakończyła ona walk w Jemenie z udziałem egipskich oddziałów.
W latach 1964–1965 odbyły się trzy panarabskie konferencje (w Kairze, w Aleksandrii i w Casablance), których inicjatorem był prezydent Egiptu, a głównym tematem obrad – zagrożenie dla państw arabskich ze strony Izraela. W czasie konferencji nie wypracowano żadnych trwałych rozwiązań, a Egipt nie odniósł z nich większych korzyści. Zacieśniały się natomiast kontakty egipsko-radzieckie.
Naser odżegnywał się od komunizmu, odrzucał dyktaturę proletariatu, jako swój cel wskazywał jedynie socjalizm. W marcu 1964 na krótko złagodził politykę wobec Braci Muzułmanów, jednak już w sierpniu 1965 oskarżył ich o spisek przeciwko przywódcom rewolucji (nie stwierdzono, na ile zarzuty były słuszne). Na tej podstawie doszło do aresztowania kilku tysięcy członków organizacji, zaś siedmiu z nich zostało, po procesie, skazanych na śmierć i straconych w sierpniu 1966. Jednym z nich był główny ideolog organizacji Said Kutb.
W 1965 otrzymał Order Odrodzenia Polski I klasy.
Konflikt z Izraelem.
Od 1966 w otoczeniu Nasera narastało przekonanie, że Egipt nie stanie się przywódcą świata arabskiego z powodu porażek w konflikcie z Izraelem i niemożności wywalczenia niepodległego państwa dla Palestyńczyków. Obawy ten zwiększył jeszcze apel króla Arabii Saudyjskiej i szacha Iranu z 16 grudnia 1965 o wspólną walkę krajów muzułmańskich z syjonizmem, imperializmem i komunizmem, w którym potępiano także socjalizm. Naser odczytał treść apelu jako potępienie jego działalności. W sierpniu 1966 w przemówieniu do studentów egipskich w ZSRR prezydent odrzucił walkę z Izraelem z pobudek religijnych, uznał jednak przeciwstawienie się mu za obowiązek „postępowych sił arabskich”, którymi w jego ocenie obok Egiptu były Syria, Algieria i Irak. Zwycięstwo w wojnie z Izraelem miało także podnieść międzynarodowy prestiż Nasera, nadwątlony po klęskach w Jemenie i po rozpadzie unii z Syrią. Sukces miał ponadto odwrócić uwagę społeczeństwa od trudnej sytuacji ekonomicznej.
W Egipcie coraz silniejsze było przekonanie, że rozbudowa armii dzięki kontraktom z krajami Bloku Wschodniego pozwoli na militarne pokonanie Izraela. Sądzono, że siły zbrojne Egiptu staną się najsilniejsze w regionie. O potędze wojskowej kraju z powodzeniem przekonywał Nasera głównodowodzący armią gen. Amir. Ponadto uznano, że radzieckie wsparcie dla Egiptu uniemożliwi interwencję amerykańską po stronie izraelskiej. Marszałek ZSRR Andriej Grieczko obiecywał wojskowej delegacji egipskiej w maju 1967, iż w razie takiej interwencji wojska radzieckie podejmą walkę po stronie Egiptu. Nie zostało rozstrzygnięte, czy Moskwa świadomie przyczyniła się do sprowokowania wojny, która ostatecznie związałaby Egipt z ZSRR, przekazując Naserowi fałszywe informacje o rozmieszczeniu dwunastu brygad izraelskich na granicy izraelsko-syryjskiej, czy też egipski prezydent otrzymał informacje niesprawdzone i błędne. Według James Gelvina przedstawiciele ZSRR świadomie przekazali Naserowi fałszywy raport, on zaś zdecydował się rozpocząć konflikt, chociaż miał podejrzenia co do jego treści.
Znając stanowisko izraelskie, według którego zablokowanie cieśniny Tiran było równoznaczne z wypowiedzeniem wojny, Naser 22 maja 1967 ogłosił jej zamknięcie. Trzy dni później oznajmił, że problemem Egiptu jest trwałe zniszczenie państwa izraelskiego. 28 maja zażądał, by Izrael zrzekł się portu Ejlat nad Morzem Czerwonym i zapowiedział zamknięcie Kanału Sueskiego w razie udzielenia Izraelowi wsparcia przez dowolne państwo. 30 maja podpisał układ sojuszniczy z królem Jordanii Husajnem. Wsparcie zadeklarował także Irak. Jak pisał następnie Anwar as-Sadat, tajny projekt wspólnego ataku krajów arabskich na Izrael Naser podpisał w kwaterze głównej w nocy z 1 na 2 czerwca 1967. Egipski przywódca zakładał sprowokowanie Izraela do pierwszego uderzenia, a następnie przeprowadzenie zwycięskiej ofensywy.
Wbrew założeniom Nasera wojna z Izraelem zakończyła się całkowitą klęską Egiptu. Jego siły zostały okrążone i rozbite na Synaju. Armia izraelska pokonała również siły Jordanii. 8 czerwca obydwa państwa arabskie były zmuszone podporządkować się rezolucji Rady Bezpieczeństwa ONZ, żądającej natychmiastowego zawieszenia broni.
Dymisja i pozostanie na urzędzie.
W pierwszym dniu po ogłoszeniu klęski państw arabskich (dotąd ukrywanej przed społeczeństwem, które otrzymywało niezgodne z prawdą komunikaty propagandowe) część oficerów armii egipskiej zażądała od Nasera dymisji. Prezydent wystąpił w telewizji 9 czerwca i podał się do dymisji, uznając swoją odpowiedzialność za przegraną wojnę i prosząc jedynie o kultywowanie idei panarabskich. W Kairze doszło jednak do masowych, w znacznej mierze spontanicznych pochodów poparcia dla niego. 10 czerwca również Zgromadzenie Narodowe poprosiło Nasera o powrót do sprawowania obowiązków prezydenta, co faktycznie się stało. Winą za klęskę obarczono w oficjalnej propagandzie gen. Amira, który najprawdopodobniej popełnił samobójstwo w więzieniu we wrześniu 1967.
Dzień po powrocie Nasera na urząd prezydencki zreorganizował on naczelne dowództwo armii i sam stanął na jej czele, zaś ministrem obrony mianował swojego bliskiego współpracownika gen. Muhammada Fauziego. Z wojska zdymisjonowano ok. 300 oficerów, utworzono także Narodową Radę Bezpieczeństwa, na czele której Naser stanął osobiście. 19 czerwca został również szefem rządu.
Klęska w wojnie sześciodniowej przełożyła się na dalsze osłabienie pozycji Egiptu wśród innych krajów arabskich. Zmusiło to Nasera do ostatecznego zakończenia interwencji w Jemenie Północnym i poszukiwania porozumienia z Arabią Saudyjską. Starania te zakończyły się powodzeniem. Na przełomie sierpnia i września 1967 na konferencji w Chartumie kraje arabskie produkujące ropę naftową zobowiązały się do wspierania finansowego państw, które poniosły klęskę w wojnie sześciodniowej. Egipt był największym beneficjentem tej pomocy.
W maju 1968 Naser opracował nowy statut Arabskiej Unii Socjalistycznej, zaś 14 lipca tego samego roku po czterostopniowych wyborach osobiście objął obowiązki jej przewodniczącego. Zmodyfikowany statut dawał mu prawo osobistego wskazywania 25 (z ogólnej liczby 150) członków Komitetu Centralnego partii.
Równocześnie w kraju toczyła się dyskusja nt. dalszego kierunku polityki zagranicznej. 22 czerwca 1967 wizytę w Kairze złożył przewodniczący Rady Najwyższej ZSRR Nikołaj Podgorny. Tymczasem w otoczeniu Nasera wykształciła się grupa nastawiona bardziej proamerykańsko, skupiona wokół wiceprezydenta Zachariji Muhjiego ad-Dina. Analogiczna dyskusja dotyczyła dalszej polityki gospodarczej. Wydaje się, że sam Naser miał wątpliwości co do swoich wcześniejszych działań w tym kierunku. Ostatecznie jednak na przełomie lat 1967 i 1968 postanowił kontynuować dotychczasowy kurs. W marcu zwolennicy zmian w gospodarce zostali zdymisjonowani z zajmowanych dotąd stanowisk. 30 marca 1968 w Heluanie Naser wygłosił przemówienie określane następnie jako manifest „Mandat do Przemian”. Wzywał w nim całe społeczeństwo do mobilizacji w celu odzyskania ziem utraconych w wojnie sześciodniowej, mówił o demokracji, w ogólnych słowach zapowiadał także poprawę poziomu życia, stanu krajowej ekonomiki i zmniejszenie stopy bezrobocia. W sprawie manifestu odbyło się w maju 1968 referendum, w którym przy niemal stuprocentowej frekwencji 99,9% głosujących (według danych urzędowych) poparła jego realizację. Egipt miał przejść „rewolucję ludową”, w której ostatecznie przyznano wiodącą rolę robotnikom i chłopom. Wbrew oficjalnym wyrazom poparcia dla rządów Nasera w listopadzie 1968 w Kairze i Aleksandrii doszło do największych od rewolucji 1952 zamieszek studenckich. Reakcją na nie było zwiększenie represji wobec opozycji.
Nowy konflikt z Izraelem.
Zdrowie Nasera sukcesywnie się pogarszało; cierpiał na choroby serca, cukrzycę i arteriosklerozę, latem 1968 był zmuszony udać się na leczenie do ZSRR.
Od sierpnia 1968 Egipt prowokował starcia z Izraelem nad Kanałem Sueskim, które powodowały z kolei izraelskie ataki odwetowe. Od marca 1969 walki te toczyły się na szerszą skalę.
Nadzieje Nasera, iż w przedłużającej się wojnie Egipt odniesie sukces, nie sprawdzały się. Egipskiego przywódcę martwiła również znacznie mniejsza, niż sądził, pomoc radziecka, w rezultacie przestał akceptować rosnącą zależność kraju od ZSRR. Wobec kolejnych sukcesów militarnych Izraela (jednym z nich było zniszczenie fabryki w Abu Zabal podczas izraelskiego nalotu) w styczniu 1970 postanowił prosić jednak o dodatkowe wsparcie radzieckie. W czasie wizyty w Moskwie przekonał Leonida Breżniewa do skierowania do Egiptu nowych transportów sprzętu wojskowego oraz radzieckich wojskowych. Umożliwiło to wyrównanie sił egipskich i izraelskich, ale nie na odniesienie spodziewanych, decydujących sukcesów. Za radą Moskwy Naser postanowił zakończyć konflikt. 14 czerwca 1970 w wywiadzie dla amerykańskiej telewizji zadeklarował chęć zakończenia działań zbrojnych i uznania granic Izraela sprzed wojny sześciodniowej. Piętnaście dni później po naradzie z politykami radzieckimi przywódca Egiptu zgodził się na rozejm. 7 sierpnia 1970 Naser podpisał 90-dniowe zawieszenie broni. Wojna podniosła pozycję polityczną Egiptu, wykazała bowiem gotowość Związku Radzieckiego do wspierania jego interesów. Była jednak dla kraju konfliktem bardzo kosztownym pod względem strat w ludziach i strat gospodarczych.
Zmiana kursu politycznego w ostatnich latach życia Nasera.
W ostatnich latach życia Nasera zauważalne stały się oznaki zmiany kursu politycznego, zarówno w polityce zagranicznej, jak i wewnętrznej. Przywódca egipski rozwiązał Socjalistyczną Organizację Młodzieży i częściowo zliberalizował gospodarkę, przyjął także pokojowy plan Rogersa mający ostatecznie zakończyć konflikt bliskowschodni.
W końcu 1969 Naser spotkał się z przywódcami powstałych w tym samym roku wojskowych rządów Libii i Sudanu Muammarem Kaddafim oraz Dżafarem Muhammadem an-Numajrim w Trypolisie, by omówić perspektywy współpracy swoich krajów.
Wyrazem zmian w polityce Nasera w ostatnim okresie jego życia mogło być również powołanie na I wiceprezydenta Anwara as-Sadata, kojarzonego z prawicowym skrzydłem w otoczeniu prezydenta. Nie oznaczało ono jednak wskazania Sadata na sukcesora; dotychczasowe nominacje wiceprezydenckie Nasera nie miały w dłuższej perspektywie większego znaczenia.
Do końca życia Naser próbował zachować pozycję Egiptu jako państwa wiodącego w świecie arabskim. We wrześniu 1970 zorganizował w Kairze konferencję poświęconą wydarzeniom czarnego września w Jordanii. Wkrótce po jej zakończeniu zmarł na zawał serca. Jego śmierć była szokiem dla mieszkańców Egiptu, nieznających prawdy o jego bardzo złym stanie zdrowia. W Egipcie zarządzono 40 dni żałoby narodowej, opuszczono flagi do połowy masztu i zamknięto teatry, kina, szkoły i wiele sklepów do dnia pogrzebu. Żałobę narodową ogłosiło kilka państw m.in. Indie (3 dni), Kuba (3 dni), Algieria (3 dni), Niemiecka Republika Demokratyczna (1 dzień), Jugosławia (1 dzień) W pogrzebie Nasera, który odbył się w Kairze 1 października 1970 wzięły udział delegacje z ponad 60 państw, w tym premier ZSRR Aleksiej Kosygin, premier Francji Jacques Chaban-Delmas, cesarz Etiopii Hajle Syllasje I, prezydent Algierii Huari Bumedien, prezydent Syrii Nur ad-Din al-Atasi. Władze PRL reprezentował zastępca przewodniczącego Rady Państwa Ignacy Loga-Sowiński oraz wiceminister spraw zagranicznych Zygfryd Wolniak.
Bilans rządów.
W pełni wyzwolił Egipt spod wpływów brytyjskich. W okresie jego rządów Egipt stał się jednym z najsilniejszych państw rozwijających się.
Jednym z głównych celów Nasera było ustanowienie sprawiedliwości społecznej, którą uważał za warunek wstępny do liberalnej demokracji. Na skutek reform socjalnych, zwykli obywatele zyskali bezprecedensowy dostęp do mieszkań, edukacji, pracy, służby zdrowia i pożywienia, a także innych form pomocy społecznej, znacznie osłabły wpływy dawnej elity feudalnej. Poprawiły się warunki pracy, choć nadal nie udało się zlikwidować dużej biedy, a znaczne środki były kierowane na działania wojenne.
Stan egipskiej gospodarki poprawił się dzięki reformie rolnej, modernizacji i nacjonalizacji Kanału Sueskiego. Egipt przeżył „złoty wiek” kultury, szczególnie w takich dziedzinach jak film, telewizja, teatr, radio, literatura, komedia, poezja i muzyka. Egipt w produkcji ikon kulturowych zdominował świat arabski.
W okresie prezydentury Mubaraka w kraju zaczęły pojawiać się partie naserystowskie.
Wpływ na inne kraje arabskie.
Poprzez swoje działania i wypowiedzi, jak również przez fakt, iż stał się symbolem arabskiej „woli ludu”, zainspirował kilka arabskich rewolucji narodowowyzwoleńczych. Nakreślił kurs polityczny swojego pokolenia. Zakres jego wpływów sprawił, że priorytetem dla przywódców państw arabskich było budowanie dobrych stosunków z Egiptem, w celu zdobycia popularności wśród własnych obywateli.
W różnym stopniu, system rządów Nasera naśladowany był przez prawie wszystkie republiki arabskie – Algierię, Syrię, Irak, Tunezję, Jemen, Sudan i Libię. Pierwszy prezydent Algierii, Ahmad Ben Bella, był zagorzałym naserystą. W imię panarabizmu Abd Allah as-Sallal i jego rebelianci wypędzili z Jemenu Północnego monarchę. Idee Nasera miały wpływ na rewolucję iracką r. 1958 i zamach stanu w Syrii w 1963. Muammar Kadafi, który w 1969 roku obalił w Libii monarchię, uważał Nasera za bohatera i dążył do tego, by zostać jego następcą jako nieformalny przywódca świata arabskiego. W 1969 władzę w Sudanie przejął zwolennik Nassera, Dżafar Muhammad an-Numajri.
Organizacja Arabski Ruch Nacjonalistyczny pomagała szerzyć panarabskie idee Nasera w całym świecie arabskim, zwłaszcza wśród Palestyńczyków, Jemenie Południowym, krajach Zatoki Perskiej i w Iraku.
Według Elie Podeha "zaściankowość" kolejnych arabskich przywódców "przekształciła naśladowanie [Nasera] w parodię".
W XXI wieku stał się jednym z symboli tzw. arabskiej wiosny.
W popkulturze.
W 1963 roku egipski reżyser Youssef Chahine wyprodukował film "El Naser Salah el Dine", w którym świadomie nakreślona została paralela między Naserem i arabskim bohaterem narodowym, Saladynem. W filmie "Nasser 56" w reżyserii Muhammada Fadila z 1996 roku rolę Nasera odegrał Ahmed Zaki. Film opowiada o życiu Nasera w okresie kryzysu sueskiego. Film ustanowił rekord oglądalności w Egipcie. Jest to pierwszy film dramatyczny kinematografii egipskiej i arabskiej ukazujący życie współczesnego regionalnego przywódcy. W 1999 roku ukazał się syryjski film biograficzny "Gamal Abdel Nasser".
Życie prywatne.
W 1944 roku Naser ożenił się z 22-letnią Tahią Kazim, córką bogatego Irańczyka i Egipcjanki (w młodości straciła oboje rodziców). Gamal poznał Tahię rok wcześniej poprzez jej brata, a zarazem przyjaciela Nasera, Abdela Hamida Kazima. Po ślubie młoda para przeprowadziła się do domu w Manszijat al-Bakri na przedmieściach Kairu, gdzie przeżyła resztę życia. W domu Naserów niekiedy dyskutowano o polityce, przeważnie jednak Naser oddzielał swoją karierę od życia rodzinnego. Większość czasu wolnego spędzał ze swoimi dziećmi. Naser i jego żona mieli dwie córki i trzech synów – Hodę, Monę, Chalida, Abd al-Hamida i Abd al-Hakima.
Będąc zwolennikiem świeckiej polityki, był równocześnie praktykującym muzułmaninem; w latach 1954 i 1965 odbył pielgrzymki do Mekki. Był nieprzekupny, a cecha ta wzmacniała jego reputację w Egipcie i świecie arabskim. Osobistymi hobby prezydenta były: gra w szachy, fotografia i słuchanie muzyki klasycznej. Regularnie czytał pisma w języku angielskim, arabskim i francuskim. W wolnych chwilach oglądał też amerykańskie filmy.
Naser znany był ze swoich bliskich kontaktów ze zwykłymi Egipcjanami. Między 1953 a 1970 rokiem wygłosił 1359 przemówień.
Naser miał kilka nałogów, m.in. palił. Pracował po osiemnaście godzin dziennie, rzadko wypoczywał. Połączenie nałogowego palenia i długich godzin pracy przyczyniły się do pogorszenia się jego stanu zdrowia. Na początku lat 60. zdiagnozowano u niego cukrzycę, w kolejnych latach cierpiał także na choroby serca, wysokie ciśnienie krwi i miażdżycę. Przeżył dwa ataki serca (w 1966 i 1969), po drugim z ataków przez sześć tygodni leżał w łóżku. Media podawały wówczas, że brak jego politycznej aktywności spowodowany jest grypą.
Prace.
Napisał następujące książki, opublikowane za jego życia:

</doc>
<doc id="137124" url="https://pl.wikipedia.org/wiki?curid=137124" title="Ljubliana">
Ljubliana



</doc>
<doc id="137125" url="https://pl.wikipedia.org/wiki?curid=137125" title="Armia koronna">
Armia koronna

Armia koronna – siły zbrojne Korony Królestwa Polskiego w ramach Rzeczypospolitej Obojga Narodów.
Sztab generalny wojsk koronnych.
Sztab generalny stanowiła grupa ludzi piastujących wysokie stanowiska państwowe - wojskowe i cywilno-wojskowe, niektóre już zanikające, inne coraz bardziej tracące na merytorycznym znaczeniu, jeszcze inne posiadające już i zdobywające coraz większe znaczenie). W skład tej grupy wchodzili także niżej w hierarchii umieszczeni urzędnicy Departamentu Wojskowego Rady Nieustającej, który w 1776 roku wraz z Kancelarią Wojskową króla przejął od hetmanów władzę nad wojskiem i stał się pierwowzorem ministerstwa spraw wojskowych, a 11 listopada 1788 roku został zastąpiony przez Komisję Wojskową. Z czasem do tej struktury zaliczono także placmajorów.
Sejm w roku 1776 określił listę stanowisk sztabu generalnego koronnego. Byli to:
Obsada sztabu generalnego wojsk koronnych uległa zmianom. W 1780 wymienia tylko 2 adiutantów hetmańskich i adiutanta generała artylerii. W etacie z 1785 pojawiły się funkcje placmajora i archiwisty
W związku z próbą wprowadzenia etatu 100-tysięcznej, a potem 65-tysięcznej armii sztab generalny w 1789 został rozbudowany. Przewidywał następujące stanowiska i funkcje.
Piechota koronna w XVIII w..
W 1776 r. oprócz siedmiu dawnych regimentów (gwardii pieszej, regimentów królowej, królewicza, buławy wielkiej, buławy polnej, artylerii, łanowego) istniały już: regiment Ordynacji Ostrogskiej i regiment Ordynacji Rydzyńskiej. Formowały się: regiment Marcina Lubomirskiego i regiment Kaliksta Ponińskiego. W 1777 r. spieszono trzy regimenty dragonii. W 1785 r. sformowano regiment im. Potockich. W ten sposób liczba regimentów osiągnęła piętnaście. Nowe regimenty otrzymały po 1786 r. kolejną numerację. Ich organizacja nie została ujednolicona. Gwardia piesza składała się z 2 batalionów po 12 kompanii. Pozostałe regimenty posiadały jeden batalion. Pięć „starych” regimentów liczyło po 8 kompanii. Regiment VI łanowy, cztery regimenty nowo utworzone i trzy spieszone dragońskie składały się z sześciu, a regiment XIV im. Potockich – z czterech kompanii. Kompanie liczyły po 56-57 ludzi. W czterech regimentach stan kompanii wahał się od 70 do 97 ludzi.
W latach 1786-1788 etat piechoty koronnej, złożonej z piętnastu regimentów, dwóch chorągwi węgierskich obu buław i garnizonu częstochowskiego, wynosił 7844 ludzi. Mimo dużych trudności werbunkowych stan faktyczny regimentów niewiele różnił się od etatowego.
Jazda koronna w XVIII w..
W 1778 r. jazda koronna liczyła ok. 4700 ludzi. Ostateczną organizację jazdy koronnej ustalił etat z 1784 r. Przewidywał on cztery brygady Kawalerii Narodowej po 876 ludzi, dwa pułki przedniej straży po 391 ludzi, trzy regimenty dragonii po 257 ludzi, regiment gwardii konnej koronnej – 465 ludzi, razem 5522 ludzi. Brygada miała składać się z sześciu szwadronów po 144 ludzi, szwadron z czterech chorągwi po 35 ludzi; pułk przedniej straży – z ośmiu chorągwi po 47 ludzi; regiment dragonii – z sześciu kompanii po 40 ludzi, gwardia konna – z ośmiu kompanii po ok. 50 ludzi. W chorągwi kawalerii było tylko 14 towarzyszy i 14 pocztowych, w chorągwi przedniej straży – 20 towarzyszy i 20 pocztowych, w kompanii dragońskiej 30 dragonów.
W wyniku reform Sejmu Wielkiego doszło do zmian w strukturze kawalerii i zwiększyły się stany osobowe jazdy koronnej. Najwyższy stan liczbowy osiągnęła jazda przed wybuchem wojny z Rosją w 1792 roku. Według etatu, z pułkiem nadwornym królewskim, liczyła 20924 żołnierzy, a faktycznie 19992. Do tego należy dodaż około 1200 żołnierzy zmobilizowanych do dwóch pułków kozackich. Wiosną 1793 roku wcielono do armii rosyjskiej cztery brygady KN, dwa pułki przedniej straży i częściowo trzeci. Stany etatowy jazdy koronnej we wrześniu 1793 roku to 12594 żołnierzy, a faktyczny 9617. Przed rozpoczęciem insurekcji stan faktyczny jazdy wynosił ogółem 8512 żołnierzy
Jednostki jazdy.
Istnieją dwa sposoby numeracji brygad koronnych 5-8 Kawalerii Narodowej. Według pierwszego (przyjętego m.in. przez B. Gembarzewskiego) istniały 4 brygady „ukraińskie”: 5 Brygada Kawalerii Narodowej to inaczej 3 Ukraińska Brygada Kawalerii Narodowej, 6 Brygada KN – 2 Ukraińska Brygada KN, 7 Brygada KN – 1 Ukraińska Brygada KN a 8 Brygada KN – 4 Ukraińska Brygada KN. Według drugiego sposobu numeracji istniały tylko 2 brygady „ukraińskie”, a pozostałe 2 były „wołyńskie”: 5 Brygada KN – 1 Ukraińska Brygada KN, 6 Brygada KN – 2 Wołyńska Brygada KN, 7 Brygada KN – 1 Wołyńska Brygada KN a 8 Brygada KN – 2 Ukraińska Brygada KN.
Finansowanie.
Armia koronna utrzymywana była na mocy uchwał skarbowo-wojskowych Sejmu Niemego z 1717 roku ustalających budżet w wysokości 5 mln 425 tys. zł. Od września 1727 roku budżet wojskowy dodatkowo zasilił podatek na piechotą łanową (wpływy w wys. ok. 117 tys. zł rocznie). Artyleria koronna była utrzymywana z ustanowionej jeszcze w 1637 roku drugiej kwarty, tzw. „nowej” (wpływy w latach 1717-1735 w wysokości od ok. 112 tys. do 125 tys. zł). Dodatkowo Rada senatu przeznaczała po kilkaset tysięcy złotych na fortyfikacje Kamieńca Podolskiego i artylerię. Kwoty te pozwalały na utrzymanie w Koronie ok. 19 tys. stawek żołdowych, jednak w rzeczywistości w armii koronnej służyło przeciętnie 13 tys. żołnierzy, w armii Wielkiego Księstwa nieco ponad 4 tys. żołnierzy, gdyż gaże dowódców pochłaniały od kilku do kilkdziesięciu stawek, w zależności od rangi. W połowie XVIII wieku w Rzeczypospolitej służyło także ok. 30 tys. żołnierzy magnackich

</doc>
<doc id="137129" url="https://pl.wikipedia.org/wiki?curid=137129" title="NZS">
NZS



</doc>
<doc id="137133" url="https://pl.wikipedia.org/wiki?curid=137133" title="Władysław Hermaszewski">
Władysław Hermaszewski

Władysław Tytus Hermaszewski (ur. 4 stycznia 1928 w Lipnikach, zm. 26 lipca 2002 k. Bracka) – polski lotnik, generał brygady pilot Wojska Polskiego, oficer Wojsk Obrony Powietrznej Kraju, doktor nauk wojskowych.
Życiorys.
Syn Romana Hermaszewskiego (1900–1943) i Kamili z domu Bielawskiej (1904–1995). Był bratem kosmonauty, gen. bryg. Mirosława Hermaszewskiego i Bogdana Hermaszewskiego (ur. 1938), również oficera WP. Miał także cztery siostry – Alinę (1927–2008), Sabinę (ur. 1930), Annę (ur. 1931) i Teresę (ur. 1934).
Przed wojną ukończył pięć klas szkoły powszechnej w rodzinnej wsi. W trakcie rzezi wołyńskiej stracił część rodziny, w tym ojca, a sam wraz ze starszą siostrą brał udział w polskiej samoobronie. Po repatriacji w 1945 trafił do Wołowa. W latach 1948–1950 studiował w dęblińskiej Oficerskiej Szkole Lotniczej.
Służbę rozpoczął w 2 Pułku Lotnictwa Myśliwskiego „Kraków”, potem kontynuował ją w 1 Pułku Lotnictwa Myśliwskiego „Warszawa”, stacjonującym na podwarszawskim lotnisku Babice. Od lutego 1951 został wyróżniony skierowaniem na pierwszy kurs przeszkolenia na samoloty odrzutowe do radzieckiego 159 Pułku Lotnictwa Myśliwskiego w Brzegu Opolskim, od października 1952 mianowany dowódcą klucza w 13 Pułku Lotnictwa Myśliwskiego w Babicach (później przebazowanego do Łęczycy). Awansował tam na dowódcę eskadry, potem zastępcy dowódcy pułku. 1 sierpnia 1954 mianowany dowódcą 31 Pułku Lotnictwa Myśliwskiego w Babicach, a w listopadzie 1955 roku został odkomenderowany na kurs taktyczny lotnictwa myśliwskiego do ośrodka szkoleniowego w Lipiecku w ZSRR. Po kursie został mianowany zastępcą, a następnie dowódcą lotnictwa myśliwskiego 3 Korpusu Obrony Przeciwlotniczej Obszaru Kraju ("OPL OK") we Wrocławiu. 1 czerwca 1960 przeniesiony na stanowisko zastępcy dowódcy 2 Korpusu OPL OK w Bydgoszczy. Od lipca 1962 roku skierowany na dwa lata na studia do Akademii Sztabu Generalnego Sił Zbrojnych ZSRR im. marszałka Klimienta Woroszyłowa w Moskwie. Po studiach został szefem lotnictwa myśliwskiego Dowództwa Wojsk Obrony Powietrznej Kraju w Warszawie. W Akademii Sztabu Generalnego WP w Rembertowie obronił w roku 1970 pracę doktorską pt. „Rola lotnictwa myśliwskiego we współczesnej obronie powietrznej”. 1 marca 1972 został dowódcą 2 Korpusu OPK w Bydgoszczy, a 1 lipca 1978 – 1 Korpusu OPK w Warszawie, którym dowodził do 28 lutego 1982, kiedy zakończył karierę dowódczą. W tym samym 1982 został oddelegowany z wojska na stanowisko prezesa Zarządu Głównego Aeroklubu PRL, którą to misję pełnił do czerwca 1987. 30 maja 1988 przeniesiony został w stan spoczynku.
Był pilotem wojskowym I klasy, spędził w powietrzu 5000 godzin, w tym ponad 3500 na samolotach odrzutowych i ponaddźwiękowych.
W połowie lat pięćdziesiątych latał na MiG-15, w roku 1960 nad polami Grunwaldu, w 550 rocznicę bitwy, prowadził szyk „tafla”, złożony z 64 samolotów odrzutowych, co stanowiło światowy rekord. W roku 1966 organizował defiladę lotniczą w Warszawie z okazji 1000-lecia państwa polskiego.
Był autorem książek i publikacji w prasie o tematyce wspomnieniowej, lotniczej i politycznej. Napisał m.in. „Echa Wołynia”, „Moje przestworza” i „Przy kominku o łowiectwie”.
Władysław Hermaszewski na emeryturze był aktywnym członkiem Stowarzyszenia Seniorów Lotnictwa Wojskowego RP, zajmował się łowiectwem i ochroną przyrody. 
Zmarł 26 lipca 2002 w nurtach Angary podczas myśliwskiego safari w syberyjskiej tajdze. 6 sierpnia 2002 pochowany na Cmentarzu Wojskowym na Powązkach w Warszawie (kwatera EII-2-3).
Życie prywatne.
Był najstarszym bratem jedynego Polskiego kosmonauty, Mirosława Hermaszewskiego. 
Jego żona Teresa i jedyna córka Grażyna zmarły w 1999. W 2000 zawarł związek małżeński z Jadwigą, z którą wychowywał jej córkę Dorotę oraz wnuka Jakuba. 
Wykształcenie wojskowe.
W Wojsku Polskim od 31 sierpnia 1948
Przebieg służby wojskowej.
Przeniesiony do rezerwy, jako generał brygady WP – 30.05.1988 r.

</doc>
<doc id="137134" url="https://pl.wikipedia.org/wiki?curid=137134" title="Kostnojęzykokształtne">
Kostnojęzykokształtne

Kostnojęzykokształtne, arowanokształtne, arapaimokształtne (Osteoglossiformes) – rząd ryb promieniopłetwych (Actinopterygii) o wielu prymitywnych cechach budowy, zamieszkujących wody słodkowodne całego świata, głównie w obszarach tropikalnych. Większość gatunków prowadzi drapieżny tryb życia. Najstarsze otolity pochodzą z mastrychtu.
Charakterystyka.
Ciało jest wydłużone, spłaszczone bocznie, pokryte łuskami cykloidalnymi. Cechą charakterystyczną kostnojęzykokształtnych jest obecność dobrze rozwiniętego kostnego języka. W szczękach tychże ryb, a także na języku, znajdują się liczne zęby. Płetwa grzbietowa i odbytowa zazwyczaj są długie i przesunięte w tył. Część przedstawicieli ma prymitywne płuco, wykształcone z silnie unaczynionego, gąbczastego pęcherza pławnego, co umożliwia im oddychanie powietrzem atmosferycznym. Niektóre gatunki mają także, powstałe z przekształconych mięśni, specjalne narządy, wytwarzające i odbierające impulsy elektryczne – działające na zasadzie radaru. Umożliwia im to orientację i znajdowanie pokarmu w mętnej wodzie lub w ciemnościach. Zakłócenia fal radiowych są odbierane przez odpowiednie receptory, które przesyłają informacje do mózgu.
Wśród kostnojęzykokształtnych występują zaawansowane formy opieki nad potomstwem.
Klasyfikacja.
Do kostnojęzykokształtnych zaliczane są następujące rodziny (kolejność filogenetyczna):
oraz sporna Arapaimidae.

</doc>
<doc id="137137" url="https://pl.wikipedia.org/wiki?curid=137137" title="Reguła Le Chateliera-Brauna">
Reguła Le Chateliera-Brauna



</doc>
<doc id="137138" url="https://pl.wikipedia.org/wiki?curid=137138" title="Reguła przekory Le Chateliera-Brauna">
Reguła przekory Le Chateliera-Brauna



</doc>
<doc id="137139" url="https://pl.wikipedia.org/wiki?curid=137139" title="Przyjaciele z wesołego lasu">
Przyjaciele z wesołego lasu

Przyjaciele z wesołego lasu, Happy Tree Friends (w skrócie HTF) – amerykański serial animowany dla dorosłych, opowiadający o grupie wesołych zwierząt mieszkających w lesie, którym zawsze – czasem niezależnie od nich, czasem z ich winy – przytrafia się coś niemiłego. Serial produkowany jest przez Mondo Mini Shows i publikowany nieodpłatnie w Internecie (np. w portalu YouTube) w formacie Flash. Wydany został także na DVD, obejrzeć można go też w telewizji (np. w polskiej, niemieckiej, holenderskiej i brazylijskiej MTV), przetłumaczono jego tytuł na język polski – Przyjaciele z wesołego lasu. Ze względu na swoją treść serial wywołuje kontrowersje na całym świecie, zyskał sobie jednak ogromną rzeszę fanów. Emitowany był na Netflixie w 2016 roku, 2 lata później został wycofany.
Zazwyczaj kilka (od jednej do czterech) postaci występuje w pojedynczym odcinku. Serial jest przeznaczony dla osób powyżej 18. roku życia. Twórcy na początku każdego odcinka zamieszczają informację, że jest to bardzo brutalna „bajka” i nie powinna być oglądana przez dzieci, ponieważ może mieć na nie zły wpływ.
Fabuła.
Serial Happy Tree Friends opowiada o pogodnych, ciepłych stworzonkach, których działania i przygody, często bardzo nieodpowiedzialne i niebezpieczne, mają zawsze tragiczny i krwawy finał. Głównym założeniem fabuły jest doprowadzenie do mniej lub bardziej widowiskowej śmierci większości lub wszystkich bohaterów odcinka, w większości wypadków każdy z nich źle się kończy.

</doc>
<doc id="137140" url="https://pl.wikipedia.org/wiki?curid=137140" title="Hypotermia">
Hypotermia



</doc>
<doc id="137141" url="https://pl.wikipedia.org/wiki?curid=137141" title="Jerzmanowice-Przeginia">
Jerzmanowice-Przeginia

Jerzmanowice-Przeginia (daw. gmina Jerzmanowice + gmina Przeginia) – gmina wiejska w województwie małopolskim, w powiecie krakowskim. W latach 1975–1998 gmina położona była w województwie krakowskim.
Tło przyrodniczo-geograficzne.
W ujęciu morfologicznym gmina Jerzmanowice-Przeginia leży na Wyżynie Śląsko-Krakowskiej, w strefie mezoregionu Wyżyny Olkuskiej. Obszar ten jest zwartym, płytowym blokiem wapieni górnojurajskich ograniczonych od południa Rowem Krzeszowickim i rozciętym przez krótkie, głęboko wcięte doliny. Od wschodu sąsiaduje z Wyżyną Miechowską, od północy z Wyżyną Częstochowską, przy czym granicą jest dolina Białej Przemszy i Brama Wolbromska, od zachodu z Wyżyną Śląską. Przeważająca część Wyżyny Olkuskiej przekracza 400 m n.p.m., przy czym różnica wysokości w stosunku do Rowu Krzeszowickiego i doliny Wisły pod Krakowem przekracza 200 metrów, natomiast najwyższy punkt osiąga wysokość 512,8 m n.p.m. ("Skała 502" leżąca na terenie Jerzmanowic, na zachód od doliny Prądnika, nazywana również: Wyjżoł, Grodzisko). Rozcięta jarowymi dolinami część Wyżyny Olkuskiej w obrębie której leży gmina Jerzmanowice-Przeginia można by nazwać Wyżyną Ojcowską (używana również była nazwa Płyta Ojcowska).
Siedziba Urzędu Gminy to Jerzmanowice.
Według danych z 31 grudnia 2008 gminę zamieszkiwało 10 458 osób.
Struktura powierzchni.
Według danych z roku 2002 gmina Jerzmanowice-Przeginia ma obszar 68,39 km², w tym:
Gmina stanowi 5,56% powierzchni powiatu.
Demografia.
W 2013 mieszkało tutaj 10 743 osób.
Dane z 30 czerwca 2004:
Dziesiąta pod względem liczby mieszkańców gmina, na 17 gmin powiatu krakowskiego.
Zabytki.
Obiekty wpisane do rejestru zabytków nieruchomych województwa małopolskiego:
Religia.
Kościół rzymskokatolicki.
Jerzmanowice posiadają dwa kościoły: parafialny pw. św. Bartłomieja Apostoła oraz dawny kościół szpitalny pw. św. Jana Chrzciciela „Na Gościńcu”. Kościół św. Bartłomieja był pierwotnie drewniany, zbudowany za panowania Kazimierza Wielkiego w 1338. Obecny pochodzi z lat 1827–1830, rozbudowany w 1876. Kościół św. Jana Chrzciciela wzniesiony został wraz ze szpitalem dla ubogich w 1696 z fundacji Jana Sroczyńskiego, uczestnika Odsieczy Wiedeńskiej. W 1529 w przegińskim kościele proboszczem był Marcin Biem z Olkusza – słynny astronom i współtwórca kalendarza gregoriańskiego.
Świadkowie Jehowy.
Wyznawcy zamieszkujący zachodnią część gminy należą obecnie do jednego ze zborów olkuskich, a ze wschodniej części gminy do krakowskich. Działalność rozpowszechniła się po II wojnie światowej. Powstała pierwsza grupa wyznawców w Racławicach. 
Miejscowości wchodzące w skład gminy.
Sołectwa.
Czubrowice, Gotkowice, Jerzmanowice, Łazy, Przeginia, Racławice, Sąspów, Szklary.
Pozostałe miejscowości.
Na Księżym Polu, Pod Skałą.
Sąsiednie gminy.
Krzeszowice, Olkusz, Skała, Sułoszowa, Wielka Wieś, Zabierzów.

</doc>
<doc id="137143" url="https://pl.wikipedia.org/wiki?curid=137143" title="Elopsokształtne">
Elopsokształtne

Elopsokształtne, tarponokształtne (Elopiformes) – rząd słonowodnych ryb promieniopłetwych (Actinopterygii). Najstarsze ryby tarponokształtne znane są z pokładów górnej jury.
Występowanie.
Przybrzeżne wody morskie i estuaria. Tarponowate wpływają do rzek.
Cechy charakterystyczne.
Ciało wrzecionowate, spłaszczone bocznie, pokryte łuskami cykloidalnymi, u elopsowatych bardzo drobne, do 100 w linii bocznej, u tarponowatych duże, 40–50 w linii bocznej. Długość ciała do 100 cm. Płetwa ogonowa jest głęboko wcięta, płetwa grzbietowa pojedyncza, położona w połowie długości ciała. Larwa typu "leptocephalus". 

</doc>
<doc id="137146" url="https://pl.wikipedia.org/wiki?curid=137146" title="Diagram fazowy">
Diagram fazowy



</doc>
<doc id="137148" url="https://pl.wikipedia.org/wiki?curid=137148" title="Stop">
Stop



</doc>
<doc id="137150" url="https://pl.wikipedia.org/wiki?curid=137150" title="Akcja „Burza”">
Akcja „Burza”

Akcja „Burza” – operacja wojskowa zorganizowana i podjęta przez oddziały Armii Krajowej przeciw wojskom niemieckim w końcowej fazie okupacji niemieckiej, bezpośrednio przed wkroczeniem Armii Czerwonej, prowadzona w granicach II Rzeczypospolitej. Trwała od 4 stycznia 1944, kiedy Armia Czerwona przekroczyła na Wołyniu ustaloną w traktacie ryskim granicę polsko-radziecką, do stycznia 1945.
Rozkaz do jej rozpoczęcia wydał w listopadzie 1943 komendant główny Armii Krajowej gen. Tadeusz Komorowski.
Po przekroczeniu przez Armię Czerwoną wschodniej granicy II Rzeczypospolitej i odrzuceniu wysuniętej przez władze RP oferty współdziałania wojskowego z ZSRR, 12 stycznia 1944 komendant główny Armii Krajowej wydał rozkaz nr 126, zapowiadający wsparcie Armii Czerwonej w walce z Niemcami "w miarę naszych sił i interesów państwowych". 26 października 1944 jego następca gen. Leopold Okulicki wydał rozkaz zakończenia akcji.
Do akcji „Burza” zmobilizowano łącznie ok. 100 tys. żołnierzy i oficerów Armii Krajowej.
Stosunek władz polskich do ZSRR.
Generał Władysław Sikorski stał na stanowisku, że Sowietów należy witać jako sprzymierzeńców, ale jeśli "stosunek Rosjan do nas stanie się jawnie wrogi", należy "ujawnić tylko administrację cywilną, a oddziały AK wycofać w głąb kraju, by ocalić je przed całkowitym zniszczeniem". Komendant Główny Armii Krajowej gen. Stefan Grot-Rowecki był przekonany o wrogiej postawie Sowietów i chciał zgody na podjęcie przygotowań do stawienia oporu ich armiom.
Formy.
W konsekwencji wykrycia grobów polskich oficerów w Katyniu (w kwietniu 1943) zostały zerwane stosunki dyplomatyczne między Polską a ZSRR (przywrócone uprzednio w lipcu 1941 układem Sikorski-Majski). Rząd w Londynie w instrukcji z 27 października 1943, w przypadku nienawiązania oficjalnych stosunków polsko-sowieckich, zakazywał współpracy z Sowietami i nakazywał pozostawanie władz podziemnych w kraju i AK w konspiracji, a w przypadku represji i ewentualnych aresztowań – przejście do samoobrony. Polecał także wzmożenie akcji sabotażowych i dywersyjnych przeciw Niemcom, ale wyłącznie o charakterze demonstracji i ochrony, co stało w sprzeczności z zasadami konspiracji. Odmiennego zdania w kwestii pozostawania w konspiracji byli Delegat Rządu na Kraj Jankowski i gen. Bór-Komorowski. Uważali oni, że brak czynnika reprezentującego legalną władzę Rzeczypospolitej na terenach operowania wojsk sowieckich stworzy możliwość do zajęcia jego miejsca przez uległe Sowietom organizacje. W raporcie z 14 lipca 1943 gen. Bór-Komorowski meldował, że bezczynność AK na terenach zajmowanych przez wojska sowieckie byłaby szkodliwa, ponieważ „...nie byłoby wtedy przeszkody, aby upozorować wolę narodu polskiego stworzenia 17 republiki sowieckiej”. Po wymianie telegramów pomiędzy krajem a Londynem, rząd zgodził się ze stanowiskiem władz w kraju, a w przekazanej 12 lutego 1944 depeszy gen. Sosnkowski napisał: „...rząd i ja sądzimy, że wola kraju stanowi czynnik, nad którym nie sposób jest przejść do porządku dziennego”. W nocy z 3 na 4 stycznia 1944 wojska sowieckie przekroczyły granicę polsko-sowiecką w rejonie miasta Rokitno.
Akcja „Burza” miała być prowadzona przez Armię Krajową niezależnie od Armii Czerwonej. Rozkaz KG AK przewidywał natomiast współdziałanie z Armią Czerwoną na szczeblu taktycznym i występowanie w roli sojusznika, połączone z ujawnieniem dowództw AK wobec dowództw Armii Czerwonej. Jednocześnie wobec nieuznawania przez Rząd RP na uchodźstwie nielegalnych w świetle prawa międzynarodowego aneksji dokonanych po 1 września 1939 na terytorium państwa polskiego oddziały Wojska Polskiego i reprezentanci administracji cywilnej Polskiego Państwa Podziemnego występować miały wobec władz sowieckich jako przedstawiciele legalnych władz Rzeczypospolitej na jej traktatowym terytorium.
Formy akcji były uzależnione od stanu i położenia oddziałów niemieckich i obejmowały:
Miejsce.
Terytorium Państwa Polskiego w granicach sprzed 1939 w miarę wycofywania się Niemców przed Armią Czerwoną. Początkowo wyłączono z akcji duże miasta w celu oszczędzenia ich mieszkańców i zabudowy, jednak od lipca 1944 dowódca AK gen. Tadeusz Bór-Komorowski rozkazał żołnierzom AK zajmowanie również dużych miast. Na odprawie dowódców okręgów AK Wilno i Nowogródek w Warszawie w dniu 12 czerwca 1944 stwierdzono, iż zajmowanie większych miast jest niezbędne, jeżeli Polskie Państwo Podziemne ma występować w roli gospodarza w stosunku do wkraczających oddziałów Armii Czerwonej. Stwierdzono, iż w sporze terytorialnym z ZSRR, który nie chciał uznać praw Polski do jej przedwojennych terenów wschodnich, liczy się polityka faktów dokonanych, której elementem było przejmowanie kontroli nad kluczowymi ośrodkami miejskimi na wschodzie Polski.
Cele.
Warszawa w planie „Burza” nie była przewidywana jako teren działań wojskowych z powodu bezpieczeństwa ludności i zgromadzonych dóbr kultury narodowej. Oddziały AK miały jedynie ochraniać ludność cywilną podczas ewentualnej ewakuacji. Ostatecznie główne cele wojskowe akcji „Burza” zostały osiągnięte. Odtworzenie struktur polskiej armii w kształcie przedwojennym podkreślało ciągłość Polskich Sił Zbrojnych i stawiało Armię Krajową jako uczestnika działań wojennych, występującego w charakterze alianta. Ustalenia te uległy zmianie w obliczu ofensywy radzieckiej i działań służb bezpieczeństwa ZSRR, wymierzonych w Armię Krajową, co w istotnym stopniu przyczyniło się do politycznego niepowodzenia planu „Burza” na Kresach Wschodnich. Sytuację skomplikowało również powołanie zależnego od ZSRR, marionetkowego rządu PKWN.
Działania służb bezpieczeństwa ZSRR.
Duży wpływ na nieosiągnięcie celów akcji „Burza” miały działania sowieckich służb bezpieczeństwa (głównie NKWD i kontrwywiadu wojskowego Smiersz), wkraczających na ziemie polskie wraz z oddziałami Armii Czerwonej. Dochodziło do aresztowań, rozbrajania i rozstrzeliwań mniejszych oddziałów Armii Krajowej przez NKWD, które dokonało egzekucji żołnierzy AK m.in. w Rozryszczu, Przebrażu, Łozowie i Antonówce. Aresztowanych żołnierzy przymusowo wcielano do Armii Berlinga, a oficerów wywożono w głąb Rosji. Łamano także postanowienia lokalnych porozumień pomiędzy Armią Krajową i partyzantką sowiecką lub Armią Czerwoną.
Po zdobyciu Wilna 13 lipca 1944, przy dużym udziale sił AK okręgu wileńskiego i nowogródzkiego (ok. 5,5 tys. ludzi), dowódcy polscy zostali zwabieni podstępem na „negocjacje”, aresztowani i wywiezieni w głąb ZSRR. W wielkiej obławie pochwycono następnie żołnierzy AK i zgromadzono ich w obozie w Miednikach. Ponieważ odmówili oni wstąpienia do armii Berlinga, zostali wszyscy wywiezieni do obozów w głąb ZSRR, głównie do Kaługi. Podobne wydarzenia miały miejsce wobec żołnierzy okręgu lwowskiego AK, gdzie NKWD aresztowało w ostatnich dniach lipca 1944 całą delegację oficerów Armii Krajowej, w tym Okręgowego Delegata Rządu we Lwowie, Adama Ostrowskiego.
W okręgu lubelskim AK doszło do podstępnego rozbrojenia trzech dywizji Armii Krajowej. W czasie wspólnej ofensywy w stronę Warszawy z Armią Czerwoną zostały one otoczone przez wojska sowieckie, zatrzymanych żołnierzy polskich wysłano transportami na wschód, a 2,7 tys. z nich do obozu koncentracyjnego na Majdanku, a następnie większość z tej liczby w głąb ZSRR.
Występowanie przedstawicieli władz polskich w roli gospodarzy zajmowanych terenów od początku nie było przez Sowietów traktowane poważnie. W Sarnach ujawnionemu staroście dowódca sowiecki powiedział: "Głupi jesteście towarzyszu, jaki wy tam starosta."
Konsekwencje.
Pod względem militarnym akcja „Burza” częściowo osiągnęła główne cele. Poza działaniami w terenie, oddziały Armii Krajowej współuczestniczyły, razem z Armią Czerwoną, w zdobyciu kilku dużych miast, np. Wilna czy Lwowa. Odtworzenie części dywizji i pułków walczących w 1939 podkreśliło nieprzerwaną ciągłość Polskich Sił Zbrojnych, co posiadało nie tylko znaczenie symboliczne, ale także wyraziło się w sierpniu 1944 oficjalnym uznaniem Armii Krajowej za wojska sprzymierzone. Z politycznego punktu widzenia nie osiągnięto jednak pozytywnych rezultatów. Alianci zachodni, informowani przez wywiad AK o przeprowadzanych przez NKWD masowych aresztowaniach żołnierzy podziemia, dowódców AK i przedstawicieli Delegatury Rządu na Kraj, nie zareagowali w stopniu umożliwiającym zmianę polityki sowieckiej wobec Polski i jej obywateli. Stalin nadal przekonywał sojuszników zachodnich, wbrew oczywistym faktom ujawnionym w trakcie akcji „Burza”, iż Armia Krajowa jest słaba i niezdolna do jakichkolwiek działań wojskowych oraz że nie ma wpływu na społeczeństwo, a jedyną siłą polityczną, z którą Polacy wiążą nadzieje na odrodzenie niepodległego państwa polskiego, miała być rzekomo polska lewica i komuniści. Twierdzenia te rozpowszechniano także w kraju za pomocą podległego ZSRR aparatu propagandowego, który przygotowywał się do tych działań od wielu miesięcy przed wybuchem akcji „Burza”.
Ogółem na skutek działań sowieckich służb bezpieczeństwa, głównie NKWD, w więzieniach i obozach zamknięto 50 tys. żołnierzy AK, uczestniczących w akcji „Burza”, głównie za odmowę wstąpienia do kontrolowanej przez ZSRR armii Berlinga. Konsekwencją działań NKWD był terror wobec Polaków zamieszkujących tereny wschodnie. Od listopada 1944 nasiliły się sowieckie pacyfikacje na Kresach, np. zamordowano 9,8 tys. Polaków w powiecie lidzkim, w szczuczyńskim kolejne 8 tys., a w oszmiańskim – 6 tys. Najbardziej ucierpiały w czasie tych akcji miasta Ejszyszki i Bieniakonie. Regularnie urządzano obławy na członków Armii Krajowej, np. na Lubelszczyźnie jesienią 1944, oraz na przełomie 1944 i 1945 na Wileńszczyźnie i Nowogródczyźnie. Z samego Wilna deportowano 35 tys. Polaków, wymuszając oświadczenia, iż wyjeżdżają oni z własnej woli; w miejsce wywiezionych osiedlano Rosjan. ZSRR dokonał także grabieży polskich dóbr kulturalnych, m.in. wywieziono całe archiwa Towarzystwa Przyjaciół Nauk i Uniwersytetu Stefana Batorego w Wilnie.
Przebieg operacji.
1944.
W ramach akcji „Burza” przeprowadzona została również akcja o kryptonimie „Jula”, polegająca na równoczesnej dywersji na kilku liniach kolejowych. Na akcję wyraził zgodę Naczelny Wódz gen. Sosnkowski. 3 kwietnia 1944 nadszedł z Londynu sygnał do podjęcia działań, a już 6 kwietnia przerwano komunikację w następujących miejscach:
Akcja „Jula” osiągnęła pożądany cel, wykazała sprawność oddziałów AK, a brytyjski minister hrabia Selborne w liście do gen. Sosnkowskiego z 13 maja 1944 wyraził podziw i uznanie za skuteczne i sprawne jej przeprowadzenie.
Działania na mniejszą skalę prowadzone w październiku i listopadzie określono kryptonimem „Deszcz”. Zakończyła je demobilizacja oddziałów leśnych.
1945.
W styczniu 1945 pewne elementy działań zbrojnych prowadzone były przez okręgi: krakowski, śląski, kielecki i poznański (lokalne powstanie w Ostrowie Wlkp.), a także na Mazowszu i w okręgu pomorskim.
Upamiętnienie.
Walki żołnierzy Armii Krajowej w operacji „Burza” zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „OPERACJA „BURZA” CZERWIEC – WRZESIEŃ 1944”.

</doc>
<doc id="137151" url="https://pl.wikipedia.org/wiki?curid=137151" title="Przestrzeń fazowa">
Przestrzeń fazowa

Przestrzeń fazowa (przestrzeń stanów) – przestrzeń przypisana do danego układu dynamicznego; osie współrzędnych reprezentują różne wielkości fizyczne (w ogólności np. współrzędne uogólnione i pędy uogólnione), pozwalające jednoznacznie opisać stanu tego układu, tzn. każdy punkt przestrzeni fazowej przedstawia jeden możliwy stan układu.
W mechanice klasycznej przestrzeń stanów układu cząstek materialnych jest reprezentowana przez położenia i pędy poszczególnych cząstek. Np. stan jednej cząstki w przestrzeni formula_1 jest określony w pełni, jeżeli są dane współrzędne położenia i współrzędne pędu cząstki, tj.formula_2
W termodynamice przestrzeń stanów stałej porcji substancji jest reprezentowana przez ciśnienie i temperaturę (lub ciśnienie i objętość itd.).
Koncepcja przestrzeni stanów rozwinęli w późnych latach XIX-tego wieku Ludwig Boltzmann, Henri Poincaré oraz Josiah Willard Gibbs.
Jeżeli układ zmienia swój stan w czasie, to kreśli w przestrzeni stanów krzywą zwaną trajektorią, krzywą fazową lub orbitą.
Liczba wymiarów przestrzeni stanów.
Przestrzeń stanów jest wielowymiarowa:
Przestrzeń stanów w fizyce klasycznej.
W fizyce klasycznej ze znajomości położenia i prędkości układu można wyliczyć stan układu w dowolnej chwili w przyszłości i przeszłości. Oznacza to, że ewolucja układu jest w pełni zdeterminowana. Ruchowi takiego układu odpowiada w przestrzeni fazowej trajektoria złożona z kolejnych stanów, jakie układ zajmował lub będzie zajmował z upływem czasu. Z kształtu trajektorii można poznać różne własności układu, co jest szczególnie przydatne w analizie układów złożonych. Własnością trajektorii deterministycznych jest, że wzajemnie się nie przecinają.
Gdy stan układu jest opisany za pomocą współrzędnych położenia i prędkości, to trajektorie w przestrzeni fazowej spełniają twierdzenie Liouville’a, mówiące że objętość dowolnego regionu przestrzeni nie zmienia się w trakcie jego ewolucji (o ile nie następują straty energii).
W termodynamice i mechanice statystycznej opisywanie położenia i prędkości każdej cząstki jest niewykonalne, dlatego używa się przestrzeni definiowanej przez "makroskopowe" parametry układu, takie jak ciśnienie i temperatura. Punkt takiej przestrzeni określa się jako makrostan.
Przestrzeń fazowa w fizyce kwantowej.
W fizyce kwantowej w ujęciu kopenhaskim nie przypisuje się układom fizycznym żadnych trajektorii, co prowadzi do paradoksu pomiaru.
W teorii fali pilotującej de Broglie’a-Bohma układom kwantowym przypisuje się trajektorie deterministyczne: trajektorie te różnią się od trajektorii przewidywanych przez fizykę klasyczną wtedy, gdy pojawiają się efekty kwantowe, takie jak interferencja.

</doc>
<doc id="137152" url="https://pl.wikipedia.org/wiki?curid=137152" title="Trajektoria fazowa">
Trajektoria fazowa



</doc>
<doc id="137153" url="https://pl.wikipedia.org/wiki?curid=137153" title="Wykres fazowy">
Wykres fazowy

Wykres fazowy (diagram fazowy) – wykres przedstawiający parametry obszarów lub punktów współistnienia, w których istnieją jednocześnie różne fazy termodynamiczne, dla różnych faz pozostających w stanie równowagi.

</doc>
<doc id="137158" url="https://pl.wikipedia.org/wiki?curid=137158" title="Michael Grant">
Michael Grant



</doc>
<doc id="137161" url="https://pl.wikipedia.org/wiki?curid=137161" title="Skorosze (Warszawa)">
Skorosze (Warszawa)

Skorosze – obszar MSI w dzielnicy Ursus w Warszawie.
Historia.
W 1528 Skorosze liczyły około 33,6 ha. W wieku XV posiadała własny młyn.
W 1827 roku Skorosze miały 10 chałup, 141 mieszkańców i szkołę początkową.
Pod koniec XIX wieku była to pospolita wieś, leżąca przy obecnej ulicy Dzieci Warszawy.
Od 1889 wieś należała do gminy Pruszków z siedzibą w Skoroszach.
W 1916, kiedy utworzono gminę Skorosze, wieś zyskała na znaczeniu.
W skład gminy Skoroszy weszły pobliskie wsie między innymi: Czechowice, Szamoty, Raków, Salomeja,
Okęcie, Szczęśliwice, Opacz Duża i Mała, Załuski, Reguły, Reguły-Kuchy, Ostoja Pęcicka i Michałowice.
W latach 1932–33 inżynier Lucjusz Burdzyński zbudował we wsi cegielnię, w której później mieściła się fabryka kosmetyków Spółdzielni Pracy „Kamelia”, a obecnie na tym terenie mieści się firma Oriflame.
Szybki rozwój pobliskich Czechowic spowodował, że wieś Skorosze zaczęła tracić na znaczeniu i w 1937 siedziba gminy została przeniesiona do Czechowic.
1 lipca 1952 r. z osiedli: Czechowice, Skorosze, Szamoty, Gołąbki i Grabkowo utworzono nowe miasto Czechowice, któremu 27 kwietnia 1954 r. zmieniono nazwę na Ursus. 
Gospodarze i mieszkańcy wsi Skorosze.
W połowie XVI wieku część obszaru należała do rodziny Nadarzyńskich.
W XVIIwieku wieś należała do rodziny Falęckich, a w XVIII wieku stała się własnością komornika Karczewskiego.
Na początku XIX wieku Skorosze były w posiadaniu Sąchockich.
Później gospodarzyli tu Mullerowie, Teodor Andrault, Hassowie, Jungowie, Kuhlenowie, Berendtowie i Własowie.
Osiedla.
Rozbudowa fabryki przyczyniła się do powstawania nowych osiedli:
Pozostały teren Skoroszy liczący 150 ha pozostał niezurbanizowany aż do lat 90. W 1992 r. Rada Warszawy podjęła uchwałę o odrolnieniu wszystkich gruntów w stolicy. Wpłynęło to na gwałtowny rozwój budownictwa i pojawienie się nowych osiedli na terenie dawnej wsi Skorosze.
Osiedla i wspólnoty mieszkaniowe Skorosza:
Obszar.
Skorosze zajmuje obszar ograniczony od północy ul. Tomcia Palucha, od zachodu ul. Sosnkowskiego, zaś od południa i wschodu granicami dzielnicy. Obszar według MSI obejmuje również Stary Ursus, oraz część Czechowic i ograniczony od zachodu ulicą Sosnkowskiego, od północy torami kolejowymi, od wschodu sąsiadujący z dzielnicą Włochy, a od południa z Opaczą Kolonią, sołectwem w gminie Michałowice.

</doc>
<doc id="137163" url="https://pl.wikipedia.org/wiki?curid=137163" title="Plan Burza">
Plan Burza

Operacje wojskowe:

</doc>
<doc id="137165" url="https://pl.wikipedia.org/wiki?curid=137165" title="Okres półtrwania">
Okres półtrwania



</doc>
<doc id="137168" url="https://pl.wikipedia.org/wiki?curid=137168" title="Okres półrozpadu">
Okres półrozpadu



</doc>
<doc id="137171" url="https://pl.wikipedia.org/wiki?curid=137171" title="Okres połówkowego rozpadu">
Okres połówkowego rozpadu



</doc>
<doc id="137172" url="https://pl.wikipedia.org/wiki?curid=137172" title="Radiowęgiel">
Radiowęgiel



</doc>
<doc id="137173" url="https://pl.wikipedia.org/wiki?curid=137173" title="C-14">
C-14



</doc>
<doc id="137174" url="https://pl.wikipedia.org/wiki?curid=137174" title="Metoda C-14">
Metoda C-14



</doc>
<doc id="137175" url="https://pl.wikipedia.org/wiki?curid=137175" title="Metoda radiowęglowa">
Metoda radiowęglowa



</doc>
<doc id="137177" url="https://pl.wikipedia.org/wiki?curid=137177" title="Apoloniusz Tajner">
Apoloniusz Tajner

Apoloniusz Leopold Tajner (ur. 17 kwietnia 1954 w Goleszowie) – polski zawodnik kombinacji norweskiej, a następnie trener i działacz sportowy. W latach 2006–2022 prezes Polskiego Związku Narciarskiego.
Kariera zawodnicza.
W młodości uprawiał kombinację norweską. Kilkukrotnie został mistrzem Polski juniorów oraz zajął 5. miejsce na mistrzostwach świata w tej kategorii.
Kariera trenerska.
Ukończył Technikum Mechaniczne w Ustroniu, a w 1980 został absolwentem krakowskiej AWF z tytułem trenera narciarstwa klasycznego II klasy. Po ukończeniu studiów zajął się szkoleniem zawodników w Olimpii Goleszów, gdzie pracował od 1979.
W latach 1983–1984 był zatrudniony w Ośrodku Przygotowań Olimpijskich w Bielsku-Białej. Od 1984 do 1990, prowadził reprezentację Polski w kombinacji norweskiej. Pojechał z nią na igrzyska olimpijskie do Calgary. Następnie przerwał karierę trenerską. W latach 1994–1999 pełnił funkcję wiceprezesa ds. sportowych w Polskim Związku Narciarskim. Na początku swej pracy zatrudnił, jako trenera głównego kadry skoczków, Czecha Pavla Mikeskę.
Po rezygnacji Mikeski w 1999, reprezentację tymczasowo prowadził Piotr Fijas, którego zastąpił Tajner. Wprowadził wówczas do sztabu szkoleniowego fizjologa, dr Jerzego Żołądzia, oraz psychologa, dr Jana Blecharza. Wkrótce sukcesy zaczął odnosić Adam Małysz, który pod wodzą Tajnera trzykrotnie z rzędu zdobył Puchar Świata, trzykrotnie mistrzostwo świata i jedno wicemistrzostwo świata oraz wygrał 49. Turniej Czterech Skoczni, a na igrzyskach w 2002 w Salt Lake City zdobył brązowy i srebrny medal. Uzyskał tytuł trenera klasy mistrzowskiej, został też wyróżniony tytułem Trenera Roku 2001 w plebiscycie Przeglądu Sportowego (razem z Jerzym Engelem). Polska reprezentacja 9 grudnia 2001 po raz pierwszy w historii stanęła na podium w konkursie drużynowym PŚ, plasując się na trzecim miejscu, za Finami i Japończykami. 14 marca 2004 podał się do dymisji z powodu słabych wyników jego zawodników i z przyczyn osobistych.
Sukcesy Polaków pod wodzą Apoloniusza Tajnera (chronologicznie)
Działalność pozatrenerska.
W wyborach do Parlamentu Europejskiego w 2004 bez powodzenia kandydował z listy Polskiego Stronnictwa Ludowego w okręgu śląskim, uzyskując 7265 głosów.
Od października 2004 pełnił funkcję dyrektora sportowego w PZN, a od 6 listopada sekretarza generalnego związku. W listopadzie 2005 przez ministra sportu mianowany został kuratorem PZN. 2 lutego 2006 Tajnera wybrano na prezesa tej organizacji. W czasie Walnego Zjazdu w Krakowie, uzyskał 38 głosów.
Jest regularnie zapraszany jako ekspert do studia Telewizji Polskiej.
W wiślańskiej Alei Gwiazd Sportu znajduje się tablica poświęcona Tajnerowi. 11 lutego 2012 otrzymał Kamień Milowy „Forbesa”. 2 lipca 2017 został uhonorowany gwiazdą w Alei Gwiazd Sportu we Władysławowie.
Na Walnym Zjeździe Sprawozdawczo-Wyborczym PZN odbywającym się 25 czerwca 2022 roku w Krakowie jego następcą na stanowisku prezesa PZN został Adam Małysz.
Życie prywatne.
Jest synem Leopolda Tajnera i bratankiem Władysława Tajnera. Ma trzy siostry: Barbarę, Aldonę i Jolantę, nauczycielkę wychowania fizycznego w Wodzisławiu Śląskim.
W 1974 poślubił Aleksandrę, którą poznał w Technikum Mechanicznym w Ustroniu. Na początku lat 90. prowadzili sklep z odzieżą i obuwiem. Rozwiedli się w 2014. Mają dwoje dzieci, Tomisława Tajnera, byłego reprezentanta Polski w skokach narciarskich i Dominikę, której mężem w latach 2012–2019 był piosenkarz Michał Wiśniewski. Ma wnuka Maksymiliana (syna Dominiki) oraz wnuczkę Sarę (córkę Tomisława).
Od 2011 jest związany z Izabelą Podolec (ur. w 1990 w Jarosławiu), która jest z wykształcenia aktorką. Pobrali się 17 maja 2019 w Warszawie. Mają syna, Leopolda Apoloniusza (ur. 2019).

</doc>
<doc id="137184" url="https://pl.wikipedia.org/wiki?curid=137184" title="Hiodontiformes">
Hiodontiformes

Hiodontiformes – monotypowy rząd słodkowodnych ryb promieniopłetwych z infragromady doskonałokostnych (Teleostei). Hiodontiformes są blisko spokrewnione z kostnojęzykokształtnymi i przez niektórych autorów nadal są zaliczane do tego rzędu, przy czym różnią się od nich między innymi tym, że nigdy nie występują w strefie tropikalnej. W zapisie kopalnym są znane z wczesnokredowych pokładów wschodniej Azji (Chiny). Współcześnie występują dwa gatunki w wodach kilku rzek północnoamerykańskich.
Cechy charakterystyczne.
Płetwa odbytowa umiarkowanie długa, z 23–33 promieniami. Nie jest złączona z dobrze rozwiniętą, rozwidloną płetwą ogonową. Płetwy brzuszne z siedmioma promieniami. 7–10 promieni branchiostegalnych. W linii bocznej 54–61 łusek. Długość ciała do 51 cm.
Znaczenie gospodarcze.
Ryby te nie mają większego znaczenia gospodarczego, są poławiane w wędkarstwie ze względu na bardzo smaczne mięso.
Systematyka.
Jedyna rodzina wyróżniana w rzędzie Hiodontiformes to: 

</doc>
<doc id="137185" url="https://pl.wikipedia.org/wiki?curid=137185" title="Bernard Herrmann">
Bernard Herrmann

Bernard Herrmann (ur. 29 czerwca 1911 w Nowym Jorku, zm. 24 grudnia 1975 w Los Angeles) – amerykański kompozytor muzyki filmowej.
Życiorys.
Uczęszczał do DeWitt Clinton High School oraz do Uniwersytetu Nowojorskiego. Studiował u Philipa Jamesa, Bernarda Wagenaara oraz Alberta Stoessela w słynnej Juilliard School. Poślubił znaną pisarkę Lucille Fletcher. Już w 1931 zorganizował New Chamber Orchestra. W latach 1934-1959 pracował dla CBS jako dyrygent i kompozytor; tu poznał Orsona Wellesa, dla którego ilustrował audycje teatralne. W 1940 został szefem i dyrygentem Orkiestry Symfonicznej CBS. W roku następnym debiutował jako kompozytor muzyki filmowej.
Pierwszym zilustrowanym przez niego obrazem był film Orsona Wellesa "Obywatel Kane". Ta niezwykła muzyka pełna dysonansów i chropowatości zapowiadała narodziny nowej osobowości w dość świeżej jeszcze historii muzyki filmowej. Wtedy też został po raz pierwszy nominowany do Oscara i to od razu za dwie partytury. Drugim filmem był "Wszystko co można kupić za pieniądze" Williama Dieterle i właśnie ta partytura przyniosła mu jedynego w karierze Oscara.
Herrmann nie był kompozytorem tak mocno związanym z wytwórniami jak Max Steiner, Alfred Newman, Herbert Stothart czy Dymitr Tiomkin. Pisywał wyłącznie wtedy, kiedy sam uznał, że pomysł jest tego warty. Bez problemu odmawiał współpracy z najbardziej wpływowymi postaciami Hollywood. Jednak był reżyser, który nakręcił najwięcej filmów z jego muzyką, choć stosunki między nimi były najoględniej mówiąc – trudne. Tym reżyserem był Alfred Hitchcock. Spotkali się przy realizacji filmu "Kłopoty z Harrym" w 1952. To właśnie Herrmann napisał dla Hitchcocka tę przerażającą muzykę w "Psychozie", o której – bodaj Jerry Goldsmith – powiedział, że "jest tak prosta, że aż banalna i oparta o trzy proste takty, ale jak grają..." Legendy krążyły o współpracy tych nietuzinkowych osobowości. Powiadano, że kiedy się kłócili – to ekipa się zwijała z planu – na wszelki wypadek (ponoć ci dwaj stateczni panowie byli w stanie roznieść również dekoracje). Świadkowie tamtych lat wspominają, że Hitchcock – sam wielki Hitchcock – uważał, że muzyka Herrmanna przyćmiewa jego – reżysera – postać i niewątpliwy geniusz. Rozstali się ostatecznie i nieodwołalnie na planie "Marnie" po 12 latach współpracy.
Herrmann nieczęsto pisywał dla filmu, jednak to on napisał muzykę do jednego z najsłynniejszych filmów „nowej fali” francuskiej – "Fahrenheit 451" François Truffaut. Rzadko się zdarza, by twórca rozpoczynał mocnym akordem i nie słabszym kończył. Stało się to właśnie udziałem Bernarda Herrmanna. I było wynikiem fascynacji dwóch reżyserów, którzy mieli być sławni. Pierwszym był Brian De Palma, który po "Psychozie" chciał mieć tej klasy muzykę w swojej "Obsesji". Drugim był Martin Scorsese, który zapragnął w swoim filmie mieć muzykę klasy "Obywatela Kane’a". Film się nazywał "Taksówkarz" i stał się kamieniem milowym w rozumieniu nowego oblicza kina. Hermann nie dożył premiery tych filmów; był pierwszym człowiekiem, który otrzymał dwie nominacje do Oscara (w jednej kategorii) pośmiertnie. Zmarł w Wigilię Bożego Narodzenia w 1975. Kilka lat później do Oscara nominowano dokument "Bernard Herrmann: Kompozytor muzyki filmowej".
Filmografia.
Nominacje do Oscara.
Muzyka:

</doc>
<doc id="137186" url="https://pl.wikipedia.org/wiki?curid=137186" title="Gestaltyzm">
Gestaltyzm



</doc>
<doc id="137188" url="https://pl.wikipedia.org/wiki?curid=137188" title="Mel Blanc">
Mel Blanc

Mel Blanc, właśc. Melvin Jerome Blanc (ur. 30 maja 1908 w San Francisco, zm. 10 lipca 1989 w Los Angeles) – amerykański aktor, znany jako głos bohaterów filmów animowanych wytwórni Warner Bros.
Udzielał głosu popularnym bohaterom kreskówek, m.in. Królikowi Bugsowi, Kaczorowi Daffy’emu, Prosiak Porky, ptaszkowi Tweety, kotu Sylwestrowi i wielu innym; nazywany „Człowiekiem o 1000 głosach”. Mimo że nikt właściwie nie wiedział jak wygląda, kilka pokoleń dzieci natychmiast rozpoznawało jego głos – począwszy od złotej ery "Zwariowanych melodii" ("Merrie Melodies") wytwórni Warner Bros. Do najsłynniejszych „kreskówkowych” kwestii na świecie można zaliczyć wykonywane przez Blanca "Eh, what's up, Doc?" Królika Bugsa, "I tawt I taw a putty cat" Tweety'ego, "Beep, beep" Strusia Pędziwiatra, "Thufferin' thuccotash" Sylwestra, charakterystyczny śmiech Woody’ego Woodpeckera "Hee, hee, heh, ho. Hee, hee, heh, ho" czy jąkanie świnki Porky "Th-th-th-th-that's all f-f-f-folks".
Mel Blanc rozpoczynał karierę jako muzyk i radiowiec w 1927, występując w radiowym show "The Hoot Owls" w Portlandzie. Pierwszą postacią, którą „zagrał” dla wytwórni Warner Bros był pijany byk w filmiku "Picador Porky" z serii "Looney Tunes" w 1937. Legenda głosi, że aktor użyczający wówczas głosu Śwince Porky rzeczywiście się jąkał. Kilka miesięcy później Mel Blanc przejął rolę Porky'ego w kreskówce "Porky's Duck Hunt". W tym samym czasie stworzył Kaczora Duffy, a wkrótce poszedł za ciosem wymyślając głosy innych doskonale znanych bohaterów kreskówek takich, jak Speedy Gonzales, Pepe Le Pew (w polskiej wersji Pepe Le Swąd), Diabła Tasmańskiego, Kuraka Leghorna (czyli cwanego koguta), kota Heathcliffa czy Yosemite Sama. Poza tym użyczał głosu Barneyowi Rubble w The Pebbles and Bamm-Bamm Show. Jego ostatni udział w filmie animowanym to "Kto wrobił Królika Rogera" z 1988 (w którym podkładał głosy Daffy'ego, Tweety'ego, Bugsa i Sylwestra) oraz "Daffy Duck &amp; Quackbusters", gdzie użyczał głosu postaciom Looney Tunes w interludiach między kolejnymi krótkometrażówkami. Zmarł w 1989 na chorobę serca w Los Angeles.
Grób.
Jego macewa jest nietypowa: zawiera m.in. "That’s all folks", co można przetłumaczyć: „To wszystko, ludziska”. Słowa te wypowiada dubbingowany przez Blanca Prosiak Porky, gdy kończy się wiele odcinków serii "Zwariowane melodie".

</doc>
<doc id="137189" url="https://pl.wikipedia.org/wiki?curid=137189" title="Albulokształtne">
Albulokształtne

Albulokształtne (Albuliformes) – rząd ryb promieniopłetwych (Actinopterygii), charakteryzujących się obecnością żuchwowego kanału czuciowego w kości kątowej oraz otwartą bruzdą w żuchwie. Występują w wodach całego świata.
Systematyka.
Klasyfikacja albulokształtnych pozostaje sporna. W zależności od autora zalicza się tutaj od 1 do 4 rodzin:
Do niedawna włączano do nich podrzędy:
Obydwa podrzędy tworzą taksony siostrzane, ale ze względu na wyraźne różnice morfologiczne (głównie kształt pyska i ogona) są traktowane odrębnie. Halosauridae i Notacanthidae mają ciało bardziej wydłużone niż Albulidae, ich kształt jest zbliżony do węgorzokształtnych. Przez wielu systematyków są klasyfikowane w odrębnym rzędzie łuskaczokształtnych (Notacanthiformes). Wówczas do albulokształtnych zaliczyć należy jedynie rodzinę Albulidae. Tu jednak pojawił się kolejny punkt sporny. Do Albulidae zaliczono dwa rodzaje: "Albula" i "Pterothrissus". Różnice dzielące ryby z obydwu rodzajów są, zdaniem taksonomów, wystarczające, by zaliczyć je do odrębnych podrodzin, a nawet rodzin. W pierwszym przypadku, do albulokształtnych zaliczana jest jedna rodzina Albulidae z dwiema podrodzinami, a w drugim dwie monotypowe rodziny Albulidae i Pterothrissidae.

</doc>
<doc id="137192" url="https://pl.wikipedia.org/wiki?curid=137192" title="Erich Brandenberger">
Erich Brandenberger

Erich Brandenberger (ur. 15 lipca 1892 w Augsburgu, zm. 21 czerwca 1955 w Bonn) – niemiecki wojskowy.
Życiorys.
Urodził się w rodzinie szklarza Józefa Brandenbergera. W czasie I wojny światowej służył w 27 Dywizji piechoty, osiągając stopień porucznika. Następnie od 1923 kontynuował służbę w Reichswerze. Po dojściu Hitlera do władzy w 1933 był oficerem sztabowym jednostek okręgu Hessen-Darmstadt (major). Wraz z wybuchem II wojny światowej został szefem sztabu jednostek pogranicznych grupy „Eifel”, następnie był szefem sztabu XXIII Korpusu Armii.
Od lutego 1941 do połowy stycznia 1943 dowodził 8 dywizją pancerną, a następnie XXXVI Korpusem Piechoty. W listopadzie 1943 otrzymał nominację na generała wojsk pancernych ("General der Panzertruppe" – odpowiednik generała broni). Za udział w walkach w 1944 otrzymał Krzyż Rycerski Żelaznego Krzyża wraz z Liśćmi Dębu. W grudniu podczas niemieckiej kontrofensywy w Ardenach dowodził 7 armią, chroniącą lewe skrzydło nacierających sił pancernych. Pod koniec wojny objął dowództwo kolejno nad XIX Korpusem Armii i 19 Armią.

</doc>
<doc id="137196" url="https://pl.wikipedia.org/wiki?curid=137196" title="Józef Tiso">
Józef Tiso



</doc>
<doc id="137198" url="https://pl.wikipedia.org/wiki?curid=137198" title="Praca socjalna">
Praca socjalna

Praca socjalna – według polskiej ustawy o pomocy społecznej: interdyscyplinarna "działalność zawodowa mająca na celu pomoc osobom i rodzinom we wzmacnianiu lub odzyskiwaniu zdolności do funkcjonowania w społeczeństwie poprzez pełnienie odpowiednich ról społecznych oraz tworzenie warunków sprzyjających temu celowi". 
Definicje.
Helena Radlińska określa pracę socjalną mianem "wydobywania i pomnażania sił ludzkich, na ich usprawnianiu i organizacji wspólnego działania dla dobra ludzi".
Kompleksową i bardzo szeroką definicję pracy socjalnej określa Komitet Rady Europejskiej. "Praca socjalna jest specyficzną działalnością zawodową, mającą na celu lepszą adaptację wzajemną osób, rodzin, grup i środowiska społecznego, w jakim żyją, oraz rozwijanie poczucia godności osobistej i odpowiedzialności jednostek na drodze odwoływania się do potencjalnych możliwości poszczególnych osób, do powiązań międzyprofesjonalnych, a także sił i środków społecznych." Międzynarodowe Stowarzyszenie Szkół Pracy Socjalnej wypracowało ogólną międzynarodową definicję, określającą, że "praca socjalna wspiera zmiany społeczne, rozwiązywanie problemów w stosunkach międzyludzkich oraz wydobywanie z ludzi sił i wolności aby mogli osiągnąć dobrobyt. Używając teorii zachowań ludzkich i systemów społecznych praca socjalna oddziałuje tam, gdzie ludzie wchodzą w interakcje ze środowiskiem. Fundamentem pracy socjalnej są zasady praw człowieka i sprawiedliwości społecznej".
Środowisko zawodowe oddziela profesjonalną pracę socjalną, jako działalność nakierowaną na pomaganie innym, prace z drugim człowiekiem, skupienie się na rozwiązywaniu problemów jednostki, rodziny lub grupy społecznej od zjawiska błędnie w społeczeństwie utożsamianym z pracą socjalną – wypłacaniem zasiłków i świadczeń z pomocy społecznej. W ramach profesji dokonuje się licznych działań mających na celu poprawę jakości życia społeczności lokalnej, animację środowiska lokalnego, pracę z rodzinami dysfunkcyjnymi a także realizującymi zadania pieczy zastępczej (rodziny zastępcze, placówki opiekuńczo-wychowawcze).
Pierwszym naukowym podręcznikiem pracy socjalnej była "Diagnoza społeczna" autorstwa Mary Richmond z 1917.
Grupa klientów.
Ustawa o pomocy społecznej z dnia 12 marca 2004 roku określa z jakich powodów osoby i rodziny mogą skorzystać z pomocy społecznej. W szczególności są to powody wymienione w art 7 ww. ustawy:
Metody pracy socjalnej.
Klasyczne metody pracy socjalnej możemy sklasyfikować:
W oparciu o te podstawowe metody, metodyka szczegółowa pracy socjalnej przewiduje szereg działań dostosowanych do indywidualnych potrzeb klientów, jak na przykład: mediacje, poradnictwo, Konferencje Grupy Rodzinnej i inne.
Formy pracy socjalnej.
Wśród form pracy socjalnej Helena Radlińska wymienia:
Pracownik socjalny.
Osoba uprawniona do wykonywania profesjonalnej pracy socjalnej, w myśl ustawy o pomocy społecznej. Osoba chcąca pracować zawodowo w roli pracownika socjalnego winna spełnić następujące kryteria:
Praca socjalna – kierunek nauczania na studiach wyższych.
Praca socjalna to kierunek nauki zajmujący się naświetlaniem i zrozumieniem problemów socjalnych i ich przyczyn, jak i przeciwdziałaniem im. 
Ma na celu wdrożenie rozwiązań społecznych jak i pomoc indywidualną, która umożliwia przywrócenie rodzinom ich naturalnej zdolności do samodzielnego zaspokajania swoich potrzeb. Pracownicy socjalni angażują się w pomoc osobom, rodzinom, organizacjom, grupom i nawet całym społecznościom. Praca socjalna jest zawodem, którego główną zasadą jest szerzenie sprawiedliwości społecznej, prowadzącej do podniesienia jakości życia, przez osiągnięcie pełnego potencjału każdego, każdej grupy i każdej społeczności w przekroju demograficznym czy kulturowym społeczeństwa.

</doc>
<doc id="137199" url="https://pl.wikipedia.org/wiki?curid=137199" title="Jeanne Marie Roland">
Jeanne Marie Roland



</doc>
<doc id="137210" url="https://pl.wikipedia.org/wiki?curid=137210" title="Francis Edgeworth">
Francis Edgeworth

Francis Ysidro Edgeworth (ur. 8 lutego 1845 w Edgeworthstown, Irlandia, zm. 13 lutego 1926 w Oksfordzie, Anglia) – irlandzki ekonomista związany z Uniwersytetem Oksfordzkim, był współtwórcą ekonomii matematycznej i przedstawicielem starej ekonomii dobrobytu, jak też redaktorem "„Economic Journal”" od momentu jego powstania w 1891 (po nim stanowisko redaktora objął John M. Keynes).
Edgeworth zajmował się stosowaniem matematyki w ramach nauk społecznych oraz w ekonomii. Na podstawie prawa wielkich liczb udowodnił, że rezerwy kasowe banków komercyjnych służące do zabezpieczenia wypłat zmieniają się mniej niż proporcjonalnie do wielkości wkładów. Autor wykresu Edgewortha tłumaczącego graficznie zagadnienie optymalizacji w ujęciu Paretowskim.
Krytykował tezę zaliczającą przedsiębiorcę do czynników produkcji (obok ziemi, pracy i kapitału). Wzbogacił teorię konkurencji duopolistycznej o element niepewności co do wzajemnych reakcji konkurujących przedsiębiorstw.

</doc>
<doc id="137212" url="https://pl.wikipedia.org/wiki?curid=137212" title="Schengen">
Schengen

Schengen – winiarska wieś w południowo-wschodnim Luksemburgu, w gminie Remerschen. W 2007 roku wieś zamieszkiwało 560 osób. Miejscowość leży na styku granic trzech państw – Luksemburga, Niemiec i Francji. 
Wieś stała się sławna 14 czerwca 1985 roku, kiedy to na statku "Princesse Marie Astrid" na rzece Mozeli podpisano traktat znany obecnie jako układ z Schengen.

</doc>
<doc id="137213" url="https://pl.wikipedia.org/wiki?curid=137213" title="Efekt realnych zasobów">
Efekt realnych zasobów

Efekt realnych zasobów nazwany tak przez Dona Patinkina, stanowi uogólnienie efektu Pigou. 
W przeciwieństwie do pierwotnego efektu Pigou efekt realnych zasobów nie jest spowodowany obniżką ogólnego poziomu cen, lecz wzrostem realnych zasobów pieniężnych. W rezultacie wzrosną konsumpcja i popyt. System powróci do równowagi, gdy ceny wzrosną proporcjonalnie do przyrostu podaży pieniędzy. 

</doc>
<doc id="137216" url="https://pl.wikipedia.org/wiki?curid=137216" title="Ratusz w Ostrowie Wielkopolskim">
Ratusz w Ostrowie Wielkopolskim

Ratusz w Ostrowie Wielkopolskim – XIX wieczny budynek położony w rynku w Ostrowie Wielkopolskim, dawna siedziba władz miejskich. Trzeci ratusz w historii miasta.
Historia.
Budynek zaprojektował w roku 1828 Johann Heinrich Häberlin późniejszy nadworny architekt Sanssouci, który był współpracownikiem i uczniem Karla Schinkla (ostrowski ratusz jest często błędnie przypisywany właśnie Schinklowi). Był to obiekt piętrowy, z dziedzińcem i przejazdem w przyziemiu. Na parterze znajdowały się: odwach, wyszynk, waga miejska, kramy kupieckie i straż ogniowa, na piętrze: magistrat, sale sądowe i więzienie.
Pierwszej przebudowy dokonano w 1862 roku. Dziedzińczyk nakryto wówczas szklanym dachem i otoczono kolumnadą, a sam obiekt pełnił już tylko funkcje administracyjne. Przejazd w przyziemiu zlikwidowano na przełomie XIX i XX wieku. Podczas kolejnej przebudowy w 1948 roku według projektu Kazimierza Ulatowskiego nadbudowano piętro likwidując jednocześnie dziedzińczyk. Przed przebudową ratusz miał cechy neorenesansowe, później nabrał więcej cech neobarokowych.
Obiekt modernizowano i restaurowano jeszcze w latach 1977-1985 i 2004-2005.
Od grudnia 2003 roku z wieży zegarowej wygrywany jest hejnał miasta.
2 maja 2005 r. w wieży ratuszowej umieszczona została, "z myślą o kolejnych pokoleniach", miedzianą skrzynkę zawierającą między innymi akt spisany na okoliczność remontu ostrowskiego ratusza, płytę kompaktową z wykazem mieszkańców na dzień 8 maja 2005 r., podkowę szczęścia, Medal Sześćsetlecia Miasta Ostrowa, publikacje książkowe wydane w związku z miejskim jubileuszem, lokalne i regionalne gazety.
Opis budynku.
Budynek jest trzykondygnacyjny, tynkowany, z barokizującą wieżą zegarową wtopioną w korpus budynku. Parter i naroża są boniowane, całość opasana jest gzymsami, przyozdobiona kroksztynami, a od strony południowej znajduje się balkon wsparty filarach. Na zewnątrz budynku znajdują się pamiątkowe tablice oraz, na czele budynku, sentencja: "Concordia res parvae crescunt – Discordia maximae dilabuntur – W zgodzie małe rzeczy rosną – W niezgodzie największe się rozpadają". 
Funkcje.
W budynku znajdują się restauracja oraz Muzeum Miasta Ostrowa Wielkopolskiego. W ratuszu miały miejsce koncerty "Muzeum Jazz Festiwal" oraz (do września 2005 roku, obecnie w kinie Komeda) koncerty z cyklu "Jazz w Muzeum". Tutaj także odbywają się wystawy Międzynarodowego Biennale Małej Formy Graficznej i Ekslibrisu.
Ratusz pełni ponadto funkcję pałacu ślubów.

</doc>
<doc id="137218" url="https://pl.wikipedia.org/wiki?curid=137218" title="Alokacja efektywna w sensie Pareto">
Alokacja efektywna w sensie Pareto



</doc>
<doc id="137220" url="https://pl.wikipedia.org/wiki?curid=137220" title="Kościół Najświętszej Marii Panny w Ostrowie Wielkopolskim">
Kościół Najświętszej Marii Panny w Ostrowie Wielkopolskim

 
Kościół rzymskokatolicki pw. Najświętszej Marii Panny Królowej Polski i ewangelicko-augsburski im. Świętej Trójcy w Ostrowie Wielkopolskim, tzw. Mały Kościółek, umiejscowiony w Śródmieściu, przy ulicy Królowej Jadwigi. Najstarszy zachowany w całości budynek w mieście.
Historia.
Kamień węgielny pod budowę kościoła dla parafii ewangelickiej położono 12 sierpnia 1777 roku staraniem ostrowskich luteran oraz za zgodą (1776) i poparciem właściciela miasta, Michała Hieronima Radziwiłła, który to ofiarował także grunt i budulec. Budowę ukończono 13 czerwca 1778 roku, a konsekracja nastąpiła już 2 października tego samego roku. Do 1806 roku funkcjonował przykościelny cmentarz. W 1816 dokonano, dzięki wsparciu Antoniego Radziwiłła, pierwszego remontu. W 1855 roku wzniesiono nową, murowaną wieżę na miejscu poprzedniej, z 1819 roku. Na początku XX wieku parafia nosiła się z zamiarem rozebrania starego kościoła i budowy nowego, murowanego. W ostateczności skończyło się tylko na dobudowaniu nowej zakrystii. W roku 1945 Mały Kościółek otrzymał, po przekazaniu katolikom, wezwanie Najświętszej Marii Panny. W latach 1945-1959 kościół pełnił funkcję garnizonowego i należał do parafii św. Stanisława, niewiele później utworzono osobną parafię. W latach 50. i 60. zmodernizowano wnętrze (m.in. dokonano w ołtarzu zmian zgodnych z zaleceniami liturgii posoborowej), a w 1973 roku zmieniono hełm wieży z gotyckiego na barokowy. Od lat 90. w kościele ponownie odbywają się nabożeństwa ewangelickie.
Wraz z kościołem funkcjonowały:
Ponadto, na terenach parafii pobudowano w 1910 roku kamienicę, odebraną po II wojnie światowej, odzyskaną przez parafię w latach 90., obecnie Dom im. ks. dra Marcina Lutra i żony jego Katarzyny, z biurem parafialnym.
Architektura.
Kościół jednonawowy z wieżą. Nawa z zewnątrz drewniana, szachulcowa, z dwuspadowym dachem, krytym dachówką, wewnątrz murowana. Wieża neoromańska z wejściem z boku, z barokowym hełmem. 
Wyposażenie wnętrza utrzymane jest w stylu późnobarokowym. Na bokach nawy znajdują się, typowe dla kościołów ewangelickich z epoki, wsparte na drewnianych filarach, podwójne empory. Na elementach tych empor można znaleźć barokową ornamentykę (m.in. Mariogram), ażurową dekorację snycerską (Chrystogram). Chór wsparty jest na dwóch rzędach filarów. Świątynia przesklepiona jest drewnianym stropem z fasetą i kasetonami. Ołtarz, przesunięty w głąb prezbiterium, pochodzi z 1778 roku, wykonany z drewna, utrzymany jest w stylu barokowym. W jego wnętrzu znajduje się, wstawiona po 1945 roku w miejsce oryginalnego Chrystusa w Ogrójcu drewniana rzeźba Matki Boskiej. Na wyposażeniu kościoła znajduje się także barokowa chrzcielnica w kształcie anioła trzymającego czarę.

</doc>
<doc id="137221" url="https://pl.wikipedia.org/wiki?curid=137221" title="Sobiesław">
Sobiesław



</doc>
<doc id="137222" url="https://pl.wikipedia.org/wiki?curid=137222" title="Herrmann, Bernard">
Herrmann, Bernard



</doc>
<doc id="137224" url="https://pl.wikipedia.org/wiki?curid=137224" title="Ekonomia dobrobytu">
Ekonomia dobrobytu

Ekonomia dobrobytu – teoria ekonomiczna, która stanowi integralną część klasycznej szkoły ekonomii. 
Współcześnie ekonomia dobrobytu ("welfare economics)" określona jest jako podstawa polityki społeczno-gospodarczej państwa. Zagadnienia rozważane w jej ramach to m.in.: sposób zorganizowania sprawnie funkcjonującej gospodarki, konstrukcja właściwego systemu podatkowego czy metoda optymalnego zróżnicowania dochodów. Jest czasem zaliczana do ekonomii normatywnej, a nie pozytywnej, choć klasyczni autorzy tego nurtu, jak Pigou i Kaldor, zaznaczali że ekonomia powinna być ściśle pozytywna i zewnętrzna w stosunku do polityki. 
Ekonomia dobrobytu w wymiarze teoretycznym definiuje kryteria wyboru społecznego, a na poziomie praktycznym stosuje te kryteria do oceny gospodarek opartych na różnych instytucjach (rządzie, rynku) w celu identyfikowania wyboru najbardziej pożądanego. Nową gałąź wysoce abstrakcyjnej ekonomii dobrobytu, zwaną nową ekonomią polityczną, teorią wyboru publicznego, stworzyła praca Kennetha Arrowa o paradoksie głosowania. Zagadnienie ekonomii dobrobytu rozważa również Amartya Sen.
Dziedzina ekonomii dobrobytu jest związana z dwoma podstawowymi twierdzeniami. Pierwsze z nich mówi, że przy określonych założeniach, rynki na których panuje konkurencja doskonała prowadzą do osiągnięcia optymalnej (w sensie słabego optimum Pareto) alokacji zasobów. Jest to formalizacja metafory niewidzialnej ręki rynku Adama Smitha. Drugie twierdzenie ekonomii dobrobytu mówi, że przy spełnieniu określonych założeń, dowolne optimum Pareto utrzymuje się jako dynamiczna równowaga rynkowa. Oznacza to, że możliwe jest przejście do preferowanego optimum (określonego według funkcji dobrobytu społecznego) przy pomocy redystrybucji, i pozostawienie go jako nowej wolnorynkowej dynamicznej równowagi. Ekonomia dobrobytu wskazują także na możliwe przyczyny zawodności rynku, która ma miejsce, gdy założenia podstawowych twierdzeń nie są spełnione (np. gdy występuje asymetria informacyjna).
Historia.
Dla Adama Smitha, Davida Ricarda i Johna Milla wzrost dobrobytu oznaczał przeważnie wzrost wytworzonego produktu. W klasycznej teorii niewidzialnej ręki rynku przyjęto ponadto, że leseferyzm zapewni maksymalny dobrobyt, co było rozumiane w ten sposób, że rynek potrafi dokonywać optymalnej alokacji ustalonej ilości zasobów między alternatywne zastosowania dzięki cenom równoważącym popyt z podażą. 
Autorzy wierni tradycji użytecznościowej traktowali dobrobyt jako sumę użyteczności gospodarstw domowych, a alokacja maksymalizująca tak pojmowany dobrobyt opisywana była jako optymalna alokacja zasobów np. Jeremy Bentham zakładał, że dobrobyt łączny jest arytmetyczną sumą dobrobytów indywidualnych i że można je porównywać. 
Istotnym narzędziem analizy ekonomii dobrobytu była teoria renty konsumenta sformułowana przez Alfreda Marshalla. Według Marshalla przyrosty tej renty, która może być pewną miarą satysfakcji konsumentów, a więc dobrobytu społecznego, są mniejsze przy wysokich dochodach niż przy dochodach niskich. Stąd jego teza, że bardziej równomierny podział dochodu narodowego musi prowadzić do zwiększenia ogólnych rozmiarów renty konsumenta, a więc do maksymalizacji dobrobytu społecznego. Związana była z tym polityka progresywnego opodatkowania dochodów i pomoc dla biednych. 
Kwestie dobrobytu nie mogły być jednakże rozwijane w pełni z uwagi na dążenie do traktowania ekonomii jako nauki pozytywnej, a więc zajmującej się opisem faktów i wzajemnych zależności w gospodarce. Neoklasycy konsekwentnie bowiem oddzielali problemy normatywne związane z etyką i sądami wartościującymi. Przekonanie, że ekonomia dobrobytu powinna być wolna od oceny wartościującej, związane było również z nazwiskiem Vilfreda Pareta. Jeszcze w latach 30. XX w. ekonomiści sądzili, że można posługiwać się optymalnością Pareta do oceny gospodarki bez wypowiadania sądów wartościujących. Próbowano formułować warunki, w których równowaga ogólna osiągnie optimum Pareta, co miało mieć znaczenie dla dobrobytu społecznego i efektywnej alokacji zasobów. 
Choć rozróżnienie między teorią ekonomii a polityką ekonomiczną nastąpiło już w drugiej połowie XIX w., próbę rozwinięcia formalnej teorii dobrobytu na cele polityki gospodarczej podjął dopiero w XX w. Arthur Pigou, który uważany jest za twórcę teorii dobrobytu. Jego praca "The Economics of Welfare" (1920) usankcjonowała oficjalną nazwę tej dyscypliny i stała się podstawą określonej orientacji teoretycznej. 
W historii myśli ekonomicznej uznany jest podział na „starą" ekonomię dobrobytu opartą na utylitarystycznej podstawie (m.in. Jeremy Bentham, John S. Mill, Francis Edgeworth, Arthur Pigou) i „nową" ekonomię dobrobytu, która przyjęła zasady analizy Pareta.
Dalszym rozwinięciem modelu Pareta jest efektywność Kaldora-Hicksa. Uwzględnia ona dodatkowo możliwość kompensacji strat ponoszonych przez podmioty w nowej równowadze z zysków innych uczestników rynku. Przykładowo, polityka wolnego handlu może zapewniać ogółowi społeczeństwa rozproszoną korzyść w postaci obniżonych w nieznacznym stopniu cen towarów, jednocześnie znacząco krzywdząc małą grupę społeczną dotychczasowych lokalnych producentów, która przestaje być konkurencyjna. Wolny handel może być w ogólnym bilansie korzystny, jednak pełna efektywność w sensie Kaldora-Hicksa wymaga, aby część tego zysku została wykorzystana jako kompensacja strat poszkodowanej grupy. O ile do lat 90. XX wieku było to uważane za możliwość teoretyczną, późniejsze analizy skutków umów handlowych USA z Chinami i Meksykiem pokazały, że niska mobilność ludności i wysoka sztywność płac rzeczywiście powodują dotkliwe długotrwałe negatywne efekty społeczne wśród robotników.
Podstawowe twierdzenia.
Istnieją dwa fundamentalne twierdzenia ekonomii dobrobytu opisujące związek pomiędzy wolnokonkurencyjnymi rynkami a efektywnością ekonomiczną w rozumieniu słabego optimum Pareta:
Założenia leżące u podstaw modelu:
Twierdzenia te zostały wyprowadzone matematycznie m.in. przez Kennetha Arrowa i Gérarda Debreu w ich modelu równowagi ogólnej. Założenia twierdzeń wskazują na potencjalne źródła zawodności rynków, i rolę regulatora publicznego w przeciwdziałaniu im.

</doc>
<doc id="137225" url="https://pl.wikipedia.org/wiki?curid=137225" title="Sykanowie">
Sykanowie

Sykanowie (gr."Sikanoi") – jedno z najstarszych plemion zamieszkujących na Sycylii od ok. 1600 p.n.e., a nawet od 2000 p.n.e. jak podają inni badacze. Ich pochodzenie do dziś pozostaje sporne. Prawdopodobnie nie byli ludem indoeuropejskim. Według Tukidydesa przybyli na Sycylię z Półwyspu Iberyjskiego znad rzeki "Sikanos" (współczesna Jucar?) wyparci stamtąd przez Ligurów, z którymi byli językowo spokrewnieni. Niektórzy współcześni badacze umieszczają ich rdzenne ziemie nad Sekwaną, skąd mieli dotrzeć najpierw do południowej Italii (Kalabria, Apulia), a potem na Sycylię (Trinacria). Po migracji Elymian i Sykulów zajmowali środkową Sycylię. Ich głównymi miastami były: Herbita, Camicus, Agyrium, Adranum, Enna i Omphaces.

</doc>
<doc id="137228" url="https://pl.wikipedia.org/wiki?curid=137228" title="Sykulowie">
Sykulowie

Sykulowie (łac.: Siculi; klas. gr.: Σικελοί) – jedno z trzech wielkich plemion zamieszkujących Sycylię w okresie przed kolonizacją fenicką i grecką. Ich pochodzenie jest sporne, ale z całą pewnością byli ludem indoeuropejskim, zapewne Italikami, w przeciwieństwie do innych mieszkańców ówczesnej Sycylii - Elymian i Sykanów. Jedna z hipotez mówi, że przybyli na wyspę około 1400 p.n.e. z południowej Italii. Tukidydes twierdzi, że przed zasiedleniem Sycylii Sykulowie zamieszkiwali tereny środkowej i południowej Italii (Lacjum, Kampania, Kalabria), z których zostali wyparci przez Sabinów i Umbrów. Na terenie Włoch Sykulowie identyfikowani są z archeologiczną kulturą Fossa Grave. Osiedlili się we wschodniej Sycylii, sąsiadując od zachodu z Sykanami. Granicą między plemiennymi ziemiami była rzeka Salso. Przez część badaczy Sykulowie są identyfikowani z ludem "Szekelesz", jednym z Ludów Morza, które atakowały Egipt Ramzesa III.

</doc>
<doc id="137234" url="https://pl.wikipedia.org/wiki?curid=137234" title="Faza stała">
Faza stała



</doc>
<doc id="137235" url="https://pl.wikipedia.org/wiki?curid=137235" title="Ciało skondensowane">
Ciało skondensowane

Ciało skondensowane - ciało stałe lub ciecz. W tych stanach skupienia ruchowi mikroskopowemu dowolnej części składowej układu (cząsteczki) towarzyszy ruch innych jego części składowych. Średnie odległości między cząsteczkami w tym ciele są tego samego rzędu co rozmiary cząsteczek, co powoduje że oddziaływania międzycząsteczkowe stają się bardzo silne. Charakterystyczna dla ciał skondensowanych jest bardzo słaba zależność ich objętości molowej od ciśnienia i słaba od temperatury.
W przypadku ciał nieskondensowanych (gaz, plazma) części składowe (cząsteczki, atomy w gazie jednoatomowym, jony i elektrony w plazmie) takiego układu mogą, przynajmniej na krótkich odcinkach między zderzeniami, poruszać się w miarę niezależnie. Objętość molowa ciał nieskondensowanych silnie zależy od temperatury i ciśnienia.

</doc>
<doc id="137238" url="https://pl.wikipedia.org/wiki?curid=137238" title="Sobiesław I gdański">
Sobiesław I gdański

Sobiesław I gdański (spotykana także forma imienia Subisław) (ur. ok. 1130, zm. ok. 1177/1179) – namiestnik Pomorza Gdańskiego, pierwszy historyczny przedstawiciel dynastii nazywanej od jego imienia Sobiesławicami.
W "Kronice oliwskiej" spisanej w połowie XIV wieku zachowała się wzmianka o Sobiesławie, występuje on jako fundator klasztoru oliwskiego i ojciec Sambora I i Mściwoja I, jest to jedyne średniowieczne świadectwo o nim. Szczupłość informacji o Sobiesławie oraz fakt, że wzmianka w "Kronice" pochodzi dopiero z XIV wieku, nasuwały wątpliwości czy należy go traktować jako postać historyczną. Obecnie uznaje się go za postać historyczną, ale za głównego fundatora klasztoru oliwskiego uważa się jego syna Sambora I. Prawdopodobne jest, że pochodził z polskiego rodu możnowładczego, który po podboju Pomorza Gdańskiego przez Bolesława Krzywoustego otrzymał nadania ziemskie w tej dzielnicy. Przyjmuje się, że sprawował na Pomorzu funkcję namiestnika gdańskiego.
Przed 1150 Sobiesław ożenił się z nieznaną z imienia, siostrą wojewody mazowieckiego Żyry (Żyrosława) z rodu Powałów.
Nekrologi oliwskie podają jako datę śmierci Sobiesława 23 stycznia 1178, data ta nie jest wiarygodna, gdyż pochodzi z późnego źródła.
Władcy Pomorza gdańskiego z dynastii Sobiesławiców (z uwzględnieniem podziałów dzielnicowych).

</doc>
<doc id="137239" url="https://pl.wikipedia.org/wiki?curid=137239" title="Fryderyki 2004">
Fryderyki 2004

Jedenasta uroczystość wręczenia statuetek „Fryderyk” odbyła się 15 marca 2005 roku w Traffic Club w Warszawie. Nagrody przyznawane były za wydawnictwa wydane w 2004 roku.
Piosenka Roku.
Krzysztof Krawczyk i Edyta Bartosiewicz, BMG Poland – "Trudno tak...",
Wokalistka Roku.
Ania Dąbrowska
Wokalista Roku.
Krzysztof Krawczyk
Grupa Roku.
Sistars
Nowa Twarz Fonografii.
Ania Dąbrowska
Produkcja Muzyczna Roku.
Bartek Królik (produkcja muzyczna) oraz Marek Piotrowski (produkcja muzyczna i realizacja)
Zbigniew Kraszewski (produkcja muzyczna) oraz Marcin Gajko (produkcja muzyczna i realizacja)
Michał Grymuza (produkcja muzyczna) oraz Wojciech Olszak (realizacja)
Tomasz Bonarowski (produkcja muzyczna i realizacja) oraz Wojciech Głodek (asystent realizatora)
Edyta Bartosiewicz i Tomasz Bonarowski (produkcja muzyczna) oraz Bogdan Kondracki (produkcja muzyczna i realizacja)
Pogodno (produkcja muzyczna) oraz Adam Toczko (realizacja)
Sidney Polak (produkcja muzyczna i realizacja) oraz Kajetan Aroń, Adam Toczko i Szymon Sieńko (realizacja)
Kompozytor Roku.
Sidney Polak
Autor Roku.
Sidney Polak
Videoklip Roku.
Sistars – Sutra (Warner Music Poland) – Reżyser videoklipu: Anna Maliszewska
Album Roku – Pop.
Ania (BMG Poland) – Samotność po zmierzchu
Album Roku – Rock.
Coma (BMG Poland) – Pierwsze wyjście z mroku
Album Roku – Hip-Hop.
Abradab (S.P. Records) – Czerwony album
Album Roku – Metal.
Acid Drinkers (Sony Music Entertainment Poland) – Rock Is Not Enough
Album Roku – Muzyka Alternatywna.
Sidney Polak (Pomaton EMI) – Sidney Polak
Album Roku – Etno / Folk.
Osjan (Ferment) – Księga liści
Album Roku – Piosenka Poetycka.
Grzegorz Turnau (Pomaton EMI) – Cafe Sułtan
Album Roku – Reedycje, Nagrania Archiwalne.
Grzegorz Ciechowski (Pomaton EMI) – Kolekcja (10 CD)
Najlepszy Album Zagraniczny.
Prince (Columbia / Sony Music Entertainment Poland) – Musicology
Jazzowy Album Roku.
Michał Tokaj (Gats Production) – Bird Alone
Jazzowy Muzyk Roku.
Henryk Miśkiewicz
Album Roku – Muzyka Kameralna.
Chausson (Radio Katowice SA)
Classical – Warszawski Kwintet Akordeonowy (Dux)
Piazzolla – Live at Buffo – Tangata Quintet (Art Zone – Strefa Sztuki)
Album Roku Muzyka Solowa.
Wieczór organowy w Filharmonii Lubelskiej (Dux)
Dialog – Maciej Grzybowski (Universal Music Polska)
Emilian Madey (seria: Portret) – 2 CD (Polskie Radio SA/Sony Music Entertainment Poland)
Album Roku Muzyka Orkiestrowa.
Rachmaninov – Piano Concertos Nos. 1 &amp; 2 – Krystian Zimerman – piano(Deutsche Grammophon/Universal Music)
Beata Bilińska (seria: Portret – Ludwig van Beethoven, Koncerty fortepianowe II i IV) (Polskie Radio SA)
Mozart, Haydn – Koncerty obojowe (Polskie Radio SA)
Vivaldi – Cztery pory roku ("Le Quattro Stagioni") (BeArTon)
Album Roku Muzyka Wokalna.
Lutosławski – Pieśni (Śpiewa Jadwiga Rappé) (Polskie Radio SA)
Arcydzieła monodii chorałowej / Masterpieces of Gregorian Chant (BeArTon)
Jezusa Judasz przedał – polskie pieśni pasyjne (Dux)
Paderewski – Manru (Dux)
Szymanowski – Complete Songs for Voice and Piano (Channel Classics)
Album Roku Muzyka Współczesna.
Lutosławski (Hybrydowa wersja SACD &amp; CD) – Koncert na orkiestrę, "Chantefleurs et Chantefables",Wariacje na temat Paganiniego (BeArTon)
Górecki – Beatus vir, Salve, Sidus Polonorum (Polskie Radio SA)
Kilar – Tryptyk (Dux)
Musica Polonica Nova 1-3 (seria), Warsaw Composers (3 CD) (Wydawnictwo Muzyczne „Acte Préalable”)
Panorama nowej muzyki polskiej – VI „Mistrz i uczniowie 2” (Wydawnictwo Muzyczne „Acte Préalable”)
Kategoria Specjalna – Najwybitniejsze Nagranie Muzyki Polskiej.
Paderewski – Manru (Dux)
Szymanowski – Complete Songs for Voice and Piano (Channel Classics)
Czarnecki (seria: Muzyka naszych czasów) – (Polskie Radio SA)
Eros Psyche op. 40 – opera w 5 obrazach (P.P. Polskie Nagrania)
Musica Polonica Nova 1-3 (seria), Warsaw Composers (3 CD) – (Wydawnictwo Muzyczne Acte Préalable)
Kategoria Specjalna – Album Roku Nagrania Archiwalne.
Baird – Dzieła (P.P. Polskie Nagrania)
Konstanty Andrzej Kulka (3 CD) (Polskie Radio SA)
Wroński, Tadeusz – skrzypce (P.P. Polskie Nagrania)
Najwięcej nominacji do Nagrody Fryderyki 2004 otrzymali:
oraz nominacja dla Bo Martina za videoklip do piosenki „Tego chciałam”

</doc>
<doc id="137241" url="https://pl.wikipedia.org/wiki?curid=137241" title="Przechłodzona ciecz">
Przechłodzona ciecz



</doc>
<doc id="137242" url="https://pl.wikipedia.org/wiki?curid=137242" title="Dm">
Dm

Zobacz też:

</doc>
<doc id="137243" url="https://pl.wikipedia.org/wiki?curid=137243" title="Językoznawstwo ogólne">
Językoznawstwo ogólne

Językoznawstwo ogólne – nauka o uniwersalnych regułach budowy i struktury języków świata, badająca też funkcje języka. Językoznawstwo ogólne pojawiło się w związku z potrzebą opisu języków obcych.
Jest zwykle dzielone na szereg dziedzin, stanowiących mniej lub bardziej niezależne kierunki badawcze. Należą do nich:
Odrębną dziedziną badań jest dociekanie istoty i właściwości języka i zdolności ludzi do posługiwania się językiem. Dla każdego człowieka język ojczysty stanowi część naturalnego środowiska, bez którego trudno funkcjonować. Według Ireneusza Iredyńskiego „człowiek jest zanurzony w języku jak ryba w wodzie”.
Zdolność posługiwania się językiem ma charakter naturalny, choć człowiek jako dziecko przyswaja sobie konkretny język w wyniku kontaktu z rodzicami i innymi ludźmi. Człowiek jest także w stanie stworzyć język sztuczny, by następnie komunikować się przy jego pomocy z innymi ludźmi. Wiedza językowa ma charakter synkretyczny, tzn. w komunikacji językowej zawsze występują inne czynniki, które w różnym stopniu wpływają na używanie języka. Ponadto ludzie komunikują się ze sobą nie tylko przy pomocy języka, którego rola jest taka, jaką wymaga środowisko.
Każdy język posiada cechy autogenetyczne, tj. formalne właściwości, których użytkownik języka zazwyczaj nie zna. Na naszą interpretację dowolnego tekstu wpływa nie tylko język, ale także środowisko. Spośród konwencji pozajęzykowych, które współpracują z językiem w komunikacji międzyludzkiej i określają rozumienie treści, najważniejszą rolę odgrywa wiedza o świecie, czyli konwencja encyklopedyczna, której towarzyszy komunikowanie i bez której komunikowanie się byłoby niemożliwe. W oparciu o tę wiedzę, w rozmaity sposób interpretuje się np. zdania czy wypowiedzi, które mają jednakową strukturę językową np. "matka daje córce sukienkę" i "matka szyje córce sukienkę" (matka szyje, myśli o tym, że uszyje i oddaje córce sukienkę). Mówić znaczy zatem nie tylko znać reguły językowe, ale też należeć do pewnej kultury.
Językoznawstwo ogólne pozwala właśnie na wykrycie informacji, która bezpośrednio zakodowana jest w formach języka, niezależnie od towarzyszących im kontekstom użycia.

</doc>
<doc id="137244" url="https://pl.wikipedia.org/wiki?curid=137244" title="Sojuz 30">
Sojuz 30

Sojuz 30 (ros. Союз-30) – piąty udany załogowy lot kosmiczny pojazdu Sojuz na stację kosmiczną Salut 6. Był to drugi lot kosmiczny zorganizowany w ramach międzynarodowego programu badań kosmicznych Interkosmos i pierwszy z udziałem polskiego kosmonauty. Lot Sojuza 30 miał miejsce w dniach 27 czerwca–5 lipca 1978.
Przebieg lotu.
Start nastąpił 27 czerwca 1978 o godzinie 17:27:21 czasu warszawskiego z kosmodromu Bajkonur w Kazachstanie. Lotem dowodził pułkownik Piotr Klimuk, a major Mirosław Hermaszewski leciał jako kosmonauta badacz. Sojuz 30 był trzydziestym szóstym radzieckim załogowym statkiem kosmicznym. Początkowe parametry orbity miały wartość: apogeum 246 km, perygeum 199 km, nachylenie płaszczyzny orbity 51°66′, a czas trwania jednego okrążenia 89 minut. Kosmonauci zabrali między innymi polską flagę i godło państwowe oraz szereg pamiątek. W czasie trzech pierwszych okrążeń Ziemi załoga przeprowadziła kontrolę stanu urządzeń, sprawdzono szczelność, po czym kosmonauci zdjęli skafandry. Podczas czwartego i piątego okrążenia zwiększono wysokość lotu i Sojuz zaczął doganiać bazę Salut 6. Po szóstym okrążeniu załoga ułożyła się do snu, który trwał do dwunastego okrążenia. Potem rozpoczęto przygotowania do manewru zbliżania i połączenia z kompleksem Salut 6 – Salut 6 EO-2. W czasie siedemnastego okrążenia kosmonauci znaleźli się w bezpośrednim sąsiedztwie bazy. Przycumowanie statku nastąpiło o godzinie 19:08:47 czasu warszawskiego w trakcie osiemnastego okrążenia. 28 czerwca 1978 o godzinie 22:11 został otwarty luk między statkami. Sojuz 30 przycumował do stacji Salut 6 i pozostawał z nią na orbicie do 5 lipca 1978.
Po oddzieleniu od stacji kosmicznej Salut 6, Sojuz 30 został wykorzystany jako kapsuła powrotna dla kosmonautów Piotra Klimuka i Mirosława Hermaszewskiego.
Lądownik Sojuza 30 wylądował na Ziemi o godzinie 15:30:20 czasu warszawskiego. Miejscem lądowania był step 300 km na zachód od Celinogradu (obecnie Astana).
Misja Salut 6 EP-3.
Misja Salut 6 EP-3 o kryptonimie „Kaukaz” była wspólnym przedsięwzięciem polsko-radzieckim. Odbywała się równolegle z misją radziecką Salut 6 EO-2.
Podczas wspólnego lotu obie załogi przeprowadziły szereg eksperymentów biologicznych, obserwacji Ziemi i badań zorzy polarnej. Badania te podzielone były na trzy grupy:
I. Badania zaplanowane i przygotowane wyłącznie przez polskich specjalistów.
II. Badania zaplanowane i przygotowane przez specjalistów polskich wspólnie ze specjalistami krajów współuczestniczących w programie Interkosmos.
III. Badania zaplanowane i przygotowane przez specjalistów z krajów współuczestniczących w Interkosmosie, ale bez udziału polskich specjalistów.
Do pierwszej grupy należało pięć eksperymentów:
Pierwszy eksperyment zrealizowany został pod kierunkiem Instytutu Fizyki PAN, zaś cztery pozostałe pod kierunkiem Wojskowego Instytutu Medycyny Lotniczej.
Do drugiej grupy badań należały cztery eksperymenty:
Dwa pierwsze eksperymenty kierowane były przez W.I.M.L. w Warszawie, trzeci – przez warszawski Instytut Geodezji i Kartografii oraz Centrum Badań Kosmicznych PAN, a ostatni – przez Centrum Badań Kosmicznych PAN.
Do trzeciej grupy należały dwa eksperymenty:
Pamiątki lotu Sojuz 30.
W Muzeum Polskiej Techniki Wojskowej w Warszawie przechowywany jest skafander kosmiczny typu Sokoł Mirosława Hermaszewskiego. Eksponowany jest tam również lądownik Sojuza 30, stanowiący własność Centrum Badań Kosmicznych PAN.

</doc>
<doc id="137250" url="https://pl.wikipedia.org/wiki?curid=137250" title="Złota wolność">
Złota wolność

Złota wolność – określenie swobód i przywilejów, przysługujących szlachcie w Rzeczypospolitej Obojga Narodów. Ustrój ten czerpał w głównej mierze z filozofii Arystotelesa, religii katolickiej oraz praktyki Republiki Weneckiej. Nazwa spopularyzowana w 1597 roku.
Historia.
Początek praw gwarantujących w Polsce i Litwie niespotykaną w ówczesnej Europie wolność szlachecką stanowiły także artykuły henrykowskie spisane na sejmie elekcyjnym 20 maja 1573 roku, a następnie przedstawione do podpisania Henrykowi Walezemu jako warunek objęcia tronu Rzeczypospolitej.
Swobody religijne i wolność wyznania gwarantował mieszkańcom Rzeczypospolitej Akt Konfederacji Warszawskiej z 28 stycznia 1573 roku. 
W obronie tych swobód szlachta mogła zwoływać konfederacje lub rokosze (prawo oporu).

</doc>
<doc id="137258" url="https://pl.wikipedia.org/wiki?curid=137258" title="Rita Levi-Montalcini">
Rita Levi-Montalcini

Rita Levi-Montalcini (ur. 22 kwietnia 1909 w Turynie, zm. 30 grudnia 2012 w Rzymie) – włoska lekarka, embriolog i neurolog, laureatka Nagrody Nobla w dziedzinie medycyny (1986), senator dożywotni.
Życiorys.
Urodziła się w Turynie jako cóka Adama Leviego i Adele Montalcini; jej rodzice byli Żydami sefardyjskimi. Miała trójkę rodzeństwa: siostrę bliźniaczkę Paolę (malarkę), siostrę Annę Marię oraz brata Gina (inżyniera i architekta). Była niezamężna i bezdzietna.
W latach 1930–1936 studiowała medycynę na Uniwersytecie Turyńskim. Karierę akademicką, jako osobie pochodzenia żydowskiego, uniemożliwiły jej przyjęte przez faszystowskie władze przepisy prawa ("Manifesto della razza"). Utworzyła prowizoryczne i niejawne laboratorium we własnej sypialni, by kontynuować prace nad analizą wzrostu komórek nerwowych. Ponieważ nie mogła publikować artykułów we Włoszech, swoje prace wysyłała do redakcji czasopism naukowych w Szwajcarii i Belgii.
W 1947 wyjechała do USA na zaproszenie Washington University in St. Louis; w latach 1956–1977 była profesorem tej uczelni. Kierowała instytutem neurobiologii przy Consiglio Nazionale delle Ricerche w Rzymie. Została przyjęta w poczet m.in. Papieskiej Akademii Nauk.
Prowadziła badania dotyczące wzrostu komórek nerwowych. Później zajęła się wzrostem unerwienia czuciowego w zarodkach kury, którym przeszczepiono mysi nowotwór. Odkryła tzw. czynnik wzrostu nerwu (NGF), pobudzający wzrost komórek nerwowych. W 1986, za odkrycia o istotnym znaczeniu dla zrozumienia mechanizmów regulujących wzrost komórek i narządów zarówno zwierząt oraz ludzi, otrzymała Nagrodę Nobla (wspólnie ze Stanleyem Cohenem). W 1987 wyróżniona National Medal of Science. Była autorką publikacji naukowych, m.in. "In Praise of Imperfection" (1988).
1 sierpnia 2001 prezydent Carlo Azeglio Ciampi w uznaniu zasług mianował ją dożywotnim senatorem. Rita Levi-Montalcini zasiadała w Senacie XIV, a następnie XV i XVI kadencji, w trakcie której w 2012 zmarła.
Odznaczenia.
W 1987 została odznaczona Krzyżem Wielkim Orderu Zasługi Republiki Włoskiej. W 2008 otrzymała francuską Legię Honorową V klasy.

</doc>
<doc id="137260" url="https://pl.wikipedia.org/wiki?curid=137260" title="Funkcje języka">
Funkcje języka

Funkcje języka – relacje języka do szeroko rozumianego środowiska. Przez środowisko rozumie się tu świat, rzeczywistość, przyrodę, społeczeństwo, ludzi, struktury społeczne, kulturę, procesy psychiczne, emocje, sytuacje komunikacyjne.
Podstawowe funkcje języka.
Językowi przypisywane są trzy podstawowe funkcje:
Według innego podziału, stosowanego w polskim piśmiennictwie językoznawczym, istnieją następujące funkcje języka:
Historia.
Językoznawstwo przez 2000 lat nie zajmowało się funkcjami języka. Dopiero w XX wieku, kiedy pojawia się językoznawstwo kulturalne, pojawiają się lingwistyczne teorie funkcjonowania języka. I tak w 1925 roku austriacki psycholog Karl Bühler wydał książkę "Teoria języka". W "Teorii" została omówiona teoria języka jako narzędzia psychologicznego, jako narzędzia oddziaływań na innych ludzi. Przedmiotem zainteresowania autora są w niej ludzkie zachowania, opis psychiki człowieka. Badacz ten uważał, że w systemie współdziałań międzyludzkich język jest narzędziem w tym samym stopniu, co gestykulacja i inne znaki pozawerbalne. Rozpatrywał język w kategoriach funkcjonowania. Funkcję języka pojmował jako bezpośrednie oddziaływanie języka na uczestników aktu mowy. Wyróżnił trzy podstawowe funkcje języka:
Te trzy wymienione funkcje opierają się na następujących relacjach: relacji do podmiotu mówienia, relacji do mówiącego, relacji do słuchającego. Klasyfikacja Buhlera ma charakter aksjomatyczny (deterministyczny). U jej podstaw leżą logiczne założenia system podstaw i idei.
W latach 60. Roman Jakobson napisał artykuł "Lingwistyka a poetyka", bazując na teorii C. Shannona i pracach Bronisława Malinowskiego. Jakobson proponuje aksjomatyczną teorię struktury aktu mowy. Funkcje języka są w tej koncepcji przyporządkowane elementom sytuacji komunikacyjnej, a przede wszystkim są przyporządkowane różnym orientacjom na różne elementy tej sytuacji. Możliwa jest przy tym orientacja na:
Michael Halliday, twórca londyńskiej szkoły funkcjonalnej, autorytet w zakresie lingwistyki funkcjonalnej, doszedł do wniosku, że język dzieci ma o wiele więcej funkcji. Są to:
Funkcje języka według M. Hallidaya.
Michael Halliday wyróżnił podstawowe funkcje języka:
Funkcje języka według A. Kiklewicza.
Można także wyróżnić za Aleksandrem Kiklewiczem funkcje języka, uwzględniając jego relacje do środowiska:

</doc>
<doc id="137269" url="https://pl.wikipedia.org/wiki?curid=137269" title="Republiki Federacji Rosyjskiej">
Republiki Federacji Rosyjskiej

Republiki wchodzące w skład Federacji Rosyjskiej.
Zgodnie z artykułem 65 rozdziału 3. Konstytucji Federacji Rosyjskiej, w skład Rosji wchodzi 21 republik:
Nie wliczając Republiki Krymu, powyższe republiki stanowią ok. 28,6% powierzchni Federacji Rosyjskiej. Każda republika posiada własną konstytucję.
Nieutworzone republiki.
W latach 90. XX wieku podejmowano próby podniesienia niektórych jednostek administracyjnych Rosji do rangi republiki, jak np. Kraj Nadmorski, Petersburska Republika Autonomiczna lub proklamowana 13 listopada 1990 roku Nieniecka Autonomiczna Socjalistyczna Republika Radziecka, jednak nie osięgnięto tego celu.

</doc>
<doc id="137272" url="https://pl.wikipedia.org/wiki?curid=137272" title="Opactwo św. Piotra i Pawła w Cluny">
Opactwo św. Piotra i Pawła w Cluny

Opactwo św. Piotra i Pawła w Cluny (fr. Abbaye de Saint-Pierre et Saint-Paul de Cluny) – założone w 910 roku benedyktyńskie opactwo w Cluny stanowiące dom macierzysty kongregacji kluniackiej. Był to największy klasztor, jaki kiedykolwiek zbudowano w Europie Zachodniej. Stanowił centrum myśli politycznej, oparcie dla idei wypraw krzyżowych i hiszpańskiej rekonkwisty.
Historia.
Fundacja klasztoru.
Opactwo zostało założone 11 września 910 r. przez księcia Akwitanii Wilhelma Pobożnego. Wilhelm nadał klasztorowi w Cluny przywilej uwalniający benedyktynów od wszystkich przyszłych zobowiązań wobec władcy i jego rodziny innych niż modlitwa. Wprawdzie Wilhelm mianował pierwszego opata, ale równocześnie nadał opactwu przywilej nominacji kolejnych opatów. Oba te przywileje uwalniały klasztor od wszelkich powiązań z władzą świecką. Opactwo zostało podporządkowane bezpośrednio papieżowi.
W X w. taka wolność od wpływów świeckich była ewenementem, jako że był to szczytowy okres dominacji Cesarstwa nad Papiestwem. Normą była symonia i zwierzchność władzy świeckiej nad majątkami kościelnymi. Za postępującą feudalizacją Kościoła następował rozkład moralny – duchowni zajmowali się przede wszystkim zarządzaniem swoimi dobrami zamiast duszpasterstwem. Częste były nawet odstępstwa od reguły celibatu (nikolaizm), bowiem duchowni woleli przekazywać swoje dobra w ręce dzieci, niż je porzucać.
W tej sytuacji wprowadzona w klasztorze w Cluny surowa reguła narzucająca „wieczną modlitwę” (łac. "laus perennis") trafiła w potrzebę odnowy religijnej i stała się bardzo popularna. Jednak z uwagi na to, że praktyki liturgiczne (np. 215 psalmów na dzień w miejsce 37 psalmów nakazanych przez św. Benedykta) pochłaniały mnichom większość czasu, uległ zmianie tradycyjny benedyktyński model klasztoru jako rolniczo samowystarczalnej jednostki, w której każdy mieszkaniec oprócz modlitwy musiał wykonywać pracę fizyczną. Obowiązek pracy fizycznej przypadł więc w udziale nowicjuszom.
Struktura zgromadzenia.
Klasztory benedyktyńskie w swej pierwotnej formie były od siebie całkowicie niezależne, tworząc swoistą więź jedynie przez podległość tej samej regule zakonnej. Dzięki popularności swojej reguły, klasztor w Cluny zaczął wkrótce zakładać zgromadzenia podległe i przyciągać do siebie inne klasztory benedyktyńskie. Jednak w przeciwieństwie do luźno powiązanych ze sobą do tej pory zgromadzeń, klasztory kluniackie były ściśle podporządkowane domowi macierzystemu w Cluny, tworząc swoisty system feudalny.
Cluny stworzyło dużą kongregację, w której administratorzy podległych klasztorów służyli jako zastępcy opata Cluny i byli przed nim odpowiedzialni. Przeorowie, jak ich nazywano, byli mianowani przez opata i spotykali się w Cluny raz na rok, aby omówić sprawy administracyjne i złożyć sprawozdania. Opat zresztą nie ograniczał się tylko do mianowania przeorów – jego sankcji wymagało obsadzenie każdego stanowiska w podległych klasztorach, które zresztą w ramach sprawowania funkcji rokrocznie objeżdżał.
W szczytowym okresie potęgi opactwa – w XII wieku – posiadało ono, według różnych źródeł, od 800 do 1200 klasztorów podległych. W całej kongregacji kluniackiej żyło wtedy około 20 000 mnichów.
Według Christophera Brooke wpływ opactwa w Cluny na klasztory w Niemczech był raczej niewielki, wręcz znikomy, ponieważ klasztory te wzorowały się na klasztorze Gorze.
Wpływ na świat chrześcijański.
Opactwo w Cluny szybko stało się autorytetem w Kościele i zarzewiem jego reformy, zwanej "kluniacką" (a w Niemczech od nazwy klasztoru w Hirsau – "hirsaugijską"). Reguła nastawiona na posługę religijną była tylko jednym z jej składników służącym odnowie moralnej kleru. Mnisi z Cluny postulowali również odejście od praktyk symonii, inwestytury na dobrach kościelnych należnej władzy świeckiej oraz od nikolaizmu.
Cesarstwo oczywiście nie było zbyt chętne do wyrzekania się wpływu na Kościół, a nikolaizm uważało za nieszkodliwą fanaberię duchownych, jednak w teorii popierało reformę, głównie przez wzgląd na niskie poważanie, jakim cieszył się zepsuty kler. Władza świecka niewiele jednak czyniła, by wspomóc wdrażanie działań naprawczych.
Sytuacja uległa zmianie dopiero, kiedy w 1048 Cesarz Henryk III ustanowił papieżem Leona IX, który będąc zaufanym Cesarza, sprzyjał sekretnie środowiskom zbliżonym do Cluny. Papież ten wykorzystał swoje dobre relacje z dworem cesarskim, by podnieść prestiż Kościoła, dzięki czemu jego następcy mogli wyzwolić się spod dominacji świeckiej.
Z Cluny pochodził papież Urban II. Dwaj inni papieże – Grzegorz VII i Paschalis II – byli członkami kongregacji kluniackiej, choć nie jest pewne, czy byli mnichami w samym Cluny. Do najbardziej zasłużonych opatów należeli: Bernon (919–927), św. Odo (927–942), Majol (964–994), św. Odylon (994–1049), św. Hugon (1049–1109), Piotr Czcigodny (1122–1156).
Utrata znaczenia i likwidacja klasztoru.
W XII wieku Cluny powoli zaczynało tracić znaczenie na rzecz nowych zgromadzeń zakonnych: cystersów i kanoników regularnych.
W 1562 roku klasztor został splądrowany przez hugenotów. W 1790 roku, podczas rewolucji francuskiej, opactwo zamknięto, a w 1811 roku wraz z kościołem prawie w całości rozebrano.
Architektura Cluny.
Pierwszy klasztor, nazywany Cluny I, został konsekrowany w 927 roku. Szybko okazał się zbyt mały. Już ok. 955 późniejszy Mayeul rozpoczął budowę nowego kościoła, który poświęcono w 981, chociaż prace związane z budową nowego klasztoru trwały do ok. 1045 roku. Na początku XI wieku kościół przykryto sklepieniem kolebkowym a od zachodu zbudowano znacznych rozmiarów narteks. Wschodnia część kościoła posiadała wydłużone prezbiterium zakończone apsydą. Po jego obu stronach umieszczono krótsze od niego prostokątne pomieszczenia połączone z prezbiterium potrójnymi arkadami. Od strony wschodniej zamykały je niewielkie kaplice zakończone półkolistymi apsydami. Pomieszczenia utworzyły obejście pozwalające na odbywanie procesji. Do ich dłuższych boków, od strony zewnętrznej, przylegały kolejne kaplice dostępne z obejścia i transeptu. Schodkowy układ pomieszczeń kończyły niewielkie apsydy otwarte do boku transeptu. Rozwiązanie to było często powielane w kościołach romańskich a wschodnia część kościoła stała się jego najważniejszym elementem. W końcowym etapie budowy Cluny II wirydarz został otoczony krużgankami.
Szybko powiększająca się społeczność Cluny wymagała coraz większych budynków. Trzeci z kolei i ostatni kościół w Cluny, budowany w latach 1088–1135 z inicjatywy opata Hugona, był największym kościołem w Europie przed budową bazyliki św. Piotra w Rzymie. Kampania budowlana była finansowana przez Ferdynanda I Wielkiego, króla Kastylii i Leon, między 1053 i 1065 i przez Alfonsa VI. O rozmachu podjętych prac świadczy tempo ich przeprowadzenia. W 1095 papież Urban II konsekrował pięć ołtarzy w obejściu nowego prezbiterium, w 1100 ukończono dwie nawy poprzeczne, sklepienia powstały przed 1121 a w 1130 papież Innocenty II poświęcił kościół i klasztor. W plan zbudowanego na północ od wcześniejszego kościoła włączono fragmenty Cluny II.
Kościół w Cluny był wielką, 5-nawową bazyliką z dwoma transeptami i prezbiterium z ambitem i kaplicami promienistymi. Nad ramionami transeptu zachodniego, a także nad jego skrzyżowaniem z nawą główną wznosiły się wieże. Od zachodu znajdował się 5-przęsłowy narteks poprzedzony wieżami. Niektóre elementy architektury kościoła zapowiadały już styl gotycki (nawa główna sklepiona ostrołukową kolebką, ostrołukowe były również arkady międzynawowe; około 1130 roku po zawaleniu się sklepień dodano łuki przyporowe przy nawie głównej). O wielkości budowli daje pojęcie zachowane jedno ramię transeptu z wieżą. Całkowita długość kościoła sięgała ok. 190 m a szerokość korpusu 40 m. Wnętrze było bogato dekorowane – zachowało się kilka kapiteli z dekoracją figuralną (m.in. personifikacje tonów muzycznych chorału gregoriańskiego), będących arcydziełami rzeźby romańskiej. Głównym architektem Cluny III był zakonnik Gunzo a jego pomocnikiem Hèzelon (Gunzo był muzykiem a Hèzelon nazywany był matematykiem). Kościół ten wywarł ogromny wpływ na architekturę romańską, szczególnie w Burgundii (Paray-le-Monial, Autun) i w Niemczech.

</doc>
<doc id="137277" url="https://pl.wikipedia.org/wiki?curid=137277" title="US Marine Corps">
US Marine Corps



</doc>
<doc id="137278" url="https://pl.wikipedia.org/wiki?curid=137278" title="US Army">
US Army



</doc>
<doc id="137282" url="https://pl.wikipedia.org/wiki?curid=137282" title="Armia amerykańska">
Armia amerykańska



</doc>
<doc id="137284" url="https://pl.wikipedia.org/wiki?curid=137284" title="United States Air Force">
United States Air Force

United States Air Force (USAF) – Siły Powietrzne Stanów Zjednoczonych, jeden z rodzajów Sił Zbrojnych Stanów Zjednoczonych, odpowiedzialny za pewną część działań w powietrzu (duża liczba samolotów i śmigłowców bojowych podlega także marynarce wojennej, wojskom lądowym i korpusowi piechoty morskiej). Utworzone zostały jako odrębny rodzaj sił zbrojnych na bazie lotnictwa armii amerykańskiej, 18 września 1947, poprzednikiem USAF były:
Instytucjonalnie zarządza nimi Departament Sił Powietrznych Stanów Zjednoczonych ("U.S. Department of Air Force"), kierowany przez cywilnego urzędnika w randze ministra – sekretarza sił powietrznych ("secretary of air force"), choć pozostającego poza ścisłym kierownictwem rządu Stanów Zjednoczonych, tzw. gabinetem ("cabinet"). Bezpośrednim przełożonym sekretarza sił powietrznych jest sekretarz obrony ("secretary of defence").
Personel.
W USAF służbę wojskową pełni 332 854 żołnierzy służby czynnej oraz 106 700 Gwardii Narodowej, zatrudnionych jest 185 522 cywilów, kolejnych 110 274 rezerwistów Air Force Reserve Command utrzymuje stan gotowości. Dane na 2012:
Air National Guard:
Miejsca stacjonowania żołnierzy USAF.
Żołnierze służby czynnej, stan na 2011:
Największe bazy USAF na terenie USA.
Poniżej podana jest liczba (w tysiącach) żołnierzy USAF znajdująca się w tych bazach (stan na 2005):
Na terytorium Iraku 1 XI 2006 przebywało 8012 żołnierzy USAF i 949 rezerwistów z USAF Reserve. W Iraku zginęło dotychczas 32 żołnierzy USAF, a 222 zostało rannych. W Afganistanie zginęły 24 osoby, a 66 zostało rannych (stan na 9 czerwca 2007). Air Force Reserve straciło w Iraku 3 zabitych i 11 rannych, a w Afganistanie nie poniosło dotychczas żadnych strat.

</doc>
<doc id="137286" url="https://pl.wikipedia.org/wiki?curid=137286" title="Marian Pisarek">
Marian Pisarek

Marian Pisarek (ur. 3 stycznia 1912 w Łosiu, zm. 29 kwietnia 1942 we Francji) – major pilot Polskich Sił Powietrznych w Wielkiej Brytanii, as myśliwski, kawaler Orderu Virtuti Militari.
Życiorys.
Urodził się w rodzinie Stanisława i Józefy z Oleksiewiczów. W 1931 zdał maturę w Korpusie Kadetów Nr 2 w Chełmnie. 13 lipca 1932 wstąpił do Szkoły Podchorążych Piechoty w Komorowie koło Ostrowi Mazowieckiej. 4 sierpnia 1934 Prezydent RP Ignacy Mościcki mianował go podporucznikiem ze starszeństwem z 15 sierpnia 1934 i 93. lokatą w korpusie oficerów piechoty, a minister spraw wojskowych wcielił do 4 pułku strzelców podhalańskich w Cieszynie. W 1935 odbył przeszkolenie lotnicze w Centrum Wyszkolenia Oficerów Lotnictwa w Dęblinie. Następnie został przeniesiony do 6 pułku lotniczego we Lwowie i przydzielony do 61 eskadry liniowej. W 1936, po ukończeniu Lotniczej Szkoły Strzelania i Bombardowania w Grudziądzu, został przeniesiony do 4 pułku lotniczego w Toruniu i przydzielony do 141 eskadry myśliwskiej. 18 marca 1938 został mianowany zastępcą dowódcy tej eskadry. Na stopień porucznika został mianowany ze starszeństwem z 19 marca 1938 i 42. lokatą w korpusie oficerów lotnictwa, grupa liniowa. We wrześniu 1939 walczył w składzie lotnictwa Armii „Pomorze” uzyskując 1 i ½ zestrzelenia. Od 3 września, gdy poległ w locie bojowym dowódca III/4 dywizjon myśliwskiego kpt. Florian Laskowski, dowodził 141 eskadrą myśliwską.
Jak wielu innych polskich pilotów i żołnierzy poprzez Rumunię dotarł do Francji. Początkowo zgłosił się z grupą pilotów do wyjazdu na Wyspy Brytyjskie, jednak 10 maja po ataku Niemiec na Belgię i Holandię, Francuzi nie zgodzili się na wysłanie polskich pilotów i utworzyli nową grupę szkoleniową. Po przeszkoleniu w St. Etienne na samolotach „Romano” trafili na lotnisko Lyon-Mions, gdzie przeszli szkolenie na samolotach Caudron „Simoun”, Morane 406 i Caudron „Cyclone” 714. 13 czerwca grupa skierowana została do Clermont-Ferrand, po odebranie nowych Moran'ów. Stąd zespół udał się do Chatearoux, by zasilić francuski dywizjon. Nie udało im się połączyć z jednostką, dotarli na lotnisko Gaillac koło Tuluzy, a następnie do Oranu. 2 lipca zostali zaokrętowani na brytyjskie jednostki i następnego dnia popłynęli do Gibraltaru. Stąd, w konwoju, dotarli na Wyspy Brytyjskie.
2 sierpnia 1940 roku został przydzielony do 303 dywizjonu myśliwskiego, gdzie przybył w grupie 21 pilotów 21 sierpnia 1940 roku. 7 września odniósł pierwsze zwycięstwo nad Bf-109, sam zmuszony był jednak do skoku ze spadochronem. Wylądował szczęśliwie, lecz tylko w jednym bucie i dziurawej skarpetce. Jego samolot uderzył w ogródek przy Roding Road 40 w miejscowości Loughton, zabijając 3 osoby.
Do 30 marca 1941 uzyskał kolejne 3 potwierdzone zestrzelenia. W tym dniu został przeniesiony do dywizjonu 308 na stanowisko dowódcy eskadry. Od 23 czerwca do 10 grudnia 1941 roku dowodził 308 dywizjonem myśliwskim „Krakowskim”. 1 września 1941 awansowany został do stopnia majora.
W grudniu 1941 przeniesiony został do 11 Grupy Myśliwskiej jako oficer łącznikowy.
19 kwietnia 1942 roku mjr Pisarek objął dowództwo 1 Polskiego Skrzydła Myśliwskiego. 29 kwietnia 1 Polskie Skrzydło Myśliwskie wyruszyło na wymiatanie w ramach operacji „Circus 145". W trakcie walki z grupą około 15 Fw 190 jego samolot został zestrzelony, a pilot zginął w walce.
Upamiętnienie.
Marian Pisarek został patronem Szkoły Podstawowej Nr 1 w Radzyminie.
Wizerunek pilota został umieszczony na samolocie myśliwskim MiG-29 nr 56 z 23 Bazy Lotnictwa Taktycznego.
31 stycznia 1979 w Warszawie jednej z ulic na terenie obecnej dzielnicy Praga-Południe (osiedle Gocław) zostało nadanie imię Mariana Pisarka.
Jego ulica znajduje się również w Krakowie w dzielnicy Czyżyny na os. Dywizjonu 303. Wcześniej na tym terenie znajdowało się zabytkowe lotnisko Rakowice- Czyżyny.
Zestrzelenia.
Na liście Bajana figuruje na 7. pozycji z 12 pewnymi, 1 prawdopodobnym i 2 uszkodzonymi samolotami.
Chronologiczny wykaz zwycięskich walk powietrznych:
Zestrzelenia pewne:
Uszkodzenia:

</doc>
<doc id="137287" url="https://pl.wikipedia.org/wiki?curid=137287" title="Marynarka wojenna Stanów Zjednoczonych">
Marynarka wojenna Stanów Zjednoczonych



</doc>
<doc id="137289" url="https://pl.wikipedia.org/wiki?curid=137289" title="VisiCalc">
VisiCalc

VisiCalc – pierwszy elektroniczny arkusz kalkulacyjny, zaprojektowany w 1978 roku dla komputerów Apple II. Autorami VisiCalca byli Dan Bricklin i Bob Frankston.
Program był sterowany poleceniami – jego późniejsi konkurenci, jak SuperCalc, MultiPlan czy Lotus 1-2-3 sukcesywnie wprowadzali usprawnienia w technikach sterowania i interfejsie. VisiCalc spowodował także wprowadzenie arkuszy kalkulacyjnych dla większych maszyn, jak minikomputery i mainframe.
Sprzedano około 1 mln kopii VisiCalc, do końca produkcji programu, czyli do 1985 roku.

</doc>
<doc id="137293" url="https://pl.wikipedia.org/wiki?curid=137293" title="XIX w. p.n.e.">
XIX w. p.n.e.



</doc>
<doc id="137294" url="https://pl.wikipedia.org/wiki?curid=137294" title="XX w. p.n.e.">
XX w. p.n.e.



</doc>
<doc id="137295" url="https://pl.wikipedia.org/wiki?curid=137295" title="XVIII w. p.n.e.">
XVIII w. p.n.e.



</doc>
<doc id="137296" url="https://pl.wikipedia.org/wiki?curid=137296" title="XVII w. p.n.e.">
XVII w. p.n.e.



</doc>
<doc id="137298" url="https://pl.wikipedia.org/wiki?curid=137298" title="XVI w. p.n.e.">
XVI w. p.n.e.



</doc>
<doc id="137299" url="https://pl.wikipedia.org/wiki?curid=137299" title="XV w. p.n.e.">
XV w. p.n.e.



</doc>
<doc id="137300" url="https://pl.wikipedia.org/wiki?curid=137300" title="XIV w. p.n.e.">
XIV w. p.n.e.



</doc>
<doc id="137301" url="https://pl.wikipedia.org/wiki?curid=137301" title="Franc Miklošič">
Franc Miklošič

Franc Miklošič, Franz von Miklosich (ur. 20 listopada 1813 w Radomerščaku k. Ljutomera, zm. 7 marca 1891 w Wiedniu) – słoweński językoznawca i slawista.
Ukończył studia na Uniwersytecie w Grazu z tytułem doktora filozofii, w 1838 obronił pracę doktorską z prawa w Wiedniu. Profesor filologii słowiańskiej na uniwersytecie w Wiedniu (1849–1886), członek Akademii w Wiedniu. Jest uważany za twórcę gramatyki porównawczej języków słowiańskich; autor słowników starosłowiańsko-grecko-łacińskich, etymolog języków słowiańskich.
Od lat 60. XIX w. prowadził badania nad historią języka albańskiego, a także nad jego fonetyką i morfologią. Efektem tych badań jest trzytomowe dzieło "Albanische Forschungen" (Studia albańskie), wydane w Wiedniu, w latach 1870–1871, w którym autor poświęcił sporo uwagi obecności slawizmów w języku albańskim.
Był następcą Jerneja Kopitara na posadzie cenzora książek słowiańskich w Wiedniu.
W sierpniu 1887 został odznaczony ustanowioną wówczas Odznaką Honorową za Dzieła Sztuki i Umiejętności.

</doc>
<doc id="137302" url="https://pl.wikipedia.org/wiki?curid=137302" title="XIII w. p.n.e.">
XIII w. p.n.e.



</doc>
<doc id="137304" url="https://pl.wikipedia.org/wiki?curid=137304" title="XII w. p.n.e.">
XII w. p.n.e.



</doc>
<doc id="137306" url="https://pl.wikipedia.org/wiki?curid=137306" title="XI w. p.n.e.">
XI w. p.n.e.



</doc>
<doc id="137307" url="https://pl.wikipedia.org/wiki?curid=137307" title="Gladys Tantaquidgeon">
Gladys Tantaquidgeon

Gladys Tantaquidgeon (ur. 15 czerwca 1899, zm. 1 listopada 2005 w Uncasville w Connecticut) – amerykańska działaczka społeczna, Indianka Mohegan, zasłużona dla zachowania i upowszechnienia kultury i tradycji swego plemienia.
Od 1919 studiowała antropologię kulturową na Uniwersytecie Pensylwanii pod kierunkiem Franka Specka. Zajmowała się problematyką plemion północno-zachodniej części Stanów Zjednoczonych. Od 1934 pracowała w instytucjach rządowych zajmujących się kulturą indiańską (m.in. w Federalnym Biurze Sztuki i Rzemiosła Indiańskiego przy Departamencie Spraw Wewnętrznych). W 1947 przeniosła się do pracy w Tantaquidgeon Indian Museum w Uncasville (Connecticut), założonym w 1930 przez jej ojca Johna i brata Harolda; przez kilkadziesiąt lat była kuratorem muzeum, należała także do rady plemienia Mohegan.
Jest autorką wielu artykułów poświęconych kulturze i językowi Mohegan; opublikowała książkę poświęconą tradycyjnej medycynie ludowej Indian z Delaware ("A Study of Delaware Indian Medicine Practices and Folk Beliefs", wydaną po raz pierwszy w 1942 i wznawianą w 1972 i 1995 jako "Folk Medicine of the Delaware and Related Algonkian Indians").
Urodzona w czasach, gdy władze federalne nie uznawały istnienia plemienia Mohegan, swoimi badaniami i działalnością społeczną przyczyniła się do ponownego jego uznania przez rząd federalny. Dzięki temu liczące obecnie około 1700 członków plemię mogło założyć znane kasyno Mohegan Sun i stać się jedną z najbogatszych tubylczych społeczności w Stanach Zjednoczonych. Pomagała też plemionom zachodnim, na przykład Siuksom Yankton, w staraniach o zachowanie swojej kultury i tradycji.
Została wyróżniona honorowymi doktoratami Uniwersytetu Yale i Uniwersytetu Stanowego Centralnego Connecticut oraz miejscem w Hall of Fame kobiet stanu Connecticut. 
Powołując się na swoje badania genealogiczne, uważała się za potomkinię (w dziesiątym pokoleniu) historycznego wodza plemienia Mohegan Uncasa. Oddana sprawom swego plemienia, nigdy nie wyszła za mąż. Jej posąg wita wchodzących do kasyna Mohegan Sun.

</doc>
<doc id="137310" url="https://pl.wikipedia.org/wiki?curid=137310" title="Łuskaczokształtne">
Łuskaczokształtne

Łuskaczokształtne – rząd ryb elopsopodobnych (Elopomorpha), do niedawna klasyfikowany w randze podrzędu Notacanthoidei w obrębie albulokształtnych (Albuliformes).
Występowanie.
Zamieszkują wszystkie oceany, na głębokościach od 250 do 5000 m.
Cechy charakterystyczne.
Ciało silnie wydłużone, węgorzowate, o długości od 10 cm ("Polyacanthonotus rissoanus") do 120 cm ("Notacanthus chemnitzii"). Ogon zwężający się ku końcowi, bez płetwy ogonowej. Płetwa grzbietowa złożona z kilku oddzielnie osadzonych kolców. Długa płetwa odbytowa. Płetwy piersiowe położone wysoko na bokach ciała, a brzuszne znacznie przesunięte ku tyłowi. Łuskaczokształtne mają zamknięty pęcherz pławny. U niektórych występują fotofory.

</doc>
<doc id="137313" url="https://pl.wikipedia.org/wiki?curid=137313" title="Ballada romantyczna">
Ballada romantyczna

Ballada romantyczna – gatunek literacki, który czerpie tematy z kultury ludowej. Ballady ukazują świat rzeczywisty z elementami fantastycznymi i zagadkową fabułą. Jej cechą jest także synkretyzm rodzajowy.
Narrator jest często niepewny i zdziwiony światem przedstawionym. Posługuje się ogólnikami, pytaniami i wykrzyknieniami, a nawet przyznaje się do niewiedzy. Ballada romantyczna wykazuje pewne związki z sielanką, poprzez typowe dla tego gatunku rekwizyty, scenerię oraz temat, jednak w przeciwieństwie do niej, zawiera elementy grozy. Związek ten jest uzasadniony, gdyż romantyzm we wczesnej fazie rozwoju nawiązywał do sentymentalnej koncepcji świata.
Fabuła szkicowa, zagadkowa, narracja jest silnie subiektywna.
Pochodzenie ballady romantycznej.
Genezy ballady romantycznej w literaturach europejskich można się doszukiwać w dawnej literaturze angielskiej i szkockiej. Tradycja twórczości balladowej była żywa w romantyzmie angielskim, choć najwięksi twórcy rzadko sięgali po ten gatunek. John Keats napisał utwór La belle dame sans merci, a Samuel Taylor Coleridge rozbudował balladę do rozmiarów poematu tworząc Rymy o starym marynarzu. Ballady pisał też Robert Southey. Z jego twórczości pochodzi ballada "God's Judgment On A Wicked Bishop" opowiadająca o biskupie, którego – jak księcia Popiela – zjadły myszy. Innym źródłem twórczości balladowej były hiszpańskie romance. Nieprzypadkowo Alpuhara Mickiewicza opowiada o walkach Hiszpanów z Arabami podczas rekonkwisty.
Ballada romantyczna w krajach europejskich.
Jedną z najsłynniejszych i najczęściej naśladowanych ballad była Lenora Gottfrieda Augusta Bürgera. Ballady u progu romantyzmu pisał zwłaszcza Friedrich Schiller. 
W literaturze czeskiej ballady pisał przede wszystkim Karel Jaromír Erben. Pierwszą czeską balladę romantyczną, "Toman a lesní panna", stworzył František Ladislav Čelakovský. Natomiast w poezji słoweńskiej gatunek ten uprawiał France Prešeren, autor między innymi wiersza Rybak.
Ballada romantyczna w Polsce.
W Polsce najsłynniejsze ballady romantyczne wyszły spod pióra Adama Mickiewicza. "Świteź", "Świtezianka" i "To lubię" to największe osiągnięcia polskiego romantyzmu w zakresie ballady.
Jeśli chodzi o kwestie wersyfikacyjne, to polskie ballady niemal zawsze były pisane strofą czterowersową, najczęściej klasyczną strofą stanisławowską 10(5+5)/8/10(5+5)/8, lub strofą stanisławowską rozszerzoną 11(5+6)/8/11(5+6)/8. Adam Mickiewicz wprowadził nowy rodzaj zwrotki anapestycznej 14(7+7)/10/14(7+7)/10, nazywany dziś jego imieniem. Użył jej w utworach "Czaty" i "Trzech Budrysów". Wyjątkowo ballady pisano wierszem stychicznym lub nieregularnie stroficznym. Do ballad romantycznych nawiązywali późniejsi poeci, na przykład Kazimiera Iłłakowiczówna (w "Bajce o złej matce").

</doc>
<doc id="137315" url="https://pl.wikipedia.org/wiki?curid=137315" title="Hucułowie">
Hucułowie



</doc>
<doc id="137316" url="https://pl.wikipedia.org/wiki?curid=137316" title="Typologia języków">
Typologia języków

Typologia języków – dziedzina językoznawstwa zajmująca się kategoryzowaniem języków ze względu na ich cechy systemowo-strukturalne. Klasyfikacje typologiczne, w odróżnieniu od klasyfikacji genetycznych (genealogicznych), nie grupują języków według ich pokrewieństwa. W klasyfikacji genetycznej (zob. językoznawstwo historyczne) języki grupuje się w "rodziny", które łączy wspólny przodek, natomiast typologia łączy różne, niekoniecznie spokrewnione języki, w "typy".
Typologia zajmuje się badaniem języków pod względem ich podobieństwa i identyczności. Typologicznie identyczne są te elementy, które pełnią tę samą funkcję językową w tekście oraz oznaczają się podobną częstotliwością, przy czym bada się elementy synchroniczne, a nie identyczne historycznie.
Istnieje kilka rodzajów typologii, w zależności od obranych kryteriów:

</doc>
<doc id="137317" url="https://pl.wikipedia.org/wiki?curid=137317" title="Naczynie Dewara">
Naczynie Dewara



</doc>
<doc id="137319" url="https://pl.wikipedia.org/wiki?curid=137319" title="Amin Maalouf">
Amin Maalouf

Amin Maalouf (ur. 28 lutego 1949 w Bejrucie) – pisarz libański tworzący w języku francuskim.
Życiorys.
Od 1976 mieszka we Francji, chrześcijanin. Pracował w Bejrucie jako dziennikarz, po wybuchu wojny domowej w Libanie wyemigrował do Francji, gdzie pisze powieści i prace popularnonaukowe.
W 1993 za powieść "Skała Taniosa" otrzymał Nagrodę Goncourt. W czerwcu 2011 został wybrany w skład Akademii Francuskiej, zajął miejsce zmarłego Claude Levi-Straussa.

</doc>
<doc id="137320" url="https://pl.wikipedia.org/wiki?curid=137320" title="Weliki Presław">
Weliki Presław

Weliki Presław (dawniej Presław, bułg. Велики Преслав) – miasto w północno-wschodniej Bułgarii w obwodzie szumeńskim. Liczy ok. 10 tys. mieszkańców.
Od 894 r. stolica Bułgarii, przeniesiona tutaj z pogańskiej Pliski, która stała się miejsciem antychrześcijańskiej rewolty księcia Włodzimierza Rasate (889-893). Na przełomie IX i X w. znaczący ośrodek administracyjny, gospodarczy i kulturalny pierwszego państwa bułgarskiego. Po sprowadzeniu przez cara Symeona I (893-927) uczniów Cyryla i Metodego powstała tutaj szkoła piśmiennicza, znana pod nazwą szkoły presławskiej.
Powstały tu liczne budowle, wznoszone w stylu wzorowanym na najlepszych osiągnięciach bizantyjskich. Największym osiągnięciem jest tzw. Okrągła Cerkiew, zwana czasem Złotą - była to rotunda z dwunastoma marmurowymi kolumnami i półokrągłymi konchami symbolizującymi dwunastu apostołów. Od strony zachodniej zbudowany był natomiast trójdzielny narteks z dwiema wieżami. W mieście znajdowało się również wiele innych kościołów i klasztorów, z których najbardziej znany to Patlejna (pod wezwaniem św. Pantelejmona) słynący z warsztatów produkujących ceramikę malowaną.
Po zdobyciu miasta przez wojska bizantyjskie w 972 r. miasto zostało zniszczone i już nigdy nie wróciło do poprzedniej świetności.
Linki zewnętrzne.
Muzeum w Presławiu (w języku bułgarskim)

</doc>
<doc id="137321" url="https://pl.wikipedia.org/wiki?curid=137321" title="Aleksander Dzasochow">
Aleksander Dzasochow

Aleksander Dzasochow (ros. "Александр Сергеевич Дзасохов", ur. 3 kwietnia 1934 we Władykaukazie, podówczas Ordżonikidze) - polityk północnoosetyjski, były prezydent Osetii Północnej.
Członek KPZR od 1957. W 1961 ukończył Północnokaukaski Instytut Górniczo-Hutniczy. Do 1963 sekretarz w Komitecie do spraw organizacji młodzieżowych. W latach 1963 - 1965 głowa delegacji radzieckich naukowców na Kubę. W 1967 r. wybrany pierwszym sekretarzem Radzieckiego Komitetu ds. Solidarności z Krajami Azji i Afryki. Później, w charakterze zastępcy przewodniczącego komitetu pracował do 1986 r. 1986-1988 ambasador nadzwyczajny w Syrii. Następnie pierwszy sekretarz Komitetu Obwodu Północnoosetyńskiego KPZR. W 1990 został wybrany członkiem Prezydium Rady Najwyższej ZSRR, przewodniczącym komitetu ds. międzynarodowych. Od czerwca 1990 r. członek biura politycznego i sekretarz partii komunistycznej.
Na stanowisko prezydenta Północnej Osetii został wybrany 18 stycznia 1998 r. Powtórnie wybrany na to stanowisko 28 stycznia 2002 r. Jego prezydentura zakończyła się 7 czerwca 2005 roku, kiedy nowym prezydentem został Tajmuraz Mamsurow.
Za działalność na polu odrodzenia prawosławia na Kaukazie został odznaczony przez patriarchę Aleksego II orderem Księcia Daniela Moskiewskiego pierwszego stopnia.
Obwiniany jest o liczne zaniedbania, które doprowadziły do tragedii w Biesłanie i śmierci wielu niewinnych osób.
Żonaty, dwóch synów.

</doc>
<doc id="137325" url="https://pl.wikipedia.org/wiki?curid=137325" title="Gardzielcokształtne">
Gardzielcokształtne

Gardzielcokształtne, sakkofaryngokształtne (Saccopharyngiformes) – rząd drapieżnych, morskich ryb promieniopłetwych (Actinopterygii), o bardzo nietypowej budowie, blisko spokrewnionych z węgorzokształtnymi. Wyniki analiz morfologicznych i molekularnych sugerują zaliczenie gardzielcokształtnych w randze podrzędu Saccopharyngoidei do węgorzokształtnych.
Występowanie.
Szeroko rozprzestrzeniona grupa ryb głębinowych spotykanych na głębokościach od 500 do 7000 m p.p.m.
W zapisie kopalnym znane są skamieniałości z kredy Libanu.
Cechy charakterystyczne rzędu.
Ciało wydłużone, zwężające się ku ogonowi, zakończone długim biczem, o długości od kilku centymetrów (Monognathidae) do 2 metrów (Saccopharyngidae). Skóra bez łusek. Bardzo szeroka gardziel powstała w wyniku wydłużenia kości gnykowo-żuchwowych i kwadratowej. Brak płetw brzusznych, płetwa ogonowa zredukowana lub nie występuje. Wzdłuż płetwy grzbietowej występują narządy świetlne. Rozciągliwy żołądek. Wyraźna linia boczna. Brak pokryw skrzelowych, żeber i pęcherza pławnego. Larwa typu "leptocephalus". Gardzielcokształtne żywią się rybami i dużymi skorupiakami.
Systematyka.
Do gardzielcokształtnych są zaliczane rodziny:

</doc>
<doc id="137326" url="https://pl.wikipedia.org/wiki?curid=137326" title="Samodzielna Brygada Strzelców Karpackich">
Samodzielna Brygada Strzelców Karpackich

Samodzielna Brygada Strzelców Karpackich (SBSK) – wielka jednostka piechoty Wojska Polskiego we Francji i Polskich Sił Zbrojnych.
Organizacja brygady.
9 września 1939 w Paryżu premier Edward Daladier i ambasador RP Juliusz Łukasiewicz podpisali umowę wojskową o utworzeniu polskiej dywizji piechoty we Francji. W połowie października nowy naczelny wódz, gen. Władysław Sikorski, nakazał rozbudowę Armii Polskiej we Francji o dwie nowe, wielkie jednostki.
Wkrótce po wybuchu drugiej wojny światowej Francja i Wielka Brytania przystąpiły do tworzenia jednostek na Środkowym Wschodzie. Ich głównym zadaniem miało być wsparcie Turcji, a w razie niemieckiego ataku zabezpieczenie Bliskiego Wschodu. Jesienią 1939 roku na terenie Syrii powstała francuska Armia Lewantu pod dowództwem gen. Maxime’a Weyganda.
W grudniu 1939 gen. Władysław Sikorski podjął działania w celu stworzenia polskiej jednostki wojskowej przy Francuskiej Armii Lewantu, która została zorganizowana na francuskim terytorium mandatowym w Syrii – według pierwotnych planów alianckich do uderzenia stamtąd na Europę przez Bałkany. 19 grudnia 1939 roku gen. Sikorski wystosował pismo do gen. Maurice’a Gamelina, w którym proponował utworzenie polskiej jednostki wojskowej. Jednostka ta miała powstać z żołnierzy oraz ochotników ewakuowanych z Rumunii i Węgier. Już 30 grudnia 1939 roku Sztab Naczelnego Wodza w Paryżu został poinformowany, że francuskie dowództwo Armii Lewantu zgodziło się na sformowanie polskiej brygady piechoty na terenie Syrii. Starania te zakończyły się powodzeniem.
12 kwietnia 1940 gen. Sikorski wydał rozkaz o sformowaniu Brygady Strzelców Karpackich w Syrii z dniem 2 kwietnia tego roku, w składzie:
Stan etatowy liczyć miał 208 oficerów i 6840 żołnierzy. Ponadto brygada dysponować miała 1444 zwierzętami pociągowymi i około 550 pojazdami mechanicznymi. Zakładano, że brygada będzie rozwinięta w dywizję piechoty górskiej. Stanu tego do momentu upadku Francji w dniu 22 czerwca 1940, jednak nie osiągnęła, pomimo że cały czas napływali nowi ochotnicy.
Na dowódcę brygady wyznaczony został płk. dypl. Stanisław Kopański, a na szefa sztabu mjr dypl. Jerzy Zaremba. Obaj natychmiast udali się do Syrii. Dowództwo Francuskiej Armii Lewantu wyznaczyło na bazę organizowania brygady obóz wojskowy w Homs. Dowódcami oddziałów i pododdziałów zostali:
Brygada była formowana w bardzo trudnych warunkach klimatycznych. Do brygady przyjmowano ochotników, byli oni w większości młodzi w wieku od 18 do 30 lat, także dobrze wykształceni (aż 25% posiadało wykształcenie średnie i wyższe), co pozwoliło na szybkie wdrożenie ich do służby wojskowej.
Po podpisaniu rozejmu w Compiègne dowódca Francuskiej Armii Lewantu gen. Eugene Mittelhausser opowiedział się po stronie rządu utworzonego przez marsz. Pétaina. W tym czasie przechwycono w brygadzie radiowy rozkaz gen. Sikorskiego nakazujący brygadzie połączenie się z Brytyjczykami. Gen. Eugene Mittelhausser zagroził rozbrojeniem brygady, lecz stanowisko pułkownika Kopańskiego spowodowało, że zrezygnował i pozwolił brygadzie opuścić Syrię.
30 czerwca 1940 Brygada Strzelców Karpackich, licząca wtedy 319 oficerów i 3437 żołnierzy, znalazła się w miejscowości Samekh na terytorium Palestyny na terenach znajdujących się pod kontrolą wojsk angielskich, gdzie została uroczyście przyjęta przez Brytyjczyków.
Brygada została skierowana do obozu w Latrun, gdzie systematycznie otrzymywała nowe uzbrojenie i wyposażenie brytyjskie. Kończono tam również szkolenie brygady. Zakończenie dostaw wyposażenia nastąpiło dopiero jesienią 1940. W październiku 1940 część oddziałów brygady skierowano do Egiptu, gdzie w rejonie Aleksandrii rozbudowała pozycje obronne, a także osłaniała linie komunikacyjne oraz pilnowała obozów jenieckich. Nie została skierowana na pierwszą linię frontu ze względu na to, że Polska nie była formalnie w stanie wojny z Włochami.
12 stycznia 1941 brygada została zreorganizowana według założeń brytyjskich, otrzymując nazwę "Samodzielna Brygada Strzelców Karpackich" (ang. Polish Independent Brigade Group). Znacznie także zostały zwiększone jej zdolności bojowe. Przeniesiono ją do Hajfy. Wtedy też, w związku z najazdem Niemiec na Grecję, zdecydowano się skierować brygadę do Grecji, lecz zanim pierwsze oddziały (pułk artylerii) wypłynęły z portu, Grecja została zajęta przez Niemców.
Umundurowanie.
Brygada Strzelców Karpackich wyposażona została w koszule tropikalne z krótkimi rękawami i szorty, wełniane skarpety do kolan lub granatowe owijacze oraz roboczy mundur drelichowy i sweter. Nakryciem głowy były sukienne francuskie furażerki. Oficerowie umundurowani zostali w lekkie bawełniane frencze z kołnierzem wykładanym, spodnie bryczesy i długie buty lub sztylpy do trzewików. Na głowach nosili przyniesione z kraju rogatywki.
W brygadzie nie noszono hełmów bojowych.
W Palestynie została przemundurowana na wzór brytyjski. Były to zestawy tropikalne typu battledress, koszule tropikalne z podwijanymi rękawami i szorty barwy piaskowej, wełniane skarpety pod kolano, krótkie sukienne owijki zastąpione później brezentowymi spinaczami, dwurzędowy płaszcz sukienny, furażerki sukienne i bawełniane, hełmy stalowe z malowanymi godłami, kapelusze australijskie i hełmy korkowe. W skład ekwipunku wchodziły pasy i ładownice skórzane, zamienione później na parciane, plecak, chlebak i manierka w sukiennym pokrowcu.
Mundur polowy oficerów był identyczny. Ubiór wyjściowy stanowiły kurtki z lekkiego materiału, bryczesy, buty czarne lub brązowe z długą cholewą lub sztylpy i skórzane pasy z koalicyjką.
Mimo rozkazu Naczelnego Wodza z 27 października 1941 o oznaczeniu rękawów mundurów żołnierzy polskich na obczyźnie naszywką „Poland”, oznaka ta nie była noszona w brygadzie.
Działania bojowe.
Po rezygnacji z wysłania Samodzielnej Brygady Strzelców Karpackich do Grecji i w związku z ofensywą oddziałów niemieckiego Afrika Korps gen. Erwina Rommla, brygada została skierowana do twierdzy Marsa Matruh, a potem do ufortyfikowanego rejonu Sidi Baggush. Z tej pozycji została wycofana do obozu El Amiriya pod Aleksandrią. Z portu w Aleksandrii 18 sierpnia 1941 wypłynął pierwszy konwój z oddziałami brygady do oblężonej twierdzy w Tobruku. Jej oddziały zostały przewiezione łącznie w siedmiu konwojach.
W twierdzy Tobruk oddziały brygady zajęły 21–28 sierpnia 1941 zachodni odcinek obrony, gdzie walczyły do 9 grudnia 1941. W nocy z 9 na 10 grudnia 1941 oddziały brygady wykonały natarcie, zdobywając wzgórze Madauar, kluczową pozycję niemiecką, a jej oddział wydzielony – miejscowość Acroma, gdzie nastąpiło połączenie z oddziałami nacierającej brytyjskiej 8 Armii. W ten sposób twierdza Tobruk została odblokowana.
Po odblokowaniu Tobruku Brygada Strzelców Karpackich (bez pułku ułanów karpackich, który 13 grudnia 1941 został wyłączony ze składu brygady) weszła w skład XIII Korpusu brytyjskiej 8 Armii i została przerzucona pod Gazalę (Ain-el-Ghazala). Tam wykonała natarcia, przełamując linię wroga i biorąc licznych jeńców. Przerwanie to umożliwia prowadzenie dalszych działań przez oddziały brytyjskiej 8 Armii i wyparcie Niemców z Cyrenajki.
Później artyleria brygady wzięła udział w zdobyciu Bardii. W styczniu 1942 brygada obsadziła pustynny fort El Mekili, gdzie zorganizowała obronę. Następnie ponownie przeszła w rejon Gazali, gdzie broniła rejonu Carmuset er Regem.
17 marca 1942 Samodzielna Brygada Strzelców Karpackich została wycofana z linii frontu. Początkowo skierowano ją do obozu El Amiriya, a następnie odeszła do Palestyny, gdzie 3 maja 1942 została rozformowana, a na bazie oddziałów brygady powstała 3 Dywizja Strzelców Karpackich.
Straty Samodzielnej Brygady Strzelców Karpackich wyniosły łącznie: 156 zabitych (w tym aż 127 w Tobruku), 15 zaginionych i 467 rannych.
Organizacja i obsada personalna SBSK w latach 1941–1942.
Kwatera Główna
Dowództwo Piechoty Brygady
1 batalion Strzelców Karpackich
2 batalion Strzelców Karpackich
3 batalion Strzelców Karpackich
Samodzielna kompania ciężkich karabinów maszynowych
Karpacki pułk artylerii
Karpacki Dywizjon Artylerii Przeciwpancernej
Pułk Ułanów Karpackich
oddział saperów
Oddział Łączności
Stan etatowy liczył 348 oficerów i 5326 żołnierzy. Stan ewidencyjny był mniejszy i wynosił 355 oficerów i 4601 szeregowców.
Każdy z trzech batalionów piechoty składał się z czterech kompanii strzeleckich po trzy plutony i kompanii dowodzenia (plutony: łączności, przeciwlotniczy, moździerzy, pionierów, rozpoznawczy).
Pułk artylerii liczył trzy dywizjony uzbrojone początkowo w 18 funtowe armaty. Mimo jednakowej organizacji i uzbrojenia dywizjony otrzymały tradycyjne nazwy trzech rodzajów artylerii. W czerwcu 1941 pułk przezbrojony został w 87,6 mm armatohaubice. Każdy dywizjon składał się z dwóch baterii po cztery działa.
Po przejściu na nową organizację brygada posiadała dwie kompanie przeciwpancerne. W czerwcu 1941 sformowany został dywizjon artylerii przeciwpancernej w składzie czterech baterii po cztery armaty.
Symbole brygady.
Sztandar brygady
Sztandar, ufundowany przez uchodźców polskich w Palestynie, przekazali 29 czerwca 1941 delegacji brygady przedstawiciele kolonii polskiej z Latrun. 27 lipca 1941, pod Sidi Haneish, dowódca brygady wręczył sztandar pocztowi sztandarowemu.
Na stronie głównej sztandaru umieszczono wizerunek Matki Boskiej Częstochowskiej i krzyża jerozolimskiego, na odwrotnej, w środku czerwonego wizerunku krzyża kawalerskiego – godło państwowe, napis „Honor i Ojczyzna” daty „1940-1941”, a w rogach skrót nazwy „SBSK”. Sztandar dość znacznie różnił się od przepisowego wzoru. Godło państwowe i nazwa brygady znalazły się na stronie odwrotnej zamiast na stronie głównej. Od 3 maja 1942 roku stanowił on znak bojowy 3 Dywizji Strzelców Karpackich powstałej z przeorganizowania Samodzielnej Brygady Strzelców Karpackich.
Obecnie sztandar brygady eksponowany jest w Instytucie Polskim i Muzeum im. gen. Sikorskiego w Londynie.
Odznaka
Zatwierdzona Dz. Rozk. NW i MSWojsk. Nr 5 z 1 października 1942 roku, poz. 43. L. dz. 1672/GM/42.
Wykonana z kolorowego metalu lub srebra, oksydowana, jednoczęściowa; wym. 49 × 45
mm. Dominującym elementem odznaki jest stylizowany orzeł umieszczony na cokole. Pod cokołem półksiężyc, w nim umieszczone ukośnie dwa bagnety wspierające się na skrzydłach orła. Na cokole napis „Tobruk” nawiązujący do pierwszej zwycięskiej walki, pod spodem inicjały „SBSK”.
„Karpacka brygada”.
"muzyka i słowa Marian Hemar"

</doc>
<doc id="137335" url="https://pl.wikipedia.org/wiki?curid=137335" title="Śledziokształtne">
Śledziokształtne

Śledziokształtne (Clupeiformes) – rząd ryb promieniopłetwych obejmujący ryby słonowodne, słodkowodne i wędrowne o dużym znaczeniu ekonomicznym. Do najbardziej znanych przedstawicieli należą śledzie, szprot i sardynki.
Systematyka.
Rodziny zaliczane do śledziokształtnych grupowane są w podrzędach:
Denticipitoidei:
Clupeoidei – śledziowce:

</doc>
<doc id="137339" url="https://pl.wikipedia.org/wiki?curid=137339" title="Flet poprzeczny">
Flet poprzeczny

Flet poprzeczny (wielki) (wł. "flauto", "flauto traverso", skrót: "fl".) – instrument dęty drewniany, aerofon wargowy. 
Współczesny flet poprzeczny używany w muzyce zachodniej wykonany jest z metalu lub (rzadziej) z drewna. Skala: od c¹ lub h małego (zależy to od konstrukcji stopki fletu) do d4 (możliwe jest zagranie dźwięków do f4, jednak ze względu na trudność wydobycia i nieatrakcyjną barwę dźwięki te nie występują w literaturze fletowej). Dźwięki zapisuje się w kluczu wiolinowym. Flet w wersji podstawowej jest instrumentem nietransponującym. W orkiestrze w grupie instrumentów dętych drewnianych jest instrumentem o najwyższej skali. Ze względu na szerokie możliwości techniczne i wyrazowe znajduje wszechstronne zastosowanie w muzyce solowej, kameralnej, symfonicznej, rozrywkowej, jazzowej.
Odmiany współczesnego fletu poprzecznego.
Najważniejszymi odmianami współczesnego fletu poprzecznego są:
Istnieją też inne rzadko używane odmiany fletu, stworzone w XX w.:
Współczesna holenderska flecistka Eva Kingma stworzyła i opatentowała system, umożliwiający uzyskiwanie na flecie ćwierćtonów.
Historyczne flety poprzeczne.
Konstrukcja fletu poprzecznego przez stulecia ulegała wielu przemianom. Różnią się one konstrukcją i materiałem:
Rewolucjonistą w tej kwestii był Theobald Böhm (1794-1881), który w latach 1831-1847 opracował podobną do współczesnej mechanikę i konstrukcję fletu. Jako pierwszy zastosował klapy umieszczone nad wszystkimi otworami, które powiększył tak dalece, że palce flecisty bez ich użycia już nie mogły ich przykryć (dawniej klapy były zamknięte, a flecista otwierał je, by zagrać dany dźwięk). Ponownie nadał kształt cylindryczny korpusowi fletu (przy czym główka fletu uzyskała wiercenie paraboliczne), a w 1847 skonstruował pierwszy flet ze srebra, choć później budował również flety drewniane. 
Do XX wieku produkowano niemal wyłącznie flety drewniane. 
Do wykonywania muzyki dawnej używa się dziś kopii instrumentów historycznych, w całości wykonanych z drewna (wyjątkowo z kości zwierzęcej czy kości słoniowej).
Konstrukcja fletów współczesnych.
Współczesne flety wykonuje się głównie z metali – niklu, srebra, złota, a nawet z platyny. Poszczególne metale nadają instrumentom szczególną specyfikę brzmieniową. Spośród wielu modeli wyróżnia się zasadniczo: 
Istnieją także współczesne flety z drewna. Czasem do fletu metalowego dodaje się tylko drewnianą główkę, aby nadać mu miękkie, ciepłe i cichsze brzmienie. Inne tworzywa, z których produkuje się flety (głównie do celów eksperymentalnych lub ozdobnych) to szkło i kości zwierzęce. 
Podstawą budowy współczesnych fletów poprzecznych jest System Boehma (z nieznacznymi ulepszeniami). Składają się one z trzech części: 
Możliwości techniczne i brzmieniowe.
Dźwięk fletu powstaje poprzez rozszczepienie strumienia powietrza, wydmuchiwanego przez flecistę, na krawędzi płytki ustnikowej, co wywołuje drgania słupa powietrze wewnątrz instrumentu. Zadęcie na flecie wymaga mniejszego ciśnienia niż na innych instrumentach dętych, ale pochłania znaczniej więcej powietrza, zwłaszcza w wysokim i niskim rejestrze.
Możliwości techniczne fletu są niemal nieograniczone. Między innymi można zyskać legato, staccato, staccato podwójne i potrójne, tremolo, frullato, wszelkiego rodzaju ozdobniki, flażolety, skoki interwałowe o dużej rozpiętości. Możliwe jest także glissando o niewielkiej rozpiętości. Rejestr niski (c1-g1) charakteryzuje brzmienie ciemne, syczące. Możliwości dynamiczne są zależne od umiejętności flecisty. Rejestr środkowy (a1-d3) posiada brzmienie łagodne i miękkie, w miarę postępu dźwięków w górę coraz jaśniejsze, bardziej przenikliwe. Rejestr wysoki (e3-b3) posiada brzmienie jasne, krystaliczne, dość ostre i przenikliwe. Piano jest trudne do uzyskania. Rejestr krańcowo wysoki (h3-d4) charakteryzuje brzmienie bardzo ostre, jaskrawe. Szybkie przebiegi w rejestrze z pogranicza oktawy trzykreślnej i czterokreślnej są trudne do wykonania, zwłaszcza w legato, aczkolwiek możliwe i bardzo często wykonywane.

</doc>
<doc id="137341" url="https://pl.wikipedia.org/wiki?curid=137341" title="Xue Muqiao">
Xue Muqiao

Xue Muqiao (), właśc. Xue Yulin (; ur. 25 października 1904, zm. 22 lipca 2005) – chiński ekonomista.
Życiorys.
Pochodził z Wuxi w prowincji Jiangsu. W połowie lat 20. wstąpił do Komunistycznej Partii Chin, w latach 1927–1930 był więziony przez władze kuomintangowskie za działalność komunistyczną. Podczas pobytu w więzieniu zaczął studiować ekonomię.
Po powstaniu Chińskiej Republiki Ludowej sprawował szereg funkcji urzędniczych, był m.in. dyrektorem państwowego urzędu statystycznego. Opowiadał się za ograniczeniem centralnego planowania w zarządzaniu gospodarką. W okresie rewolucji kulturalnej więziony. 
Za rządów Deng Xiaopinga w latach 80. był jednym z architektów reform gospodarczych. Pod koniec życia cierpiał na chorobę Parkinsona. Zmarł w wieku 100 lat.

</doc>
<doc id="137349" url="https://pl.wikipedia.org/wiki?curid=137349" title="Skorpenokształtne">
Skorpenokształtne

Skorpenokształtne (Scorpaeniformes) - rząd ryb promieniopłetwych. Blisko spokrewnione z okoniokształtnymi.

</doc>
<doc id="137354" url="https://pl.wikipedia.org/wiki?curid=137354" title="Alan Wilder">
Alan Wilder

Alan Charles Wilder (ur. 1 czerwca 1959 w Londynie) – angielski muzyk, w latach 1982–1995 członek zespołu Depeche Mode, od 1986 realizuje własny projekt muzyczny Recoil.
Życiorys.
Przez 13 lat współpracował i był członkiem Depeche Mode. Stworzył z nią 6 albumów, a niektóre piosenki, które wydane zostały w postaci singli, pojawiły się na albumach kompilacyjnych (składankach): "The Singles 81→85" oraz na "The Singles (86–98)". Na albumie "The Singles 81→85" są wszystkie single, które nagrał z zespołem (poza singlami z albumu "Speak &amp; Spell", które nagrał z zespołem Vince Clarke), a na "The Singles (86-98)" – tylko większość („Stripped”, „A Question of Lust”, „A Question of Time”, „But Not Tonight”, „Strangelove”, „Never Let Me Down Again”, „Behind the Wheel”, „Little 15”, „Everything Counts (Live)”, „Personal Jesus”, „Enjoy the Silence”, „Policy of Truth”, „World in My Eyes”, „I Feel You”, „Walking in My Shoes”, „Condemnation” i „In Your Room”). 
Jest autorem remiksu piosenki „In Chains”, który znalazł się na albumie "". 
W Depeche Mode zastąpił Vince’a Clarke'a, z zespołu odszedł na skutek wewnętrznych nieporozumień. Był jednym z autorów tekstów i muzyki, multiinstrumentalistą (instrumenty klawiszowe, perkusja). 17 lutego 2010 zagrał na pianinie do piosenki „Somebody” podczas charytatywnego koncertu Depeche Mode w Royal Albert Hall w Londynie. Był to pierwszy jego występ na scenie razem z Depeche Mode po 15 latach od odejścia z zespołu.
Dwukrotnie żonaty, z Jeri Young (sierpień 1991–1994) i Hepzibah Sessa (1995–2010), ma troje dzieci – dwie córki: Paris (ur. 1996) i Clarę Lake (ur. 2011) oraz syna Stanleya Duke’a (ur. 2001).

</doc>
<doc id="137355" url="https://pl.wikipedia.org/wiki?curid=137355" title="PA">
PA



</doc>
<doc id="137357" url="https://pl.wikipedia.org/wiki?curid=137357" title="Stanley Cohen">
Stanley Cohen

Stanley Cohen (ur. 17 listopada 1922 w Nowym Jorku, zm. 5 lutego 2020 w Nashville) – amerykański biochemik, laureat Nagrody Nobla 1986.
W latach 1967–1986 był profesorem Szkoły Medycznej przy Vanderbit University w Nashville; członek m.in. Royal Society oraz Amerykańskiej Akademii Umiejętności w Bostonie.
Prowadził badania nad mechanizmami wzrostu komórek. W latach 50. odkrył białkową budowę czynnika wzrostu nerwów (NGF), w 1962 odkrył czynnik wzrostu naskórka (EGF). Za całokształt osiągnięć w badaniach nad komórkami został uhonorowany Nagrodą Nobla w 1986, wspólnie z uczoną włoskiego pochodzenia Ritą Levi-Montalcini.

</doc>
<doc id="137359" url="https://pl.wikipedia.org/wiki?curid=137359" title="Teodor Parnicki">
Teodor Parnicki

Teodor Parnicki (ur. 5 marca 1908 w Berlinie-Charlottenburgu, zm. 5 grudnia 1988 w Warszawie) – polski pisarz, autor powieści historycznych i historyczno-fantastycznych.
Życiorys.
Był synem Bronisława i Augustyny z Piekarskich, polskiej Żydówki. Jego ojciec studiował na politechnice w Berlinie, zaś po zdobyciu tytułu inżyniera wyjechał z rodziną do Moskwy, gdzie pracował aż do wybuchu I wojny światowej. Jako obywatel niemiecki zmuszony był do opuszczenia Moskwy – udał się do Ufy. Gdy w 1918 zmarła matka Teodora, jego ojciec ożenił się ponownie z młodą Rosjanką, która spowodowała umieszczenie pasierba w korpusie kadetów w Omsku, przeniesionego następnie do Władywostoku. W wieku 12 lat Teodor Parnicki, posługujący się na co dzień językiem rosyjskim albo niemieckim, uciekł do Harbinu w Mandżurii. Pomogła mu Polonia harbińska, umieszczając chłopca w polskim Gimnazjum im. Henryka Sienkiewicza w Harbinie. Z trudem opanowując język polski, w wieku 15 lat postanowił wrócić do Polski i zostać polskim pisarzem.
Po maturze i śmierci ojca w 1928 przyjechał do Lwowa i rozpoczął studia na Wydziale Humanistycznym Uniwersytetu Jana Kazimierza pod kierunkiem filologa, badacza twórczości Juliusza Słowackiego, prof. Juliusza Kleinera. Poświęcił się jednocześnie filologii polskiej, anglistyce i orientalistyce. W czerwcu 1929 roku został aresztowany pod zarzutem udziału w antysemickich rozruchach. Jako znawca wygłaszał na Uniwersytecie Lwowskim cykle wykładów o literaturze rosyjskiej.
W roku 1928 zaczął publikować swoje prace – od powieści sensacyjnych do historycznych. Powieść "Aecjusz, ostatni Rzymianin" przyniosła mu w nagrodę stypendium, dzięki któremu zwiedził Bułgarię, Grecję i Turcję. Wrócił do Lwowa tuż przed wybuchem II wojny światowej. Po agresji ZSRR na Polskę i okupacji miasta przez Armię Czerwoną 24 stycznia 1940 został aresztowany przez NKWD i skazany na osiem lat łagru. Uwolniony po wybuchu wojny niemiecko-sowieckiej i układzie Sikorski-Majski w sierpniu 1941. Objął funkcję attaché kulturalnego przy ambasadzie polskiej w Kujbyszewie. Opuścił ZSRR z Armią Andersa, ewakuując się najpierw do Teheranu, następnie do Jerozolimy, gdzie przebywał do roku 1944. Przez następny rok, do 1945 przebywał w Meksyku, gdzie był attaché kulturalnym w ambasadzie RP. Po wycofaniu przez Meksyk uznania Rządu RP na Uchodźstwie i zamknięciu ambasady utrzymywał się z renty ufundowanej przez Polonię.
Do Polski przyjeżdżał na krótko w latach 1963 i 1965, zaś w 1967 wrócił do kraju na stałe, zajmując się twórczością i nie dając się zaangażować w działalność polityczną. W 1972 otrzymał nagrodę państwową I stopnia, a w 1986 uhonorowany został tytułem „Zasłużony dla Kultury Narodowej”.
Zmarł w 1988 w Warszawie w trakcie pracy nad 4-tomową kolejną powieścią historyczną. Został pochowany na Cmentarzu Wojskowym na Powązkach (kwatera K-5-55).
Twórczość.
Oficjalnym debiutem Parnickiego była powieść historyczno-biograficzna "Aecjusz, ostatni Rzymianin" (1936), w napisaniu kontynuacji przeszkodził mu wybuch wojny. Kilka lat później, przebywając w Jerozolimie, napisał i wydał "Srebrne Orły" (1943). Oba te utwory należą do najpopularniejszych, a zarazem stosunkowo najłatwiejszych w dorobku pisarza. W latach 50. i 60. (tzw. „okres meksykański”) powstały jego najważniejsze powieści historyczne – m.in. "Koniec Zgody Narodów", "Słowo i ciało" oraz trylogia "Twarz Księżyca". Kolejne utwory pisarza cechuje ewolucja w kierunku autotematyzmu, autobiografizmu i fantastyki naukowej.
Pisarstwo Parnickiego, erudycyjne i wymagające wytrwałego odbiorcy, choć tematyką obejmuje dwa tysiąclecia, wszelkie niemal nacje i zakątki świata, zdominowane zostało przez dwa zasadnicze momenty dziejowe: późne cesarstwo rzymskie i narodziny w jego łonie chrześcijaństwa oraz początki państwa polskiego i jego miejsce w ówczesnej Europie. Całą twórczość pisarza cechuje kosmopolityzm i brak jakiejkolwiek stronniczości narodowościowej czy światopoglądowej. Jego utwory dążą nie tyle do odtworzenia zewnętrznego kolorytu, co głębiej rozumianej atmosfery kulturowo-intelektualnej danej epoki, a także do ukazania procesu przenikania się różnych kultur i ich wpływów.
Teodor Parnicki był także najważniejszym krytykiem i teoretykiem powieści historycznej od czasów Józefa Ignacego Kraszewskiego. Począwszy od lat 30. XX wieku, w swoich licznych szkicach i wykładach postulował odnowę gatunku, której sam się zresztą podjął, ale – jak sam przyznawał – nie podołał. Wierzył, że o historii można pisać w sposób inny niż robił to Henryk Sienkiewicz i polemice z powieścią sienkiewiczowską poświęcił wiele uwagi. Był znawcą literatury rosyjskiej i radzieckiej.
Wśród autorów i myślicieli, którzy wywarli wpływ na twórczość pisarza, byli m.in. Juliusz Słowacki, Henryk Sienkiewicz, a także: Dante Alighieri, Aleksander Dumas (ojciec), Dmitrij Mereżkowski, Mark Ałdanow, Nikołaj Bierdiajew i Arnold Joseph Toynbee. O twórczości Parnickiego pisali m.in. Ryszard Koziołek, Stefan Szymutko, Jacek Hajduk, Krzysztof Uniłowski.
Ważniejsze utwory:

</doc>
<doc id="137360" url="https://pl.wikipedia.org/wiki?curid=137360" title="Batumi">
Batumi

Batumi () – miasto w południowo-zachodniej Gruzji, na wybrzeżu Morza Czarnego, stolica autonomicznej republiki Adżarii. Położone jest w pobliżu granicy z Turcją. Drugie co do wielkości miasto kraju (po Tbilisi). Batumi jest siedzibą Gruzińskiego Sądu Konstytucyjnego. W 2016 Batumi liczyło 154,6 tys. mieszkańców.
Miasto jest dużym ośrodkiem przemysłowym i znanym uzdrowiskiem. Mieści się tutaj rafineria ropy naftowej (rurociąg z Baku). Dominuje przemysł maszynowy (maszyny i urządzenia dla przemysłu spożywczego i naftowego), stoczniowy, drzewny, elektrotechniczny oraz spożywczy. W mieście znajduje się port handlowy (głównie import ropy naftowej) i lotniczy, a także wyższa szkoła pedagogiczna.
Stolica Autonomicznej Republiki Adżarii, wchodzącej w skład Republiki Gruzińskiej. Skład etniczny urozmaicony: Gruzini – chrześcijanie i Gruzini – muzułmanie, przede wszystkim w tej grupie Adżarowie; Rosjanie, Ormianie i Żydzi.
Historia.
Batumi powstało na miejscu wcześniejszego fortu rzymskiego "Batys", jako gruzińska twierdza o nazwie "Tamaryscihe". Od około XI wieku miasto nosi obecną nazwę. W XVII wieku zostało zdobyte przez Turków, a następnie zislamizowane. Po wojnie rosyjsko-tureckiej zostało w 1878 roku przyłączone do Imperium Rosyjskiego. W czasie panowania rosyjskiego miasto stało się ośrodkiem przetwórstwa ropy, powstał port naftowy, a także zostało połączone z Baku linią kolejową. Od marca 1918 r. miasto znajdowało się w ręku Turków, a następnie od grudnia tego roku — Anglików, którzy zamierzali wprowadzić w życie projekt wolnego miasta Batumi. W marcu 1921 r. Armia Czerwona obaliła gruziński rząd mienszewicki, a Batumi stało się stolicą autonomicznej Adżarskiej SRR. Od 1991 roku wchodzi w skład Gruzji, będąc stolicą Adżarskiej Republiki Autonomicznej.
Zabytki.
Do najważniejszych atrakcji miasta należą turecki meczet z drugiej połowy XIX wieku, eklektyczna zabudowa willowa z przełomu XIX i XX wieku, Park Przymorski, Uniwersytet (leżący bezpośrednio przy plaży nadmorskiej), synagoga, dawny kościół katolicki z początku XX wieku, delfinarium, a także ogród botaniczny (założony w 1912 roku) z bogatą kolekcją roślinności zwrotnikowej i podzwrotnikowej. Muzeum Józefa Stalina zostało zlikwidowane w 2013 z powodu niewielkiej liczby odwiedzających.
17.03.2022 odsłonięto pomnik Lecha Kaczyńskiego, który stanął na nadmorskim bulwarze Lecha i Marii Kaczyńskich.
Kultura.
W mieście znajduje się wiele instytucji kulturalnych – Adżarskie Muzeum Krajoznawcze (z działem prezentującym dzieje Adżarii, z działem etnograficznym; w stałej ekspozycji również „Złoty Skarb” – zabytki epoki antycznej), Muzeum Archeologiczne, Galeria Sztuki, teatr dramatyczny, kina. W okresie letnim miejsce licznych festiwali i spotkań o charakterze kulturalnym (m.in. festiwal muzyki klubowej, festiwal filmowy itp.).
Gospodarka.
W Batumi zlokalizowany jest różnorodny przemysł, zwłaszcza petrochemiczny (połączenie ropociągiem z Baku), stoczniowy i spożywczy.
Miasto jest jednak przede wszystkim znanym ośrodkiem wypoczynkowym, z dobrze zagospodarowanym pasem nadmorskim (promenada, restauracje, sala koncertowa otwarta w 2013) i bezpłatnymi, kamienistymi plażami.
Są tu też pola herbaciane – obecnie tylko nieliczne.
Transport.
Ważny węzeł komunikacyjny kraju. Największy port na czarnomorskim wybrzeżu Kaukazu. Miasto posiada też port lotniczy.

</doc>
<doc id="137362" url="https://pl.wikipedia.org/wiki?curid=137362" title="Kutaisi">
Kutaisi

Kutaisi (, nazwy antyczne: Aea/Aia, Kutaisi) – miasto w zachodniej Gruzji nad rzeką Rioni, na wysokości 125 – 300 m n.p.m. Liczy ponad 147 tys. mieszkańców, jest tym samym trzecim pod względem wielkości miastem Gruzji i stolicą prowincji Imeretia. Od 2012 do 2018 siedziba Parlamentu Gruzji.
W mitologii greckiej występuje jako "Ai", miasto w Kolchidzie, do którego wybrał się Jazon i Argonauci po złote runo.
Położenie.
Kutaisi zajmuje obydwa brzegi rzeki Rioni. Centrum miasta znajduje się na lewym brzegu, wokół placu Dawid Agmaszenebelis Moedani i przylegających plant kutaiskich. Śródmieście rozciąga się na południe i zachód, w kierunku rzeki. Przy prawym brzegu znajdują się wzgórza, na których wcześniej było zlokalizowane centrum miasta. Na prawym brzegu wznosi się kategra Bagrati, górująca nad miastem. Oddalone od stolicy, Tbilisi ok. 221 km.
Klimat.
Miasto położone jest w strefie klimatu wilgotnego subtropikalnego; średnia roczna temperatura to 14,5 °C, najchłodniejszym miesiącem jest styczeń (według badań z lat 1881–1960) z temperaturą średnią 5,2 °C, najcieplejszym zaś lipiec – 23,6 °C; latem średnio przez 10 dni temperatura przekracza 35 °C; najwyższa temperatura została odnotowana 31 sierpnia 2006 roku to 42 °C, natomiast najniższa to –17 °C; średnia wielkość opadów atmosferycznych w Kutaisi to 1530 mm; cechą charakterystyczną dla Kutaisi są silne wiatry w okresie jesienno-wiosennym.
Historia.
Pierwsze wzmianki o Kutaisi pochodzą z VI-III wieku p.n.e. Od 806 roku było stolicą Imperium Abchaskiego, do czasu wyzwolenia Tbilisi spod panowania Turków Seldżuckich (1122 r.) znajdowała się tam rezydencja władców gruzińskich. Od XV wieku miasto było stolicą królestwa Imeretii. W latach 1760–1770 Kutaisi znajdowało się w rękach Turków, następnie okupowane i zdobyte przez wojska rosyjskie, przyłączone w 1810 roku do Imperium Rosyjskiego, w latach 1811–1840 centrum Okręgu Imeretii. W 1846 miasto zostało centrum guberni kutaiskiej. W czasach władzy radzieckiej Kutaisi było drugim co do wielkości ośrodkiem przemysłowym Gruzji – wybudowano tam zakłady, produkujące m.in.: traktory, samochody i sprzęt elektromechaniczny. Od października 1945 w Kutaisi osadzono w dwóch podobozach aresztowanych w Wilnie Polaków (żołnierzy Okręgu Wileńskiego AK). Polacy pracowali przy budowie fabryki samochodów i zakładów pomocniczych wchodzących w skład tej fabryki. Pracowano również przy budowie dróg, w kamieniołomach, cegielniach. Śmiertelność w obozie w Kutaisi była wysoka. Polacy zorganizowali bunt w kwietniu 1947 roku. 22 kwietnia władze oficjalnie poinformowały o zwolnieniu Polaków do domów. Ogłosiły, iż wszyscy wyjadą z Kutaisi w grupach od 1 do 20 maja. Podzielono ich na trzy grupy i skierowano do następnych obozów.
Demografia.
Skład narodowościowy i etniczny w 1897 roku na podstawie danych z rosyjskiego spisu powszechnego:
Gospodarka.
W mieście rozwinął się przemysł maszynowy, środków transportu, chemiczny, włókienniczy, skórzano-obuwniczy oraz spożywczy.
Transport.
Około 25 kilometrów na południowy zachód od centrum miasta znajduje się Międzynarodowe Lotnisko im. Dawida Budowniczego, na które od 2013 roku z wielu polskich lotnisk kursują samoloty tanich linii lotniczych Wizzair.
Miasto posiada dwie główne stacje kolejowe: Kutaisi I i Kutaisi II. Z dworca kolejowego Kutaisi I kursują pociągi do miast Tbilisi i Batumi.
Główny dworzec autobusowy znajduje się około 4 kilometrów na południowy zachód od centrum przy ul. Czawczawadzego 67, w pobliżu dworca kolejowego Kutaisi II. Z głównego dworca odjeżdżają autobusy i marszrutki m.in. do Tbilisi, Zugdidi, Batumi, Poti, Achalciche i Bordżomi.
Do Kutaisi można dojechać z Tbilisi drogą główną M1, częściowo przekształconą w autostradę.
Oświata.
W latach 1943–1946 w Kutaisi mieściła się Kutaiska Suworowska Szkoła Wojskowa.
Zabytki.
W mieście znajduje się Katedra Bagrata wpisana niegdyś na listę światowego dziedzictwa UNESCO (usunięta z niej ze względu na rekonstrukcję katedry do formy nie odpowiadającej ściśle historycznym przekazom), zaś kilka kilometrów na północny wschód od miasta w graniczącej z nią wiosce Gelati znajduje się Monastyr Gelati.

</doc>
<doc id="137363" url="https://pl.wikipedia.org/wiki?curid=137363" title="Układ równań nieoznaczony">
Układ równań nieoznaczony



</doc>
<doc id="137364" url="https://pl.wikipedia.org/wiki?curid=137364" title="Rustawi">
Rustawi

Rustawi () – miasto w południowo-wschodniej Gruzji, w regionie Dolna Kartlia, nad rzeką Kurą.
Miasto zostało założone w 1948 r. w pobliżu dużego zakładu metalurgicznego, na miejscu starego osiedla, zniszczonego przez Timura około 1400 r. Czwarte co do wielkości miasto kraju, liczy ponad 100 tys. mieszkańców.

</doc>
<doc id="137367" url="https://pl.wikipedia.org/wiki?curid=137367" title="Aram Chaczaturian">
Aram Chaczaturian

Aram Chaczaturian (orm. Արամ Խաչատրյան, ur. w Tyflisie, zm. 1 maja 1978 w Moskwie) – ormiański kompozytor muzyki poważnej, dyrygent i pedagog.
Życiorys.
Urodził się w Tbilisi (ówcześnie Tyflis), stolicy Gruzji. W 1921 r. przeniósł się do Moskwy. Początkowo studiował biologię na Uniwersytecie w Moskwie, następnie rozpoczął naukę w Szkole Muzycznej im. Gniesinych w Moskwie: wiolonczelę u S.F. Byczkowa, a kompozycję u M.F. Gniesina. W 1929 wstąpił do Konserwatorium Moskiewskiego, gdzie studiował kompozycję u Nikołaja Miaskowskiego. Od 1950 był profesorem kompozycji w konserwatorium w Moskwie. Uważany za jednego z największych radzieckich kompozytorów i dyrygentów.
Po śmierci jego mózg badał Institut Mozga.
Twórczość.
Stosował w swej muzyce oryginalne motywy ormiańskie; materiał folklorystyczny przenika wszystkie jej warstwy, wpływa na melodykę, harmonikę (o specyficznej, lecz zawsze tonalnej strukturze), żywą rytmikę (częstokroć motoryczną) i jaskrawą instrumentację.
"Taniec z szablami" z baletu "Gajane" oraz "Adagio" z baletu "Spartakus" należą do jego najbardziej znanych utworów. "Adagio" z "Gajane" posłużyło jako muzyka do początku trzeciej części filmu Stanleya Kubricka "".
Innymi bardziej znanymi utworami Chaczaturiana są: muzyka do sztuki Michaiła Lermontowa "Maskarada" (wykorzystana także w ekranizacji epopei "Wojna i pokój"), trzy symfonie i koncerty: skrzypcowy, wiolonczelowy i fortepianowy.
Nagrody i odznaczenia.
I inne.

</doc>
<doc id="137370" url="https://pl.wikipedia.org/wiki?curid=137370" title="Pucz w Chile (1973)">
Pucz w Chile (1973)

Pucz w Chile, do którego doszło 11 września 1973 roku, był jednym z najważniejszych wydarzeń w najnowszej historii tego kraju. Jego skutki mają do dziś silny wpływ na politykę chilijską i obecny stan tego państwa.
W wyniku wyborów prezydenckich z 1970 do władzy doszedł kandydat koalicji lewicowej Jedność Ludowa ("Unidad Popular") socjalista Salvador Allende, który nieznacznie (36,6% głosów) wygrał z dwoma innymi kandydatami – konserwatystą Jorgem Alessandrim Rodríguezem (35,8% głosów) i reprezentującym chrześcijańską demokrację Radomirem Tomicem (27,9% głosów). W okresie jego rządu doszło do polaryzacji społeczeństwa chilijskiego, które doprowadziło do konfliktu między centrolewicowym rządem a prawicową opozycją.
11 września 1973 chilijskie siły zbrojne dokonały zamachu stanu, w trakcie którego Allende popełnił samobójstwo, a władzę po nim przejęła wojskowa junta z gen. Augusto Pinochetem na czele. Sprawował on dyktatorskie rządy przez kolejne 17 lat.
Sytuacja przed puczem.
W momencie dojścia Allende do władzy w 1970 chilijska gospodarka już znajdowała się w złym stanie. Problemami była stagnacja, wysoka inflacja oraz archaiczna struktura podziału dochodu narodowego, która dzieliła społeczeństwo na nieliczną elitę finansową i masy biedoty, z bardzo wąską warstwą klasy średniej.
Wybory Allende na prezydenta.
Allende wygrał wybory z września 1970 roku. Wziął w nich udział jako lider koalicji centrolewicy o nazwie "Unidad Popular". Zwyciężył większością głosów (36,2%) z dwoma innym kandydatami – byłym prezydentem – Jorge Alessandri (Partia Konserwatywno-Liberalna) (34,9%) oraz liderem Partii Chrześcijańsko-Demokratycznej (PDC) Radomiro Tomicem (27,8%). Zgodnie z konstytucją, w związku z tym, że żaden z kandydatów nie otrzymał ponad 50% głosów, decyzja wyboru prezydenta należała do parlamentu. Parlament chilijski tradycyjnie w takich przypadkach wybierał na prezydenta zwycięzcę wyborów powszechnych, nawet jeśli różnica między głosami kandydatów była minimalna. W dniu 4 listopada, Allende objął urząd w Kongresie. Po tym prezydent udał się do katedry gdzie wziął udział w ekumenicznej mszy wszystkich kościołów Chile.
W skład utworzonego przez Allende rządu weszli przedstawiciele ugrupowań lewicy, centrolewicy i centrum – Partia Socjalistyczna, Radykałowie (liberałowie), Partia Komunistyczna, Partia Socjaldemokratyczna, MAPU (lewicująca chadecja) i API. Przy tworzeniu rządu, prezydent czerpał z doświadczeń wczesnych rządów Frontu Ludowego z Francji, Hiszpanii i właśnie Chile. Według założenia prezydenta partie ruchu robotniczego zostały zobligowane do sojuszu z partiami liberalnymi.
W działania dezinformacyjno-propagandowe przed i w trakcie trwania wyborów zaangażowane były służby wywiadowcze konkurujących ze sobą mocarstw – USA (CIA) i ZSRR. USA nie udzieliły co prawda wsparcia konkurentom Allende, bowiem sondaże rządu USA wskazywały na zwycięzcę kandydata prawicy Alessandriego, kandydat ten od Amerykanów otrzymał tylko około 350 tys. dolarów za pośrednictwem firmy ITT (International Telephone &amp; Telegraph). Ponadto do prawicy poprzez zagraniczne koncerny (Esso, Anaconda i Kennecott) należało 70% mediów tym 38 z 42 dzienników i 95% stacji radiowych.
Prezydent USA, Richard Nixon na wieść o wyborze kandydata lewicy zapowiedział blokadę ekonomiczną kraju (“niech ich gospodarka [Chile] jęczy z rozpaczy”). Prezydent opracował z CIA dwa plany, które miałyby zatrzymać Allende. Według pierwszego Kongres miałby zdymisjonować prezydenta i zorganizować nowe wybory, w których zwycięstwo odniósłby Eduardo Frei. Według drugiego rząd USA powinien stworzyć atmosferę politycznej niestabilności i doprowadzić do interwencji militarnej i unieważnienia wrześniowych wyborów.
Okres prezydentury.
Początek prezydentury.
W czasie pierwszego roku prezydentury, Allende osiągnął wzrost gospodarczy, doszło do ograniczenia inflacji, zmniejszenia bezrobocia, wzrosła konsumpcja i wzrosła redystrybucja dochodów. Zwiększyły się wynagrodzenia, zmniejszono podatki i wprowadzono bezpłatną dystrybucję produktów pierwszej potrzeby. Do państwowego systemu ubezpieczeń pracowniczych włączono inwalidów, sieroty, starszych oraz zwiększono emerytury dla wdów. Zrealizowano Narodowy Plan Mleczny, z którego skorzystała połowa dzieci którym udało się zapewnić 3470 tys. litrów darmowego mleka na dobę. Zamrożeniu uległy czynsze i ceny, nacjonalizacji uległ przemysł miedziowy należący do USA. Wiek wyborczy zmniejszono do lat 18. Allende kontynuował rozpoczęty przez centroprawicę program reformy rolnej. Do pierwszego potwierdzenia pozycji rządu doszło w kwietniu 1971 roku, gdy odbyły się wybory samorządowe, Partia Socjalistyczna zwiększyła w nich swoje poparcie do 22,89% (z 12,2%), a głosy straciła opozycyjna Partia Nacjonalistyczna.
Reformy socjalne.
Przeprowadził integrację Indian do powszechnego systemu edukacyjnego. Wznowił zawieszone wcześniej wypłaty dotacji i emerytur. Rozpoczął plan budowy 120 tysięcy budynków mieszkalnych. Rząd wznowił stosunki dyplomatyczne z Kubą i ogłosił amnestię dla wszystkich więźniów politycznych. W grudniu wprowadzono kontrolę państwa nad cenami chleba. Na południe Chile rząd wysłał 55 tys. wolontariuszy nauczających tamtejszą ludność czytania i pisania. Aby zapobiec konfliktom społecznym rząd podpisał umowę ze Zjednoczonym Centrum Robotników, dzięki której przedstawiciele środowisk pracowniczych uzyskali wpływy na decyzje Ministerstwa Planowania Społecznego.
Jedność Ludowa poszerzyła program robót publicznych i zmodyfikowała mechanizm wynagrodzeń. Rozpoczęto rozprowadzenia darmowego pożywienia wśród najbiedniejszych. W celu poparcia mniejszych przedsiębiorstw Allende zwolnił z podatków 330 tys. małych przedsiębiorców, a w wyniku dalszych reform podatkowych zwolnionych z podatków zostało 35% osób które płaciły podatki rok wcześniej. Od października do lipca następnego roku siła nabywcza zwiększyła się o 28%. W 1971 roku rząd wykupił dom wydawniczy „Editorial Quimantu”, który od tamtego czasu stał się centrum kulturalnej działalności rządu. W ciągu dwóch lat wydrukowano 12 milionów egzemplarzy książek, czasopism i dokumentów (8 milionów stanowiły książki). Tanie wersje wielkich dzieł literackich były drukowane raz na tydzień i w większości przypadków były wyprzedane w ciągu jednego dnia. Kultura weszła w miejsca w których do tej pory nie była obecna. „Editorial Quimantu” zachęcał do tworzenia bibliotek w organizacjach społecznych i związkach zawodowych i prowadziła dostawy tanich książek dla pracowników. Rząd wydłużył urlop macierzyński z sześciu do 12 tygodni. Po wdrożeniu reform "demokratyzacji" uniwersytetów od 1970 do 1973 roku liczba studentów wzrosła o 89%. Liczba uczniów szkół średnich wzrosła natomiast do 51%. Rekrutacja ta osiągnęła rekordowy poziom, wśród 2.600.000 uczniów szkół podstawowych rozdystrybuowano osiem milionów podręczników. Analfabetyzm zmniejszył się z 12 do 10,8% w przeciągu dwóch lat, a rejestracja dzieci w wieku szkolnym wzrosła do 99%. W swoich reformach rząd był wspierany przez wolontariuszy zwanych "Allendistas", którzy prowadzili działania charytatywne na wsi i w miejskich slumsach.
Nacjonalizacja.
Peter Vusovic ogłosił plan reform, według niego rząd powinien: znacjonalizować kluczowe obszary gospodarki takie jak miedź, przyśpieszyć reformę rolną oraz zamrozić ceny miedzi. Duża część ze znacjonalizowanych przedsiębiorstw została znacjonalizowana dlatego, gdyż jej prywatni właściciele nie mogli zapewnić normalnego funkcjonowania przedsiębiorstw. Jednym z takich przedsiębiorstw była fabryka Pedro Torrens, której produkcja spadła o 90% i rząd znacjonalizował ją na podstawie dekretu z 1932 roku. Fabrykę Sigdo Koppers znacjonalizowano ze względu na długotrwały konflikt pracodawcy z pracownikami i długi strajk. Nie był to w historii Chile odosobniony przypadek, w 1982 roku neoliberalny przywódca kraju Pinochet znacjonalizował w ten sposób najbardziej zadłużone przedsiębiorstwa prywatne.
Reforma rolna.
Allende kontynuował rozpoczętą w czasie rządów centroprawicy reformę rolną (ten rząd nie zdołał jednak zrealizować reformy). Allende rozparcelował wielkie majątki ziemskie zwane jako latyfundia i przekazał ziemię ubogim chłopom. Przed rządami Allende w regionach tj. Cautin tylko 25% ziemi należało do Indian. W czasie pierwszego roku rządu lewicy, indiańscy rolnicy zorganizowali 56 przejęć ziemi. Prezydent zdecydował się na powstrzymanie samowolnego zajmowania ziemi i zaapelował do Indian o to aby „nie prowokować reakcji” a rdzenna ludność wycofała się z przejęć. Reforma rozzłościła najbogatszych ziemian zwłaszcza w Cautin. Oligarcha Pablo Goebbels zadeklarował, że jeśli urzędnicy zdecydują się wywłaszczyć jego majątek to stawi im zbrojny opór, przedtem Goebbels zakupił w Argentynie pokaźną liczbę broni. Według raportu chilijskiej policji do oddziałów organizowanych przez właścicieli ziemskich dołączyło 2000 osób, dokonywali oni aktów sabotażu, tj. niszczenie systemu transportu czy przerywanie dostaw gazu, wody i elektryczności. Policja w Santiago de Chile odnalazła duży magazyn broni składowanej w domu majora Jose Cabarery. Śledztwo policyjne wykazało, że Cabarera był powiązany z organizacją faszystowską "Państwo i Wolność" prowadzącą działalność wywrotową.
Efekty pierwszych reform.
Stopa inflacji spadła z 36,1% w 1970 do 22,1% w 1971 roku, a średnie płace realne wzrosły o 22,3%. Minimalne płace realne dla pracowników fizycznych w pierwszym kwartale 1971 roku wzrosły o 56%, w tym samym czasie płace dla pracowników umysłowych zwiększyły się o 23%, w rezultacie zmniejszył się współczynnik różnicy między dochodami robotników a pracowników umysłowych (spadł z 49% w 1970 do 35% w 1971). Wydatki rządu centralnego wzrosły o 36%, udział wydatków w PKB wzrósł z 21% w 1970 do 27% rok później. Inflacja wzrosła na przełomie 1972/73 roku na skutek część wcześniejszego wzrostu płac uległa erozji, niemniej jednak płace do 1973 cały czas wzrastały.
Strajki i niezadowolenie społeczeństwa.
Strajk z października 1972.
W październiku 1972 wybuchła pierwsza fala strajków konfrontacyjnych, która zaczęła się od branż, które przed reformami sprawnie funkcjonowały i bardzo na nich ucierpiały. Fala protestów zaczęła się od strajku właścicieli ciężarówek, których zdaniem lewicy przekupiła CIA. Następnie pod wpływem działań konserwatystów z Partii Narodowej i chadecji dołączyli do nich niektórzy właściciele małych, rodzinnych firm, część górników jednej z kopalni miedzi oraz grupy studentów z Uniwersytetu Katolickiego. Strajki trwały 24 dni i oprócz wywołania kolejnego pogorszenia stanu gospodarki, spowodowały zmiany na stanowiskach ministerialnych, m.in. powołanie głównodowodzącego armii – Carlosa Pratsa na stanowisko ministra spraw wewnętrznych. W obliczu strajku który pogorszył sytuację klasy średniej, rząd Jedności Ludowej zyskał poparcie ze strony drobnych handlowców. W czasie strajku, rząd rozprowadzał podstawowe towary poprzez drobnych sklepikarzy. Strategia ta realizowana była z powodzeniem w dzielnicach robotniczych, gdzie dochodziło do najmniejszej ilości ataków na „łamistrajków” organizowanych przez prawicę. W dzielnicach robotniczych zakupy robili nawet mieszkańcy najbogatszych dzielnic, które wówczas strajkowały. W czasie strajku zmobilizowali się zwolennicy prezydenta z ruchu "voluntarios de la patria". Ruch liczył 40 tysięcy ochotników. Ochotnicy wyładowali 22 tysiące ton towarów. Allende na tyle docenił znaczenie ruchu, że wspomniał o ochotnikach w swoim ostatnim przemówieniu radiowym przed swoją śmiercią. W obliczu spadku poparcia dla opozycji, już 1 listopada do normy wróciła sytuacja w opozycyjnych bogatych dzielnicach.
Miesięczny strajk kosztował 5,5 miliarda escudos (tylko w handlu i transporcie). Pismo „El Siglo” obliczyło, że za sumę tą rząd mógł wybudować 1129 ośrodków zdrowia, czy też pięć zakładów przemysłowych. Według tych wyliczeń pieniądze które zostały zmarnowane w wyniku strajku starczyłyby na podwojenie produkcji krajowej Chile. Według innych wyliczeń, strajk kosztował chilijskie rolnictwo minimum 290 milionów escudos, a w okresie strajku przepadło 10 milionów litrów mleka, którego nie odebrano od rolników. Dzień strajku lotniczego według gazety „La Nación” miał z kolei kosztować 50 tysięcy dolarów i 4,5 miliona escudos. Strajkujący według części mediów byli opłacani przez komitety strajkowe. Kanał 9. dotarł do osoby której zaoferować miano 5 tysięcy escudos za jeden dzień strajku. Mówiło się też o dotacjach mających rzekomo pochodzić z zagranicy. Jednym z dowodów świadczących o takowych dotacjach był fakt, że kurs dolara na czarnym rynku w okresie strajku spadł o 20%.
Narodziny organizacji terrorystycznych i sytuacja gospodarcza.
W tym czasie uaktywniła się organizacja terrorystyczna Patria y Libertad będąca paramilitarną przybudówką Partii Narodowej. Jej członkowie rekrutujący się z kręgów wojskowych zamordowali w 1970 roku głównodowodzącego armii generała Rene Schneidera, sprzeciwiającego się zamachowi stanu na wypadek zwycięstwa wyborczego Allende. Organizacja dokonywała zamachów bombowych, podpaleń, sabotażu i zabójstw zwolenników rządu Unidad Popular i partii lewicowych. W lipcu 1973 zabity został przez nich adiutant prezydenta Allende, major Arturo Araya Peters. Łącznie w okresie 1970-1973 Patria y Libertad dokonała kilkuset ataków terrorystycznych. Organizacja otrzymywała pomoc od CIA. Do wcześniej wspomnianych, kosztownych dla budżetu państwa wysiłków, mających na celu zwiększenie zatrudnienia, Allende, kilkakrotnie, w latach 1970–1972 podnosił administracyjnymi zarządzeniami zarobki, podwyżki te były jednak natychmiast niwelowane wzrostem cen podstawowych dóbr konsumpcyjnych. Inflacja była wysoka już w czasach Freia (27% w latach 1967–1970), lecz po reformach Allende nastąpiło zupełne rozregulowanie pieniądza, które było szczególnie bolesne ze względu na to, że podstawowym źródłem inflacji był wzrost cen żywności. W samym sierpniu 1972 r. cena tzw. podstawowego koszyka dóbr konsumpcyjnych wzrosła o 120%. W sumie w latach 1970–1972 eksport zmalał o 24%, import wzrósł o 26%, przy czym głównym elementem wzrostu importu były zagraniczne zakupy żywności, które w tym przedziale lat wzrosły o 149% [dane pochodzą z Nove, 1986, s. 4–12, table 1.1 i 1.7]. Mimo szybkiego wzrostu płac, rzeczywista moc nabywcza ludności dramatycznie spadała. Spadek wysokości eksportu był związany głównie ze spadkiem cen miedzi na rynkach światowych, surowiec ten bowiem stanowił w tym okresie ponad 50% wartości całego eksportu Chile. W roku 1970 cena za tonę miedzi wynosiła 66 USD, zaś w latach 1971–1972 utrzymywała się na poziomie 48-49 USD za tonę. Duże perturbacje powodował spadek ceny miedzi na rynkach globalnych. Eksport spadł z 1,65 ton do 990 kilogramów. Dodatkowo USA, które we wcześniejszych latach wspomagały Chile znacznymi pożyczkami, po ogłoszeniu przez Allende moratorium na spłatę długów zagranicznych, niemal całkowicie odcięły Chile od zewnętrznych źródeł finansowania.
Według pisma „El Siglo” od grudnia 1972 roku rozpoczął się problem z czarnym rynkiem, 28 grudnia senator Valente Rossi ujawnił fakt prowadzenia działalności czarnorynkowej przez niektórych prawicowych senatorów i posłów, którzy mieli uprawiać ten proceder nawet w samym parlamencie – jednemu z senatorów Partii Narodowej, Marqueza Bulnesa zarekwirować miano trzy tysiące worków z cementem przeznaczonych do nielegalnej sprzedaży, worki ukryte zostały przez syna senatora. Innym z przytoczonych przez pismo sztandarowych przykładów zaangażowania opozycji prawicowej w czarny rynek miało być zajęcie przez inspektorów dużego magazynu w Nubie należącego do Germana Melo Hidalgo, ojca lidera strajku prawicowej opozycji z października.
Strajk w Chuquicamata.
W styczniu rozpoczęty został kontrowersyjny strajk w kopalni miedzi Chuquicamata, strajk zakończył się w połowie miesiąca. Pretekstem do zorganizowania strajku miały być problemy z zaopatrzeniem, choć w rzeczywistości zaopatrzenie kopalni było bardzo wysokie i nieporównywalne do sytuacji w pozostałych częściach kraju a braki mogły mieć charakter wyłącznie krótkoterminowy – statystyczny pracownik kopalni statystycznie zakupił bowiem aż 84 kilogramów mięsa, ponadto pracownicy zatrudnieni w kopalni otrzymywali wynagrodzenie w dolarach, co przy występującej inflacji skutkowało tym że zarabiali oni trzy razy więcej od fachowców pracujących w innych miejscach (taktykę tą wykorzystywali też spekulanci którzy w okresie wzrostu inflacji wykupywali dolary), dziesięciokrotnie więcej od pracownika otrzymującego średnią krajową i siedemnastokrotnie więcej od przeciętnego rolnika. Pojawiły się tezy o tym że strajk stanowił prowokację polityczną, tym bardziej że kopalnia była jednym z newralgicznych punktów krajowej gospodarki, a dwudniowa przerwa w wydobyciu kosztowała kraj aż dwa i pół miliona dolarów a lider opozycji, Frei przebywał akurat w Antofagasta gdzie kopalnia się znajdowała.
Sukcesy gospodarcze.
Mimo perturbacji gospodarczych nastąpił wzrost płac o 27,5% i objął on głównie najmniej do tej pory zarabiających. Znacząco wzrosła też konsumpcja żywności (za czasów rządów centroprawicy jedna trzecia rodzin nie uczestniczyła w konsumowaniu produktów wytworzonych przez przemysł, a dzieci mające 14 lat i zamieszkujące osiedla robotnicze były przeciętnie niższe o 10 centymetrów i chudsze o 10 kilo od swoich rówieśników z bogatszych osiedli). Zredukowano bezrobocie, z 8,3% w 1970 do 3,6% w 1973. Sukcesy odniosło rolnictwo, w latach 1971–1972 produkcja zbóż wzrosła o 32,4%, mleka o 42,2%, drobiu o 74,6%, cukru o 17% natomiast kukurydzy o 65%. Sytuację gospodarczą utrudniało wywożenie przez obszarników sprzętu rolniczego i maszyn a około dwieście tysięcy sztuk bydła przepędzili do Argentyny. Na prędkości spadł proces wywłaszczania latyfundiów, który zakładał wywłaszczenie przy dużych opłatach względem właścicieli (10% wartości latyfundium w gotówce). Za rządu centroprawicy wywłaszczono 1403 latyfundiów, natomiast w ciągu dwulecia rządów Frontu wywłaszczono 3479. W okresie pobytu w opozycji, centroprawicowcy zarzucili dawniejsze, radykalniejsze hasła reformy rolnej i zaproponowali dzielnie ziemi bezpośrednio między robotników rolnych i rolników, co miało doprowadzić w efekcie do likwidacji gospodarstw zespołowych.
Wzrost poparcia dla prezydenta.
Mimo załamania się gospodarki, popularność partii Allende w sondażach nieco wzrosła. W wyborach do parlamentu w 1973 r. partia ta uzyskała 43% miejsc. Mimo to pozycja Allende w nowym parlamencie uległa w rzeczywistości pogorszeniu, gdyż dawny koalicjant – Chrześcijańska Demokracja – przeszła do opozycji i utworzyła razem z prawicową Partią Narodową większościowy blok o nazwie "Confederación Democrática". Koalicja ta zaczęła praktycznie torpedować wszelkie próby legalnego wprowadzania przez Allende kolejnych jego reform. Tarcia między parlamentem oraz rządem dodatkowo pogłębiały chaos w kraju. Kampania z 1973 roku przebiegła w populistycznym tonie. Lider opozycji Freia zaatakował rząd Allende za to że nie buduje on dostatecznej liczby mieszkań (wybudowano ich 40 tysięcy, a liczba małżeństw wzrosła o 81 tysięcy) – atak nastąpił w tym samym momencie gdy inni przedstawiciele centroprawicy odrzucili projekt budżetu który zakładał m.in. zwiększenie wydatków na budownictwo mieszkalne. Członkowie chadecji na krótko przed wyborami rozdawali Chilijczykom tzw. paczuszki Fei (zawierające produkty tj. proszek do prania, ryż, kakao, zapałki, sos pomidorowy i mleko skondensowane). Na ulicach miast pojawiły się prowokacyjne napisy „Djakarta” pisane przez aktywistów prawicowych, były to aluzje do masakry lewicowców w Indonezji w latach 60. Bardziej umiarkowana prawica postawiła na „cywilny opór”, tj. organizowanie następujących po sobie strajków. Czołowy działacz prawicowej Partii Narodowej, Alberto Labbe, w trzynastym kanale telewizyjnym stwierdził, że "Adolf Hitler był wielką jednostką dla swojego kraju" i "jeśli kraj stawia czoła sytuacji wyjątkowej, każde rozwiązanie jest dobre i jest nim także zamach stanu. To również jest rozwiązanie". Kilka dni po kontrowersyjnej przemowie, w której poparł on możliwość zamachu stanu i chwalił Hitlera, stwierdził on że "my, członkowie Partii Narodowej nie bawimy się w żadną filozofię. My prowadzimy walkę bezpośrednią, natychmiastową, totalną. Poświęcę wszystkie moje siły, aby oczyścić kraj aż do ostatniego marksisty. Nie zadrży mi ręka, aby po zwycięstwie uczynić więźniami wszystkich tych bezwstydników. Nie zawaham się także, aby usunąć z kraju wszystkich, którzy okazali się wiarołomcami wobec własnej ojczyzny".
Starcia bojówek prawicy i lewicy.
Na początku lutego Ernesto Araneda Briones przedstawił ministrowi spraw wewnętrznych memorandum, w którym donosił o atakach bojówek na przedstawicieli lewicy na południu kraju. Sprawcami ataków mieli być neofaszyści z Patria y Libertad i bojówkarze Partii Narodowej. Według Brionesa najsilniejszą bojówką była organizacja założona przez braci Casanova, którzy już w październiku 1972 roku wysadzili linie wysokiego napięcia w Pailahueque, a policja znalazła przy nich pokaźny magazyn broni wybuchowej, a odpowiedzialności karnej udawało im się unikać ze względu na znajomości w policji śledczej gdzie pracował ich ojciec. 26 stycznia banda rodziny Casanova ostrzelała w mieście Victoria członków młodzieżówki liberalnej Partii Radykalnej, które to stało się miejscem wzmożonej aktywności organizacji paramilitarnych – wcześniej w regionie neofaszyści zabili członka Partii Socjalistycznej i zabili wielu Indian z plemienia Mapuches, którzy uczestniczyli w parcelacji latyfundiów. Ministerstwo Spraw Wewnętrznych na początku lutego wydało pierwszy pełny wykaz aktów przemocy politycznej, która miała miejsce w styczniu. W tym czasie doszło do dwunastu ataków prawicy na lokale partii rządzącej koalicji i doszło do trzech morderstw o podłożu politycznym oraz pięćdziesięciu zranień. Organizowana była samoobrona, w ataku bojówki Partii Narodowej na biuro jednej z lewicowych partii, zginął jeden z napastników a dwóch innych bojówkarzy zostało rannych. Wykaz został uzupełniony 1 lutego, gdy grupa członków lewicowej młodzieżówki została zaatakowana przez liczącą 100 osób grupę prawicowców, w ataku rannych zostało pięciu nastolatków. 6 lutego pobito czterech innych działaczy młodzieżowych, w drugim ataku uczestniczyli członkowie Partii Chrześcijańsko-Demokratycznej a bojówką kierował były deputowany, Carlos Demarchi.
Pierwszy zamach.
29 czerwca 1973 pułk pancerny, pod dowództwem pułkownika Roberto Soupera, otoczył pałac prezydencki i usiłował nieskutecznie przeprowadzić zamach stanu. Po nieudanym zamachu, pod koniec lipca doszło do kolejnej fali strajków, do której oprócz kierowców ciężarówek przyłączyli się górnicy z największej kopalni miedzi "El Teniente". 9 sierpnia wierny Allende generał Prats został mianowany ministrem obrony, co wywołało silne wzburzenie w kręgach wojskowych, które wymusiły na Allende nie tylko cofnięcie tej nominacji, ale również zwolnienie Pratsa ze stanowiska głównodowodzącego Armią Lądową i wprowadzenie na to miejsce cieszącego się dużą popularnością wśród wojskowych Augusto Pinocheta. Od momentu utraty wpływów przez Pratsa, rząd utracił praktycznie kontrolę nad wszystkimi siłami zbrojnymi w kraju, łącznie z policją "carabineros". Policja praktycznie przestała wypełniać polecenia rządu i w kraju zapanowało bezprawie. Allende zastąpił policję słabo uzbrojonymi i źle wyszkolonymi amatorskimi oddziałami działaczy partyjnych, które nie posiadały prawa do pełnienia obowiązków policyjnych. W sierpniu 1973 r. na tym tle nastąpił kryzys konstytucyjny. Sąd Najwyższy wysłał do parlamentu oficjalną skargę na Allende, stwierdzając, że rząd nie posiada sprawnego aparatu egzekwowania legalnych wyroków sądowych. 22 sierpnia niższa izba parlamentu, głosami prawicy, oficjalnie oskarżyła Allende o liczne naruszenia konstytucji i zażądała zrzeczenia się przez niego mandatu prezydenta. Na początku września 1973 Allende przygotował projekt rozwiązania kryzysu poprzez ogłoszenie plebiscytu, w którym wyborcy mieli odpowiedzieć na pytanie, czy chcą kontynuacji jego rządów. W przypadku odpowiedzi negatywnej projekt przewidywał zrzeczenie się przez Allende fotela prezydenckiego.
Deklaracja parlamentu.
22 sierpnia 1973 koalicja Chrześcijańskich Demokratów i Partii Narodowej w parlamencie wydała tzw. Deklarację upadku demokracji w Chile – skierowaną do sił zbrojnych, prosząc o interwencję mającą na celu „jak najszybsze zakończenie licznych naruszeń konstytucji” i zmuszenie rządu do przestrzegania prawa.
Mimo że później deklaracja ta była wielokrotnie przytaczana jako dowód na legalność puczu z 11 września, w gruncie rzeczy nie miała ona wielkiego wpływu na przebieg wydarzeń. W momencie jej ogłoszenia przygotowania do puczu szły już pełną parą. Krytycy puczu wskazują też, że na jego skutek wcale nie nastąpiło odtworzenie dawnego porządku konstytucyjnego, lecz wręcz przeciwnie, dawna konstytucja już nigdy nie została przywrócona w oryginalnej formie. Deklaracja ta oskarżała rząd Allende o próbę „zdobycia władzy absolutnej, w celu poddania obywateli i ekonomiki państwa restrykcyjnej kontroli, równoznacznej z zaprowadzeniem systemu totalitarnego” oraz uznała, że rząd „zamienił naruszenia porządku konstytucyjnego w stałą formę utrzymywania swojej władzy”.
Deklaracja dokładnie wypunktowała listę naruszeń konstytucji przez Allende:
Jednym z najpoważniejszych zarzutów było też „łamanie prawa poprzez tworzenie własnych grup paramilitarnych, które są przygotowywane do konfrontacji z legalnie działającymi siłami zbrojnymi”. Próby reorganizacji Armii i policji został przez tę odezwę ocenione jako „notoryczne próby przekształcania sił zbrojnych w rodzaj partyjnych jednostek partyzanckich poprzez niszczenie ich systemu hierarchicznego i upolitycznianie procedury przyznawania stopni wojskowych”.
Odpowiedź Allende.
Dwa dni później, 24 sierpnia 1973 r., Allende odpowiedział publicznie na zarzuty parlamentu, określając deklarację parlamentu jako „przeznaczoną do tego, aby zniszczyć prestiż kraju za granicą i spowodować zamieszanie wewnątrz Chile” oraz twierdząc, że „jest to wyraz złych intencji, których źródłem są koła militarystów”. Zauważył też, że deklaracja jest prawnie niewiążąca, gdyż nie została przegłosowana przez 2/3 składu parlamentu, co było zgodnie z konstytucją wymagane do wszczęcia procedury usunięcia prezydenta z urzędu. Uznał on, że deklaracja jest niezgodna z prawem, gdyż wzywa siły zbrojne do wystąpienia przeciw legalnie wybranemu prezydentowi i jego rządowi, co samo w sobie narusza kilkanaście punktów konstytucji.
Napisał on: „Chilijska demokracja należy do wszystkich jej obywateli. Nie jest to dzieło klasy posiadaczy i ci, którzy byli ciemiężeni przez tę klasę, nie oddadzą łatwo dotychczasowych zdobyczy, niezależnie od tego jakie to spowoduje ofiary. Rząd, któremu miałem zaszczyt przewodniczyć, był najbardziej demokratyczny z tych, które do tej pory miało Chile. Będę bronił do końca moich decyzji, dalszego kierunku przemian demokratycznych, aż do ostatecznych konsekwencji. Parlament stał się bastionem przeciwników zmian i robił co tylko w jego mocy, aby utrudniać finansowanie i funkcjonowanie instytucji wprowadzających reformy”. Argumentował też, że parlamentarzyści używali słów „państwo prawa i sprawiedliwości” dla stanu państwa, w którym panowała ekonomiczna niesprawiedliwość, którą ludzie ostatecznie odrzucili głosując na Allende. „Aktualnie kraj potrzebuje dużego wysiłku ekonomicznego i politycznego, aby pokonać narosłe trudności, jednak parlament niszczy ten wysiłek, najpierw paraliżując całe państwo, a teraz szuka sposobów, aby je zniszczyć”. Na koniec wezwał „wszystkich robotników, demokratów i patriotów” aby przyłączyli się do niego w obronie konstytucji i „postępu rewolucji”. W rezultacie ostrej krytyki ze strony związków zawodowych i parlamentu, niezmiennie negatywnych wyników sondaży opinii publicznej (57% ocen negatywnych i 42% pozytywnych w ostatnim przeprowadzonym sondażu) oraz narastającego chaosu gospodarczego i groźby wybuchu wojny domowej, Allende zdecydował się przeprowadzić plebiscyt, w którym obywatele mieli się opowiedzieć za kontynuacją jego rządów albo przeciw. Ogłoszenie terminu plebiscytu miało nastąpić 11 września 1973 r.
Przebieg puczu.
Przygotowania do puczu.
Do zamachu Pinochet przygotowywał się prawdopodobnie od maja gdy polecił Akademii Wojskowej przygotowanie planu działań ofensywnych na wypadek "zagrożenia bezpieczeństwa wewnętrznego". Wyznaczeni przez Pinocheta piloci myśliwców bombardujących Hawker-Hunter codziennie ćwiczyli w ciągu lata na pustyni Atacama przyszły atak na pałac prezydencki. Aby pozbyć się z wojska lewicowych wojskowych Pinochet uknuł spisek, w wyniku którego pod koniec sierpnia do dymisji podali się generał Prats i Pickering, ich następcą został Pinochet (który jeszcze 7 września w liście do Pratsa deklarował rzekomą solidarność z nim). Decyzja o przeprowadzeniu puczu zapadła 9 września, a decyzję tą podjął Pinochet, szef lotnictwa, Gustavo Leigh i admirał Jose Toribio Merino. 10 września grono spiskowców zostało powiększone o kolejnych oficerów. Kilka godzin później aby odwrócić od siebie uwagę, Pinochet spotkał się z ministrem Orlando Letelierem i w rozmowie z nim opowiedział się za wysłaniem grupki oficerów na przeszkolenie w ZSRR oraz przeniesieniem do rezerwy generałów związanych z prawicą.
Przeprowadzenie zamachu.
Pucz rozpoczął się w nocy z 10 na 11 września 1973 r. Wojsko puściło w radiu komunikat o treści "Tu sieć radiowa chilijskich sił zbrojnych i korpusu karabinierów... Prezydent republiki natychmiast ma przekazać swoją funkcję siłom zbrojnym i korpusowi karabinierów... Od tej chwili prasa, radio i stacje telewizyjne Unidad Popular winny powstrzymywać się o i wszelkiej działalności informacyjnej w przeciwnym razie zostaną zaatakowane z powietrza i ziemi. Podpisano: Wojskowa Junta Rządowa". Na chwilę przed atakiem na pałac prezydencki, Allende polecił ministrowi obrony, Orlandowi Letelierowi wyjaśnienie sprawy komunikatu. Letelier skontaktował się z generałem Bradą, dowódcą garnizonu stolicy który obiecał wyjaśnić sprawę. Brada w odpowiedzi oznajmił ministrowi że do stolicy nie zmierza żadne wojsko, a w Los Andes wprowadzono zakaz opuszczania koszar co związane jest z przygotowaniem do defilady wojskowej w dzień święta narodowego, 19 września. Letelier chciał jeszcze potwierdzić rozwój sytuacji u Pinocheta, przed czym zwiódł go jednak Allende słowami "Daj spokój Pinochetowi – mamy tyle fałszywych alarmów że gdyby Pinochet chciał każdy z nich osobiście wyjaśniać, nie spałby zupełnie od kilku miesięcy". Jak się miało okazać również i Brady był uczestnikiem puczu.
O godzinie 6:30 do Allende doszła wiadomość o buncie w Valparaiso, gdzie tamtejsi marynarze zajęli miasto. Allende próbował nawiązać kontakt z dowódcami sił lądowych, lotnictwa i marynarki, wszyscy trzej nie odbierali jednak telefonów. Po kwadransie minister obrony zostaje aresztowany przed budynkiem ministerstwa. O godzinie 7:20 Allende przeniósł się do pałacu La Moneda skąd chciał dowodzić obroną, tym samym poprosił garnizon stolicy o wzmocnienie ochrony budynku. O 8:00 Allende za pośrednictwem Radio Corporación poinformował iż "Wiarygodne informacje zdają się sugerować, że część marynarki wojennej odcięła Valparaiso od reszty kraju i okupuje miasto, co oznacza powstanie przeciwko rządowi... Do tej chwili, jak mnie poinformował dowódca garnizonu generał Brady, w Santiago nie miały miejsca żadne nadzwyczajne ruchy wojsk... W każdym razie jestem tutaj, w La Moneda, broniąc rządu, który reprezentuję z woli ludu... Szczególnie prosiłbym, aby ludzie pracy pozostali czujni, baczni i unikali prowokacji... w swoich miejscach pracy oczekując na wezwanie, które mogę do nich skierować". Po apelu prezydenta do pałacu przybyli najważniejsi działacze Jedności Ludowej w tym ministrowie, a także córki prezydenta. W pół do dziewiątej, Radio Agricultura prowadzone przez latyfundystów nadaje komunikat dowódców sił lądowych, morskich, lotnictwa i dyrektora korpusu karabinierów. Chwilę później admirał Carvajal, szef sztabu puczystów dzwoni do Allende i proponuje mu dymisję w zamian za zapewnienie mu ochrony i zgodę na wyjazd z kraju jego, jego rodzinie i współpracownikom. Prezydent odmawia. W tym samym czasie przed pałacem zbiera się około setka zwolenników rządu, na których z okna rezydencji spogląda prezydent. Ochraniający budynek oddział karabinierów niespodziewanie dostał rozkaz opuszczenia pałacu, rozkaz ten wydał sztab opanowany już przez zwolenników zamachu, już po chwili okolice pałacu opuszczają tankietki.
Aby uniemożliwić komunikację między przeciwnikami puczu, wojsko zbombardowało Radio Corporación a Radio Portales wysadziło w powietrze. Pucz w stolicy rozpoczął się od zbombardowania przez lotnictwo pałacu prezydenckiego "La Moneda", a następnie jego zajęcia przez siły lądowe. W chwili gdy rozległy się pierwsze strzały, prezydent włożył na głowę hełm i uzbrojony w karabin maszynowy organizował obronę budynku. Puczyści ze szturmowej oficerskiej szkoły piechoty otoczyli pałac ze strony hotelu Hilton, szkoła podoficerska natomiast rozlokowała się na wschód od pałacu a oddział pułku Tacna od strony Plaza Bulsnes, na południe od La Moneda. Na Plaza de la Constitución wjechały czołgi II Pułku Pancernego (ta sama jednostka w czerwcu wzięła udział w pierwszej próbie zamachu stanu). Czołgiści ostrzelali biuro prezydenta, a piechota ruszyła ku wejściom do pałacu. Obrońcy w sile czterdziestu osób odpowiedzieli ogniem z rusznic przeciwpancernych, karabinów maszynowych i pistoletów. W obronie uczestniczyli głównie członkowie ochrony osobistej Allende. Po pewnym czasie na pomoc prezydentowi przybyli zwolennicy rządu, którzy zajęli pozycje na dachach i w oknach pobliskich budynków, m.in. w zarządzie miasta, Banku Państwowym, Centralnym Banku Chile, redakcji La Nación, Zakładzie Ubezpieczeń Społecznych i w Centralnym Banku Chile. W rezultacie pierwszy atak został odparty, choć walka nie ustała.
O 10:30 stacje radiowe zajęte przez puczystów nadały komunikat – "Do godziny 11.00 pałac La Moneda musi być ewakuowany. W przeciwnym razie zaatakuje go lotnictwo wojskowe. Pracownicy mają pozostać na swych miejscach pracy, które zabrania się im absolutnie opuszczać. W przeciwnym razie zostaną zaatakowani przez siły lądowe i powietrzne. Powtarza się zarządzenie zawarte w komunikacie numer jeden, że wszelkie akty sabotażu zostaną ukarane od razu, na miejscu i to w formie najbardziej drastycznej". Generał Baez uczestniczący w ataku na pałac daje rozkaz – "Z tych w La Moneda nie powinno pozostać śladu. Trzeba ich wytłuc jak robaki, obiekt musi być zniszczony z powietrza i ziemi". Po wysłuchaniu rozkazu Allende zebrał wszystkich i poprosił nieuzbrojonych o ucieczkę z pałacu argumentując że do przyszłej walki z puczystami potrzebni będą przywódcy a dalsze ich przebywanie w pałacu zwiększy tylko liczbę zabitych w bitwie. Wszyscy zgromadzeni zdecydowali jednak bez wyjątku o pozostaniu w pałacu i obronie go przed zamachowcami. Opanowane przez puczystów ministerstwo obrony o godzinie jedenastej przekazuje komunikat o tym że ultimatum zostało przedłużone o godzinę, od tamtego czasu powoli wojsko zaczęło opuszczać plac co stało się jedynie przykrywką – po momencie pałac został zaatakowany przez lotnictwo i zbombardowany. Na chwilę przed atakiem Allende ponownie rozkazuje opuszczenie pałacu przez kobiety i nieuzbrojonych mężczyzn, grupka kilkunastu osób (głównie kobiet) na czele z córkami prezydenta opuszcza pałac. Wśród obrońców pozostają jedynie członkowie jego ochrony, czterech ministrów, dwóch dziennikarzy, czterech lekarzy i trzech najbliższych doradców oraz współpracowników. Po szturmie puczyści przewożą tych obrońców którzy przeżyli do koszar Tacna gdzie w ciągu dwóch dni połowa z obrońców zostaje zamęczona na śmierć.
Bombardowanie rozpoczęło się o godzinie dwunastej. W pałac uderzyło około dwadzieścia rakiet a budynek zaczął płonąć. Do drugiego ataku lotnictwa doszło w dzielnicy w której znajdowała się rezydencja Allende, Tomas Moro. Po bombardowaniu wojsko ponownie przypuściło szturm i ponownie zostało odparte. Atakujący ponownie proszą o pomoc lotnictwa. Trzeci atak trwa 20 minut. W międzyczasie, kierowcy Allende, Carlosowi Tello udało się uratować żonę prezydenta, przeprowadził on ją przez teren klasztoru do ambasady Meksyku. Po bombardowaniu, pałac ponownie ostrzeliwują czołgi, a piechota przeprowadza kolejny szturm. W dalszym ciągu prezydent bierze osobisty udział w bitwie. Gdy pierwsza z grup szturmujących wdarła się na parter pałacu, Allende wraz z pozostałymi obrońcami przedziera się do kontrnatareda a napastnicy ustępują. O godzinie 13.30 Allende zdecydował się na pertraktację z zamachowcami. Prezydent wydelegowuje do ministerstwa obrony trzech parlamentarzystów – wiceministra MSW, Daniela Vergera, sekretarza szefa państwa, Osvaldo Puccio, i sekretarza generalnego Urzędu Rady Ministrów, Fernardo Floresa. Delegacja w pierwszej kolejności chce wynegocjować przerwanie ostrzeliwania dzielnic robotniczych stolicy. Puczyści odmawiają negocjacji, żądają jedynie kapitulacji bezwarunkowej pałacu. Wszyscy parlamentarzyści z delegacji zostali aresztowani, na co Allende wydał rozkaz obrony do końca. Generał Palacios wydał rozkaz o wybiciu wszystkich zwolenników rządu stawiających opór w budynkach sąsiadujących z La Moneda. W bitwie o zarząd miasta zginęło dziewięciu wojskowych.
O 14:00 rozpoczął się decydujący szturm na pałac. Prezydent zginął o 14.15. Istnieje kilka wersji śmierci Allende. Pewne jest jedynie to że Allende zginął z bronią w ręku. Osamotniony Allende prawdopodobnie popełnił samobójstwo, używając do tego celu karabinu AK. Zwolennicy Allende uważają, że został on zastrzelony przez wkraczających do pałacu żołnierzy, jednak ekshumacja zwłok dokonana w latach dziewięćdziesiątych XX wieku potwierdziła tezę o samobójstwie. Potwierdziła ją również relacja ochroniarza Allende, Pablo Zepedy, jak też orzeczenie chilijskiego sądu wydane 11 września 2012 roku. Według innej wersji prezydent zginął w bezpośredniej wymianie ognia z puczystami. Według Gabriela Garcii Marqueza, pisarza który dotarł do relacji obrońców pałacu którym udało się przeżyć, puczyści zbezcześcili zwłoki prezydenta – zmiażdżyli kolbą karabinu jego twarz, a następnie strzelali z broni palnej w jego martwe ciało. Według S. Landau, dyrektora Transnational Institute w Waszyngtonie, ciężko rannego Allende dobić mieli Mosquero i Riveros. Według jeszcze innych źródeł, Allende miał zostać ranny w brzuch, po czym miał spaść na fotel i kontynuować ostrzał do czasu gdy jeden z pocisków trafił go w okolice serca.
Ostatni obrońcy zginęli lub zostali pojmani około godz. 15:00. Radio wydało wtedy komunikat – "Ostrzega się inteligencję, pracowników najemnych i robotników, że powinni zachować absolutny spokój i powstrzymać się od wszelkich prowokacji wobec sił zbrojnych oraz policji. Jakakolwiek działalność podjęta w tym sensie, podobnie jak akty sabotażu, przemocy fizycznej czy próby stawiania oporu zostaną bez chwili wahania złamane w drodze działań wojskowych z powietrza i ziemi, podobnych do tych, jakie zastosowano wobec La Momeda oraz prezydenckiej rezydencji Tomas Moro".
W swoim ostatnim przemówieniu prezydent wezwał do przeciwstawienia się militarystom, jako zdrajców określił tych którzy wystąpili po stronie puczystów. Jednocześnie wezwał aby jego zwolennicy nie dali się sprowokować wojskowej juncie. Swoje przemówienie zakończył słowami – Niech żyje Chile, niech żyje lud, niech żyją ludzie pracy! To moje ostatnie słowa. Jestem pewien, że moja ofiara nie pójdzie na marne i stanie się przynajmniej moralną karą dla podłości i zdrady.
Szacuje się, że 11 września zamordowanych zostało co najmniej 3000 ludzi, między 11 a 15 września walki pochłonęły kolejne 5000 ofiar, liczba zabitych i porwanych między 12 a 13 września wynosiła około 6000 osób. W ciągu pierwszych 18 dni od obalenia prezydenta Allende liczba cywilnych ofiar wyniosła 15 000. Jeszcze tego samego dnia żołnierze zaatakowali Politechnikę stolicy gdzie pojmali 600 studentów i profesorów, budynek zrównano z ziemią, w ciągu kilku dni co piąty z 600 aresztowanych został zabity. Zajęto też szpital Perros Lueo gdzie zabito wszystkich lekarzy popierających Jedność Ludową.
Sytuacja bezpośrednio po zamachu.
Na chwilę po zamachu największe stadiony kraju, Estadio Chile i Estadio Nacional zmieniono w obozy koncentracyjne. Do Stadionu Narodowego w Santiago zostało skierowanych łącznie ponad 130 000 osób, w czasie trzech lat jego istnienia, z czego ponad 2000 zostało zamordowanych, zaś ponad 1000 osób zniknęło bez wieści. Liczbę torturowanych i więzionych bez sądu, w czasie istnienia obozu i już po jego likwidacji szacuje się współcześnie na nie mniej niż 27 000. W pierwszych dniach po zamachu żołnierze zabili 3200 górników w kopalniach w Pedro de Valdivia i Maria Elena. Do 13 września aresztowano minimum sto tysięcy ludzi, dla których utworzono kolejne obozy koncentracyjne, na wyspie Quiriquina, wyspie Dawson i jednej z wysp archipelagu Juan Fernardez. W więzienia zmieniono okręt marynarki „Maipo” i fregatę „Esmeralda”. Wojsko pacyfikuje też w Lota i Coronel. 15 września wojsko bombarduje dzielnice La Hermida, La Legua i Nueva Habana.
Początkowo puczyści mieli zamiar rządzić krajem kolegialnie, na zasadzie rotacji. Dowódcami całej operacji byli – poza Pinochetem, który kontrolował Armię Lądową: Gustavo Leigh Guzmán – dowódca Sił Powietrznych, José Toribio Merino Castro – głównodowodzący Marynarki Wojennej oraz César Mendoza Durán z Narodowej Policji ("Carabineros de Chile"). Wszyscy oni zdecydowali jednak po kilku miesiącach, w trakcie których na czele stał Pinochet, że idea rządów rotacyjnych nie jest praktyczna i ostatecznie oddali Pinochetowi całą władzę.
 
Najważniejszym zadaniem Pinocheta na początku rządów była pacyfikacja opozycji. 13 września 1973 r. junta rozwiązała jednym dekretem cały parlament. Dekret z 13 września zdelegalizował też wszystkie partie, które tworzyły "Unitado Popular" – koalicję sił popierających Allende.
Skala prześladowań została zbadana i opisana przez komisje, po przywróceniu demokracji w Chile, których efektem były raporty Valecha oraz Rettiga. Szacuje się, że 11 września zamordowanych zostało co najmniej 3000 ludzi, między 11 a 15 września walki pochłonęły kolejne 5000 ofiar, a liczba zabitych i porwanych między 12 a 13 września wynosiła około 6000 osób. W ciągu pierwszych 18 dni od obalenia prezydenta Allende liczba cywilnych ofiar wyniosła 15 000.
W swojej książce autobiograficznej ("El Dia Decisivo") Pinochet twierdzi, że od samego początku był twórcą planu wykonania zamachu i jego liderem, oraz wykorzystał stanowisko głównodowodzącego największą częścią sił zbrojnych – Armią Lądową do koordynowania pozostałych rodzajów sił zbrojnych zaangażowanych w puczu. W ostatnich latach ukazały się jednak wspomnienia oficerów Marynarki Wojennej i Sił Powietrznych, według których Pinochet dołączył do puczu bardzo niechętnie na kilka dni przed jego rozpoczęciem, i że przygotowania do puczu i jego przebieg były koordynowane w sztabie Marynarki, a nie Armii Lądowej.
27 lipca 1974 Pinochet, przy aprobacie pozostałych członków junty, obwołał się bez żadnych wyborów prezydentem Chile. Przyjął też wtedy stopień wojskowy "Capitán General" (generał kapitan), który w czasach gdy Chile było kolonią, był oficjalnym tytułem gubernatora, a następnie posługiwał się nim Bernardo O’Higgins, bohater wojny o niepodległość Chile i pierwszy prezydent tego kraju. Na krótko po zamachu niektóre regiony znalazły się w rękach partyzanckich. W Neltume z wojskiem starł się 80 osobowy oddział opozycji. Wojna partyzancka odżyła ponownie dopiero w latach 80. choć ataki zbrojne przeciwko rządowi trwały przez cały okres dyktatury.
Rola USA w puczu.
Współczesne badania.
Stopień i rodzaj zaangażowania Stanów Zjednoczonych w jego obaleniu jest sprawą kontrowersyjną. Dokumenty rządowe odtajnione w czasie kadencji Clintona dowodzą, że CIA starała się na różne sposoby wpłynąć na obalenie Allende od momentu objęcia przez niego urzędu w 1970. Co więcej, istnieją dowody, że próbowała również zapobiec nominowaniu go na prezydenta Chile i wspomagała jego oponentów w czasie samych wyborów. Twierdzenie, wysuwane przez niektórych, że agencje rządowe USA bezpośrednio uczestniczyły w przygotowywaniu i przebiegu puczu, nie ma jednak potwierdzenia w znanych obecnie faktach i dokumentach. Wiele dokumentów w tej sprawie jest jednak nadal objęte klauzulą ścisłej tajemnicy. W kwestii dojścia do władzy Pinocheta CIA przeprowadziła w 2000 r. bardzo dokładne śledztwo, z którego wynikło, że agencja ta „nie wspomagała w żaden bezpośredni sposób dojścia Pinocheta do prezydentury Chile”
Według słów Henry’ego Kissingera wypowiedzianych do prezydenta Nixona, USA „tego [zamachu] nie zrobiły”, ale „stworzyły warunki, aby pucz się odbył i zakończył sukcesem”. W wywiadzie udzielonym stacji telewizyjnej "Black Entertainment Television" przez Sekretarza Stanu USA Colina Powella w 2003 r., odpowiedział on na pytanie dlaczego USA uważają się moralnie godne zaatakowania Iraku, mimo że same często stosowały „nieczyste zagrania”, tak jak to było w przypadku puczu w Chile:
Chilijskie media, cytowały masowo tę wypowiedź jako pierwszy przypadek, kiedy przedstawiciel rządu USA oficjalnie uznał negatywną rolę Stanów Zjednoczonych w puczu z 1973.
Ingerencja USA przed zaprzysiężeniem Allende.
Rywalizacja rządu USA i lewicy Chile ma długą historię. W 1965 roku sytuację wywołało ujawnienie celów tzw. „Planu Camelot” w którym rząd USA badał potencjał społeczno-polityczny miejscowej lewicy. Amerykanie infiltrowali siły zbrojne chcąc narzucić im profil antykomunistyczny – od 1950 do 1968 ponad dwa tysiące oficerów przeszło specjalne szkolenia w USA, a kolejnych 549 w bazach USA w strefie Kanału Panamskiego. Od lipca 1969 placówki CIA w stolicy Chile na polecenie rządu rozpoczęły rozbudowanie siatki wywiadowczej w trzech rodzajach sił zbrojnych.
W latach 1964–1970, gdy prezydentem Chile był Frei, USA udzieliło kredytów Chile w wysokości ponad 1 miliarda USD. W czasie rządów Allende pomoc ta została całkowicie wstrzymana. Kwestia wpływu działań rządu USA na stan ekonomii Chile w czasach rządów Allende jest jednak kontrowersyjna i pozostawia wiele możliwości interpretacji. Jeszcze przed zaprzysiężeniem Allende rząd amerykański zaangażował akcję porwania głównodowodzącego armii generała Scheidera, w trakcie próby porwania został on jednak zastrzelony. 22 października został on porwany i zamordowany. Grupa odpowiedzialna za ten atak była w kontakcie z CIA. Agencja miała dostarczyć na realizacje tego zabójstwa 35,000 dolarów.
Działalność USA w okresie prezydentury Allende.
W momencie nominacji Allende, Stany Zjednoczone uruchomiły plan presji ekonomicznej na Chile. Dokumenty, ujawnione przez administrację Clintona, zawierają m.in. memorandum nr 93, z 9 listopada 1970, autorstwa Kissingera i adresowane do szefów resortów dyplomacji, obrony i wywiadu. Dokument ten nakazuje uruchomienie wszelkich instrumentów nacisku, które powinny spowodować niemożność konsolidacji rządu Allende i uniemożliwić wprowadzenie planowanych przez ten rząd reform, w szczególności planów nacjonalizacji przemysłu, a zwłaszcza sektora wydobycia i przerobu miedzi. Oprócz tego istnieją też dyrektywy podpisane przez Nixona, w których zabrania on udzielania jakiejkolwiek pomocy ekonomicznej rządowi Chile i wstrzymanie wszelkiej dotychczasowej pomocy. Odkąd stało się jasne, że Allende wygrał wybory powszechne w 1970 r., CIA próbowało realizować równolegle dwa plany. „Track I” miał na celu przekonanie członków parlamentu chilijskiego – zwłaszcza ustępującego prezydenta Eduardo Freia i jego zwolenników z partii Chrześcijańskich Demokratów, aby głosowali na drugiego w kolejności kandydata Jorge Alessandri z Partii Narodowej. Jednocześnie starano się przekonać Alessandriego, aby zobowiązał się do złożenia urzędu zaraz po jego wyborze przez parlament, co umożliwiłoby start Freia w kolejnych wyborach i prawdopodobnie wygraną z Allende.
Plan awaryjny („Track II”) zakładał znalezienie grupy generałów, którzy dokonaliby zamachu stanu i rozwiązali parlament, zanim Allende zostałby zaprzysiężony, a następnie rozpisaliby nowe wybory prezydenckie i parlamentarne. Agencja skontaktowała się z generałem Roberto Viauxem, o którym wiedziano, że wraz z grupą zaufanych oficerów planował dokonanie tego rodzaju zamachu Kluczowym punktem planu Viauxa było porwanie szefa sztabu Armii Lądowej, generała René Schneidera, który był zdeklarowanym konstytucjonalistą i za wszelką cenę nie chciał dopuścić do użycia Armii w wewnętrznym konflikcie politycznym. Dokładna analiza planów Viauxa dokonana przez specjalistów z CIA zdecydowała jednak, że agencja postanowiła odstąpić od tego planu i ostatecznie nie udzielić wsparcia Viauxowi. Mimo to, 22 października, Viaux zdecydował się rozpocząć realizowanie swojego planu i wysłał grupę zamachowców do domu Schneidera. Wywiązała się tam strzelanina, gdyż Schneider zabarykadował się w sypialni i bronił swoim pistoletem, do momentu kiedy przybyła odsiecz. W trakcie strzelaniny Schneider został jednak ranny i zmarł po paru godzinach w szpitalu. Zamach wywołał skandal polityczny, którego rezultatem był wzrost popularności Allende.
Jeszcze dzień przed puczem w ramach "sondażu", ambasador Nataniel Davis zadzwonił do Orlando Leeliera w celu załatwienia sobie alibi (telefon nastąpił parę godzin po tym gdy Davis wrócił z wizyty u Kissingera w Waszyngtonie). Są natomiast liczne dowody, że rząd USA wspomagał materialnie rządy junty wojskowej, choć jednocześnie publicznie krytykował jej działania. M.in. dokument ujawniony w 2000 r. przez CIA zatytułowany "CIA Activities in Chile" ujawnia, że CIA wspierała aktywnie juntę zaraz po jej dojściu do władzy, oraz że istniały liczne kontakty między oficerami z najbliższego otoczenia Pinocheta z oficerami CIA i U.S. Army. CIA oficjalnie zabraniała swoim oficerom płacenia za informacje ludziom bezpośrednio zaangażowanym w przypadki ewidentnych naruszeń praw człowieka (tortury, porwania itp.). Blisko 1100 dokumentów, zebranych z różnych agencji rządowych USA i ujawnionych przez Departament Stanu w październiku 1999 r. ukazuje skalę wsparcia finansowego dla Armii Chile, które to wsparcie było w czasach Allende dostarczane bezpośrednio oficerom Armii, bez informowania o tym fakcie rządu chilijskiego. Wsparcie to wzrosło od 800 000 USD w 1970 do 10,9 miliona w 1972 i było kontynuowane w podobnej wysokości jeszcze przez kilka pierwszych lat rządów Pinocheta.
Raport senatora Franka Churcha.
W 1975 roku ukazał się raport senatora Franka Churcha, zawierał on informacje odnośnie do zaangażowanie CIA w Chile. W 1964 roku gdy Allende po raz pierwszy zmierzył się w wyborczych szrankach z Freiem, CIA wsparło finansowo kandydata prawicy. Gwałtowna eskalacja działań CIA rozpoczęła się w połowie 1970. CIA przekupiło parlamentarzystów sumą 350 tysięcy dolarów aby ci nie poparli Allende w głosowaniu parlamentarnym. Po tym gdy prezydentem ostatecznie wybrany zostanie Allende, USA przeznacza na kampanię prawicy w wyborach samorządowych z kwietnia 1971 roku aż półtora miliona dolarów (mimo to partie Frontu Jedności zdobyły 50% poparcia). W lipcu 1973 roku Partia Narodowa zdobyła od CIA 200 tysięcy dolarów a dziennik prawicy „El Mercurio” dostał półtora miliona dolarów. Pieniądze trafiły też do organizatorów strajków.
Chilijska miedź.
W lipcu 1971, parlament wprowadził poprawkę do konstytucji która umożliwiła nacjonalizację amerykańskich firm miedziowych. Chile walczyło w ten sposób o 7% dewiz które zyskałoby po znacjonalizowaniu przemysłu miedziowego. Problemem stały się odszkodowania za nacjonalizacje miedzi. Koncerny zażądały horrendalnie wysokiej opłaty w wysokości 800 milionów dolarów (zyski w okresie 1965-1970 zyski koncernów osiągnęły 552 miliony dolarów). We wrześniu prezydent sformułował doktrynę zakładającą, że Chile ma prawo potrącić sobie sumy za nacjonalizację z tytułu tego co stanowić miało ponadnormatywne zyski koncernów. Allende za racjonalny uznał zysk wahający się w granicach do 10% rocznie, a więc taki jaki osiągały koncerny amerykańskie w krajach tj. Kanada. W październiku roku profesor Hector Humeres pełniący urząd kontrolera generalnego rozpatrzył kwestię wysokości odszkodowań dla koncernów, według jego raportów w ciągu blisko 55 lat działalności koncerny uzyskiwały zawyżone zyski, jako przykład podał koncern Anaconda który w latach 1955–1970 uzyskiwał 20% rocznie, a w przypadku koncernu Kennecott zyski sięgnęły 50% rocznie. Raport wykazał też, że koncerny nie wywiązały się ze swoich obowiązków podatkowych względem Chile, zdaniem Humeresa gdyby miały one wypłacić utracone przez Chile pieniądze, musiały by one przed nacjonalizacją wpłacić aż 400 milionów dolarów. Ostatecznie rząd Allende postanowił, że odszkodowanie wypłacone zostanie koncernowi Cerro Corporation który miał się najlepiej wywiązać się z obowiązków.
Nacjonalizacja górnictwa została poparta przez wszystkie partie polityczne kraju. Przedsiębiorstwom górniczym zostały wypłacone odszkodowania. Rząd Ameryki twierdził, że przedsiębiorstwa amerykańskie Kennecott i Anaconda nie otrzymały odszkodowań, Allende natomiast w czasie wizyty w siedzibie ONZ w Nowym Jorku w 1972 roku stwierdził, że dzięki nacjonalizacji USA w ciągu dziesięciu lat zarobi 4 miliardy dolary. Henry Kissinger sekretarz stanu USA, zaproponował bojkot Chile, odmawiając kredytów zagranicznych i włożył wniosek o embargo na miedź chilijską. W wyniku zakulisowych działań USA, zablokowano możliwość zaciągania przez Chile kredytów w Amerykańskim Banku Rozwoju i Banku Światowym i zamrożono aktywa Chile w USA. W okresie trwania sporu, na wniosek krajów Ameryki Południowej, Konferencja Narodów Zjednoczonych ds. Handlu i Rozwoju w Genewie uchwaliła rezolucję, która założyła, że każdy kraj jest suwerenem bogactw naturalnych i każdy kraj ma pełną swobodę nacjonalizacji takich bogactw.
Rola państw bloku wschodniego.
Allende osobiście zgodził się aby kubański wywiad DGI ("Direccion General de Inteligencia") wykorzystywał Chile jako bazę przerzutową broni dla ruchów rewolucyjnych w Ameryce Południowej oraz na lokalizację obozów szkoleniowych dla lewicowej partyzantki na terytorium Chile. Działalność tych obcokrajowców zaogniła sytuację w kraju, m.in. z uwagi na fakt iż przysyłani do Chile przez DGI przywódcy organizacji rewolucyjnych nie dostawali żadnych pieniędzy, gdyż mieli finansować się sami z napadów na banki i okupów.
Dwa polityczne punkty widzenia na zamach.
Z punktu widzenia zwolenników puczu był on próbą uratowania chilijskiej wolności i wolnorynkowej gospodarki przed zapaścią ekonomiczną, nędzą i masowym naruszaniem praw człowieka. Przeciwnicy puczu wskazują na to, że liczba przypadków łamania praw człowieka za rządów Pinocheta była nieporównywalnie wyższa niż przed zamachem, zaś w walce ze swoimi przeciwnikami organizatorzy puczu m.in. masowo stosowali tortury.
Zwolennicy puczu twierdzą, że umożliwił on szybkie wprowadzenie reform gospodarczych, których skutkiem był wzrost gospodarczy w latach 70., zwany przez niektórych „chilijskim cudem gospodarczym”. Krytycy puczu twierdzą, że ustanowiona przez juntę dyktatura wojskowa zapewniła wzrost zamożności tylko niewielkiej elicie, podczas gdy większość obywateli w latach jej rządów tak naprawdę zbiedniała, na co wskazuje chociażby spadek realnej mocy nabywczej statystycznej chilijskiej rodziny w latach 1970–1990 (aż o 28% według badań opublikowanych w: "Petras, J., &amp; Vieux, S. (1990). „The Chilean 'Economic Miracle”': An Empirical Critique”, Critical Sociology, 17, s. 57-72".) Dodać jednak należy, iż autor tego opracowania – James Petras – znany jest ze swoich prac antyamerykańskich oraz antyizraelskich.
Przeciwnicy puczu twierdzą, że określanie zamachu, którego bezpośrednim skutkiem było ustanowienie brutalnej dyktatury, jako próby ratowania demokracji i formy walki o prawa człowieka, jest niepoważne i pełne hipokryzji. Argumentują oni, że Allende był wybrany w uczciwych, demokratycznych wyborach i usiłował realizować swój program wyborczy. Ich zdaniem Chile od 1932 r. było dość stabilnym państwem demokratycznym, w którym trwanie demokracji zostało zakłócone przez niepotrzebny zamach stanu, w momencie gdy Allende chciał przeprowadzić plebiscyt mający zdecydować o kontynuacji trwania jego rządów i zrzec się urzędu w przypadku gdy tak zdecyduje ogół wyborców. Podkreślają również udział CIA w destabilizowaniu kraju, aby wykazać, że kłopoty gospodarcze Chile nie były rezultatem wyłącznie błędów prezydenta.

</doc>
<doc id="137371" url="https://pl.wikipedia.org/wiki?curid=137371" title="Polityka społeczna">
Polityka społeczna

Polityka społeczna – przyjęty i realizowany przez władzę publiczną i organizacje pozarządowe zespół długofalowych działań na rzecz zaspokajania potrzeb i rozwiązywania problemów społecznych. Polityka społeczna to również dziedzina nauk społecznych zajmująca się teorią "polityki społecznej". Nauka o polityce społecznej znajduje zastosowanie przy konstruowaniu programów gospodarczych i społecznych partii politycznych a wyborcy oczekują ich realizacji w zgodzie z deklaracjami przedwyborczymi. Polska przyjęła w Konstytucji model społecznej gospodarki rynkowej.
W zakres zainteresowań polityki społecznej wchodzą zagadnienia prawne, polityczne, socjologiczne, ekonomiczne w następujących obszarach:
Cele polityki społecznej.
Wśród wielu celów polityki społecznej możliwe jest wyróżnienie:
Polityka społeczna zajmuje się każdą istotną dla organizacji życia publicznego kwestią społeczną, tj. każdym zjawiskiem, które na masową skalę stanowi o braku komfortu życia społecznego i może okazać się dotkliwe dla potencjału osobowego społeczeństwa. Brak zapobiegania narastającym problemom społecznym może prowadzić do upośledzenia poszczególnych środowisk i kategorii ludności (np. marginalizacji) oraz konfliktami zakłócającymi funkcjonowanie społeczeństwa.
Etapy rozwoju polityki społecznej.
Okres do lat 80. XIX wieku w polityce społecznej oznacza czas od tzw. prawa ubogich do pierwszych ustaw ubezpieczeniowych. W 1601 r. wprowadzono w Anglii pierwszą ustawę o prawie ubogich, a w 1795 wprowadzono zasiłki wyrównawcze do płac. Od XIX w. polityka społeczna pozostaje w ścisłym związku z kwestią robotniczą. Wczesnemu rozwojowi kapitalizmu towarzyszyły nierówności uderzające w godność człowieka marginalizujące ludzi bezdomnych, głodnych, bez pracy, chorych. Te kategorie osób były spychane w nieekonomiczny niebyt stąd pojawiły się wysiłki państwa na rzecz usunięcia istniejących nierówności. 
Lata 1880–1930 to czas eksperymentu i poszukiwań w polityce społecznej koncentrujących się wokół znalezienia najlepszych sposobów ingerencji państwa w sprawy socjalne. Istotną rolę w kształtowaniu współczesnej polityki społecznej odegrał kanclerz Niemiec Otto von Bismarck, który był inicjatorem wprowadzenia 3 rodzajów obowiązkowego ubezpieczenia:
Ustawy niemieckie dały silny impuls do poszukiwania najlepszych sposobów rozwiązania kwestii socjalnej, wiele krajów uznało je za rozwiązanie modelowe i warte naśladowania. Bismarck udowodnił, że zaangażowanie państwa w sprawy socjalne jest nie tylko możliwe, ale i korzystne z punktu widzenia utrzymania porządku społecznego i poprawy położenia pracowników najemnych. 
W latach 1930–1950 kształtuje się konsensus wokół idei prowadzenia przez państwo polityki społecznej. To okres rozbudowy systemu świadczeń socjalnych i szeroko rozumianych usług socjalnych. Do systemu świadczeń socjalnych włączane są kolejne grupy obywateli oraz wprowadzane nowe rodzaje świadczeń. System świadczeń w pierwotnej fazie obejmował tylko robotników w niebezpiecznych branżach, następnie ubezpieczeniami objęto innych pracowników przemysłowych, potem robotników wiejskich.
W latach 1950–1975 w większości krajów wysoko rozwiniętych, nasilały się głosy krytykujące rozmiary zaangażowania władz publicznych w realizację. W tym okresie nastąpiło rozszerzenie zakresu wszystkich rodzajów ubezpieczeń społecznych i pozostałych świadczeń socjalnych, nastąpiło podwyższenie wysokości świadczeń oraz wydłużenie okresu wypłacania. 
W tym okresie nastąpił proces dyfuzji polegający na tym, że świadczenia socjalne wywalczone przez jedne grupy zawodowe stawały się punktem odniesienia dla roszczeń kolejnych grup zawodowych, przy czym poziom świadczeń uzyskany przez grupy najbardziej uprzywilejowane wyznaczały docelowy i pożądany standard o który wszystkie kolejne grupy starały się zabiegać. 
Od około 1975 r. do końca XX wieku nastąpiło przewartościowanie priorytetów polityki społecznej. W większości krajów był to okres kryzysu naftowego i okres cenzury dla polityki społecznej. W okresie tym chodziło o dostosowanie systemu świadczeń socjalnych do zmniejszonych możliwości finansowych państwa. Większość zmian polegała na zaostrzeniu kryteriów korzystania ze świadczeń. Nastąpiła zmiana priorytetów w polityce społecznej na korzyść ludzi młodych i osób aktywnych zawodowo, np. rozbudowa różnych form przekwalifikowania, wyszkolenia oraz wspierania mobilności zawodowych. Przyjęto pewną strategię inwestowania w człowieka, czemu towarzyszy poszukiwanie indywidualnych sfer zaspokajania potrzeb człowieka.

</doc>
