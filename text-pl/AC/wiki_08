<doc id="137374" url="https://pl.wikipedia.org/wiki?curid=137374" title="Winech">
Winech

Winech – (bułg. Винех) chan Bułgarii z rodu Ukil, panujący najprawdopodobniej w latach 756–762.
"Imiennik chanów protobułgarskich", średniowieczny dokument, zestawiający listę władców bułgarskich, podaje, że Winech pochodził z arystokratycznego rodu Ukil i władał przez 7 lat. Ponieważ wiadomo, że Winech dowodził Bułgarami w bitwie pod Markellai w 756 roku, większość historyków przyjmuje tę datę za początek panowania Winecha, koniec ustalając na rok na 761 (D. Lang, W. Złatarski) lub też na rok 762 (T. Wasilewski, G. Ostrogoski, J. Andrejew). I. Wenedikow i M. Moskow datują panowania Winecha na lata 754-760.
Za panowania Winecha bizantyjski cesarz Konstantyn V Kopronim podjął szereg wypraw, mających na celu całkowite podporządkowanie Bułgarii cesarstwu. W 756 roku wysłał do ujścia Dunaju flotę złożoną z 500 okrętów, a sam wyruszył z drugą armią przez Trację. Bułgarzy, rozbici pod Markellai (Karnobat), schronili się w górach. Winech został zmuszony do podjęcia rokowań pokojowych, wysłania zakładników, którymi m.in. były jego własne dzieci i zwrócenia cesarstwu zdobytej przez chana Terweła prowincję Zagoria.
W 758 roku cesarz najechał Sklawinię – tereny zamieszkane przez Słowian macedońskich i wielkie ich masy przesiedlił do Azji Mniejszej. W trakcie kolejnej wyprawy, w 759, Winech rozbił armię cesarską w wąwozie Beregawa w masywie górskim Starej Płaniny, zgarniając bogate łupy. Winech nie wykorzystał jednak zwycięstwa do całkowitego rozbicia resztek armii bizantyjskiej lecz przystąpił do rokowań pokojowych. Ród Ukil stał na czele prosłowiańskiego obozu bojarstwa bułgarskiego i utrzymywał się przy władzy dzięki współpracy z plemienną arystokracją słowiańską, a ta mogła utrzymywać swoją pozycję w państwie jedynie prowadząc politykę probizantyjską. Bunt opozycji wielkobojarskiej doprowadził w 762 roku do obalenia chana i wymordowania jego rodziny wraz ze wszystkimi przedstawicielami rodu Ukil na dworze w Plisce.
Zobacz też: Imiennik chanów bułgarskich.

</doc>
<doc id="137376" url="https://pl.wikipedia.org/wiki?curid=137376" title="Belmopan">
Belmopan

Belmopan – stolica Belize, położona w środkowej części kraju, około 80 km od wybrzeża Morza Karaibskiego, w dolinie rzeki Belize na wysokości 76 m n.p.m. Ludność miasta wynosi 16 435 mieszkańców (2007) – trzecie co do wielkości miasto w kraju.
Miasto Belmopan powstało w latach 60. XX wieku po tym, jak poprzednia stolica Belize City została poważnie zniszczona 31 października 1961 przez huragan Hattie. Budowa stolicy została rozpoczęta w 1967 w odległości około 90 km od Belize City. Ostatecznie rząd autonomicznego Hondurasu Brytyjskiego został przeniesiony do Belmopanu w 1970, pozostał również stolicą kraju po uzyskaniu niepodległości w 1981.
Brak większych zakładów przemysłowych oraz infrastruktury powodował, że miasto rozwijało się słabo i nie przyciągało nowych mieszkańców. W latach 1971–1981 ludność stolicy zwiększyła się zaledwie z 2700 do 3000 osób (mimo planowanego wzrostu do 10.000 mieszkańców). Wokół centrum powstały natomiast slumsy zamieszkałe przez uchodźców z Salwadoru.
Przemysł w mieście jest nadal słabo rozwinięty, znajdują się tutaj niewielkie zakłady odzieżowe. Władze municypalne planują stworzyć park przemysłowy, by przyciągnąć inwestorów do stolicy. Planuje się tutaj przenieść główny uniwersytet kraju University of Belize.

</doc>
<doc id="137377" url="https://pl.wikipedia.org/wiki?curid=137377" title="Toktu">
Toktu

Toktu – (bułg. Токту) chan protobułgarski, panujący przez ok. rok między 766 a 767 r. Nie jest jasne, z jakiego pochodził rodu. 
T. Wasilewski datuje panowanie Toktu na rok 767, J. Andrejew, I. Łazarow i P. Pawłow proponują przełom 766 i 767 roku, a G. Ostrogorski ustala je na lata 767–772.
Ucieczka zagrożonego przez opozycję bojarską chana Sabina do Konstantynopola doprowadziła do walk wewnętrznych pomiędzy probizantyjskim Umarem i stronnikami rodu Ukil, a stronnictwem wojennym na którego czele stanął Toktu. W walkach tych Toktu odniósł zwycięstwo pokonując Umara. Sam jednak w niedługim czasie podzielił jego los. Został obalony przez wyprawę cesarza Konstantyna V Kopronima. Tron cesarz oddał probizantyjsko zorientowanemu Paganowi. Według dokumentów historycznych chan schronił się wśród plemion, których siedziby znajdowały się na północ od Dunaju.

</doc>
<doc id="137383" url="https://pl.wikipedia.org/wiki?curid=137383" title="John Gillespie Magee">
John Gillespie Magee

John Gillespie Magee Jr. (ur. 9 czerwca 1922, zm. 11 grudnia 1941) – amerykański poeta i lotnik, poległy podczas II wojny światowej, ochotnik w kanadyjskich siłach powietrznych.
Życiorys.
Urodzony w Szanghaju w Chinach, jako dziecko dwojga misjonarzy – Amerykanina i Brytyjki. W 1931 przeprowadził się z matką do Anglii. Już w młodym wieku ujawnił się jego talent poetycki. Przed wybuchem II wojny światowej wyjechał na studia do USA, lecz w październiku 1940 zgłosił się na ochotnika do kanadyjskiego lotnictwa wojskowego i w 1941 powrócił do Anglii w składzie 412. Dywizjonu Myśliwskiego RCAF. Zginął w wieku 19 lat, gdy pilotowany przez niego Spitfire o znakach VZ-H zderzył się z innym samolotem podczas lotu w chmurach nad Anglią. Pochowano go na cmentarzu w Scopwick, Lincolnshire.
Twórczość.
Sławę zdobył dopiero po śmierci, dzięki wierszowi, który napisał 3 września 1941 po locie, w liście zaadresowanym do swoich rodziców. Wiersz stanowi dziś motto RAF i RCAF.

</doc>
<doc id="137391" url="https://pl.wikipedia.org/wiki?curid=137391" title="Ugoda zborowska">
Ugoda zborowska

Ugoda zborowska została zawarta 17 sierpnia 1649, po stoczeniu bitwy pod Zborowem, gdy wojskom koronnym nie udało się przyjść z odsieczą oblężonemu przez Kozaków i Tatarom Zbarażowi w czasie powstania Chmielnickiego na Ukrainie.
Na mocy zawartego porozumienia z Rzecząpospolitą
W listopadzie 1649 sejm ratyfikował tę ugodę, jednak niezaakceptowana przez polskich senatorów duchownych, magnatów, a także poruszoną powstaniem ludność ruską, nigdy nie weszła w życie.

</doc>
<doc id="137392" url="https://pl.wikipedia.org/wiki?curid=137392" title="Presjan">
Presjan

Presjan (, według niektórych źródeł Persjan) – chan bułgarski w latach 836-852, syn Omurtaga.
Życiorys.
Forma imienia w źródłach greckich jest niepewna: Περσιάν||Περσιάμ||Πρεσιανός ("Persian||Persiam||Presianos"). W literaturze wywodzi się ją od słowiańskiego "Prĕsenъ" (świeży) lub bułgarskiego "prase" (prosię) albo też od słowiańskiego "Perъsĕninъ" (Pers).
Większość uczonych uważa Presjana za chana bułgarskiego w latach 836-852, przy czym sporne jest jego pochodzenie. Według części historyków (m.in. T. Wasilewskiego) Presjan był synem Omurtaga i podobnie jak jego brat Nrawota-Woin, nosił dwa imiona: bułgarskie – Presjan i słowiańskie – Zwinica. Wedle drugiej koncepcji wywodzącej się od W. Złatarskiego reprezentowanej m.in. przez W. Giuzelewa Presjan był synem Zwinicy, syna Omurtaga. J.B. Bury próbował identyfikować Presjana z Małamirem, S. Runciman uważał go za wybitnego boljara, wodza wojsk bułgarskich w wojnie z Serbią z czasów panowania Małamira.
W 837 wybuchło wielkie powstanie Słowian w okolicach Salonik: w Rodopach, Tracji Białomorskiej i południowej Macedonii. Ponieważ cesarz Teofil (829-842) prowadził na wschodzie walki z Arabami postarał się o poparcie Bułgarów w tłumieniu buntu. Jednocześnie próbował osłabić nacisk bułgarski na ziemie cesarstwa i nie dopuścić, by Bułgarzy zajęli ziemie ogarnięte powstaniem po jego stłumieniu, organizując akcję dywersyjną na tyłach Bułgarów. Z inspiracji bizantyńskiej w Bułgarii wybuchło powstanie jeńców greckich, wziętych do niewoli jeszcze przez chana Kruma. Ostatecznie flota bizantyńska wpłynęła do delty Dunaju i mimo oporu Bułgarów, ewakuowała jeńców. Bułgarzy wezwali na pomoc Madziarów, Bizantyńczycy pokonali jednak połączone siły bułgarsko-madziarskie i nie niepokojeni powrócili do Konstantynopola. Wśród ewakuowanych był m.in. późniejszy cesarz Bazyli I Macedończyk.
Akcja dywersyjna nie w pełni się Bizantyńczykom powiodła. Wprawdzie bunt Słowian udało się im stłumić, choć „krew lała się gęsto, a okolicę opanował ogień” jak pisał bizantyński historyk. Kauchan Isbuł zdążył jednak przyjść z pomocą Smolianom zamieszkującym tereny nad rzeką Mestą i południowo-zachodnie Rodopy. Pod Filippi na wschód od Tesaloniki doszło do spotkania armii bułgarskiej z bizantyńską. Bizantyńczycy zostali rozbici. Miasto i tereny Smolan aż po wybrzeże Morza Egejskiego zostały przyłączone do Bułgarii. W następnych latach Presjan pokojowo ułożył swe stosunki z cesarstwem niemieckim. W 845 roku jego posłowie przebywali na dworze Ludwika Niemca w Paderbornie. Pozwoliło mu to, wykorzystując zaangażowanie Bizancjum na wschodzie, przyłączyć do Bułgarii tereny północno-zachodniej Macedonii i część Albanii aż po Adriatyk i zmusić Bizantyńczyków w 847 roku do uznania podziału stanu posiadania obu państw w tym regionie. Z przyłączonych do Bułgarii ziem on sam albo jego syn Borys utworzył dwie nowe prowincje: Kutmiczewicę obejmującą: Dewol, Ochrydę i Gławnicę, oraz Strumicę we wschodniej części Macedonii Wardarskiej: w dolinach Bregalnicy i Strumicy prawobrzeżnych dopływów Wardaru.
Za czasów panowania Presjana Bułgarzy zorganizowali także dużą, lecz niezbyt udaną wyprawę przeciwko Serbom w 839 r. Niepowodzeniem zakończyła się także wojna przeciw Serbom toczona w latach 848-850. Władcy Serbii Włastimirowi udało się pokonać w toku trzyletniej wojny wojska bułgarskie i obronić przy pomocy Chorwatów niezależność swego państwa.
Inskrypcja z Filippi.
W latach 1923-1933 podczas prac wykopaliskowych w Filippi została odkryta marmurowa płyta z inskrypcją upamiętniającą wydarzenia 837 roku. Jej tekst dotarł do nas uszkodzony, w przekładzie brzmi jak następuje:
"Presjan, archont z woli Boga wielu Bułgarów, wyprawił kauchana Isbuła i dał mu wojsko i iczirgu boiła, i chana kołobyra. I kauchan ku Smolanom…"
A na odrocie:
"Jeśli ktoś szuka prawdy, Bóg widzi, i jeśli ktoś kłamie, Bóg widzi. Bułgarzy uczynili wiele dobrego dla chrześcijan, a chrześcijanie zapomnieli. Ale Bóg widzi."
Rodzina.
Związki rodzinne Presjana

</doc>
<doc id="137398" url="https://pl.wikipedia.org/wiki?curid=137398" title="Jun’ichirō Koizumi">
Jun’ichirō Koizumi

 – japoński polityk, premier Japonii od 26 kwietnia 2001 do 26 września 2006.
Życiorys.
Jest absolwentem Uniwersytetu Keiō, gdzie studiował nauki ekonomiczne. Uczęszczał także do University College London.
Jest członkiem Partii Liberalno-Demokratycznej. Od 1972 roku parlamentarzysta. W latach 1992–1993 był ministrem poczty i telekomunikacji w rządzie premiera Ki’ichiego Miyazawy. Trzykrotnie sprawował funkcję ministra zdrowia w rządach Noboru Takeshity, Sōsuke Uno (1988–1989) i Ryūtarō Hashimoto (1996–1998). 26 kwietnia 2001 roku został powołany na 56. premiera Japonii.
W 2006 roku ogłosił swoje odejście ze stanowiska szefa rządu. Na jego następcę i szefa PLD wybrano Shinzō Abe. Zmiana na stanowisku premiera nastąpiła dnia 26 września 2006 roku.
Jest miłośnikiem Elvisa Presleya.

</doc>
<doc id="137399" url="https://pl.wikipedia.org/wiki?curid=137399" title="Junichiro Koizumi">
Junichiro Koizumi



</doc>
<doc id="137401" url="https://pl.wikipedia.org/wiki?curid=137401" title="Nara, Nara">
Nara, Nara



</doc>
<doc id="137402" url="https://pl.wikipedia.org/wiki?curid=137402" title="Kauchan">
Kauchan

Kauchan (bułg. кавхан, rzadziej кавкан), protobułgarski tytuł oznaczający namiestnika, zastępcę chana, dysponujący częścią władzy swego zwierzchnika. Kauchani byli zwykle dowódcami wojskowymi prowadzącymi wojska do boju.
Kauchanem był np. Isbuł, sprawujący władzę regenta za panowania małoletniego chana Małamira i we wczesnym okresie rządów jego brata Presjana. Oprócz prowadzonej z rozmachem polityki budowlanej, wiadomo że odpierał w 836 roku najazd bizantyński na Bułgarię, a następnie wspólnie z Małamirem najechał bizantyńską Trację. W rok później już za panowania Presjana przyszedł z pomocą zbuntowanym plemionom słowiańskim w Macedonii rozbijając Bizantyńczyków w bitwie pod Filippi.

</doc>
<doc id="137403" url="https://pl.wikipedia.org/wiki?curid=137403" title="Suzuki Zenko">
Suzuki Zenko



</doc>
<doc id="137404" url="https://pl.wikipedia.org/wiki?curid=137404" title="Prefektura Nara">
Prefektura Nara

 jest częścią regionu Kinki, na wyspie Honsiu ("Honshū"), w Japonii. Stolicą jest miasto Nara.
Historia.
Obszar obecnej prefektury Nara zajmowała w dalekiej przeszłości prowincja Yamato (大和の国, "Yamato-no-kuni"). Było to centrum polityczne we wczesnej historii Japonii, w III i IV wieku. Powstało ono u stóp niewielkiej, do dziś czczonej, góry Miwa (w mieście Sakurai) i stopniowo zjednoczyło znaczną część dzisiejszej Japonii. Do czasu przeniesienia ośrodka władzy cesarskiej do Heian-kyō (Kioto) w 794 roku, stolice tego państwa znajdowały się głównie na terenie dzisiejszej prefektury Nara: Asuka-kyō (Asuka), Fujiwara-kyō (Kashihara) i Heijō-kyō (Nara).
Według podziału administracyjnego Gokishichidō (dosł. pięć prowincji i siedem okręgów; pod tą nazwą rozumiano całość kraju) z VII wieku była to jedna z pięciu prowincji wewnętrznych: Izumi, Kawachi, Settsu, Yamashiro i Yamato, nazywanych łącznie Kinai. Były one położone w pobliżu stolicy i objęte bezpośrednią władzą cesarską.
Geografia.
Prefektura Nara położona jest w środkowej części półwyspu Kii, w zachodniej części wyspy Honsiu, w regionie Kinki (nazywanego także Kansai).
Nara nie ma dostępu do morza, graniczy od zachodu z prefekturami Osaka i Wakayama, od wschodu z prefekturą Mie, od północy z Kioto, natomiast w południowej części znajdują się góry Yoshino. Najwyższym szczytem prefektury i regionu Kansai jest Hakkyō-ga-take (także Hakken-zan, 1915 m).
Klimat.
Klimat prefektury Nara jest łagodny, wilgotny, subtropikalny (Cfa – klasyfikacja Köppena-Geigera). Średnia roczna temperatura powietrza wynosi 14,4 °C, 25–28 °C latem (najgorętszy jest sierpień) i 3–5 °C zimą (najzimniejszy jest styczeń). Średnie roczne opady wynoszą 1356 mm i są jednymi z wyższych w Japonii.
Tradycyjne rzemiosła Nary.
Pędzle.
Sztuka kaligrafii jest w Japonii od setek lat wysoko ceniona, szeroko nauczana i stosowana. Istnieje na przykład tradycyjny i powszechny zwyczaj komponowania pierwszych znaków kanji z okazji Nowego Roku. Wytwarzanie służących do tego pędzli ("fude") rozpoczęto przed wiekami w rejonie wokół Nary i Yamato-Kōriyamy i są one najwyższej jakości. Historia ich produkcji sięga około 1200 lat wstecz, kiedy mnich buddyjski i kaligraf Kūkai (774–835) powrócił z Chin, gdzie opanował technikę ich wytwarzania. Rozpowszechniły się one wpierw wśród mnichów, którzy studiowali buddyzm w rejonie Nary, a późniejszy rozwój wytwórczości różnego rodzaju pędzli był już wynikiem utworzenia i wejścia w użycie pisma sylabicznego kana, które wymagało delikatnych pędzli do rysowania zakrzywionych linii.
Pędzle z Nary charakteryzują się doborem różnych rodzajów sierści zwierzęcej: owczej, końskiej, jelenia, tanuki, łasicy, kuny japońskiej, królika, wiewiórki. Powstają poprzez umiejętne ich łączenie przy równoczesnym równoważeniu takich cech, jak: twardość, miękkość, długość, elastyczność i giętkość. W procesie produkcji stosowana jest m.in. tradycyjna technika ugniatania, mieszania, moczenia, doboru proporcji i rozmiarów tak, aby osiągnąć pożądane właściwości.
Najstarsze istniejące do dziś pędzle w Japonii to siedemnaście pędzli z okresu Tenpyō (729–749), które są częścią cesarskich skarbów od czasów cesarza Shōmu (701–756). Są one przechowywane w skarbcu o nazwie Shōsō-in.
Tusz.
Mnich Kūkai przywiózł z Chin nie tylko nowe metody wytwarzania pędzli, ale także tuszu ("sumi"). Produkcję rozpoczął w świątyni Kōfuku-ji. Z biegiem lat rozpowszechniła się ona w całym kraju, gdyż tusz okazał się niezbędny m.in. do sporządzania pism buddyjskich i kopiowania sutr. Swoją działalność rozwijali także mali producenci i sprzedawcy i do połowy okresu Edo (1603–1868) wokół starego miasta Nara było około czterdziestu sklepów. W kolejnych wiekach przemysł "sumi" był ograniczany z braku popytu i pojawiania się nowych przyborów do pisania. Wysokiej jakości "sumi" jest jednak produkowany do dziś, a około 90% produkcji w całym kraju pochodzi z Nary.
Washi.
Papier "yoshino-washi" rzekomo pojawił się w VII wieku. Jest wyjątkowo wytrzymały w wyniku stosowania około 50 różnych procedur, wytwarzany ręcznie m.in. poprzez mieszanie hybrydowego drewna morwowego, zwanego "kōzo" (morwa papierowa, "Broussonetia kazinoki x papyrifera"), z białą glinką.
Ceniony był przez dwór cesarski i świątynie. W epoce nowożytnej jest ceniony za delikatność i cienkość. Jest używany w różnych celach, od kaligrafii po wystrój wnętrz.
Wachlarze "uchiwa".
Produkcja wachlarzy "uchiwa" (wachlarz nieskładany, liściasty, płaski) rozpoczęła się w VIII wieku i choć minęły setki lat, nadal wyróżniają się wyprofilowaną ornamentyką wykonywaną techniką "tsukibori", w której 20 arkuszy papieru "washi" układa się jeden na drugim i rzeźbi specjalnym, małym nożem. Istnieje około 100 wzorów wykorzystujących motywy związane z Nara, jak jelenie i feniksy. Papier używany do produkcji tych wachlarzy jest robiony ręcznie, występuje w pięciu kolorach: czerwonym, białym, żółtym, brązowym i jasnoniebieskim.
Laka.
Technologia wytwarzania wyrobów z laki dotarła z Chin w okresie tzw. „kultury okresu Tenpyō” za panowania cesarza Shōmu (701–756) w VIII wieku. Wraz ze sprowadzanymi wyrobami przybywali także pierwsi rzemieślnicy. Sztuka ta polegała na łączeniu różnych technik malarskich, także z wykorzystaniem macicy perłowej, złota i srebra. Wytwórczość tego rzemiosła rozwijała się w okolicach Heijō-kyō (Heizei-kyō, Nara-no-miyako). Ze względu na to, że wiele przedmiotów z tamtego okresu jest przechowywanych w skarbcu Shōsō-in w Narze, uważa się, że Nara jest miejscem narodzin japońskich wyrobów z laki.
Ceramika.
Teren zwany niegdyś Nishi-no-kyō, obecnie Akahada-chō w Narze, od dawna jest miejscem produkcji ceramiki. Nazwa "akahada-yaki" pochodzi od góry Gojō, znanej także jako Akahada.
Od czasów starożytnych region ten był głównym miejscem wydobywania wysokiej jakości gliny. Przeprowadzone w pobliżu badania wykopaliskowe ujawniły piece z okresu Kofun (ok. III–VII w.), w których wytwarzano haniwa (gliniane figurki rytualne, chowane wraz ze zmarłymi).
Klientami byli niegdyś ludzie majętni, chramy i świątynie. Kiedy pojawiła się japońska ceremonia picia herbaty, zaczęto produkować ceramikę w wielkich piecach. W okresie Azuchi-Momoyama (1573–1603) Hidenaga Toyotomi, władca zamku Yamato-Kōriyama, sprowadził do Nary garncarza o imieniu Yokurō z ówczesnej prowincji Owari (ob. prefektura Aichi), aby stworzył małe przenośne piece i wytwarzał miski do tej ceremonii.
W okresie Edo, w latach 1615–1624, Enshū Kobori (Masakazu Kobori, 1579–1647), twórca szkoły ceremonii herbacianej Enshū-ryū, kazał garncarzom dodać elementy swojego stylu, co rozsławiło ceramikę "akahada-yaki" w całym kraju.
Tkanina "nara-sarashi".
"Nara-sarashi" to ręcznie tkana tkanina konopna, bielona następnie na czystą biel, jedna z tradycyjnych gałęzi przemysłu Nary. Pierwsza wzmianka pojawiła się o niej w Kojiki w 712 roku, ale stała się powszechnie znana dopiero we wczesnym okresie Edo. Współcześnie jest wykorzystywana do dekoracji wnętrz, szycia zasłon i obrusów. Jest też w różnych celach barwiona, np. do wytwarzania rodzaju zasłon ("noren") zawieszanych m.in. przed wejściem do sklepów lub restauracji.
Lalki "ittō-bori".
Znane również jako "nara-ningyō" lub "nara-bori". Są to małe, drewniane rzeźby wykonane surową techniką rzeźbiarską o tej samej nazwie. Lalki nie są gładko wykończone, na powierzchni widoczne są ślady po nożu snycerskim. Uważa się, że technika ta powstała w Narze we wczesnym okresie Edo. Były to m.in. postacie z dramatów "nō" i "kyōgen". Obecnie są znane jako specjalny produkt regionu Nara.
Maski "kogaku".
Maski służące do klasycznej muzyki ("kogaku") i tańca przybyły z Chin na początku VII wieku za panowania pierwszej cesarzowej-władczyni Suiko (554–628) jako element sztuki buddyjskiej. Były to: "gigaku-men" i następnie "bugaku-men". Większość z nich jest przechowywana w świątyniach i chramach Nary.
W późniejszych wiekach, kiedy pojawiły się i rozwinęły dramaty "nō" i "kyōgen", powstały dla nich unikalne maski japońskie. W czasach nowożytnych zaczęto je kopiować i traktować nie jako pamiątki z Nary, ale jako dzieła sztuki służące np. do dekoracji wnętrz.

</doc>
<doc id="137405" url="https://pl.wikipedia.org/wiki?curid=137405" title="Koizumi Junichiro">
Koizumi Junichiro



</doc>
<doc id="137406" url="https://pl.wikipedia.org/wiki?curid=137406" title="Hymn USA">
Hymn USA



</doc>
<doc id="137411" url="https://pl.wikipedia.org/wiki?curid=137411" title="Rōnin">
Rōnin

 – w dosłownym tłumaczeniu z języka japońskiego słowo "rōnin" oznacza człowieka-falę, który, tak jak ona, toczy się tam, dokąd wieje wiatr (dokąd powiedzie go los). 
Pierwotnie, w okresach Nara i Heian termin ten określał sługę (chłopa pańszczyźnianego), który zbiegł z majętności swego pana. W okresie 1185-1868, w feudalnej Japonii, terminem tym nazywano bezpańskich samurajów.
Historia.
Samuraj zostawał rōninem, gdy jego pan stracił majątek lub poparcie suwerena (np. sioguna czy daimyō) i tym samym przywileje, albo gdy pan zginął. Do roku 1603 samuraj mógł stosunkowo łatwo zmieniać pana, zawód lub nawet zawrzeć związek małżeński z kobietą należącą do innej klasy społecznej. Następnie, w 250-letnim okresie Edo, za panowania shōgunów rodziny Tokugawa, było to już całkowicie zabronione. Zmiana wykonywanej czynności, zmiana pana bez zgody poprzedniego i związki międzyklasowe były surowo zabronione, a ewentualne nieprzestrzeganie owych zakazów surowo karane. Sprawiło to, że spora liczba samurajów, aby uniknąć kary śmierci (często rozkaz wykonania seppuku), uciekała z domen feudalnych, w których służyli, a więc ze strefy wpływów swojego pana, stając się "rōninami". Tradycyjnie, w kulturze japońskiej, bycie rōninem było hańbą i powodem pośmiewiska i poniżeń, z drugiej strony jednak często jedyną szansą zmiany pozycji i statusu społecznego.
Rōnin był dyskryminowany przede wszystkim przez innych samurajów, którzy brali mu za złe jego osobistą wolność i związany z nią tryb życia. Z rōninami związanych jest wiele opowieści sławiących ich odwagę w walce w obronie wieśniaków, zdanych na łaskę i samowolę aroganckich samurajów (p. Siedmiu samurajów). Nie brakuje jednak też negatywnych doniesień o rōninach, podkreślających ich niezdyscyplinowanie i gnuśność.
Rōnina można było często rozpoznać po jego fryzurze: jego włosy nie były, w przeciwieństwie do samuraja, gładko przyczesane czy też wygolone nad czołem. Jednym z bardziej znanych rōninów był Musashi Miyamoto, słynny ze swej sztuki walki mieczem.
"Rōnin" jako metafora.
"Rōnin" określa w dzisiejszej Japonii potocznie ludzi bez pracy oraz tych, którzy nie zdali egzaminu wstępnego na uniwersytet lub do innej szkoły wyższej i są jak „fala kierowana wiatrem”. „Oficjalne” określenie tej grupy to .

</doc>
<doc id="137414" url="https://pl.wikipedia.org/wiki?curid=137414" title="Stiepan Bandera">
Stiepan Bandera



</doc>
<doc id="137416" url="https://pl.wikipedia.org/wiki?curid=137416" title="Giumri">
Giumri

Giumri () – miasto w zachodniej Armenii, drugie pod względem wielkości miasto w kraju; ok. 111 tys. mieszkańców (2022).
Historia.
Pierwsze osiedle w tym miejscu zostało założone przez greckich kolonistów ok. 401 roku p.n.e., jednak później zostało ono zniszczone. W 1837 roku Rosjanie wznieśli tu twierdzę Aleksandropol, nazwaną tak od imienia cara Aleksandra I, a w 1840 miasto w jej pobliżu. W 1853 roku w czasie wojny krymskiej wokół miasta trwały zacięte walki między wojskami rosyjskimi a osmańskimi. W 1924 roku Aleksandropol został nazwany Leninakanem, na cześć wodza rewolucji październikowej. W 1990 roku miasto otrzymało dzisiejsze imię.
Giumri znacznie ucierpiało w trakcie wielkiego trzęsienia ziemi w 1988 roku. Niemal wszystkie wielopiętrowe budynki zostały wówczas zniszczone, a tysiące osób zginęło.
W Giumri swoją siedzibę ma 102 Rosyjska Baza Wojskowa, gdzie stacjonuje 5000 rosyjskich żołnierzy, sił lądowych oraz powietrznych. W 2010 roku władze Armenii i Rosji podpisały umowę o funkcjonowaniu rosyjskiej bazy w Giumri do 2040. W 2015 roku po masowym morderstwie, dokonanym w mieście przez zbiegłego z jednostki żołnierza, w Giumri miały miejsce masowe demonstracje przeciwko stacjonowaniu wojsk rosyjskich w Armenii.
Komunikacja.
W mieście znajduje się stacja kolejowa Giumri.

</doc>
<doc id="137418" url="https://pl.wikipedia.org/wiki?curid=137418" title="Natręctwa">
Natręctwa



</doc>
<doc id="137422" url="https://pl.wikipedia.org/wiki?curid=137422" title="Dysk protoplanetarny">
Dysk protoplanetarny

Dysk protoplanetarny – obracający się wokół nowo powstałej gwiazdy typu T Tauri lub Herbig Ae / Be dysk złożony z gazu i pyłu. Dysk protoplanetarny może być również uznany za dysk akrecyjny dla tejże gwiazdy, ponieważ gazy i inny materiał z wewnętrznej krawędzi dysku może opadać na powierzchnię gwiazdy. Procesu tego nie należy mylić z procesem akrecyjnym skutkującym powstaniem samych planet. Zjonizowane dyski protoplanetarne nazywane są proplydami.
W lipcu 2018 r. opublikowane zostało pierwsze zdjęcie takiego dysku, zawierającego powstającą egzoplanetę, o nazwie PDS 70b.
Obserwacje.
Tworzenie się dysków podczas formowania się gwiazdy poprzez zapadanie grawitacyjne jest nieuniknioną konsekwencją zachowania momentu pędu. Dysk protoplanetarny jest znacznie chłodniejszy od jego gwiazdy. Jest cieplejszy w pobliżu gwiazdy, a chłodniejszy na zewnątrz i ma znaczne rozmiary, w wyniku tego promieniowanie dysku w zakresie od mikrometrów do milimetrów jest znacznie silniejsze niż promieniowanie gwiazdy, deformując charakterystykę widmową gwiazdy. Odstępstwo widma promieniowania gwiazdy w tym zakresie od promieniowania ciała doskonale czarnego było pierwszą przesłanką świadczącą o tym, że gwiazdę otacza obłok znacznie chłodniejszej materii.
Dyski protoplanetarne i ich strukturę można zatem obserwować za pomocą teleskopów w podczerwieni i radioteleskopów, a badanie zależności długości fali i jasności od promienia umożliwia badanie struktury dysku. Dodatkowych informacji dostarcza promieniowanie gwiazdy, której dysk towarzyszy.
Obserwacje przed erą radioastronomii dostarczyły pewnej ilości danych, jednak dopiero wyniesiony na orbitę w 1983 r. satelita astronomiczny IRAS do przeglądu nieba w podczerwieni umożliwił przeprowadzenie pierwszych badań statystycznych dotyczących występowania dysków wokół gwiazd. Wkrótce potem pierwsze czułe detektory fal o długości milimetrowej wykazały, że wiele dysków zawierało duże ziarna pyłu z wystarczającą ilością materiału, aby uformować układy planetarne. Interferometria w podczerwieni umożliwiła potwierdzenie rotacji dysków (1987). Jednoznaczne dowody na spłaszczoną strukturę dysków pojawiły się dzięki obserwacjom optycznym za pomocą Kosmicznego Teleskopu Hubble’a, ukazując obrazy cieni dysków na jasnym tle mgławicy (1994). Tempo odkryć przyspieszyło w ciągu następnej dekady ze względu na wzrost czułości, rozdzielczości i zakresu obserwowanych fal. Obserwatorium kosmiczne w podczerwieni (ISO), a w szczególności Kosmiczny Teleskop Spitzera, znacznie rozszerzyły ilość danych o dyskach i centralnej gwieździe; masie, wieku, środowisku i stanie jej ewolucji. Wprowadzenie interferometrycznych matryc radarów submilimetrowych (SMA) (np. Very Large Array) rozszerzyło zakres badań na krótsze długości fal, w tym na reżim poniżej milimetrowy, zapewniając możliwość bardziej szczegółowego mapowania słabszych struktur. Potencjał do rozwiązywania podstawowych pytań dotyczących formowania dysków protoplanetarnych, a z nich planet, dostarczyły motywacji do opracowania nowych urządzeń pomiarowych, w tym Kosmiczne Obserwatorium Herschela i Atacama Large Millimeter Array (ALMA).
Klasyfikacja młodych obiektów gwiazdowych.
Obserwując obiekty gwiazdowe w podczerwieni, zauważono, że ich spektrum w podczerwieni nie odpowiada spektrum promieniowania ciała o określonej temperaturze, sugerowano, że są to obiekty przekształcające się w gwiazdy, określane jako młode obiekty gwiazdowe (en. Young Stellar Objects YSO). Lada i Wilking (1984) wprowadzili klasyfikację tych obiektów w oparciu o charakterystykę promieniowania w zakresie 2 do 25 μm. Obiekty podzielono na 3 klasy oznaczone I, II i III. Dalsze obserwacje widm rozszerzyły tę klasyfikację o klasę 0. Sekwencja klasowa naturalnie wpasowuje się w teoretyczne ramy obracającego się, zapadającego się obłoku z dyskiem.
Klasyfikując młode obiekty gwiazdowe uwzględnia się też występowanie w ich widmie promieniowania linii wodoru i w zakresie UV, świadczące o akrecji z dysku na gwiazdę. Część obiektów klasy II i III ma wyraźne objawy akrecji, a podział ten częściowo koreluje z podziałem na klasy II i III. W analizie stanu obiektu gwiazdowego uwzględnia się też położenie jego na diagramie H-R.
Dysk tworzy się bardzo wcześnie i szybko rośnie już gdy obiekt jest w klasie 0. W fazie klasy I przebywa przez około 0,5 mln lat. Otaczająca otoczka i silne odpływy materii mogą utrudniać pomiary właściwości dysku w tych wczesnych okresach. Obiekt przechodzi do klasy II, gdy ich centralne gwiazdy stają się widoczne optycznie. Mediana czasu życia dysku na tym etapie wynosi 2–3 mln lat, ale na tym etapie występuje znaczne zróżnicowanie w szybkości i sposobie ewolucji układu gwiazda-dysk.
Duże badania wykonane przez Kosmiczny Teleskop Spitzera zmapowały około 90% wszystkich obszarów gwiazdotwórczych w promieniu 500 pc od Słońca, a widma uzyskano dla ponad 2000 młodych obiektów gwiazdowych. Precyzja i przebadany zakres długości fal tych obserwacji pokazuje ogromną różnorodność dysków wokół młodych obiektów gwiazdowych oraz nieadekwatność charakteryzowania ich tylko na podstawie charakterystyki promieniowania w podczerwieni, szczególnie gdy dyski rozpraszają się i otwierają centralne otwory.
Powstawanie.
Protogwiazdy powstają z obłoków molekularnych składających się głównie z wodoru. Gdy część obłoku molekularnego osiąga graniczny rozmiar, graniczną masę lub gęstość, zaczyna się zapadać pod wpływem własnej grawitacji. Gdy ten zapadający się obłok, zwany mgławicą słoneczną, staje się gęstszy, pierwotne ruchy gazu występujące w chmurze uśredniają się, obłok można traktować jako jednolitą, obracającą się chmurę. Zachowanie momentu pędu w kurczącym się obłoku zwiększa jego prędkość obrotową. Ten obrót powoduje, że chmura się spłaszcza, przybiera formę dysku. Dzieje się tak, ponieważ siła odśrodkowa działa w kierunku prostopadłym do osi obrotu; obłok zapada się szybciej z kierunków nie leżących w płaszczyźnie obrotu obłoku. Wewnątrz obłoku formuje się pierwsze stabilne jądro otoczone obłokiem gazu tak gęstym, że promieniowanie jądra i dysku nie przebija się przez niego, jest to obiekt klasy 0. Pomiary rozkładu emitowanej energii i pomiary spektroskopowe wskazują, że wewnątrz chmury jest już dysk. Po zmniejszeniu się gęstości chmury otaczającej protogwiazdę, promieniowanie jej i dysku zaczyna być zauważalne w widmie promieniowania, obiekt jest zaliczany do klasy I. Scenariusze tworzenia się dysków, nie są jeszcze dokładnie poznane. Wiadomo, że dyski początkowo szybko rosną, ale później nie przybierają na masie i mają względnie wysoką temperaturę, co sugeruje, że następuje ich zapadanie się na protogwiazdę. Potwierdza to także obserwowany wybuchowe akrecje materii na protogwiazdę. Rozważany jest wpływ pola magnetycznego na utrzymanie stabilności dysku, ale zmierzone pole magnetyczne jest niewystarczające do zapewnienia lepkości rozpraszającej energię opadania. Dyski mają początkowo wysoką temperaturę, utrzymywaną w wyniku rozpraszania energii opadania na protogwiazdę. Powyższe fakty obserwacyjne oraz symulacje modeli teoretycznych wskazują, że dyski protoplanetarne na tym etapie nie są stabilne.
Rezultatem jest utworzenie się cienkiego dysku. Ten kolaps trwa około 100 000 lat. Po tym czasie gwiazda osiąga temperaturę powierzchni podobną do gwiazdy z ciągu głównego o tej samej masie i staje się widoczna.
Teraz jest gwiazdą typu T Tauri. Akrecja gazu na gwiazdę trwa przez kolejne 10 milionów lat, zanim dysk zniknie zdmuchnięty przez wiatr gwiazdowy młodej gwiazdy albo przestanie promieniować po zakończeniu akrecji. Najstarszy odkryty dotąd dysk protoplanetarny ma 25 milionów lat.
Dyski protoplanetarne wokół gwiazd typu T Tauri różnią się od dysków otaczających główne ciała układów podwójnych pod względem ich wielkości i temperatury. Mają promień do 1000 AU, a tylko najbliższe gwieździe części osiągają temperatury powyżej 1000 K. Bardzo często towarzyszą im dżety.
Dyski protoplanetarne spostrzeżono wokół kilku młodych gwiazd w naszej galaktyce. Obserwacje wykonane przez Kosmiczny Teleskop Hubble’a wykazały, że w Mgławicy Oriona powstają proplydy i dyski protoplanetarne.
Układ planetarny.
Hipoteza powstawania Układu Słonecznego opisuje, w jaki sposób dyski protoplanetarne ewoluują w układy planetarne. Oddziaływania elektrostatyczne i grawitacyjne mogą powodować łączenie się pyłu i ziaren lodu w planetozymale. Stanowią one budulec zarówno planet skalistych, jak i gazowych olbrzymów.
Niektóre księżyce Jowisza, Saturna i Urana mogły powstać z mniejszych, okołoplanetarnych analogów dysków protoplanetarnych. Tworzenie się planet i księżyców w geometrycznie cienkich, bogatych w gaz i pył dyskach jest powodem, dla którego planety są ułożone w płaszczyźnie ekliptyki. Dziesiątki milionów lat po powstaniu Układu Słonecznego, w promieniu kilku AU Układ Słoneczny prawdopodobnie zawierał dziesiątki ciał o wielkościach od Księżyca do Marsa, które zderzały się i łączyły w planety skaliste, które teraz obserwujemy.
Związek z biogenezą.
Na podstawie symulacji komputerowych złożone cząsteczki organiczne niezbędne do życia mogły powstać w dysku protoplanetarnym otaczających Słońce przed powstaniem Ziemi. Według symulacji ten sam proces może zachodzić także wokół innych gwiazd, przy których powstają planety.

</doc>
<doc id="137424" url="https://pl.wikipedia.org/wiki?curid=137424" title="Nikolaizm">
Nikolaizm

Nikolaizm – określenie łamania zasad celibatu, pozostawanie przez duchownych w stanie małżeńskim lub w konkubinacie, a także posiadanie przez nich dzieci. Był to stan charakterystyczny dla kościoła zachodniego okresu średniowiecza, kiedy to doszło do zeświecczenia Kościoła poprzez inwestyturę stanowisk kościelnych, opartej na tzw. prawie patronatu. Z czasem nikolaizm został jednak uznany za herezję. W 1059 roku na synodzie na Lateranie zabroniono nikolaitom (duchownym będącym w stanie nikolaizmu) odprawiania nabożeństw i udzielania sakramentów. Z kolei na soborze laterańskim II w 1139 unieważniono wszystkie małżeństwa wyższego duchowieństwa.

</doc>
<doc id="137427" url="https://pl.wikipedia.org/wiki?curid=137427" title="Skały okruchowe">
Skały okruchowe

Skały okruchowe, skały klastyczne – odmiana skał osadowych. W ich składzie dominuje materiał allogeniczny (detrytyczny).
Nagromadzenie materiału okruchowego (okruchów skalnych, ziarn) prowadzi do powstania skały okruchowej luźnej. Jeśli materiał ten w wyniku działania diagenezy i lityfikacji zostanie scementowany, to powstaje skała okruchowa zwięzła.
Własności skał okruchowych.
Charakter spoiwa: Skała okruchowa zwięzła składa się z 2 składników: ziaren i spoiwa (lepiszcza). Ze względu na charakter spoiwa wyróżnia się:
Struktura skał okruchowych oznacza rozmiary (frakcję) materiału okruchowego. Wyróżnia się następujące struktury skał okruchowych (klastycznych):
Mówi się, że skała jest dobrze wyselekcjonowana pod względem frakcji, gdy składa się z okruchów lub ziaren jednej wielkości. Do skał zbudowanych z kilku frakcji należą m.in. gliny lodowcowe i tillity.
Stopień obtoczenia okruchów określa się zazwyczaj w skali czterostopniowej przez porównanie badanych ziaren i okruchów do ziaren wzorcowych. Stopnie obtoczenia:
Powierzchnia skał może być: gładka, chropowata, matowa lub błyszcząca. Większe okruchy mogą być podziurawione przez skałotocze (małże).
Tekstura
Rozmieszczenie składników może być:
Przegląd skał okruchowych.
Klasyfikacja skał osadowych opiera się na ich strukturze, w związku z tym wydziela się cztery kategorie tych skał odpowiadające kolejnym frakcjom:

</doc>
<doc id="137433" url="https://pl.wikipedia.org/wiki?curid=137433" title="Niecierpek">
Niecierpek

Niecierpek ("Impatiens" L.) – rodzaj roślin zielnych z rodziny niecierpkowatych. Należy do niego ok. 1070 gatunków. Występują one przede wszystkim na obszarach tropikalnych i subtropikalnych Afryki i Azji. W Europie i Polsce rodzimy jest tylko jeden gatunek – niecierpek pospolity "I. noli-tangere", ale kilka gatunków rozprzestrzenia się jako rośliny inwazyjne – niecierpek drobnokwiatowy, gruczołowaty i pomarańczowy. Rośliny z tego rodzaju zasiedlają różne siedliska. Liczne gatunki uprawiane jako rośliny ozdobne, niektóre wykorzystywane są także jako jadalne, lecznicze i kosmetyczne. 
Rozmieszczenie geograficzne.
Rodzaj jest najbardziej zróżnicowany w strefie tropikalnej i subtropikalnej Starego Świata. Liczne gatunki związane są zwłaszcza z obszarami górskimi Afryki Subsaharyjskiej (ok. 110 gatunków), Madagaskaru (270 gatunków), bardzo licznie rodzaj reprezentowany jest także na subkontynencie indyjskim i w Azji wschodniej i południowo-wschodniej; w Chinach rośnie 227 gatunków, z czego 187 to endemity. Zasięg rodzaju obejmuje pozostałą część Azji i Europę, przy czym na tym kontynencie rośnie jako rodzimy tylko jeden gatunek – niecierpek pospolity "Impatiens noli-tangere". W Ameryce Północnej (od Alaski po Panamę) rośnie 6 gatunków.
Biologia i ekologia.
Niecierpki są roślinami autochorycznymi – rozsiewają się samoistnie, wyrzucając nasiona z dojrzałych owoców na odległość do kilku metrów. Reakcję tę ułatwiają bodźce mechaniczne takie jak podmuch wiatru lub bezpośredni dotyk, stąd nazwa tej rośliny w wielu językach związana jest z niecierpliwością (łac., ang. "impatiens", pol. niecierpek) lub nietolerancją dotyku (np. gatunek "Impatiens noli-tangere" od łac. "noli me tangere" – "nie dotykaj mnie", ang. "touch-me-not").
Kwiaty zapylane są przez błonkoskrzydłe i motyle, rzadko przez ptaki.
Niecierpki zasiedlają różne siedliska – łąki, lasy, często brzegi wód i miejsca wilgotne, niektóre rosną jako epifity. Wiele gatunków ma nieco gruboszowatą budowę – mięsistą łodygę, czasem pachykauliczną (słabo rozgałęzioną) (np. "I. pachycaulon"). "I. mirabilis" ma pokrój niskiego drzewa z grubym pniem, podobnie grube łodygi ma "I. winkleri".
Systematyka.
Rodzaj z rodziny niecierpkowatych "Balsaminaceae", z rzędu wrzosowców. W obrębie rodziny jest siostrzany względem monotypowego rodzaju "Hydrocera".
Zastosowanie.
Ze względu na ozdobne kwiaty niektóre gatunki i odmiany z tego rodzaju uprawiane są często jako rośliny ozdobne, niektóre znajdują przy tym zastosowanie w kosmetologii. Do popularnie uprawianych należy niecierpek balsamina "I. balsamina", którego kwiaty wykorzystywane są także do barwienia paznokci. Uprawiany i wykorzystywany jako roślina lecznicza bywa niecierpek pomarańczowy "I. capensis". Także uprawiany bywa niecierpek gruczołowaty "I. glandulifera" o jadalnych owocach. Bardzo popularny w uprawie, także doniczkowej, jest niecierpek nowogwinejski "I. hawkeri", którego wyhodowano liczne kultywary, także pochodzenia mieszańcowego. W obrębie rodzimego zasięgu (na Nowej Gwinei) roślina ta wykorzystywana jest jako źródło soli. Inny często uprawiany gatunek ozdobny, także z licznymi odmianami, w tym pochodzenia mieszańcowego to niecierpek Wallera "I. walleriana". Rośliną ozdobną o wonnych białych kwiatach jest "I. tinctoria". Z bulw tego gatunku pozyskuje się czerwony barwnik wykorzystywany w kosmetyce.

</doc>
<doc id="137434" url="https://pl.wikipedia.org/wiki?curid=137434" title="Rośliny dwuliścienne">
Rośliny dwuliścienne



</doc>
<doc id="137435" url="https://pl.wikipedia.org/wiki?curid=137435" title="Francois d'Aix de Lachaise">
Francois d'Aix de Lachaise



</doc>
<doc id="137437" url="https://pl.wikipedia.org/wiki?curid=137437" title="Pasja według św. Mateusza (BWV 244)">
Pasja według św. Mateusza (BWV 244)

Pasja według św. Mateusza – późniejsza, jedna z dwóch pasji autorstwa Johanna Sebastiana Bacha, jakie zachowały się w całości. Powstała w ostatnim okresie jego twórczości, gdy zajmował stanowisko kantora przy Kościele św. Tomasza w Lipsku. Premiera miała miejsce w Wielki Piątek 11 kwietnia 1729. Potem przeleżała 100 lat w archiwum zapomniana, aż odkrył ją i przedstawił światu Feliks Mendelssohn 11 marca 1829 w berlińskiej Singakademie.
Pasja według św. Mateusza, pełna kontemplacji i podniosłego spokoju przebijającego się przez akcje dramatyczne. Pasja ta powstała w okresie, kiedy Bach przestał już systematycznie pisać kantaty kościelne. Rozpoczął jej komponowanie jesienią 1728 roku. W trakcie pracy, w połowie listopada, otrzymał wiadomość o zgonie swego przyjaciela, księcia Leopolda z Koethen, wraz z poleceniem przygotowania muzyki żałobnej na uroczyste złożenie zwłok (24 marca 1729 – czyli na 3 tygodnie przed premierą Pasji). Bach nie mógł nawet myśleć o tym, aby obok Pasji według św. Mateusza skomponować pośpiesznie jeszcze jakiś inny utwór. Poprosił zatem Picandra (czyli Friedricha Henriciego - bardzo znanego i płodnego poetę) o ułożenie tekstu do gotowych już części komponowanej Pasji. W rezultacie z 11 części składających się na Muzykę żałobną, aż 9 ma tę samą muzykę co Pasja. Tożsamość ta wywołała wiele dyskusji: do którego tekstu Bach napisał wcześniej muzykę, czyli co jest oryginałem, a co kontrafakturą. Biorąc jednak pod uwagę, że tekst muzyki żałobnej jest na bardzo niskim poziomie poetyckim i pozbawiony dobrego smaku, trzeba przyznać rację tym, którzy twierdzą, że cała muzyka związana jest jednak u podstaw z tekstem pasji - tekstem opracowanym niezwykle szczegółowo i starannie.
Z trzech typów Pasji, będących w użyciu za czasów Bacha (czyli Pasji Kantatowej, Pasji Oratoryjnej i Oratorium Pasyjnego), Bach optował za trzecim, z tekstem Ewangelii interpolowanym (tzn. wstawianym) przy pomocy recytatywu, chorałów (którymi były hymny z obrzędów liturgicznych) i innych gatunków (arii, ariosów, chórów), do których teksty są madrygałami lub wolną inwencją poetycką. Tekst biblijny tego dzieła został zatem zaczerpnięty głównie z Ewangelii według św. Mateusza - rozdział 26 i 27. Aby podkreślić znaczenie cytatów z Pisma Świętego, Bach wpisał je do swej partytury kolorem czerwonym, podczas gdy pozostały tekst i nuty kolorem czarnym i brązowym. Do tegoż biblijnego tekstu wspomniany Picander dopisał 28 madrygałowych strof, które Bach opracował muzycznie jako 12 arii solowych, 10 ariosów, 2 arie z chórem, 1 podwójną z chórem i 3 chóry. Dodanych jest też 12 zharmonizowanych chorałów. Libretto wprawdzie napisał Picander, ale zostało ono wcześniej aż do najdrobniejszych szczegółów przygotowane przez Bacha i Picander pracował pod ścisłym jego nadzorem. Współpraca ta wydała wspaniałe owoce. Znikły u Picandra rażące dawniej przejawy złego smaku, a stworzył tekst o języku niesłychanie żywym i obrazowym, ujmującym sytuacje w zwięzłe słowa, a zawierające głębokie rozważania. Teksty do ariosowych recytatywów należą z pewnością do najlepszych, jakie Picander kiedykolwiek napisał.
Szkic dramatyczny całej Pasji jest subtelny i jednocześnie prosty. Dzieje Męki podzielone zostały na 24 sceny, w tym 12 dużych (wyrażanych przez chorały) i 12 małych (rozgrywających się w czasie arii). W miejscach charakterystycznych opowiadanie biblijne w formie recytatywu urywa się i scena, która się właśnie rozegrała, staje się przedmiotem pobożnej medytacji. Medytację tę wyrażają właśnie napisane przez Picandra arie, poprzedzone najczęściej ariosowym recytatywem. W krótszych przerwach akcji do medytacji nakłaniają wybrane przez samego Bacha wersety chorału. Wybierał je mistrzowską ręką tak, aby poszczególne strofy chorału jak najlepiej nadawały się do treści danego fragmentu i aby wyjaśniały stanowisko Kościoła. W tym właśnie włączaniu strof chorału przejawia się poetycki zmysł Bacha w całej swej głębi. Jak pisze Schweitzer, "w skarbnicy wszystkich kościelnych pieśni niemieckich nie sposób znaleźć choć jednego wiersza, który lepiej wypełniłby dane miejsce, niż ten, który wybrał Bach".

</doc>
<doc id="137438" url="https://pl.wikipedia.org/wiki?curid=137438" title="Pełnik europejski">
Pełnik europejski

Pełnik europejski ("Trollius europaeus" L.) – gatunek rośliny należący do rodziny jaskrowatych. Występuje w niemal całej Europie z wyjątkiem jej południowo-zachodnich krańców, na południu tylko w górach, oraz w zachodniej Syberii. W Polsce występuje na całym obszarze w rozproszeniu. Pełnik europejski nazywany jest też "różą kłodzką" i jest symbolem ziemi kłodzkiej od kilku stuleci.
Zagrożenia i ochrona.
Roślina objęta ścisłą ochroną gatunkową. Umieszczona na polskiej czerwonej liście w kategorii "VU" (narażony).
Roślina dawniej była masowo wykopywana do przydomowych ogródków i zrywana na bukiety, co znacznie przyczyniło się do zmniejszenia jej liczebności. Część stanowisk chroniona jest w parkach narodowych i rezerwatach.

</doc>
<doc id="137439" url="https://pl.wikipedia.org/wiki?curid=137439" title="Francois Noel Babeuf">
Francois Noel Babeuf



</doc>
<doc id="137440" url="https://pl.wikipedia.org/wiki?curid=137440" title="Jan Stanisławowicz Abramowicz">
Jan Stanisławowicz Abramowicz

Jan Stanisławowicz Abramowicz albo też Abrahamowicz herbu Lubicz odmienny (zm. 19 kwietnia 1602 roku) – wojewoda smoleński w latach 1596-1602, wojewoda miński w 1593 roku, starosta wendeński w latach 1589-1602, prezydent dorpacki w latach 1589-1602, starosta lidzki w latach 1579-1602, wojski wileński w latach 1571-1593, namiestnik wileński w latach 1569-1584, jeden z przywódców kalwinizmu w Wielkim Księstwie Litewskim.
Życiorys.
O jego młodości wiadomo tylko tyle, że wychowywał się na dworze hetmana wielkiego litewskiego Mikołaja Radziwiłła Rudego. Nie wiadomo nic o jego przodkach, choć z pewnością biorąc pod uwagę późniejszą karierę, pochodził ze szlacheckiej rodziny i to nie w drugim pokoleniu. Przez całe życie związany był z birżańską linią Radziwiłłów. Prawdopodobnie to zdecydowało o jego wyznaniu, a również pomagało w awansach.
Z poręki swego protektora Mikołaja Radziwiłła, przy boku którego brał udział w wyprawach moskiewskich Batorego, uzyskał przed 1580 starostwo lidzkie i ziemski urząd wojskiego wileńskiego. W 1581 popadł w konflikt z przedstawicielem innej linii Radziwiłłów, biskupem wileńskim Jerzym. Przyczyną był spór o jurysdykcję biskupią w sprawach wiary (aktywny kalwin Abramowicz sprzeciwiał się jej).
Z korespondencji Abramowicza prowadzonej z różnymi przedstawicielami birżańskich Radziwiłłów (zwłaszcza z hetmanem Krzysztofem Radziwiłłem Piorunem, który po śmierci Rudego był głową rodu) wynika, że załatwiał różne zlecone mu sprawy prywatne protektorów. Uzgadniał z nimi również swoje działania publiczne. W 1585. występował jako zwolennik przyłączenia Inflant do Litwy a nie traktowania ich jako wspólnego dominium Rzeczypospolitej.
W 1590 uzyskał drugie starostwo – wendeńskie. W 1593 został senatorem; mianowany dzięki poparciu Pioruna na najmniej prestiżowe w hierarchii województwo mińskie. W tym czasie Abramowicz wysunął się na czoło litewskich działaczy kalwińskich. W 1595 uczestniczył w synodzie toruńskim. W 1599 brał udział w dyspucie jezuitów z kalwinami i naradach tych ostatnich z dyzunitami.
W 1596 awansował na dużo bardziej prestiżowe województwo smoleńskie; znów za wstawiennictwem Krzysztofa Radziwiłła, za co dziękował mu w liście. W tym czasie ociepliły się stosunki Abramowicza z wileńskim duchowieństwem katolickim.
Był wybrany prowizorem przez protestancko-prawosławną konfederację wileńską w 1599 roku.
W imię wspólnych litewskich interesów wspierał w senacie opór kapituły katedralnej przeciwko objęciu biskupstwa przez koroniarza, przyszłego prymasa Bernarda Maciejowskiego, mianowanego na to stanowisko przez Zygmunta III. Szedł tu ramię w ramię ze swoimi protektorami. Radziwiłłowie birżańscy byli z zasady niechętni ściślejszemu związkowi obu państw.
Żoną Jana Abramowicza była Anna Dorota z Wołłowiczów, rodziny, która pozostała przy prawosławiu, nie akceptując unii brzeskiej. W związku z tym wojewoda miał dobre kontakty i ściśle współpracował ze środowiskiem dyzunitów. Obie grupy religijne pozostawały ze sobą zresztą w dość bliskich kontaktach jako sekowane coraz bardziej w okresie postępującej przy znacznym poparciu króla kontrreformacji. Anna Abramowiczowa była opiekunką i dobrodziejką wileńskich dyzunitów. W sporze o budowę cerkwi w Wilnie wojewoda smoleński wziął stronę prawosławnych mieszczan przeciwko magistratowi. Naraził się tym potężnemu kanclerzowi litewskiemu Lwu Sapieże wspierającemu unitów.
W swoim majątku Worniany Abramowicz założył zbór kalwiński, ufundował szpital i szkołę istniejące aż za połowę XVII w., kiedy to potomkowie przeszli na katolicyzm. Był protektorem „papieża kalwinistów litewskich” Andrzeja Wolana. Poetę Jana Radwana zachęcił do napisania, a potem wsparł wydanie panegirycznej "Radziwiliady" ("Radivilias").
Sam również napisał kilka rozpraw, z których zachowała się jedna dotycząca gospodarki: "Zdanie Litwina, o kupczy taniej zboża a drogiej sprzedaży" (wyd. 1595). W niej, na marginesie rozważań nad organizacją i opłacalnością handlu zbożem, sformułował nowoczesną koncepcję ceny – odrzucając średniowieczną teorię „ceny sprawiedliwej”, jako sumy pracy i kosztów. Twierdził, że cena powinna być rezultatem wolnej gry popytu i podaży na rynku, na którym działają organizacje kupieckie o charakterze spółek, monopoli i kompanii. Postulował, by rząd Rzeczypospolitej prowadził politykę przeciwną monopolistycznym organizacjom kupieckim oraz dbał o rozwój i utrzymanie szlaków handlowych.
Miał prawdopodobnie tylko jedno dziecko, syna Mikołaja, który był najwybitniejszym przedstawicielem rodziny. Zmarł 19 kwietnia1602 roku. Wyznawcy pożegnali go wydaną drukiem "Oracyą na żałobną śmierć i pogrzeb wielkiego patrona Zboru Bożego i mądrego Senatora".
Życiorys Jana Abramowicza, aczkolwiek pełen luk z powodu niedostatków źródłowych, jest przykładem kariery co najwyżej średniozamożnego szlachcica, który przy pomocy możnych protektorów oraz własnych predyspozycji dostąpił awansu do wyższej grupy w hierarchii teoretycznie równej szlachty. Przy sprzyjających okolicznościach (szczęście do potomków) zapewniało to drogę do umocnienia rodu, a nawet wejścia do grupy magnatów. Jednocześnie jest to przykład drożności ówczesnego systemu awansów społecznych wskazujący już jednak na coraz bardziej krępujące go w przyszłości elementy klientelizmu w życiu społecznym i politycznym I Rzeczypospolitej.
Rodzina.
Jego pierwszą żoną była Jadwiga Żyromska. Małżeństwo to pozostało bezdzietne. Przed 1588 rokiem zawarł drugie małżeństwo z Anną Dorotą z Wołłowiczów, wyznawczynią prawosławia. W małżeństwie tym doczekał się syna i dwóch córek. Wszystkie jego dzieci były wyznania ewangelicko-reformowanego:

</doc>
<doc id="137441" url="https://pl.wikipedia.org/wiki?curid=137441" title="Osetia Południowa">
Osetia Południowa

Osetia Południowa (, "Samchret Oseti"; , "Chussar Iryston"; , "Jużnaja Osietija") – terytorium sporne w północnej Gruzji, obejmujące tereny istniejącego do 1991 roku Południowoosetyjskiego Obwodu Autonomicznego ówczesnej Gruzińskiej SRR. Zajmuje powierzchnię 3,9 tys. km².
W 1991 roku lokalne władze utworzyły Republikę Osetii Południowej, która ogłosiła niepodległość, chcąc uniezależnić się od Gruzji i połączyć z sąsiednią Osetią Północną. Zgodnie z prawem międzynarodowym Osetia Południowa stanowi integralną część Gruzji, z drugiej strony deklaracja niepodległości Osetii Południowej nie była nielegalna, ponieważ według Międzynarodowego Trybunału Sprawiedliwości nic w prawie międzynarodowym nie zabrania takich deklaracji. Republika ta jest de facto niepodległa, stanowi państwo nieuznawane, pozostające w silnej zależności od Rosji.
Władze Republiki Osetii Południowej do czasu wojny z Gruzją w sierpniu 2008 nie sprawowały kontroli nad całym obszarem dawnego Południowoosetyjskiego Obwodu Autonomicznego – obszary zamieszkane w większości przez Gruzinów pozostawały pod kontrolą władz Gruzji, która na tych terenach powołała w kwietniu 2007 własne władze osetyjskie: tymczasową Administrację Osetii Południowej (, "Samchret Oseti Administracia"). Obecnie władze osetyjskie kontrolują cały obszar kraju. Gruzja oficjalnie uważa ten teren za znajdujący się pod okupacją rosyjską i obecnie stosuje dlań nazwę Region Cchinwali (, "Cchinwalis Regioni"). Natomiast 9 kwietnia 2017, w referendum zorganizowanym przy okazji wyborów prezydenckich, ok. 80% głosujących opowiedziało się za przyjęciem jako równoprawnej nazwy kraju określenia „Państwo Alania” (na wzór pełnej nazwy Republiki Osetii Północnej – Alanii).
Geografia.
Osetia Południowa leży w północnej Gruzji, w środkowej części Wielkiego Kaukazu; jej granica przebiega około 40 km na północny zachód od Tbilisi, od północy graniczy z rosyjską Republiką Osetii Północnej. Powierzchnia wynosi 3,9 tys. km². Stolicą jest Cchinwali. Powierzchnia górzysta, klimat górski, główna rzeka Wielka Liachwi.
Demografia.
Liczba ludności w 1990 r. – około 100 tys., z czego 67,5% stanowili Osetyjczycy, 28% – Gruzini, 2,5% – Rosjanie, zaś 1,5% – Ormianie. W wyniku wojen 1990–1992 i 2008 Osetię opuściła trudna do oszacowania liczba Gruzinów i Osetyjczyków. W wyniku przegranej wojny 2008 roku Osetię opuściło około 15 tysięcy Gruzinów.
Historia.
Osetyjczycy wywodzą się najprawdopodobniej od koczowniczego ludu Alanów. We wczesnym średniowieczu posiadali oni swoje państwo na północ od Kaukazu – Alanię. W Alanii naprzemiennie dominację zyskiwały wpływy chazarskie, bizantyjskie i gruzińskie. Po upadku Chazarii państwo stopniowo wpadało w orbitę wpływów gruzińskich. Około XI wieku zostało ostatecznie schrystianizowane pod wpływem Gruzinów lub Abchazów.
W XIII wieku pod naporem Mongołów Osetyjczycy zostali wyparci znad Donu w góry Kaukazu. Historycy różnią się co do osetyjskiej bytności po południowej stronie Kaukazu. Zdaniem części, już w XIII wieku ich grupa osiedliła się na południe od Kaukazu, w dzisiejszej Osetii Południowej. Inni utrzymują, że osadnictwo osetyjskie w tym rejonie jest znacznie młodsze i liczy góra dwa, trzy wieki. Gruzińska historiografia określa to zjawisko mianem "osianoba" (gr. osetyjskość) i tłumaczy rosyjskim planem kolonizacji ziem Kartli Wewnętrznej (zwłaszcza północnej jej części, zw. od nazwy tamtejszego rodu magnackiego – Samaczablo), mającym na celu osłabienie wpływów ludności gruzińskiej.
Zwolennicy pierwszego poglądu przekonują, że pierwsza fala kolonizacji osetyjskiej była związana z najazdami Tamerlana. Osetyjscy chłopi, uciekający przed mongolskimi hordami, mieli być sprowadzani z dzisiejszej Osetii Północnej, przez gruzińskich możnych (najczęściej z rodów Maczabeli i Eristawi) w celu gospodarczej kolonizacji. Jak zaś podaje Bacha Gamkrelidze procesy te nie miały charakteru masowego, którego nabrały dopiero w wieku XVI. Zależność między gruzińskim panem była natury pół-feudalnej czy wręcz umowy dzierżawczej. Poddany chłop osetyjski – "chizan" był zobowiązany do płacenia panu określonego podatku, ale w każdej chwili mógł umowę poddańczą zerwać, podobnie zresztą jak pan. Osetyńcy nie stanowili jednak jakichś większych, zwartych grup, najczęściej szybko asymilując się z miejscową ludnością gruzińską.
Osetia Południowa XIX i XX wieku.
W 1801 obszar dzisiejszej Osetii Południowej wraz z Gruzją został zajęty przez Rosję. W 1846 roku władze carskie utworzyły okręg osetyjski. Istniał on dość krótko (do 1859), ale jego powstanie można uznać za narodziny Osetii Południowej.
Ludność osetyjska nie stanowiła jednak przez długi czas większości na tym terenie. Pierwszy raz osetyjska ludność Samaczablo wystąpiła przeciw gruzińskiej władzy, tuż po upadku Imperium Rosyjskiego. Wówczas na Kaukazie, korzystając z walk prowadzonych między Białoarmistami a Rewolucjonistami, powstały cztery organizmy państwowe: Azerbejdżanu, Republiki Północnokaukaskiej, Armenii oraz Demokratycznej Republiki Gruzji.
Tylko w latach 1918–1920, wybuchły trzy powstania bolszewickie, w ramach wojny gruzińsko-osetyjskiej 1918–1920. Organizowane były one przy znacznej pomocy bolszewików z Rosji i miały na celu oderwanie się od Gruzji, przyłączenie do radzieckiej Rosji, a skierowane w mienszewicki rząd Noego Żordanii. Dochodziło do licznych pacyfikacji wsi, prowadzonych przez Gruzinów. Jednak ze względu na sytuację wewnętrzną i walki z Polską Włodzimierz Lenin zdecydował się zaprzestać wspierania rebeliantów.
Okres gruzińskiej niepodległości trwał jedynie trzy lata, kończąc się w roku 1921, ofensywą bolszewicką. Jak się jednak okazało władze radzieckie nie przyznały Osetii Południowej, wcześniej obiecanego, statusu republiki związkowej, ani nie połączyły jej z Osetią Północną, przyznając w 1922 jedynie autonomię w ramach Gruzińskiej SRR (początkowo w ramach Zakaukaskiej Federacyjnej SRR) i ustanawiając Południowoosetyjski Obwód Autonomiczny. Władze gruzińskiej SRR od samego początku próbowały zatrzeć odrębność tych terytoriów, m.in. stymulując gruzińskie osadnictwo czy przemianowując Cchinwali na Staliniri, co powodowało rosnącą frustrację miejscowej ludności osetyjskiej.
Wojna w Osetii Południowej (1991–1992).
Do następnych wystąpień antygruzińskich, doszło w okresie budzenia się sentymentów narodowych czasu pieriestrojki. Badania naukowe opublikowane przez Instytut Polsko-Rosyjski wskazują, że w 1988 roku dwie osetyjskie organizacje, złożone z intelektualistów – południowy Adamon Nychas i północny Adamon Cadisz, wystąpiły pod hasłem „Jeden naród – Jedna republika” i zażądały połączenia obu ziem osetyjskich pod zwierzchnictwem Moskwy. Rada Obwodu 10 listopada 1989 roku ogłosiła zmianę statusu na republikę autonomiczną. Władze gruzińskie świadome strategicznego znaczenia Osetii Południowej, nie mogły się na to zgodzić. Osetia Południowa leży w miejscu dla Gruzji newralgicznym. Dodatkowo granice obwodu biegną 35 km od rogatek Tbilisi, nieomal ocierając się o jedyny, w praktyce funkcjonujący, szlak między Gruzją a Północnym Kaukazem, tj. tzw. Gruzińską Drogę Wojenną oraz dzieląc kraj na Gruzję wschodnią i zachodnią, nastawiając na główną oś transportowo-komunikacyjną kraju, tj. doliny rzek Mtkvari i Rioni. Dlatego też w odpowiedzi parlament gruziński odmówił tym działaniom jakichkolwiek podstaw prawnych, a opozycja zapowiedziała demonstrację w Cchinwali, do której jednak nie doszło, wskutek działań Osetyjczyków. Reakcją Tbilisi były zmiany kadrowe, na najwyższych szczeblach władz w obwodzie – nie wywarło to jednak zbyt wielkiego wrażenia na Osetyjczykach.
Pierwsze walki wybuchły w 1990, między paramilitarnymi oddziałami kierowanymi przez opozycyjne Towarzystwo Meraba Kostawy z Ważą Adamią na czele oraz oddziałami samoobrony osetyńskiej, dowodzonymi przez gen. Kima Cagałowa.
W 1990 roku zaszły jednak poważne zmiany na gruzińskiej scenie politycznej, które zakończyły się krótkim rozejmem. Rządy w pierwszych demokratycznych wyborach po obaleniu komunistów objął intelektualista oraz dysydent – Zwiad Gamsachurdia, który doszedł do władzy dzięki hasłom narodowym. Jego sztandarowym sloganem był: Gruzja dla Gruzinów. Gamsachurdia, choć początkowo zapewniał, że nie zlikwiduje istniejących na terenie Gruzji jednostek autonomicznych, pozwolił by parlament 11 grudnia 1990 (w dwa dni po wygranych przez niego wyborach) zlikwidował POA, a w dwóch centralnych rejonach Osetii (cchinwalskim i drawskim) wprowadzono stan wyjątkowy. Jednocześnie zaczął wprowadzać pod hasłem „Gruzja dla Gruzinów” nacjonalistyczną politykę skierowaną przeciwko wszelkim mniejszościom w kraju – m.in. wprost stwierdził: „przedstawiciele innych narodów są zaledwie gośćmi na gruzińskiej ziemi, którym gospodarze w każdej chwili mogą wskazać drzwi”. Rozpoczęto równolegle blokadę energetyczną zbuntowanej prowincji. Regularne walki rozpoczęły się 6 stycznia 1991 roku, z czego ich apogeum przypada na wiosnę i późną wiosnę tego samego roku. W tym okresie z terenów objętych ruchami zbrojnymi wyemigrowała większość Gruzinów i część Osetyńcow (szacuje się ok. 100 tys. ludzi). Bilans strat wyglądał następująco: 93 wsie spalone, zburzenie (choć nie zdobycie) Cchinwali, śmierć 100 Osetyjczyków oraz podobnej ilości Gruzinów. 14 maja 1992 roku zawarto rozejm, by po jedenastu dniach – 25 maja rozpocząć walki na nowo. Osetyńcy, którzy oskarżyli o zerwanie rozejmu Gruzinów, w odwecie przerwali na trzy tygodnie dostawy rosyjskiego gazu płynące gazociągiem do Armenii. Konflikt ostatecznie zakończono 25 czerwca 1992 porozumieniem w Dagomysie – podpisanym przez prezydenta Federacji Rosyjskiej Borysa Jelcyna i Gruzji Eduarda Szewardnadzego.
Na mocy postanowień z Dagomysu, w Osetii Południowej zaczęły stacjonować siły pokojowe złożone z batalionów: osetyńskiego, rosyjskiego i gruzińskiego. Ich rozmieszczenie pokrywało się niemal z tym, w jakim zastał siły osetyńskie i gruzińskie rozejm.
Okres pokoju 1992-2008.
W miarę stabilny rozejm utrzymał się do 2004, kiedy to w wyniku pogorszenia relacji rosyjsko-gruzińskich (po wyborze Saakaszwilego na prezydenta Gruzji) zaczęły się sporadyczne incydenty zbrojne. Niespełna miesiąc przed podpisaniem zawieszenia broni Osetia Południowa ogłosiła niepodległość. Na terytorium Osetii Południowej przeprowadzono 2 kolejne niepodległościowe referenda (ostatnie w 2006 roku w których przygniatająca większość głosujących opowiedziała się za niepodległością). Władze Gruzji nie uznały wyników referendów, gdyż nie uczestniczyli w nich Gruzini.
W 2007 władze Gruzji zaproponowały utworzenie Autonomicznej Republiki Osetii Południowej wchodzącej, podobnie jak Adżaria, w skład Gruzji. Władze Osetii Południowej natychmiast tę propozycję odrzuciły powołując się na wyniki referendum. W kwietniu 2007 parlament Gruzji powołał na terenie Osetii Południowej we wsi Kurta „Tymczasową Jednostkę Terytorialną” wraz z „Tymczasową Administracją Osetii Południowej”. Jednostronne ogłoszenie przez Kosowo niepodległości w lutym 2008 i stworzony tym samym precedens pierwszej po 1945 roku jednostronnej, siłowej zmiany granic państwowych w Europie zachęciło Osetyjczyków do ponownego ogłoszenia formalnego oderwania się od terytorium Gruzji i prezydent Eduard Kokojty zapowiedział domaganie się od Trybunału Konstytucyjnego Rosji uznania swojej republiki za część terytorium Federacji Rosyjskiej. Progruzińskie władze Osetii Południowej swoją siedzibę miały w miejscowości Kurta położonej 9 kilometrów na północny wschód od Cchinwali, na terenie Osetii zajmowanym do niedawna przez siły gruzińskie. W sierpniu 2008 w czasie wojny w Osetii Południowej Kurta została zdobyta przez osetyjskie wojska, a siły gruzińskie całkowicie wyparte z Osetii Południowej.
Wojna w Osetii Południowej (2008).
W sierpniu 2008, po załamaniu rozmów gruzińsko-osetyjskich i wielokrotnym ostrzeliwaniu przez Osetyjczyków terenów znajdujących się pod kontrolą sił gruzińskich (faktowi temu zaprzecza strona osetyjska i rosyjska) oraz wielokrotnym ostrzeliwaniu Osetii Południowej przez Gruzję (czemu zaprzeczała strona gruzińska), Gruzja przystąpiła do zbrojnego zajęcia separatystycznego obszaru. Główne działania zbrojne rozpoczęły się wieczorem 7 sierpnia, a 8 sierpnia wojska gruzińskie wkroczyły do Cchinwali. Strony gruzińska i rosyjska wzajemnie przypisują sobie wrogie działania.
9 sierpnia siły rosyjskie wyparły Gruzinów ze stolicy Osetii i odsunęły ich pozycje poza teren sporny. Jakkolwiek Rosjanie stali na stanowisku, iż wypełniali mandat ONZ i byli siłami bezpieczeństwa w Osetii Południowej, do opinii publicznej dociera dużo informacji o działaniach zaczepnych na terenie Gruzji, a w szczególności w okolicach jej stolicy Tbilisi. 25 sierpnia parlament rosyjski (Rada Federacji i Duma Państwowa) uznał niepodległość Osetii Południowej oraz Abchazji a dzień później to samo zrobił prezydent Dmitrij Miedwiediew. Strona gruzińska odebrała to jako „jawną aneksję” tych obszarów i 29 sierpnia zerwała stosunki dyplomatyczne z Rosją. We wrześniu 2008 Rosja podpisała z Abchazją i Osetią Południową międzypaństwowe umowy o przyjaźni, współpracy i pomocy wzajemnej. Umowy zawarte na 10 lat (z możliwością ich przedłużenia) przewidują m.in. wzajemną pomoc wojskową w przypadku zewnętrznej agresji oraz wspólną ochronę granic. Umowy te zostały ratyfikowane przez parlamenty państw-sygnatariuszy. 16 listopada 2011 roku Parlament Europejski uchwalił rezolucję uznając obecność Rosjan w Osetii Południowej za bezprawną okupację tych terenów.
Państwa uznające niepodległość Osetii Południowej.
Ponadto niepodległość Osetii Południowej uznały, jeszcze w 2006, trzy inne nieuznawane na arenie międzynarodowej republiki – Abchazja, Górski Karabach i Naddniestrze. Poparcie dla niepodległości Osetii Południowej udzieliły również różne inne niepaństwowe jednostki, m.in. Krym i Gagauzja.

</doc>
<doc id="137442" url="https://pl.wikipedia.org/wiki?curid=137442" title="Knieć błotna">
Knieć błotna

Knieć błotna, kaczeniec, kaczyniec, kaczyniec błotny ("Caltha palustris" L.) – gatunek rośliny zielnej należący do rodziny jaskrowatych. Jest szeroko rozprzestrzeniona na całej półkuli północnej: występuje w całej niemal Europie, Azji i Ameryce Północnej. W Polsce jest pospolita na bagnistych łąkach i w niższych partiach gór.
Biologia i ekologia.
Bylina, hemikryptofit. Kwitnie od marca do maja lub czerwca. Rośnie na wilgotnych łąkach, brzegach strumieni, w rowach i lasach łęgowych. W klasyfikacji zbiorowisk roślinnych gatunek charakterystyczny dla związku (All.) "Calthion". Knieć wabi owady nektarem, specjalnymi plamami i rysunkami, które mogą być zauważone tylko przez oczy owadów, reagujące na światło ultrafioletowe. Roślina trująca. Świeże ziele zawiera anemoninę, która w większych ilościach jest toksyczna. Roślina nie jest zjadana przez bydło. Jeśli znajdzie się w paszy w niewielkiej ilości – nie działa szkodliwie, lecz mlekopędnie. Działanie szkodliwe znika podczas suszenia siana wskutek rozkładu związków szkodliwych. Liczba chromosomów 2n = 16, 24, 32, 56.
Zmienność.
Występuje w Polsce w zależności od ujęcia systematycznego w trzech lub czterech podgatunkach, aczkolwiek bywają one łączone w jeden podgatunek (subsp. "palustris"):

</doc>
<doc id="137445" url="https://pl.wikipedia.org/wiki?curid=137445" title="Tlenki azotu">
Tlenki azotu

Tlenki azotu – grupa nieorganicznych związków chemicznych zbudowanych z tlenu i azotu.
Określenie "tlenek azotu", które zgodnie z nomenklaturą chemiczną dotyczy tlenku azotu(II), może oznaczać także dowolny z tlenków azotu lub ich mieszaninę. Mieszaniny tlenków azotu są bardzo często wytwarzane w reakcjach, w których tworzy się któryś z tlenków azotu, przy czym proporcje poszczególnych tlenków w mieszaninie zależą od reakcji i warunków w jakich jest przeprowadzana. Przy definiowaniu emisji tlenków azotu do środowiska, symbol oznacza mieszaninę tlenków azotu o niezdefiniowanym składzie.

</doc>
<doc id="137446" url="https://pl.wikipedia.org/wiki?curid=137446" title="Ludy morza">
Ludy morza



</doc>
<doc id="137447" url="https://pl.wikipedia.org/wiki?curid=137447" title="Czat">
Czat

Czat (również chat, z ang. "chat" [] – pogawędka) – rodzaj rozmowy między dwoma lub wieloma użytkownikami komputerów za pośrednictwem Internetu lub innej sieci komputerowej, polegającej na naprzemiennym przesyłaniu wiadomości tekstowych.
Wyraz "czat" ("chat"), będący zapożyczeniem, zagnieździł się w slangu informatycznym. Najpowszechniejszym znaczeniem tego słowa jest serwis internetowy służący do komunikacji wielu osób w tzw. "pokojach". Zwykle istnieją dwa rodzaje rozmowy – "prywatna", której przebieg mogą śledzić tylko dwie osoby, oraz "publiczna", dostępna dla wszystkich użytkowników. W części "czatów" dostępne są również graficzne emotikony, stworzone dla ułatwienia ekspresji emocji. 
Podobną funkcjonalność oferuje IRC. W stosunku do wielu serwisów czatowych ma on dużo lepiej rozbudowane mechanizmy zarządzania "pokojami" (tam nazywanymi "kanałami") oraz uprawnieniami użytkowników.
Od słowa czat powstały inne wyrażenia, takie jak "czatować" ("chatować") – rozmawiać za pośrednictwem "czatu".
Wraz z postępem technologicznym zwiększającym szybkość internetu i pojawieniem się portali Web 2.0, szybko zauważono, że tradycyjny czat można rozbudować dodając funkcję połączenia audio i wideo. Zrodziło to nowe możliwości w dotychczasowych zastosowaniach komunikacji poprzez internet, zarówno w sferze rozrywki, jak i zastosowaniach biznesowych (konferencje).
Ta forma komunikacji zyskała dużą popularność, zarówno w oprogramowaniu komputerowym typu Gadu-Gadu, czy Skype – jak i w wielu portalach dla "chatowników".

</doc>
<doc id="137448" url="https://pl.wikipedia.org/wiki?curid=137448" title="Spear of Destiny">
Spear of Destiny

Spear of Destiny – gra FPP wydana w 1992. Po sukcesie "Wolfensteina 3D", id Software postanowiło stworzyć kolejną część przygód Williama „BJ-a” Blazkowicza. Obie gry wydano w tym samym roku, więc prawie nie różnią się pod względem technicznym. "Spear of Destiny" jest uważany za prequel "Wolfensteina 3D", jednak ze względu na fabułę, jego akcja nie dzieje się przed wydarzeniami z "Wolfensteina", ale pomiędzy jego drugim a trzecim epizodem.

</doc>
<doc id="137450" url="https://pl.wikipedia.org/wiki?curid=137450" title="Wyżyna Olkuska">
Wyżyna Olkuska

Wyżyna Olkuska (341.32) – część Wyżyny Krakowsko-Częstochowskiej, leżąca pomiędzy obniżeniem Białej Przemszy i Szreniawy w Bramie Wolbromskiej na północy a Rowem Krzeszowickim na południu. Wschodnią granicę stanowi dolina Dłubni, natomiast zachodnia przebiega nieregularnie kuestą między Olkuszem i Trzebinią.
Podział i nazewnictwo.
Ma powierzchnię około 820 km2. W niektórych publikacjach nazywana jest Wyżyną Krakowską i stąd pochodzi nazwa jednostki wyższego rzędu – Wyżyny Krakowsko-Częstochowskiej. Jednak w oficjalnym nazewnictwie w 1991 r. przyjęto nazwę Wyżyna Olkuska.
Zdzisław Czeppe podzielił Wyżynę Olkuską na 3 mikroregiony: Grzędy Olkuskie, Płaskowyż Sułoszowej i Skały, Doliny Podkrakowskie. Według J. Kondrackiego niektóre z tych nazw są niezbyt udane i proponuje on w swojej klasyfikacji dziesiętnej podział na następujące mikroregiony:
Geologia i geomorfologia.
Wyżyna znajduje się na wysokości 250–512.8 m n.p.m. Najwyższym wzniesieniem jest ostaniec o nazwie Skałka (Grodzisko, 512,8 m) na terenie Jerzmanowic, ponad górną częścią Doliny Będkowskiej. Jest to drugie pod względem wysokości wzniesienie na Wyżynie Krakowsko-Częstochowskiej. Większa część obszaru Wyżyny Olkuskiej znajduje się na wysokości około 400 m, a różnice wysokości w stosunku do doliny Wisły pod Krakowem i do Rowu Krzeszowickiego nie przekraczają 200 m.
Wyżyna zbudowana jest z wapieni jurajskich ze znacznie rozwiniętymi zjawiskami krasowymi. Powierzchnia jest lekko falista i pokryta znaczną warstwą lessów z licznymi ostańcami szczególnie w północnej części. Z form krasowych występują na niej liczne jaskinie i schroniska, a także mogoty, wywierzyska, doliny krasowe – wąwozy i jary, których dnem płyną potoki, a wejścia do nich stanowią szczególnie ukształtowane bramy np. Brama Bolechowicka. Najbardziej znana to Dolina Prądnika na terenie Ojcowskiego Parku Narodowego. Krasowość Wyżyny Olkuskiej objawia się także brakiem wód powierzchniowych i zaleganiem wód w podziemnych szczelinach skał, co w szczególnym nasileniu występuje na Płaskowyżu Sułoszowskim.
Na Wzgórzach Rabsztyńskich kuesta jest pofragmentowana, suche doliny rozcinają płaskowyż, wskutek czego wyodrębniają się wzgórza. Płaskowyż Sułoszowski jest falisty, o nachyleniu stoków nie przekraczającym 9%, a na wierzchowinach 2%. Podłoże wapienne pokryte jest tutaj lessem o miąższości do 10 m.
Południowa część Wyżyny Olkuskiej pocięta jest przez doliny potoków na dolinki o przebiegu południkowym, stromych zboczach z licznymi wapiennymi ostańcami. Dolina Prądnika znajduje się po północnej stronie drogi Kraków-Olkusz (DK 94), pozostałe po południowej stronie tej drogi. W kolejności od zachodu na wschód są to: Dolina Miękini, Dolina Eliaszówki, Dolina Racławki, Dolina Szklarki, Dolina Będkowska, Dolina Kobylańska, Dolina Bolechowicka, Dolina Kluczwody:
Przyroda.
Na najcenniejszych przyrodniczo obszarach Doliny Prądnika już w 1956 r. utworzono Ojcowski Park Narodowy. Mimo niewielkiej powierzchni ma jednak bardzo zróżnicowaną szatę roślinną. Rosną w nim lasy liściaste z grabami, dębami i lipami. Występują tu również reliktowe lasy górskie (las jaworowy – Ojców i buczyna karpacka), w dolinach potoków pozostałości łęgów i łąki. na skałach murawy naskalne. W wapiennych skałach Doliny Prądnika występują liczne skały o fantastycznych kształtach, m.in. Maczuga Herkulesa, Pochylce, Igła Deotymy, Brama Krakowska. Duża liczba jaskiń i schronisk powoduje, że bogata jest fauna nietoperzy. Stąd też nietoperz stał się symbolem Ojcowskiego Parku Narodowego. Zagrożeniem dla przyrody OPN są zachodnie wiatry przywiewające z pobliskiego Górnego Śląska zanieczyszczenia przemysłowe. Na dolinach Podkrakowskich utworzono Park Krajobrazowy Dolinki Krakowskie, nad górną częścią Dłubni Dłubniański Park Krajobrazowy. Jest wiele rezerwatów przyrody: „Eliaszówki”, „Dolina Kluczwody”, „Dolina Racławki”, „Dolina Szklarki”, "Michałowiec", „Wąwóz Bolechowicki”.
Gospodarka i turystyka.
Na obszarze Wyżyny Olkuskiej są 3 miasta: Olkusz, Wolbrom i Skała. Olkusz to średniowieczne miasto górnicze, w którym wydobywano i przetapiano rudy srebra i ołowiu i istniała mennica. Obecnie wydobywa się tutaj rudy cynku znajdujące się w dolomitach z górnego triasu. We wsi Klucze istnieje cementownia i fabryka papieru. W niektórych miejscowościach działają kamieniołomy wydobywające wapienie.
Coraz większe znaczenie odgrywa turystyka. Bogata jest sieć szlaków turystyki pieszej i rowerowej, powstają szlaki turystyki konnej i narciarskiej. Przez tereny wyżyny biegną dwa główne szlaki: Szlak Orlich Gniazd i Szlak Warowni Jurajskich, oraz wiele innych. Zaplecze turystyczne dobrze rozwinięte. Ruch turystyczny skupia się głównie w Dolinie Prądnika i Dolinach Krakowskich. Zwiedzane są m.in. Zamek w Pieskowej Skale oraz ruiny Zamku w Rabsztynie i Zamku w Ojcowie. Turystycznie udostępniono 4 jaskinie: Jaskinia Ciemna, Jaskinia Łokietka, Jaskinia Nietoperzowa i Jaskinia Wierzchowska Górna. Liczne skały, zwłaszcza w Dolinach Podkrakowskich są obiektem wspinaczki skalnej.

</doc>
<doc id="137454" url="https://pl.wikipedia.org/wiki?curid=137454" title="Borys II">
Borys II

Borys II (bułg.: Борис II, "Boris II") – car bułgarski, panujący w latach 970–971, pierwszy syn cara Piotra I.
Zakładnik.
Po intronizacji nowego cesarza bizantyńskiego Nicefora Fokasa Piotr I odnowił w roku 963 pokój z cesarstwem. Władca bułgarski był zmuszony wysłać do Konstantynopola swych synów Borysa i Romana jako zakładników. Zobowiązał się też do odpierania najazdów madziarskich na ziemie bizantyńskie. Nie mogąc wypełnić tego zobowiązania, chcąc uchronić swe państwo od kolejnego najazdu Madziarów zawarł z nimi w 965 roku porozumienie, że nie będzie stwarzał im przeszkód w czasie przemarszu przez Bułgarię ku prowincjom bizantyńskim. Jednocześnie wysłał do Konstantynopola, do odnoszącego świetne tryumfy na wschodzie cesarza Nicefora Fokasa, poselstwo z żądaniem zapłaty trybutu płaconego przez jego poprzedników. Rozgniewany Nicefor kazał wychłostać posłów po czym odesłał ich z pogróżkami do Bułgarii. Nie zdecydował się jednak na wojnę z Bułgarią ograniczając się do zniszczenia kilku nadgranicznych fortec. Zajęty na wschodzie, dla usunięcia groźby wojny z Bułgarią, nakłonił do najazdu na Bułgarię księcia kijowskiego Światosława. W 968 roku książę ruski na czele 60-tysięcznej armii przeprawił się przez Dniepr i dotarł idąc wzdłuż Morza Czarnego do delty Dynaju. W Dobrudży zastąpiła mu drogę 30-tysięczna armia bułgarska. Została jednak rozgromiona zaraz w pierwszej bitwie. Wojska ruskie zdobyły około 80 twierdz bułgarskich, umacniając się na północnym wschodzie państwa. Światosław obrał sobie za siedzibę Presławiec. Car Piotr na wieść o pierwszej porażce Bułgarów został porażony atakiem paralitycznym. Zmarł 30 stycznia 969 roku.
Władca.
Choroba, a potem śmierć cara ułatwiła Światosławowi podbój Bułgarii. Opanowawszy Presław nosił się nawet z zamiarem przeniesienia tam stolicy swego państwa. Nicefor poniewczasie spostrzegł swój błąd. Dla wzmocnienia oporu Bułgarów wysłał do Bułgarii dwóch synów Piotra I przebywających w Konstantynopolu jako zakładnicy Borysa i jego brata Romana. Borys II objąwszy tron po ojcu nie potrafił sprostać Światosławowi. Ostatecznie po nowych klęskach armii bułgarskiej zawarł porozumienie ze Światosławem, w którym uznawał księcia Rusi za zwierzchniego władcę całej Bułgarii i wodza jej wojsk. Borysowi nie podporządkowali się czterej bracia Komitpulowie, którzy oderwali od Bułgarii ziemie położone w Macedonii.
Tymczasem w wyniku przewrotu pałacowego 11 grudnia 969 został zamordowany cesarz Nicefor Fokas, a na tron wstąpił Jan I Tzimiskes. Ponieważ rokowania ze Światosławem nie przyniosły rezultatu cesarz po szybkim marszu, gwałtownym atakiem zajął Presław. W Bułgarii wystąpił jako protektor młodego cara Borysa II, czym zjednał sobie poparcie bojarów bułgarskich, mających nadzieję na odbudowę państwa bułgarskiego pod opieką bizantyńską. Po zdobyciu Presławia Jan Tzimiskes ścigał armię ruską aż do Drystry, po czym obległ zamkniętego w twierdzy Światosława, a flota grecka zaopatrzona w ogień grecki odcięła księciu drogę odwrotu przez Dunaj. Po trzymiesięcznym oblężeniu Światosław skapitulował. Pod koniec czerwca 971 roku opuścił Bułgarię zobowiązawszy się nigdy więcej nie najeżdżać ziem cesarstwa.
Wbrew nadziejom Jan Tzimiskes nie wskrzesił państwa bułgarskiego. Grody bułgarskie obsadził greckimi garnizonami podlegającymi strategowi bizantyńskiemu rezydującemu w stolicy nowo utworzonego temu ze stolicą w Drystrze (bizantyńskim Dorostolonie) przemianowanej na cześć męczennika Teodora Stratilata na Teodoropolis. Presław na cześć zwycięskiego cesarza otrzymał nazwę Joannopolis. Borys II i jego brat uczestniczyli w tryumfie zwycięskiego cesarza w Konstantynopolu i pozostali w stolicy cesarstwa jako jeńcy.
W 976 r. Borys wraz z bratem Romanem uciekł z niewoli, jednak zgodnie z przekazami historycznymi, został przez pomyłkę zabity przez bułgarską straż graniczną.

</doc>
<doc id="137457" url="https://pl.wikipedia.org/wiki?curid=137457" title="Konstytuanta">
Konstytuanta

Konstytuanta – organ powołany specjalnie przez suwerena (naród), złożony z reprezentantów wybranych przez niego, któremu powierzone zostaje opracowanie i uchwalenie konstytucji. Sposób ten był często stosowany dawniej, np. Norwegia (1814), Rosja (1918), Włochy (1947). Mianem konstytuanty można określić również parlament, który działając w szczególnym trybie może być podmiotem uchwalającym konstytucję np. Zgromadzenie Narodowe w Polsce w latach 1992–1997 lub Sejm Śląski w latach 1922–1929.
Termin „Konstytuanta” został również użyty jako nazwa Zgromadzenia Narodowego we Francji ("Assemblée Nationale Constituante"), w które przekształciło się zebranie stanu trzeciego Stanów Generalnych (zwołanych przez króla Ludwika XVI Burbona w 1789). Zniosło ono podział społeczeństwa na stany i przyznało prawa polityczne obywatelom płacącym wysokie podatki (cenzus majątkowy). Zostało rozwiązane 3 września 1791, przedkładając królowi gotową Konstytucję.
Termin używany także jako nazwa Zgromadzenia Ustawodawczego Rosji – wybranego 25 listopada 1917 i rozwiązanego przez bolszewicki rząd 19 stycznia 1918, po odmowie zatwierdzenia jego dekretów.

</doc>
<doc id="137461" url="https://pl.wikipedia.org/wiki?curid=137461" title="Quake 3 Arena">
Quake 3 Arena



</doc>
<doc id="137464" url="https://pl.wikipedia.org/wiki?curid=137464" title="Mikołaj Abramowicz (zm. 1651)">
Mikołaj Abramowicz (zm. 1651)

Mikołaj Abramowicz albo też Abrahamowicz herbu Lubicz odmienny (zm. luty 1651) – polski inżynier wojskowy, teoretyk artylerii, wojewoda trocki od 1647 i mścisławski od 1643, generał artylerii litewskiej, starosta starodubowski w latach 1636-1647, dyrektor trockiego sejmiku elekcyjnego 1649 roku.
Jeden z wyróżniających się wojskowych swego czasu i dyplomata.
Życiorys.
Był synem wojewody smoleńskiego Jana Abramowicza i Anny Doroty z Wołłowiczów. Podobnie jak ojciec, gorliwy kalwin, czołowy działacz zboru kalwińskiego na Litwie. Dzięki pokrewieństwu przez matkę (pozostałą przy prawosławiu) z Ostrogskimi, utrzymywał dobre kontakty ze środowiskiem wyznawców tej religii. Wzorem ojca w działalności publicznej związał się z Radziwiłłami.
O dzieciństwie Mikołaja nie ma informacji. Według ustaleń Andrzeja Rachuby miał dwie młodsze siostry.
Z przebiegu jego kariery można wnioskować, że odebrał jakieś wykształcenie w zakresie inżynierii wojskowej i artylerii, gdyż po raz pierwszy pojawił się na kartach historii jako "starszy nad armatą" (dowódca artylerii) w czasie wojny ze Szwecją 1621–1622. Gustaw Adolf, wykorzystując zaangażowanie Rzeczypospolitej w wojnie z Turcją, zajął Inflanty łącznie z Rygą, a latem 1622 r. zaatakował Kurlandię zajmując Mitawę i zagrażając bezpośrednio Litwie. Spodziewane natarcie w kierunku Wilna powstrzymał hetman polny litewski Krzysztof Radziwiłł. W niewielkiej armii Mikołaj Abramowicz kierował artylerią (jego podkomendnym był późniejszy artylerzysta Krzysztof Arciszewski) i dał się poznać jako zdolny dowódca.
Następne lata Abramowicz spędził również na walkach ze Szwedami. W czasie niepomyślnej dla Litwy kampanii 1625 r. zasłużył się w walkach pod Rygą, zdobywając przedmoście nad Dźwiną. W wojnie o ujście Wisły (1626–1629) walczył pod dowództwem króla Zygmunta III, a następnie hetmana Stanisława Koniecpolskiego do 1627 roku, dowodząc regimentem rajtarii. Szczególnie wyróżnił się w bitwie pod Gniewem, gdzie faktycznie dowodził pułkiem mało sprawnego w kierowaniu walką Janusza Tyszkiewicza i skutecznie prowadził swój regiment.
Wspierając współwyznawców, w 1631 r. podarował kalwińskiemu synodowi litewskiemu swój dworek w Łucku na potrzeby kształcącego duchownych (ministrów) ewangelickich gimnazjum słuckiego.
Do wojska Abramowicz wrócił w 1632 r. Podczas wojny smoleńskiej dowodził od stycznia 1633 w stopniu pułkownika regimentem piechoty wchodzącym w skład pierwszej grupy odsieczowej hetmana Krzysztofa Radziwiłła, mającej za zadanie odciążyć Smoleńsk do czasu przybycia króla Władysława IV z główną armią. W czasie rozstrzygających walk jesienią 1633 kierował całą polsko-litewską artylerią, przyczyniając się umiejętnym jej użyciem do zdobycia Wzgórz Żaworonkowych. Po kapitulacji Rosjan powierzono mu dowództwo samodzielnego korpusu wojsk podczas dalszych walk. Zdolny dowódca artylerii pokazał się z korzystnej strony nowemu władcy. Awanse Abramowicza przyspieszyło również zbliżenie jego protektora Krzysztofa Radziwiłła do dworu. W czasach Zygmunta III, urażony nieprzyznaniem mu w 1625 r. buławy wielkiej magnat, pozostawał w opozycji do władcy.
Wyrazem zaufania królewskiego było mianowanie artylerzysty jednym z komisarzy w trakcie negocjacji zakończonych pokojem polanowskim podpisanym 14 czerwca 1634. We wrześniu tegoż roku pułkownikowi powierzono "dozór nad armatą" Wielkiego Księstwa. W 1638 r. król mianował go cześnikiem litewskim, a w 1639 Abramowicz dostąpił swojej pierwszej godności senatorskiej, kasztelanii mścisławskiej. W 1640 r. został generałem artylerii litewskiej, czyli jej głównodowodzącym. W 1643 r. z kasztelanii awansował na województwo mścisławskie.
Poseł na sejm 1634 roku, sejm nadzwyczajny 1635 roku, sejm 1638 roku, sejm 1639 roku, sejm 1640 roku.
Biorąc pod uwagę wyznanie Abramowicza i aktywną działalność religijną (w 1644 r. przewodniczył synodowi prowincjonalnemu kalwińskich zborów litewskich) w czasie nasilenia kontrreformacji w Rzeczypospolitej, jego awanse (był jednym z ostatnich protestantów wśród litewskich senatorów) świadczą o rzeczywistym uznaniu i zaufaniu króla.
Swą wierność władcy wojewoda mścisławski udowodnił w czasie tzw. incydentu trubeckiego. Ustalona pokojem w Polanowie granica wymagała rzeczywistego wytyczenia w terenie. Stało się to powodem wielu sporów i przetargów, a trwało ponad dziesięć lat. Kolejne komisje graniczne były zrywane. Nieustanne próby renegocjacji ze strony Rosjan, wprowadzanie jednostronnych zmian, próba posługiwania się sfałszowaną kopią traktatu i uniki cara Michała I dotyczące ratyfikacji, przyczyniły się do popularności w Rzeczypospolitej określenia "grecka wiara" jako synonimu niesłowności i niedotrzymywania zobowiązań. Rosjanie podnosili również, że komisarze polscy straszą ich podjęciem na nowo sprawy Dymitra Samozwańca, którym ma być teraz rzekomy syn Maryny Mniszchówny i pierwszego Dymitra. Senatorowie, którzy rozpatrywali skargę poselstwa moskiewskiego (1644) – wśród nich był Mikołaj Abramowicz – pod naciskiem króla zgodzili się dla świętego spokoju na uwięzienie „pretendenta” w Malborku i zrobienie z niego duchownego, zapewniając posłów "i o niczem złem już nie pomyśli, a my na to damy wam stwierdzenie listem i pieczęcią." Władysław IV, aby wreszcie doprowadzić sprawę granicy do zakończenia, a jednocześnie zapewnić sobie przychylność Rosjan niezbędną mu w realizacji zamierzeń tureckich, zgodził się na jeszcze jedno ustępstwo. 16 września 1644 wraz z kilkoma senatorami podjął decyzję o przekazaniu Rosji pogranicznego grodu Trubeck, który traktat polanowski przyznawał Rzeczypospolitej. Wywołało to sprzeciw szlachty litewskiej. Posłowie na sejmie w lutym 1645 r. zażądali unieważnienia decyzji jako wydanej z przekroczeniem kompetencji króla i senatu, a załoga i mieszczanie Trubecka zaczęli przygotowywać się do obrony. Król nie ustąpił i wysłał Mikołaja Abramowicza na czele gwardii królewskiej, aby zajął gród i przekazał go Rosjanom. Latem 1645 wojewoda zmusił obrońców do wpuszczenia go do zamku, a po kilku tygodniach wydał carskim komisarzom. Trubeck był z nadania Zygmunta III własnością kniaziów Trubeckich. Oskarżyli oni Abramowicza przed Trybunałem Litewskim o najazd na cudzą własność, czyli o najcięższe przestępstwo. Deputaci, może na złość królowi, uznali powództwo i skazali wojewodę na utratę czci, banicję i 60 000 zł grzywny. Na szczęście dla "infamisa", egzekucję wyroków sprawowali starostowie, urzędnicy najbardziej zależni od władcy. Dlatego też wojewodzie mścisławskiemu nic się nie stało. Sprawę załagodzono, przyznając na następnym sejmie Wielkiemu Księstwu kosztem Korony, pograniczne grody Lubecz i Łojów z województwa czernihowskiego.
Abramowiczowi król wynagrodził spowodowane wiernością kłopoty awansem w 1647 r. na województwo trockie, trzecią w hierarchii świecką godność senatorską na Litwie. Podpisał "pacta conventa" Jana II Kazimierza Wazy w 1648 roku. W 1648 r. wojewoda jako komisarz brał udział w rokowaniach ze Szwecją. W następnym roku wziął udział w obradach senatu. Nadal demonstrował publicznie swoje kalwińskie wyznanie, podpisując uchwały sejmu tzw. salwą ewangelicką. Był to ostatni przejaw działalności publicznej tego zasłużonego wojskowego i dyplomaty, wiernego stronnika króla i zwolennika silnej władzy królewskiej. Zmarł w 1651 r.
Rodzina.
Mikołaj, senator w drugim pokoleniu, był najwybitniejszym przedstawicielem Abramowiczów herbu Jastrzębiec.
Po raz pierwszy żonaty był z nieznaną z imienia Dębowską. Po raz drugi z Ewą Bułyhą Kurcewiczówną wdową po Aleksandrze Massalskim, również kalwinistką, i miał z nią dwoje dzieci:
Z trzecią żoną, Elżbietą z Hronostajów, wdową po Andrzeju Drohojowskim, także kalwinistką, nie miał dzieci. Został pochowany w kalwińskim zborze wileńskim.

</doc>
<doc id="137465" url="https://pl.wikipedia.org/wiki?curid=137465" title="Quake 4">
Quake 4

Quake 4 – strzelanka pierwszoosobowa, wyprodukowana przez Raven Software oraz id Software i wydana przez Activision. Premiera odbyła się 18 października 2005 roku. "Quake 4" korzysta z silnika graficznego stworzonego na potrzeby gry "Doom 3". Polską wersję gry wydano 14 czerwca 2006.
Fabuła.
Tryb gry jednoosobowej "Quake'a 4" kontynuuje historię "Quake'a II" zrzucając gracza przeciwko rasie kosmitów-cyborgów zwanych Stroggami na ich ojczystej planecie Stroggos. Gra opowiada historię żołnierza "Matthew Kane'a" który jest członkiem oddziału znanego jako Rhino Squad. Zadaniem żołnierzy jest zniszczenie Ogniwa, czyli biomechanizmu, który kieruje wszystkimi Stroggami.
Rozgrywka.
W grze Kane może posługiwać się dziesięcioma rodzajami uzbrojenia. Część z nich zostało wykonanych przez Ziemian, a część przez Stroggów.

</doc>
<doc id="137467" url="https://pl.wikipedia.org/wiki?curid=137467" title="Międzybórz">
Międzybórz

Międzybórz (także Międzybórz Sycowski, , przed 1886 "Medzibor") – miasto w województwie dolnośląskim, w powiecie oleśnickim, siedziba gminy miejsko-wiejskiej Międzybórz. Według danych GUS z 31 grudnia 2019 r. miasto miało 2354 mieszkańców.
Międzybórz leży na historycznym Dolnym Śląsku, na pograniczu z ziemią wieluńską. Międzybórz uzyskał lokację miejską w 1637 roku. W latach 1975–1998 miasto administracyjnie należało do województwa kaliskiego.
Położenie.
Międzybórz leży około 60 km od Wrocławia, 35 km od Ostrowa i około 60 km od Kalisza. Położony jest na stokach Wału Trzebnickiego, na obszarze Wzgórz Twardogórskich. Północna granica miasta jest jednocześnie granicą województwa. 
Przez Międzybórz przebiegają:
Nazwa.
Nazwa pochodzi ze staropolszczyzny i oznacza miejscowość leżącą między iglastymi lasami – borami. Niemiecki językoznawca Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą zanotowaną nazwę miejscowości podaje "Miedzybor" notując jej znaczenie „"Mittelwalde"” czyli „"Między lasami"”. Nazwa miejscowości została zgermanizowana o czym wspomina w swojej pracy Adamy „"Medzibor wurde ubesetz in Mittelwalde"” czyli po polsku „"Medzibor został przetłumaczony na Mittelwalde"”.
W księdze łacińskiej "Liber fundationis episcopatus Vratislaviensis" () spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Meczibor". Kronika ta wymienia również wsie, które w procesach urbanizacyjnych zostały wchłonięte przez miasto i stanowią jego części bądź dzielnice jak np. Zielonka w formie "Gelona". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Medcziboria".
Kolejne podają często różne wersje nazwy miasta: w roku 1310 Mechobocz, w 1376 Meczebor, w 1637 Medzibor. W 1886 r., na fali rosnących nastrojów nacjonalistycznych, zastąpiono posiadającą polskie korzenie nazwę "Medzibor" niemiecką formą "Neumittewalde".
Jeszcze w 1750 roku Międzybórz pod nazwą „Międzyborze” wymieniony jest w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska. Polską nazwę "Międzybór" w książce „Krótki rys jeografii Szląska dla nauki początkowej” wydanej w Głogówku w 1847 wymienił także śląski pisarz Józef Lompa.
Historia.
Pierwsze wzmianki pochodzą z XII wieku. Nieznana jest dokładna data otrzymania praw miejskich. Przypuszcza się, że został lokowany na początku XIV wieku, a prawdopodobnie od roku 1340 jest siedzibą kasztelanii i posiada prawa targowe. Jako miasto przygraniczne, Międzybórz był miastem obronnym, otoczonym murem. Pomimo to był wielokrotnie niszczony, palony, nie ominęły go pogromy na tle wyznaniowym, pożary i epidemie. W dużej mierze, jako ośrodek w ówczesnym powiecie sycowskim, dzielił losy Śląska. WXVI w. miasto należało do rodu Leszczyńskich, którzy w 1599 sprzedali je księciu ziębickiemu. Włączone do księstwa oleśnickiego w 1637 otrzymało prawa miejskie.
Do XIX wieku centrum wielkich dóbr obejmujących pogranicze Śląska i Wielkopolski. XIX-wieczny kaznodzieja międzyborski – Jerzy Badura – jest określany jako ostatni polski pastor tej krainy historycznej. Z tego też okresu zachowały się zbiory polskich pieśni kościelnych, znanych wśród historyków jako Kancjonały Międzyborskie. Po podziale powiatu sycowskiego w roku 1920, zamieszkany w większości przez Niemców Międzybórz pozostał w Niemczech (Republika Weimarska).
Po II wojnie światowej miasto włączone zostało do Polski i znalazło się w granicach „starego” województwa wrocławskiego. Większość mieszkańców wysiedlono do Niemiec. W okresie PRL funkcjonowały zakłady meblarskie, betoniarnia, był to lokalny ośrodek handlowo-usługowy.
Demografia.
Piramida wieku mieszkańców Międzyborza w 2014 roku.
Zabytki.
Do wojewódzkiego rejestru zabytków wpisane są:
inne zabytki:
Wspólnoty wyznaniowe.
Na terenie miasta działalność duszpasterską prowadzą następujące kościoły:
Gospodarka.
Niewielki, lokalny ośrodek kulturalny, usługowy, przemysłowy (głównie przemysł meblarski oraz lekki przemysł przetwórczy – mleczarski i in.) dla gminy Międzybórz i sąsiednich (m.in. gmina Sośnie).
Kultura.
W mieście działa Miejsko Gminny Ośrodek Kultury. Placówka organizuje imprezy i kreuje wydarzenia kulturalne.
Działalność edukacyjną i kulturalną prowadzi także Biblioteka Publiczna w Międzyborzu.

</doc>
<doc id="137469" url="https://pl.wikipedia.org/wiki?curid=137469" title="Gaz rozweselający">
Gaz rozweselający



</doc>
<doc id="137470" url="https://pl.wikipedia.org/wiki?curid=137470" title="Transkrypcja fonetyczna">
Transkrypcja fonetyczna

Transkrypcja fonetyczna (zwana również transkrypcją wąską lub alofoniczną) – system pisowni lub system konwersji pisma oparty na zasadzie ścisłej odpowiedniości głosek i liter - jednej głosce odpowiada tu zawsze jeden znak (czasem z diakrytyką), a jednemu znakowi jedna głoska. W węższym rozumieniu jest to sposób zapisu wymowy danego języka za pomocą ustalonego wzorca zrozumiałego także dla osób nieznających obowiązujących w piśmie tego języka zasad ortografii. Najczęściej spotykanym zapisem tego rodzaju jest zapis za pomocą znaków międzynarodowego alfabetu fonetycznego, na przykład:
Transkrypcja fonetyczna dzieli się na dwie zasadnicze odmiany: transkrypcję fonetyczną szeroką, zwaną też transkrypcją fonologiczną lub fonemiczną, różnicującą jedynie fonemy, jak też transkrypcję wąską, zwaną również alofoniczną, która odzwierciedla wszystkie lub niektóre zjawiska fonetycznie w obrębie danego dźwięku, np. częściowe ubezdźwięcznienie, nietypową artykulację (np. zębowe /d/). Transkrypcję fonemiczną zapisuje się w pochyłych nawiasach / /, a fonetyczną w kwadratowych [ ]. Przykładowo dla angielskiego słowa "wheel" transkrypcja fonemiczna to /wiːl/, a fonetyczna – [wiːɫ] (zaznaczenie tzw. "ciemnego l")
Transkrypcja fonetyczna jest zwykle realizowana w oparciu o nagranie mowy. Jednakże w systemach rozpoznawania mowy stosuje się także programy generujące transkrypcje fonetyczne w oparciu o zapis ortograficzny. Przykładem takiego programu dla języka polskiego jest OrtFon powstały w Zespole Przetwarzania Sygnałów AGH kierowanym przez profesora Mariusza Ziółko.

</doc>
<doc id="137471" url="https://pl.wikipedia.org/wiki?curid=137471" title="Wolf 3D">
Wolf 3D



</doc>
<doc id="137472" url="https://pl.wikipedia.org/wiki?curid=137472" title="Niedźwiedź grizli">
Niedźwiedź grizli

Niedźwiedź grizli, grizli, grizzly, niedźwiedź szary ("Ursus arctos horribilis") – podgatunek niedźwiedzia brunatnego, drapieżnego ssaka należącego do rodziny niedźwiedziowatych. Pierwotnie zamieszkiwał rozległe obszary Ameryki Północnej, obecnie głównie północno-zachodnią jej część.
Taksonomia.
Takson ten po raz pierwszy naukowo opisał w 1815 roku amerykański przyrodnik George Ord, nadając mu nazwę "Ursus horribilis". Jako miejsce typowe odłowu okazu typowego Ord wskazał „rzekę Missouri, trochę powyżej ujścia rzeki Poplar, na północny wschód od Montany”.
Zasięg występowania.
Niedźwiedź grizli występuje w zach. Kanadzie (Jukon, Terytoria Północno-Zachodnie, Kolumbia Brytyjska i Alberta) oraz środkowej części zach. Stanów Zjednoczonych (wytępiony od płd. Wyomingu aż do Meksyku). 
W przeszłości niedźwiedzie te zasiedlały znaczną część dzisiejszych Stanów Zjednoczonych, a ich zasięg na południe ciągnął się aż po Meksyk. Zamieszkiwały Wielkie Równiny i obszary pustynne, gdzie występowały wzdłuż rzek. Grizli zostały wytępione w wielu miejscach, między innymi z regionu Wielkich Równin i całego obszaru na południe od Parków Narodowych Yellowstone i Grand Teton. W amerykańskiej części Gór Skalistych populacje ostały się w Parkach Narodowych Yellowstone i Glacier, w północno-zachodniej Montanie oraz skrajnie północnym Idaho. Duża populacja zamieszkuje Alaskę i północną Kanadę, natomiast populacja w Kolumbii Brytyjskiej i Albercie została mocno przetrzebiona.
Morfologia.
Długość ciała wynosi 1–2,8 m, masa 180-680 kg; samce są przeciętnie 1,8 raza cięższe od samic. Sierść ma barwę od jasnopłowej po ciemnobrązową. Pysk zaokrąglony, uszy krótkie i okrągłe. Pazury przednich łap są bardzo długie, dzięki czemu mogą z powodzeniem grzebać w ziemi. Nazwa "grizzly" pochodzi od faktu, że niekiedy włosy są biało zakończone, co nadaje im szpakowaty wygląd – ang. "grizzled".
Ekologia i zachowanie.
Zamieszkują tereny otwarte, takie jak tundra, górskie łąki i wybrzeża. Preferują obszary położone nad rzekami lub strumieniami. Są wszystkożerne. Z roślin najczęściej jedzą mięsiste korzenie, owoce (w tym jagody), trawy i rośliny zielne. Zjadają również ryby (w szczególności łososie), gryzonie takie jak świstaki, padlinę i kopytne, np. łosie, karibu i jelenie. Biegnąc mogą osiągać prędkość 55 km/h. 
Zależnie od długości zimy w gawrze mogą spędzić do 7 miesięcy. W styczniu lub lutym samice rodzą od 1 do 4 (przeważnie 2) młodych. Do wiosny opiekują się nimi w gawrze. Matka zajmuje się potomstwem przez kolejne 2 lata; zazwyczaj młode oddzielają się od niej w wieku 2,5 roku. Na wolności grizli dożywają 30 lat, większość ginie jednak przed 25. rokiem życia.
W 2005 roku Werner Herzog nakręcił film "Grizzly Man" o samozwańczym obrońcy tych niedźwiedzi i dokumentaliście amatorze Timothym Treadwellu.

</doc>
<doc id="137473" url="https://pl.wikipedia.org/wiki?curid=137473" title="Ferdynand I Koburg">
Ferdynand I Koburg

Ferdynand, niem. "Ferdinand Maximilian Karl Leopold Maria von Sachsen-Coburg und Gotha-Koháry", bułg. "Фердинанд I Сакскобургготски", pol. "Ferdynand Maksymilian Karol Leopold Maria Koburg-Koháry" (ur. 26 lutego 1861 w Wiedniu, zm. 10 września 1948 w Coburgu) – książę w 1887–1908, następnie car Bułgarów w 1908–1918; wywodził się z katolickiej linii dynastii koburskiej, zakładając własną gałąź Sakskoburggockich.
Życiorys.
Urodził się jako najmłodszy syn Augusta Koburga, ks. Koháry (1818–1881) oraz Klementyny Orleańskiej (1817–1907). Miał starsze rodzeństwo, siostry Klotyldę Marię (1846–1927) i Marię Amelię (1848–1894) oraz braci Ferdynanda Filipa (1844–1921) i Ludwika Augusta (1845–1907). Został ochrzczony w obrządku rzymskokatolickim 27 lutego 1861 w katedrze św. Szczepana w Wiedniu, mając za rodziców chrzestnych Maksymiliana Habsburga (1832–1867) i Marię Charlottę Koburg (1840–1927) przyszłą parę cesarską Meksyku. Wychowywał się w kulturze kosmopolitycznej, charakterystycznej dla arystokracji niemieckiej tamtego okresu, zwłaszcza w Austro-Węgrzech. Odebrał staranne wykształcenie, zapewnione początkowo przez domowych guwernantów. Następnie uczęszczał do Gimnazjum Teresianum i Szkoły Kadetów w Wiedniu (do 1879). Obok wiedzy ogólnej, dobrze opanował języki łaciński, grecki, francuski i angielski, był też w stanie porozumieć się po węgiersku i polsku. Dzięki talentowi do nauki zyskał wśród krewnych przezwisko "Sprytny Ferdie". W dzieciństwie i młodości odbywał częste podróże zagraniczne po Europie, m.in. do Szwajcarii (1864), Anglii (1865), Włoch (1866), Imperium Osmańskiego (1870), Danii i Szwecji (1871), Francji (1871–1872) oraz Belgii (1875). Od maja do sierpnia 1878 wraz z bratem Ludwikiem prowadził ekspedycję botaniczną po dżungli amazońskiej, po której opublikował dzienniki z podróży.
W 1879 wstąpił do armii austro-węgierskiej i został skierowany na studia w Terezjańskiej Akademii Wojskowej. 1 listopada 1886 ukończył uczelnię z awansem na stopień kapitana i objął dowództwo nad 11 Pułkiem Huzarów. W latach 80. XIX w. miał romans z Katheriną Schratt.
Książę Bułgarii.
7 lipca 1887, po wymuszonej przez Rosję abdykacji Aleksandra I, bułgarski parlament ogłosił 26-letniego wówczas Ferdynanda nowym księciem panującym. Książę mógł poszczycić się rozległą wiedzą, obejmującą wiele dziedzin, takich jak zoologia, botanika czy muzyka. Był nie tylko zapalonym melomanem, ale i świetnym muzykiem. Potrafił pięknie malować i rysować. Zgromadził też imponujące zbiory filatelistyczne.
Wspierany przez świetną mentorkę, którą była jego matka, ten inteligentny, wykształcony esteta postanowił w pełni poświęcić się swej nowej funkcji, ucząc się bułgarskiego. Zyskał tym szybko serca Bułgarów. Młodego władcę łączyły więzy pokrewieństwa z największymi rodami arystokratycznymi Anglii, Belgii, Hiszpanii, Portugalii i Francji.
Ferdynand pozostawił władzę w rękach przewodniczącego parlamentu, Stefana Stambołowa, który był politykiem kompetentnym, lecz nieprzejednanym. Ponieważ jednak jego surowość łagodziła dobroć i życzliwość księżnej Klementyny, popularność monarchii w Bułgarii stale rosła.
Jako władcę charakteryzowała go pracowitość – wstawał o świcie i kładł się spać bardzo późno, nie zwracając uwagi na zmęczenie współpracowników. Obdarzony licznymi zaletami, miał jednak bardzo złożoną osobowość. Tworzył wokół siebie dziwny świat, w którym najistotniejszą rolę odgrywała wiara w przesądy i astrologia. W czasie każdej burzy przerywał swe zajęcia i ubrany w jedwabie – mające chronić przed piorunami – oddawał się kontemplacji nieba. Miał niemal mistyczne uwielbienie dla klejnotów, którymi lubił wypełniać sobie kieszenie. Nie ufał ludziom, którymi zresztą gardził. Swemu najbliższemu otoczeniu narzucał niezwykle ścisłą etykietę i żelazną dyscyplinę.
W kwietniu 1893 Ferdynand poślubił Marię Luizę Burbon-Parmeńską. Z tego związku urodziło się czworo dzieci:
Do rozwiązania pozostała delikatna kwestia wyboru religii dla dzieci. Chrzest w obrządku prawosławnym byłby pożądany z politycznego punktu widzenia, gdyż silniej związałby nową dynastię z bułgarskim narodem, ale Ferdynand, katolik z urodzenia, ciągle się wahał, a jego żona, żarliwa katoliczka, stanowczo się sprzeciwiała. Racja stanu w końcu zwyciężyła i w lutym 1895 książę-następca tronu stał się członkiem Bułgarskiego Kościoła Prawosławnego, mając za ojca chrzestnego rosyjskiego cara Mikołaja II, co pociągnęło za sobą ekskomunikę Ferdynanda przez papieża Leona XIII.
Żona Ferdynanda zmarła przy porodzie córki Nadeżdy 30 stycznia 1899.
Ferdynand, przebiegły i makiaweliczny polityk, bywał nazywany „lisem Bałkanów”. Jako pierwszy przekonał się o tym Stambołow, którego autorytaryzm i ultraradykalny nacjonalizm zagrażały bezpieczeństwu kraju. Wspierany przez Rosję, książę usunął Stambołowa (który rok później zginął wskutek zamachu dokonanego na zlecenie agentów dworu) i na jego miejsce powołał znanego z prorosyjskich sympatii Dragana Cankowa, który w zamian uznawał Ferdynanda za władcę Bułgarii.
Niezbyt interesując się polityką wewnętrzną, książę preferował bardziej odpowiadającą jego temperamentowi dyplomację, starając się wygrywać wzajemne animozje między Austro-Węgrami, Rosją i Turcją, w której skład wchodziła wtedy nadal Bułgaria.
W 1908 ożenił się powtórnie z ewangeliczką Eleonorą Reuss-Köstritz, 48-letnią Niemką. Warunkiem wyboru Eleonory była zgoda na niewypełnianie obowiązków małżeńskich – biseksualne skłonności Ferdynanda były powszechnie znane. Małżeństwo to było na pozór udane, choć Eleonora bardzo cierpiała z powodu braku potomstwa. Poświęciła się bez reszty pracy charytatywnej, co zjednało jej sympatię Bułgarów. Została pochowana w Sofii.
Car Bułgarii.
W tym samym roku 1908 Ferdynand został królem niezawisłego królestwa Bułgarii, uwalniając się od tureckiej kurateli dzięki wpłaceniu kontrybucji. 5 października ogłosił się carem Bułgarów. Był to tytuł, jakim w średniowieczu obdarzano jego poprzedników, ale otoczenie ograniczało się do nazywania go królem. Odbył triumfalny wjazd do Sofii, a następnie udał się uroczyście do Tyrnowa, gdzie znajdują się ruiny pałacu władców średniowiecznej Bułgarii.
Ferdynand bardzo szybko zdał sobie sprawę z tego, że musi na nowo zyskać sympatię dawnego sojusznika – Rosji, która mogłaby mu zgotować podobny los, jakiego doświadczył panujący przed nim Aleksander Battenberg. Na szczęście dla Ferdynanda w 1909 umarł stryj Mikołaja II, wielki książę Włodzimierz Romanow. Car Bułgarów tak dobrze odegrał nieukojony ból, że obdarzony miękkim sercem car Rosji zapomniał o przeszłej zdradzie.
Po tej kolejnej politycznej wolcie Ferdynanda Rosja odzyskała dominującą rolę na Bałkanach. Rosyjski minister spraw zagranicznych Siergiej Sazonow liczył na stworzenie koalicji bałkańskiej początkowo przeciwko Turcji, a następnie – gdy nadejdzie sprzyjający moment – przeciw Austrii.
W 1912 wojska bułgarskie, serbskie, greckie i czarnogórskie zaatakowały Turcję. Pierwsza wojna bałkańska przyniosła wielki sukces armii bułgarskiej, która podeszła pod Stambuł i zmusiła Turków do zawarcia pokoju w 1913. Przysporzyło to w Europie wielkiej popularności Ferdynandowi, ale po zwycięstwie zaczął się czas niezgody między sojusznikami: każdy chciał uzyskać jak największą część terytorium zdobytego po klęsce Imperium Osmańskiego. Ferdynand postanowił działać jako pierwszy, nie zważając na rosyjskie ostrzeżenia. Pod koniec czerwca 1913 jego armia zaatakowała Grecję i Serbię. Bułgarska operacja nie dała spodziewanych rezultatów: Grecy i Serbowie kontratakowali z wielką siłą, wspierani przez Turków i Rumunów. Już w lipcu Bułgaria musiała skapitulować, a w konsekwencji zrzec się części północnych terytoriów na rzecz Rumunii.
Ferdynand zachował koronę, gdyż udało mu się zrzucić odpowiedzialność za klęskę na bułgarski sztab generalny i zdradę Rumunii. W rok później dołączył do państw Trójprzymierza, dążąc przede wszystkim do odwetu na tych, którzy pokonali go w 1913 roku, ale też mając zamysł restauracji cesarstwa bizantyńskiego.
I wojna światowa.
Ta kolejna radykalna zmiana frontu wywołała skandal w zachodniej Europie, gdyż dwa lata wcześniej ententa zaopatrzyła Bułgarię w broń. Otrzymawszy przydomek „oszust”, Ferdynand zyskał na Bałkanach wielu wrogów, udało mu się jednak pokonać dwóch zwycięzców z 1913 roku, Serbię i Rumunię, choć zwycięstwo to zawdzięczał przede wszystkim skuteczności armii austriacko-niemieckiej. Jednakże gdy w 1918 roku wojska francuskie i serbskie odniosły miażdżące zwycięstwo nad armią bułgarską, Ferdynand musiał wycofać się i abdykować na rzecz syna Borysa. Miało to miejsce 3 października 1918 roku.
Mający dopiero 57 lat król udał się na długoletnie wygnanie. Początkowo spędził je w pałacu w Świętym Antonim koło Bańskiej Szczawnicy (dzisiejsza Słowacja), gdzie można oglądać pamiątki po nim. Następnie osiadł w małym bawarskim miasteczku Coburg, swojej rodowej siedzibie. Mieszkając tam, jako wielbiciel Wagnera, zwłaszcza "Pierścienia Nibelungów", był stałym gościem festiwali w Bayreuth. W 1948 roku zmarł w Coburgu na atak serca.

</doc>
<doc id="137477" url="https://pl.wikipedia.org/wiki?curid=137477" title="Borys III">
Borys III

Borys III (ur. 30 stycznia 1894 w Sofii, zm. 28 sierpnia 1943 tamże) – car Bułgarii z dynastii Koburgów.
Życiorys.
Dzieciństwo i młodość.
Borys był synem cara Bułgarów Ferdynanda I Koburga i jego pierwszej żony – Marii Luizy Burbon-Parmeńskiej. Ochrzczony został w Kościele katolickim, zgodnie z wolą rodziców. Specjalnie z tego powodu zmieniony został odpowiedni artykuł konstytucji tyrnowskiej, który przewidywał przyjęcie przez następcę tronu prawosławia, jako religii większości Bułgarów. Dwa lata później, w celu normalizacji stosunków z Rosją, co miało być pierwszym krokiem do akceptacji przez inne europejskie dynastie, Ferdynand I musiał jednak zgodzić się na powtórny chrzest następcy tronu w cerkwi.
Car Bułgarii. 1918–1934.
Władzę objął po abdykacji ojca 3 października 1918. Tym samym został władcą jedynej monarchii, pokonanej w I wojnie światowej, która przetrwała pomimo klęski. Władzę objął podczas skromnej ceremonii w soborze św. Niedzieli w Sofii, rezygnując z tradycyjnej koronacji i parady wojskowej.
Borys III początkowo nie miał większego wpływu na sytuację w kraju. Jego pozycję wzmacniał fakt, że nie był uważany za sprawcę klęski wojennej kraju. Z drugiej strony był człowiekiem młodym i bez politycznego zaplecza, a w Bułgarii silne były nastroje republikańskie. W pierwszych latach dwudziestolecia międzywojennego na scenie politycznej kraju dominował Bułgarski Ludowy Związek Chłopski, na czele którego stał Aleksandyr Stambolijski. Wzrastały również wpływy lewicy, zwłaszcza Bułgarskiej Partii Komunistycznej. "De facto" odsunięty od władzy car w tym czasie systematycznie zdobywał jednak szacunek społeczeństwa, m.in. poprzez podróże po kraju i udział w nabożeństwach prawosławnych.
W 1923 Borys III poparł plan zamachu stanu przeciwko rządowi Stambolijskiego, zorganizowany przez niechętnych lewicy i reformom społecznym polityków Bloku Konstytucyjnego, Partii Narodowo-Liberalnej, Partii Ludowo-Postępowej, WMRO oraz prawicowych wojskowych należących do Związku Wojskowego, którzy następnie pokierowali przewrotem. Według innego źródła car nie był uprzedzony o zamachu stanu i dopiero po jego rozpoczęciu został zmuszony do zatwierdzenia nowego rządu Aleksandra Cankowa.
14 kwietnia 1925 Borys III wyszedł cało z próby zamachu na swoje życie, który zorganizowali anarchizujący komuniści, pragnąc zemścić się za zabójstwa działaczy Bułgarskiej Partii Komunistycznej na fali białego terroru po stłumieniu powstania wrześniowego. Kolejną próbę zamachu na króla komuniści zorganizowali dwa dni później w soborze św. Niedzieli w Sofii. Borys III spóźnił się jednak do świątyni i nie był w niej w momencie eksplozji.
W 1927 Borys III odbył podróż po krajach Europy Zachodniej, chcąc poprawić wizerunek swojego państwa. Car znany był z zamiłowania do kolei i podróży pociągami, miał uprawnienia maszynisty, dla relaksu często prowadził własny pociąg cesarski, a okazjonalnie m.in. słynny Orient Express na bułgarskim odcinku oraz pierwszą lokomotywę kupioną przez bułgarskie koleje w Polsce, w chrzanowskim Fabloku. 
Na początku lat 30. sytuacja w Bułgarii stabilizowała się, na krótko wróciła sprawnie funkcjonująca demokracja parlamentarna. Rósł także autorytet Borysa III. Dzięki podjętym działaniom na arenie międzynarodowej Bułgaria uzyskała faktyczne zwolnienie z reparacji wojennych w 1932. W tym samym roku podpisana została bułgarsko-niemiecka umowa handlowa, co zapoczątkowało ożywienie kontaktów obydwu państw i oddalania się Bułgarii od krajów zachodnich.
1934–1940.
W 1934 władzę w Bułgarii, drogą zamachu stanu, przejęła niechętna Borysowi III grupa Zweno. Na czele rządu stanął Kimon Georgiew. Car zaakceptował taki bieg wypadków, z czasem jednak uznał się za zagrożonego przez Zweno, w którym obecni byli zwolennicy republiki. Osiem miesięcy później car Borys III, zdobywszy poparcie Związku Wojskowego, zwłaszcza kierującego nim gen. Penczo Złatewa, który w rządzie Zwena był ministrem wojny, przeprowadził kolejny przewrót i przejął pełnię władzy dla siebie. Bezpośrednio po zamachu stanu Borys III mianował premierem gen. Złatewa, po trzech miesiącach zdymisjonował jednak cały gabinet i doprowadził do powstania całkowicie lojalnego mu rządu Andreja Toszewa. Równocześnie król usunął ze Związku Wojskowego i z armii wszystkich wojskowych, którzy nie sprzyjali rządzącej dynastii. Jesienią 1935 rząd Bułgarii rozbił republikański spisek, którego autorzy przygotowywali kolejny zamach stanu; po zdekonspirowaniu ich planów skazano ich na śmierć lub długoletnie więzienie. W listopadzie 1935 Borys III ponownie wymienił cały rząd, mianując premierem dotychczasowego szefa królewskiej kancelarii Georgiego Kjoseiwanowa. Pozostał on na stanowisku do 1940, przy czym car wielokrotnie inicjował rekonstrukcje jego rządu. Podporą jego władzy pozostawało wojsko.
Borys III nie odwołał antydemokratycznych decyzji rządu Georgiewa. Zaostrzone jeszcze zostały przepisy zabraniające wszystkim organizacjom politycznym działania, nasilono represje wobec komunistów, rozbudowano system rządowych stowarzyszeń i związków robotniczych. Rząd bułgarski otrzymał prawo zamykania czasopism i gazet uznanych za szkodliwe dla państwa, jak również internowania na pół roku lub usuwania na pięć lat za granicę osób podejrzanych. Konstytucja tyrnowska pozostawała zawieszona. Car deklarował, że zostanie przywrócona, gdy tylko kraj zostanie oczyszczony z negatywnych wpływów określonych partii. Postępowanie elity rządowej z królem na czele było w coraz mniejszym stopniu akceptowane przez społeczeństwo, organizowała się opozycja, w ramach której współpracowały organizacje demokratyczne, liberalne oraz komuniści. W 1937 rząd odebrał prawa wyborcze młodzieży, robotnikom bez stałego zameldowania, policjantom, strażakom, żołnierzom oraz kobietom niezamężnym. W przeprowadzonych według nowej ordynacji wyborach rząd Kjoseiwanowa ponownie uzyskał większość, jednak sytuacja w kraju pozostała niestabilna z powodu działalności opozycji i strajków robotniczych. Państwo utrzymywało również pełną kontrolę nad Bułgarskim Kościołem Prawosławnym.
Polityka zagraniczna.
Borys III w polityce zagranicznej reprezentował orientację proniemiecką. W 1935 zawarł z III Rzeszą układ handlowy, zaś w 1936 złożył wizytę w Berlinie i spotkał się z kanclerzem Adolfem Hitlerem. Bułgaria zacieśniła również stosunki z Polską i Jugosławią, po ukonstytuowaniu się w tym kraju równie proniemieckiego rządu Milana Stojadinovicia Borys III osobiście zainicjował nawiązanie z nim bliskiej współpracy. Kierunek proniemiecki rząd Bułgarii zachowywał także w latach następnych, z czasem uzależniając się od III Rzeszy gospodarczo oraz politycznie. W 1938 car osobiście interweniował w celu usunięcia z bułgarskiego parlamentu zwolenników zacieśnienia stosunków z Wielką Brytanią.
II wojna światowa.
Po wybuchu II wojny światowej Borys III pragnął zachować neutralność swojego kraju (o neutralność Bułgarii zabiegała także Wielka Brytania). Jednakże sytuacja stawała się coraz trudniejsza wobec zajmowania przez państwa Osi kolejnych terytoriów na południowym wschodzie Europy. Po utworzeniu Paktu Berlińskiego 27 października 1940 Hitler zażądał od Borysa III przystąpienia do niego Bułgarii. Car odwlekał decyzję, by – pod niemieckim naciskiem – ostatecznie wyrazić zgodę na przystąpienie do paktu w marcu 1941. Natychmiast po tym żołnierze niemieccy wkroczyli na terytorium Bułgarii, by wziąć udział w ataku na Grecję i Jugosławię, w czym brała udział również sama Bułgaria. Również pod naciskiem niemieckim Bułgaria stała się jedną z baz wypadowych III Rzeszy przy agresji na Związek Radziecki (chociaż wypowiedziała mu wojnę dopiero po śmierci Borysa III, w 1944), przystąpiła do Paktu Antykominternowskiego (25 listopada 1941) wypowiedziała wojnę Wielkiej Brytanii i USA (13 grudnia 1941). Równocześnie rząd zwalczał tworzoną przez komunistów antyfaszystowską partyzantkę. Odmawiając skierowania wojsk na front wschodni, Bułgarzy okupowali przyłączone do swojego państwa ziemie należące przed 1941 do Grecji, brali także udział w zwalczaniu partyzantki jugosłowiańskiej.
W 1940 w Bułgarii przyjęta została ustawa o ochronie narodu bułgarskiego, uderzająca w prawa obywatelskie Żydów, wzorowana na ustawodawstwie niemieckim, ograniczająca jednak uprawnienia Żydów w mniejszym stopniu. Antysemityzm w Bułgarii był obecny jedynie na skrajnej prawicy, a Borys III nie popierał założeń ustawy. Uważał jednak, że jeśli nie zostanie ona wprowadzona w życie, Niemcy narzucą Bułgarii znacznie bardziej restrykcyjne ustawodawstwo antyżydowskie. Większość bułgarskich Żydów nie została jednak deportowana do obozów zagłady; rozpoczęte już wywózki przerwano. W obronie Żydów wystąpiła opozycja, intelektualiści oraz hierarchia prawosławna – metropolita Sofii Stefan osobiście interweniował u cara w tej sprawie.
W miarę upływu czasu sympatię Bułgarów coraz wyraźniej przenosiły się na stronę państw sprzymierzonych. Widząc klęski III Rzeszy na froncie wschodnim, w 1943 car i rząd – za pośrednictwem bułgarskiego kupca ze Stambułu Kisełowa – nawiązali kontakt z aliantami i zaczęli rozważać zmianę sojuszów. W sierpniu tego samego roku Hitler, dowiedziawszy się o tym, wezwał Borysa na naradę do Wilczego Szańca, na której zażądał od niego skierowania dwóch bułgarskich dywizji do dyspozycji Wehrmachtu. Car odmówił. Zmarł kilkanaście dni po powrocie do Sofii. Przed śmiercią opisał spotkanie z Hitlerem jako „straszne”. Jako przyczynę zgonu podano zator i odmę płucną, nie da się jednak wykluczyć otrucia. Pogłoskom o nienaturalnej śmierci sprzyjał fakt, iż car był stosunkowo młody (49 lat) i prowadził zdrowy tryb życia (regularnie uprawiał wspinaczkę górską).
Po jego śmierci carem ogłoszono jego 6-letniego syna Symeona, przy którym utworzono Radę Regencyjną złożoną z premiera Bogdana Fiłowa, młodszego brata zmarłego cara księcia Cyryla oraz gen. Nikoły Michowa.
Rodzina.
W 1930 ożenił się z księżniczką sabaudzką – Joanną (córką króla Wiktora Emanuela III). Mieli dwójkę dzieci: Marię Luizę Bułgarską (ur. 1933) i Symeona, następcę tronu (ur. 1937).
Odznaczenia i wyróżnienia.
Borys III odznaczony został Orderem Orła Białego w 1927, a w 1939 Uniwersytet Warszawski przyznał mu tytuł doktora honoris causa. Od regenta Węgier w 1939 otrzymał Krzyż Wielki ze Świętą Koroną na Łańcuchu Orderu Zasługi.

</doc>
<doc id="137479" url="https://pl.wikipedia.org/wiki?curid=137479" title="Tlenek azotu">
Tlenek azotu

Tlenek azotu (), NO – nieorganiczny związek chemiczny z grupy tlenków azotu, w którym azot występuje na II stopniu utlenienia.
W temperaturze pokojowej jest to bezbarwny gaz o temperaturze topnienia −163,6 °C i temperaturze wrzenia −151,7 °C. Ma jeden niesparowany elektron (jest rodnikiem), stąd jest niestabilny i bardzo reaktywny. W powietrzu samorzutnie reaguje z tlenem, tworząc trujący dwutlenek azotu .
Znaczenie biologiczne tlenku azotu.
Jest związkiem o dużej aktywności biologicznej. Spełnia wiele ważnych funkcji fizjologicznych u ssaków (również u człowieka). Ze względu na niewielkie rozmiary cząsteczki i lipofilowość, tlenek azotu łatwo przenika przez błony biologiczne bez pośrednictwa układów transportujących.
W organizmie tlenek azotu powstaje z grupy guanidynowej z -argininy w reakcji katalizowanej przez kilka izoform enzymu syntazy tlenku azotu (NOS).
W reakcji konieczna jest obecność tlenu cząsteczkowego i kofaktorów: NADPH, FAD, tetrahydrobiopteryny ().
Zanim odkryto, że tlenek azotu jest produkowany w organizmie, istniało określenie na nieznany związek powodujący rozkurcz mięśniówki gładkiej – śródbłonkowy czynnik rozluźniający (EDRF – "Endothelium-derived relaxing factor"), który później okazał się być tlenkiem azotu. EDRF odkrył i scharakteryzował Robert F. Furchgott, który otrzymał za to Nagrodę Nobla w 1998 roku, razem ze swoimi współpracownikami: Louisem Ignarro i Feridem Muradem.
Niektóre z działań tlenku azotu w fizjologii i stanach chorobowych:
Podczas pandemii COVID-19, wiosną 2020 r., Jan Martel, Yun-Fei Ko, John D. Young i David M. Ojcius sugerowali, że wdychanie powietrza przez nos powoduje lepsze natlenienie krwi i na dodatek, dzięki wytwarzanemu w nosie tlenkowi azotu, pomaga zwalczać zakażenie koronawirusem, blokując jego replikację w płucach. Korzystny wpływ NO na COVID-19 potwierdzali także Fabio Luigi Massimo Ricciardolo, Francesca Bertolini, Vitina Carriero, Marieann Högman, Raj Parikh, Carolyn Wilson, Janice Weinberg, Daniel Gavin, James Murphy, Bijan Safaee Fakhr, Steffen B. Wiegand, Riccardo Pinciroli, Stefano Gianni i Caio C. A. Morais.

</doc>
<doc id="137480" url="https://pl.wikipedia.org/wiki?curid=137480" title="Komputerowa gra jednoosobowa">
Komputerowa gra jednoosobowa

Komputerowa gra jednoosobowa () – nazwa rodzaju rozgrywki w grach komputerowych przeznaczona wyłącznie dla jednego gracza. W tym przypadku środowiskiem gry (przeciwnikami, postaciami niezależnymi itp.) steruje komputer.

</doc>
<doc id="137481" url="https://pl.wikipedia.org/wiki?curid=137481" title="Przechwytywanie ruchu">
Przechwytywanie ruchu

Przechwytywanie ruchu (ang. "motion capture", skrótowo "mocap") – technika stosowana w filmach i grach komputerowych, polegająca na „przechwytywaniu” trójwymiarowych ruchów aktorów i zapisywaniu w komputerze. Dzięki niej zarejestrowane postacie poruszają się bardzo naturalnie i realistycznie, a przechwycone dane są gotowe do dalszej obróbki. Technologia ta nie zastępuje w pełni pracy animatora, wnosi jednak znaczące wsparcie do procesu animacji. Aby stworzyć animacje za pomocą tej techniki potrzebne są kamery oraz markery (czujniki). Aktor zakłada na siebie kamizelkę, najczęściej czarną, po czym mocuje się na niej markery. Kiedy aktor się poruszy, ruchy markerów przekazywane są do komputera, gdzie podlegają dalszej obróbce, w tym między innymi czyszczeniu animacji. Przechwytywanie ruchu jest niejako rozwinięciem idei rotoskopu.
Największym studiem motion capture w środkowej Europie jest Bones Studio. Firma zajmuje się dostarczaniem najwyżej jakości animacji od 2013 roku. Jest to globalne studio produkcyjne specjalizujące się pełnym performance capture i uniwersalnymi animacjami postaci do gier AAA, produkcji filmowych i reklamowych.
Nowszą i bardziej zaawansowaną techniką jest "performance capture", która poza ruchem ciała przechwytuje także mimikę aktora (poprzez system headcam), co pozwala na stworzenie realistycznych trójwymiarowych modeli twarzy. W sesjach performance capture najczęściej udział biorą aktorzy, których głosami przemawiają animowane postaci, co pozwala na nagranie dialogów w trakcie sesji, zamiast późniejszego dogrywania ich w studiu dźwiękowym. Przykładem performance capture mogą być Na’vi z filmu "Avatar" czy Gollum z ekranizacji powieści J.R.R. Tolkiena w reżyserii Petera Jacksona. Gry komputerowe wykorzystujące tę technikę to m.in. "Tomb Raider" i "".
Jednym z najbardziej znanych aktorów ogrywających postaci dzięki technice performance capture jest Andy Serkis.
Głównymi firmami systemów do przechwytywania ruchów są: StretchSense - Premium hand motion capture solution, Manuer VR - system do finger trackingu, Xsens - kostium motion capture, Faceware - facial motion capture.

</doc>
<doc id="137486" url="https://pl.wikipedia.org/wiki?curid=137486" title="Armia Wielkiego Księstwa Litewskiego">
Armia Wielkiego Księstwa Litewskiego

Armia Wielkiego Księstwa Litewskiego – siły zbrojne Wielkiego Księstwa Litewskiego Rzeczypospolitej Obojga Narodów w latach 1717-1795.
Wojsko Wielkiego Księstwa Litewskiego w latach 1717-1795.
Wojsko Wielkiego Księstwa Litewskiego stanowiło drugi człon armii Rzeczypospolitej Obojga Narodów. Liczebnie stanowiło około 1/3 całej armii. Liczące ok. 3,5 miliona mieszkańców ówczesne Wielkie Księstwo Litewskie wystawiło armię o wartości przypadało 6250 "koni" i "porcji". Występowała znaczna przewaga kawalerii nad piechotą. Wynikało to w dużej mierze z uwarunkowań społeczno-politycznych kraju.
Pierwszy rozbiór Polski wymusił na konserwatywnej szlachcie reformy wojska. Pomimo sejmowej próby podniesienia etatu do 30 tysięcy dla całego państwa, na Litwie udało się odbudować armię do około 2500 "głów". Utworzono dwie dywizje składające się z piechoty i kawalerii. Dawne chorągwie husarskie i petyhorskie autoramentu narodowego scalono na Litwie w dwie brygady Kawalerii Narodowej. Zniesiono system porcji i zastąpiono go żołdem kwotowym. Odebrano hetmanom prawo patentowania i dymisjonowania oficerów i przekazano je królowi.
Sejm Wielki w 1789 roku ustanowił stutysięczny etat wojska. Na Wielkie Księstwo Litewskie przypadło 32688 głów. Z powodów finansowych etat okazał się nierealny do wykonania. Wprowadzono więc etat tymczasowy – 65 000 żołnierzy, w tym 20 000 dla Wielkiego Księstwa Litewskiego. I ten etat nie został zrealizowany.
Początkowo reforma polegała na wypełnieniu ludźmi istniejących już struktur. Dopiero później na bazie formacji nadwornych i prywatnych formowano nowe oddziały. Jesienią 1789 roku z milicji radziwiłłowskiej powstał 8 regiment pieszy, a rok później na bazie królewskiego Batalionu Grodzieńskiego 7 regiment pieszy 7. W 1790 roku sformowano Korpus Inżynierów Litewskich. Z powodu braku pieniędzy w piechocie siedem z ośmiu regimentów miało tylko po jednym batalionie. Dopiero na wiosnę 1792 roku rozpoczęto wcielać do nich rekrutów. Utworzono też dwie nowe jednostki: tatarski Pułk Przedniej Straży A. Ułana i batalion lekkiej piechoty M. Trębickiego. Przeniesiono też na etat wojskowy dotychczasowy Królewski Pułk Nadworny Azulewicza jako Pułk 6 Przedniej Straży. Stan wojska Wielkiego Księstwa Litewskiego we wrześniu 1792 roku, z chwilą przejęcia go pod komendę targowickiego hetmana Szymona Kossakowskiego, wynosił etatowo 21881 żołnierzy, a faktycznie było ich 16436.
Pod komendą hetmana Kossakowskiego powołano III Brygadę Kawalerii Narodowej. W pułkach pieszych powiększono liczbę oficerów. W następstwie drugiego rozbioru Polski, wiosną 1793 roku, wcielono do armii rosyjskiej znaczną część 8 regimentu pieszego, oraz II Brygady Kawalerii Narodowej. Uchwały Sejmu Grodzieńskiego nakazywały zmniejszenie liczby wojska Rzeczypospolitej. Jednak realizacja ich natrafiła na opór i do wybuchu powstania kościuszkowskiego redukcja wojska nie została przeprowadzona.
Liczebność wojsk Wielkiego Księstwa Litewskiego w kwietniu 1794 roku można oszacować następująco: stan etatowy wynosił 15448 żołnierzy a faktyczny 12108.
Sztab wojsk Wielkiego Księstwa Litewskiego.
Etat sztabu wojsk Wielkiego Księstwa Litewskiego ustanowiony na sejmie warszawskim w 1776 roku obejmował następujące stanowiska:
W etacie ustalonym dla „raty septembrowej” przewidziano dwa kolejne stanowiska: kasjer i generał adiutant departamentu wojskowego. W 1778 roku etat powiększono o drugiego generała lejtnanta i egzercyjermajstra. Zatwierdzony stutysięczny etat ustanowiony przez Sejm Wielki zakładał istnienie sztabu generalnego składającego się z 21 osób.
W dniu 30 stycznia 1792 roku sejm zlikwidował urząd hetmana polnego.
22 maja 1792 roku połączono armię koronną i litewską. Na jej czele miał stanąć sztab złożony z dziesięciu generałów lejtnantów, generała amplojowanego przy boku króla, generała majora artylerii, dwudziestu dwóch generałów majorów, czterech fligeladiutantów królewskich, czternastu adiutantów przy generałach lejtnantach, dwudziestu czterech adiutantów przy generałach majorach, czterech oberaudytorów „plac majora” w Kamieńcu Podolskim, generała sztabsmedyka i generała sztabschirurga.
Piechota litewska w XVIII w..
W 1776 roku piechota litewska oprócz trzech dawnych regimentów (gwardii pieszej i 2 regimentów obu buław) posiadała też utworzony w 1775 r. regiment im. Massalskich. W 1777 r. spieszono trzy regimenty dragonii. Piechota litewska, składająca się z 7 regimentów, chorągwi janczarskiej (od 1782 r. strzeleckiej) buławy wielkiej i chorągwi grenadierskiej buławy polnej, miała liczyć 1950 ludzi. W latach 1786-1788 jej stan faktyczny był mniejszy od etatowego o około 50 ludzi.
Jazda litewska w XVIII w..
W 1777 roku w armii litewskiej z chorągwi husarskich i petyhorskich utworzono dwie brygady kawalerii narodowej: brygadę "usarską" i brygadę petyhorską. Chorągwie lekkie już przedtem wchodziły w skład pięciu pułków przedniej straży. Z czterech dawnych regimentów dragonii litewskiej po spieszeniu trzech regimentów pozostała tylko gwardia konna litewska. Od 1776 r. etat jazdy litewskiej nie uległ zmianie i przewidywał dwie brygady kawalerii narodowej po 478 ludzi, 5 pułków przedniej straży, (1 pułk – 374 ludzi, 2 i 3 pułk po 150 ludzi, 4 pułk – 395 ludzi, 5 pułk – 327 ludzi) i regiment gwardii konnej litewskiej – 318 ludzi; razem 2670 ludzi. W 1786 r. do stanu etatowego brakowało około 200 ludzi.
Kawaleria Narodowa składała się początkowo z dwóch brygad. Każda z brygad liczyła po cztery szwadrony, posiadające cztery chorągwie co łącznie stanowiło 32 chorągwie. W związku z podziałem wojska na trzy dywizje, konfederacja targowicka powołała w lutym 1793 roku III Brygadę. Nie zwiększyła się jednak liczebności kawalerii, gdyż nowa brygada miała powstać z czterech chorągwi Brygady I i sześciu chorągwi Brygady II. W praktyce jednak wydzielenie chorągwi z Brygady II nie zostało wykonane z powodu częściowego jej zagarnięcia przez wojska rosyjskie. Z szesnastu chorągwi sformowano osiem, liczących łącznie 342 ludzi. Kawaleria Narodowa w 1794 roku była zorganizowana w 24 chorągwiach.
Pułki przedniej straży liczyły pięć jednostek. Na mocy uchwały Sejmu Czteroletniego utworzono w czerwcu 1792 roku pułk tatarski Aleksandra Ułana, a później, gdy włączono do wojska litewskiego Nadworny Pułk Królewski Jakuba Azulewicza, przemianowując go na Pułk 6 Straży Przedniej. Został on 23 września 1792 roku rozwiązany przez władze Konfederacji Generalnej Wielkiego Księstwa Litewskiego. Z chwilą wybuchu powstania kościuszkowskiego przednia straż na Litwie liczyła sześć pułków.

</doc>
<doc id="137487" url="https://pl.wikipedia.org/wiki?curid=137487" title="Upgrade">
Upgrade

Upgrade (z ang: "poprawiać", "ulepszać") – proces wymiany produktu na nowszą wersję. Przykładowo upgrade może występować podczas ulepszania sprzętu komputerowego (hardware), oprogramowania (software) lub oprogramowania sprzętowego (firmware), celem poprawienia ich właściwości.
"Upgrade" może dotyczyć ulepszenia sprzętu, czyli wymiany starszego sprzętu na taki, który posiada lepsze parametry. W oprogramowaniu "upgrade" to inaczej łata, która poprawia błędy, ulepsza obsługę i wprowadza nowe możliwości. Może to być też data-dysk, który wprowadza nową funkcję. Uaktualnienie lub aktualizacja programów komputerowych polega na usunięciu błędów, zmianie interfejsu lub wprowadzeniu nowych funkcji poprawiających działanie programów.
Przeciwieństwem funkcji uaktualnienia jest funkcja cofnięcia aktualizacji (ang. "downgrade").
W grach RTS aktualizacja często rozumiana jest jako ulepszenie: broni, pancerza, zdolności, statystyk, poziomu wyszkolenia określonych jednostek itp.

</doc>
<doc id="137490" url="https://pl.wikipedia.org/wiki?curid=137490" title="Zdobądź flagę">
Zdobądź flagę

Zdobądź flagę (ang. "capture the flag", "CTF") – jeden z typów gier wieloosobowych, spotykany w grach komputerowych z gatunku strzelanek pierwszoosobowych, w rozgrywkach paintballowych, airsoft i zabawach harcerskich. Gracze dzielą się na dwie (czasami więcej) drużyny (nawet po jednym zawodniku na drużynę, ale zazwyczaj jest ich więcej) i mają swoje bazy. W każdej bazie jest flaga. Drużyna zdobywa punkt wtedy, gdy zabierze flagę z bazy wroga i zaniesie ją do swojej bazy. Zazwyczaj należy donieść ją do swojej flagi, znajdującej się w wyznaczonym dla niej miejscu i nie można tego zrobić, jeśli flaga ta jest w posiadaniu przeciwnika bądź znajduje się gdzieś na planszy. Wygrywa drużyna, która zdobędzie określoną liczbę punktów lub będzie miała więcej punktów po upływie czasu przeznaczonego na rozgrywkę.
Nazwa "capture the flag" (CTF) stosowana jest także wobec zawodów z dziedziny bezpieczeństwa teleinformatycznego. W czasie ich trwania drużyny (lub rzadziej, pojedyncze osoby) konkurują ze sobą o to, kto pierwszy osiągnie zadany cel, którym może być np. zdobycie uprawnień administratora lub uzyskanie uprawnień do wykonania kodu maszynowego na udostępnionym przez organizatorów zawodów serwerze lub serwisie sieciowym.

</doc>
<doc id="137493" url="https://pl.wikipedia.org/wiki?curid=137493" title="Q3">
Q3



</doc>
<doc id="137498" url="https://pl.wikipedia.org/wiki?curid=137498" title="Ion Antonescu">
Ion Antonescu

Ion Antonescu (ur. 15 czerwca 1882 w Pitești, zm. 1 czerwca 1946 w Jilavie) – rumuński polityk i wojskowy. W latach 1940–1944 sprawował w Królestwie Rumunii funkcję premiera, faktycznie natomiast posiadał autorytarną władzę dyktatorską jako Conducător. W latach 1937–1938, 1940–1941 oraz 1941–1942 minister wojny, w 1941 również minister spraw zagranicznych oraz minister kultury i spraw religijnych. Marszałek Rumuńskich Sił Zbrojnych.
Życiorys.
Pochodził ze średniozamożnej rodziny mieszczańskiej, która od kilku pokoleń rozwijała tradycje wojskowe. Za namową ojca rozpoczął naukę w Szkole Wojskowej w Krajowie. W 1904 roku jako podporucznik rozpoczął regularną służbę w rumuńskiej armii. Był trudnym do okiełznania żołnierzem. Buntował się przeciwko rozkazom, miał indywidualistyczne zapędy. Zdradzał także upodobania do całkowitego podporządkowywania sobie podwładnych. Był jednak inteligentnym człowiekiem, sprawnym organizatorem i niewątpliwie posiadał zmysł dowódczy. Służył w kawalerii, a w latach 1911−1913 rozwijał swoje umiejętności w Wyższej Szkole Wojskowej. Odznaczył się dużym zaangażowaniem w tłumienie chłopskich protestów, a podczas II wojny bałkańskiej pracował w sztabie. W czasie I wojny światowej sprawował przede wszystkim funkcje sztabowe. W 1918−1919 brał udział w stłumieniu rebelii chłopskiej w rejonie Gałacza oraz walce z Węgierską Republiką Rad. W pierwszej połowie lat 20. XX wieku wyjeżdżał z licznymi misjami dyplomatycznymi, w tym do Wielkiej Brytanii i Francji, obejmując stanowiska attache wojskowego. Od 1928 roku pracował w rumuńskim Sztabie Generalnym, a w 1933 roku został jego szefem. Już rok później zmuszony był ustąpić ze stanowiska, bowiem jego koncepcje dotyczące rozbudowy i reorganizacji armii nie zostały zaakceptowane przez ministra obrony. Co więcej, popadł w konflikt z królem Karolem II. Antonescu zainteresowały się rumuńskie służby wewnętrzne. Niechęć do króla sprowokowała wojskowego do silnego zaangażowania w politykę. Nawiązał on ścisłą współpracę ze skrajnie prawicowymi ugrupowaniami, które w 1937 roku uzyskały duże poparcie w wyborach parlamentarnych. Antonescu został mianowany ministrem obrony w rządzie Octaviana Goga. Następnie rozpoczął szeroko zakrojone przygotowania do ewentualnej wojny z Bułgarią, starając się zabezpieczyć kraj na wypadek konfliktu. Nie ma zbieżności co do ówczesnych poglądów wojskowego na sprawy polityki zagranicznej. Można jednak domniemywać, że już wtedy sympatyzował z Włochami i Niemcami. Linia programowa obydwu ruchów polityczno-społecznych była w dużej mierze zgodna z jego poglądami. 
5 września 1940 roku został powołany przez króla Karola II na stanowisko premiera. Po objęciu funkcji zmusił 6 września 1940 roku króla do abdykacji na rzecz dziewiętnastoletniego syna Michała I, sam zaś ogłosił siebie "conducatorem" („wodzem”), przejął faktyczną władzę dyktatorską i pozwolił III Rzeszy na wprowadzenie wojsk do Rumunii. Władzę sprawował przy pomocy faszystowskiej Żelaznej Gwardii.
23 listopada 1940 roku Antonescu podpisał układ o dołączeniu Rumunii do paktu trzech. W styczniu 1941 r. stłumił pucz Żelaznej Gwardii. W czerwcu podczas spotkania z Adolfem Hitlerem powiedział, że armia rumuńska jest gotowa wziąć udział w walkach na froncie wschodnim. Liczył, że dzięki obecności w obozie zwycięzców (jakimi miały być państwa Osi) Rumunia odzyska Besarabię i północną Bukowinę, które utraciła na rzecz ZSRR po ultimatum sowieckim 26 czerwca 1940 roku. Wypełniając swe zobowiązania w sojuszu z Niemcami, rozpoczął w 1941 roku wojnę z ZSRR. Podczas jego rządów tysiące Żydów z Besarabii i Bukowiny zostało deportowanych do Transnistrii, gdzie urządzono obozy śmierci. Większość Żydów, którzy znaleźli się w tych obozach, nie przeżyło wojny. W okresie rządów Antonescu w Rumunii zginęło od 280 tysięcy do 380 tysięcy Żydów. Gdy 12 kwietnia 1944 roku dotarła do niego propozycja sowiecka dotycząca zaprzestania działań wojennych, pozostawił ją bez odpowiedzi.
20 sierpnia 1944 roku Armia Czerwona rozpoczęła ofensywę przeciwko wojskom rumuńskim i niemieckim nad Dniestrem dokonując głębokiego przełamania frontu, okrążając w okolicy Kiszyniowa 20 dywizji niemieckich i prąc w głąb kraju. Po klęsce rumuńskiej 4 Armii 23 sierpnia 1944 roku król Michał I próbował przekonać Antonescu do ogłoszenia zawieszenia broni. Gdy dyktator odmówił, został aresztowany i uwięziony, a sformowany przez króla rząd wydał rozkaz przerwania walk z Armią Czerwoną, zaś 25 sierpnia 1944 roku wypowiedział wojnę III Rzeszy. Na żądanie Józefa Stalina niedawny "conducator" został przekazany Sowietom i 3 września przewieziony do Moskwy. Jego proces rozpoczął się jednak w Bukareszcie 6 maja 1946 roku. Został skazany na karę śmierci i rozstrzelany. Wyrok wykonano 1 czerwca 1946 roku.
Antonescu pośmiertnie.
Został częściowo zrehabilitowany przez Nicolae Ceaușescu, co było zgodne z nacjonalizmem i antyradzieckością Ceaușescu. Antonescu postrzegany był przez ówczesnych komunistów jako patriota, który popełnił szereg błędów, lecz nie jako zdrajca. Po upadku komunizmu w Rumunii wśród społeczeństwa wzrosła sympatia do byłego przywódcy.
5 grudnia 2006 roku sąd apelacyjny w Bukareszcie wydał wyrok, w którym częściowo zwolnił marszałka Iona Antonescu z odpowiedzialności za sojusz z nazistowskimi Niemcami w wojnie ze Związkiem Radzieckim. Jego oraz innych członków ówczesnego rumuńskiego rządu uznano za niewinnych zbrodni przeciwko pokojowi, ponieważ według opinii sądu wojna rumuńsko-radziecka była „zapobiegawcza i obronna” oraz „prawnie usprawiedliwiona”. „Wojna o wyzwolenie Besarabii i północnej Bukowiny” została uznana za uprawnioną w okresie od 22 czerwca 1941 roku aż do „usunięcia radzieckiego zagrożenia militarnego”. W maju 2008 roku rumuński sąd najwyższy uchylił jednak powyższą decyzję. Informacja o częściowej rehabilitacji prawnej marszałka Antonescu, jako próba przepisania historii, wzbudziła wcześniej protesty w Mołdawii i Rosji.
W 2019 roku dziesięć rumuńskich ulic nosiło imię Iona Antonescu (znajdują się one między innymi w Konstancy, Bechecie i Rymniku). W Sărmașu znajduje się jego popiersie.
W plebiscycie 100 najwybitniejszych Rumunów zorganizowanym przez Televiziunea Română zajął 6. miejsce.

</doc>
<doc id="137500" url="https://pl.wikipedia.org/wiki?curid=137500" title="Daleko od noszy">
Daleko od noszy

Daleko od noszy – polski sitcom wyświetlany przez telewizję Polsat od 25 grudnia 2003 do 14 stycznia 2009. Akcja dzieje się na oddziale chirurgicznym, na czwartym piętrze Szpitala Miejskiego nr 1 im. A. Kopernika. Kontynuacja serialu "Szpital na perypetiach."
Informacje realizacyjne.
, a następnie w 45 i 61.
Fabuła.
Serial jest parodią polskich realiów szpitalnych i kładzie nacisk na relacje w obrębie zespołu medycznego, stosunek pracowników placówki do pacjentów. Postępowanie ordynatora Łubicza z personelem uosabia feudalne stosunki w polskiej służbie zdrowia, mobbing i wszechwładzę kadry kierowniczej. Pomimo dużego przerysowania zarówno postaci, jak i sytuacji, serial wydaje się oddawać społeczną percepcję stanu polskich szpitali oraz mentalności części personelu medycznego.
"Daleko od noszy" jest kontynuacją sitcomu "Szpital na perypetiach" – serialu komediowego wyprodukowanego w latach 2001–2003 w dużym stopniu przez ten sam zespół. 

</doc>
<doc id="137501" url="https://pl.wikipedia.org/wiki?curid=137501" title="A Broken Frame">
A Broken Frame

A Broken Frame – drugi album grupy Depeche Mode, wydany 27 września 1982.
Była to pierwsza płyta wydana po odejściu Vince’a Clarke’a i pierwsza z Alanem Wilderem, mimo iż nie brał on udziału w pracach nad albumem. Na albumie znalazły się kompozycje stworzone przez Martina Lee Gore’a. Album uznawany jest za standard muzyki new romantic.
Popularnym utworem z płyty stał się singel „See You”. Umieszczony został na kompilacji grupy "The Best of – Vol. 1" z 2006 (zob. 2006 w muzyce).
2 października 2006 albumy „A Broken Frame”, „Some Great Reward” i „Songs of Faith and Devotion” zostały zremasterowane i wydane na dyskach hybrydowych SACD, CD i DVD.
Reedycja albumu.
W roku 2006 wydano reedycję albumu z dwoma płytami: dysk 1 - CD oraz dysk 2 - DVD.
Dysk 2 zawiera DVD z zarejestrowanym koncertem z 25.10.1982 roku w Londynie w jakości DTS 5.1, Dolby Digital 5.1 oraz PCM stereo oraz bonusowy materiał:
Bonusowe utwory, strony b singli (PCM Stereo) 
Dodatkowy materiał filmowy: 
Kompozytorem wszystkich utworów jest Martin Gore.
Inne wydanie albumu „A Broken Frame” zawiera utwór „Excerpts From: My Secret Garden”, pochodzący z singla „Leave in Silence” i będący jego stroną b.

</doc>
<doc id="137514" url="https://pl.wikipedia.org/wiki?curid=137514" title="Andrzej Kurylewicz">
Andrzej Kurylewicz

Andrzej Roman Kurylewicz (ur. 24 listopada 1932 we Lwowie, zm. 12 kwietnia 2007 w Konstancinie-Jeziornie) – polski kompozytor, pianista, puzonista, trębacz i dyrygent. Autor muzyki klasycznej (kameralnej i symfonicznej), teatralnej, filmowej, baletowej, jazzowej. Uformowany w tradycji klasycznej i jazzowej, pionier jazzu w Polsce, uprawiał równolegle te dwa rodzaje muzyki. Autor muzyki do filmu "Nad Niemnem" (1987) i seriali telewizyjnych "Polskie drogi" (1977), "Lalka" (1978), "Nad Niemnem" (1988).
Życiorys.
Nauka.
W wieku 6 lat rozpoczął naukę gry na fortepianie w szkole muzycznej we Lwowie u Stanisława Ludkiewycza. W latach 1946–1950 kontynuował naukę w Instytucie Muzycznym w Gliwicach, a następnie od 1950 do 1954 roku studiował w Państwowej Wyższej Szkole Muzycznej w Krakowie (w klasie fortepianu u Henryka Sztompki oraz kompozycji u Stanisława Wiechowicza). W 1954 został usunięty z uczelni za wykonywanie muzyki jazzowej (uważanej wówczas, w komunistycznej Polsce, za „szkodliwy produkt imperializmu”).
Kariera.
W 1954 roku na zaproszenie Władysława Szpilmana rozpoczął pracę w rozgłośni Polskiego Radia w Krakowie i założył własny Sekstet Organowy Polskiego Radia. W 1957 roku jako pierwszy polski muzyk zza „żelaznej kurtyny” otrzymał pierwszą nagrodę na festiwalu pianistów jazzowych w Stuttgarcie (RFN). W 1958 wziął ślub z wokalistką Wandą Warską oraz napisał swój pierwszy opusowany utwór na fortepian solo "Somnambulicy" i muzykę do filmu "Ostatni Strzał".
W 1959 roku zadebiutował jako kompozytor muzyki teatralnej – "Książę Niezłomny" (spektakl według Juliusza Słowackiego, reż. M.Kotlarczyk). W tym samym roku napisał muzykę do filmu "Powrót" w reżyserii Jerzego Passendorfera. W latach 1964–1966 kierował Orkiestrą Polskiego Radia i Telewizji w Warszawie. Stanowisko to utracił po ponownej odmowie wstąpienia do PZPR. W latach 1965–1968 napisał "Concerto na tematy Adama Jarzębskiego" (I, II, III) op. 2. Od 1965 z żoną, Wandą Warską, a od 1987 roku także z córką, Gabrielą Kurylewicz, prowadził w Warszawie Piwnicę Artystyczną Kurylewiczów.
W latach 1969–1978 kierował zespołem "Formacja Muzyki Współczesnej" (muzyka z pogranicza nowoczesnego jazzu i awangardowej muzyki europejskiej), z którym koncertował na całym świecie. Pisał muzykę do teatru, między innymi do spektakli Mieczysława Kotlarczyka, Zygmunta Huebnera, Adama Hanuszkiewicza, Jerzego Gruzy i Erwina Axera, oraz do filmów Jerzego Passendorfera, Janusza Morgensterna ("Polskie drogi" 1976), Ryszarda Bera ("Lalka" 1977, "Droga", "Domy z deszczu"), Janusza Majewskiego ("Sublokator", "Lekcja martwego języka"), Zbigniewa Kuźmińskiego "Nad Niemnem" oraz Janusza Zaorskiego "Panny i Wdowy".
Od 1970 r. komponował głównie muzykę poważną: solową, instrumentalną (na fortepian – "Piano Crumbs, "T"ango Domestico", "Modlitwa", "Tryptyk", "Kołowrotek", "Pieśni na fortepian solo "i in".", klawesyn – "Impromptu avec Romarin i Blue Tango", organy – "Due Pezzi Semplici", flet – "Drzeworyt" I i II, kontrabas – "Moods", tubę – "Tubesque"), sakralną ("Missa Brevis", "Pięć Psalmów, Te Deum, Salve Regina, Ave Maris Stella, Ave Maria"), kameralną (Kwartety Smyczkowe I, II, III i IV, Trio Smyczkowe "Dormitina" i Tria Fortepianowe: "Trio per Tre", "Tango Rubio", "El Dancion Sentimental", Kwintety Fortepianowe: "Gabriela", "Larghetto Kamienie Staromiejskie", oraz tria i kwintety dęte), utwory na orkiestrę smyczkową ("Psalm 60", "Szkic do Krajobrazu", "Sonet", "Serenata Leopolitana", "Witraż w Miejscowości N.") i symfoniczną ("Schema Quatro per Quatro", "Adagio da Dramma", "Suita Symfoniczna Pan Tadeusz", Suita Symfoniczna Polskie Drogi, Suita Symfoniczna Lalka, Poematy Symfoniczne "In Verona", "Godzina się Zniża", Szkic Symfoniczny "Osiem sekwencji Nad Niemnem", oraz "Msza Warszawska").
Andrzej Kurylewicz jest autorem cyklów Pieśni do wierszy Jana Kochanowskiego, Juliusza Słowackiego, Zygmunta Krasińskiego, Cypriana Kamila Norwida, Stefana Garczyńskiego, Aleksandra Puszkina, Reinera Marii Rilkego, Osipa Mandelsztama, Czesława Miłosza, Haliny Poświatowskiej, Marii Pawlikowskiej-Jasnorzewskiej, Jarosława Iwaszkiewicza, Stanisława Grochowiaka, Zbigniewa Herberta, 13-wiecznych poetów łacińskich, barokowych poetów niemieckich, do wierszy Julii Hartwig, Ludmiły Marjańskiej, Gabrieli Kurylewicz, piosenek Wandy Warskiej i Agnieszki Osieckiej.
W 1999 roku założył "Kurylewicz Trio" (Paweł Pańta – kontrabas, Cezary Konrad – perkusja), które, jak napisał Bohdan Pociej, "urzekało lekkością, wdziękiem, elegancją, smakiem, precyzją podania, skupioną harmonijnością, inwencją wariacyjną, formą i lirycznym sednem". W ostatnim czasie występował jako pianista z koncertami muzyki Karola Szymanowskiego i Fryderyka Chopina. W każdy poniedziałek ze swoim "Kurylewicz Trio" oraz Wandą Warską i Gabrielą Kurylewicz koncertował w Piwnicy Artystycznej w Warszawie.
W 1984 r. został Kompozytorem (Stadtkunstler) miasta Wilhelmshaven, a od 1989 współpracował ze State University of Kansas (USA).
Artysta angażował się także w promocję młodych, utalentowanych muzyków polskiej sceny jazzowej. Był związany m.in. z Konkursem Pianistów Jazzowych – Debiuty, który odbywał się podczas Warszawskiego Festiwalu Pianistów Jazzowych, a w latach 2005–2006 pełnił funkcję przewodniczącego jury konkursowego. Po śmierci Andrzeja Kurylewicza w 2007 r. kolejnej, 4. edycji Konkursu Pianistów Jazzowych – Debiuty zostało nadane imię kompozytora.
Od 2007 roku z inicjatywy kompozytora, kierowana przez jego córkę Gabrielę Kurylewicz Fundacja Forma przygotowuje i publikuje edycję krytyczną "Dzieł Wszystkich" Andrzeja Kurylewicza. Zgodnie z wolą kompozytora, Gabriela Kurylewicz i jej Fundacja Forma opiekuje się jego dorobkiem, m.in. organizuje coroczny festiwal muzyki i poezji "Dni Muzyki Andrzeja Kurylewicza". Muzyka kompozytora jest wykonywana stale w Piwnicy Artystycznej Kurylewiczów w Warszawie i regularnie w Steinway Hall w Londynie.
Zmarł we śnie na zawał serca. Został pochowany w katakumbach na cmentarzu Powązkowskim w Warszawie.
Pełna lista dzieł Andrzeja Kurylewicza jest dostępna na stronie Fundacji Forma i Piwnicy Artystycznej Kurylewiczów.

</doc>
<doc id="137515" url="https://pl.wikipedia.org/wiki?curid=137515" title="Józef Szermentowski">
Józef Szermentowski

Józef Szermentowski (ur. 16 lutego 1833 w Bodzentynie, zm. 6 września 1876 w Paryżu) – polski malarz pejzażysta.
Życiorys.
Uczeń Franciszka Kostrzewskiego, którego poznał w Kielcach w domu swojego protektora, Tomasza Zielińskiego. Studiował w Szkole Sztuk Pięknych w Warszawie (1853–1857) pod kierunkiem Chrystiana Breslauera, Juliusza Kossaka; wśród jego nauczycieli (poza akademią) był Wojciech Gerson.
W 1860 wyjechał jako stypendysta do Paryża, gdzie pozostał już do końca życia. Po śmierci został pochowany na cmentarzu Les Champeaux w Montmorency. Był przyjacielem Cypriana Kamila Norwida.
W okresie warszawskim malował widoki okolic nadwiślańskich i świętokrzyskich ("Widok Sandomierza"), w latach następnych doszły motywy górskie, parkowe, leśne ("Las dębowy") oraz sceny z życia wsi i małych miast ("Oracz", "Pogrzeb chłopski", "Widok rynku w Szydłowcu"). Był wrażliwy na krzywdę ludzką ("Sieroty", "Biednemu wiatr w oczy wieje", "Poddaństwo"). Jako pierwszy polski pejzażysta studiował naturę z uwzględnieniem czynników światła i cienia ("Odpoczynek oracza", "Kościół wiejski" czy akwarela "W parku"). Na twórczość Szermentowskiego wpływ mieli pejzażyści holenderscy z XVII w. i współcześni artyście Barbizończycy.
Za jego wnuka podawał się Eugeniusz Schummer, który przyjął jego nazwisko, choć zarówno Kurjer Warszawski z dnia 10 września 1873, jak i Gazeta Narodowa nr 228 z 1873 podają, że zmarł bezpotomnie.
Niektóre obrazy:

</doc>
<doc id="137518" url="https://pl.wikipedia.org/wiki?curid=137518" title="Historia językoznawstwa">
Historia językoznawstwa

Starożytne Indie.
Według najbardziej rozpowszechnionego poglądu gromadzenie wiedzy językoznawczej rozpoczęło się w Indiach. W kraju tym dominowała empiryczna tradycja opisowa, a więc taka, która kładzie nacisk na opis konkretnych faktów językowych. Językoznawstwo pojawiło się w pierwszym tysiącleciu p.n.e. jako odpowiedź na konkretną potrzebę, to jest w celu tłumaczenia starożytnych tekstów religijnych, zawartych w księgach wiedzy, zwanych wedami. Niektóre z tych tekstów pochodziły z XV w p.n.e.
Najstarsza znana gramatyka pochodzi z V–IV w p.n.e. Jej autorem był Panini (dewanagari पाणिनि). Zawiera ona ok. 4 tysięcy reguł, czyli sutr. Szereg pojęć i definicji w niej użytych pozostaje aktualnych do dziś, np. rozróżnienie głoski i litery, precyzyjna klasyfikacja głosek, wykrycie i opis zasad kombinatoryki głosek, rozróżnianie pojęć takich jak fleksja i słowotwórstwo, morfologiczna struktura wyrazu, klasyfikacja części mowy.
Legenda mówi, że Panini miał problemy z opanowaniem gramatyki sanskryckiej. Nie mógł nauczyć się wyjątków i modlił się do Śiwy o pomoc. Bóg dał mu wgląd w strukturę języka, którą Panini potem opisał. Pierwszy europejski przekład dzieła Paniniego powstał w połowie XIX w. i wywarł wyraźny wpływ na umocnienie się w kulturze europejskiej myślenia w kategoriach struktury. Europejskie gramatyki strukturalne powstały dopiero w XX wieku.
Tradycyjne gramatyki łaciny czy greki zawierają olbrzymią liczbę wyjątków, które trzeba opanować pamięciowo. Panini potraktował sprawę inaczej – usystematyzował wszystkie reguły funkcjonujące w obrębie języka. Wychodząc od reguł najniższego rzędu, przez reguły wyższego rzędu, reguły łączliwości poziomej i pionowej, do metareguł i potem znowu schodząc w dół, stworzył spójny system. W ten sposób zapełnił wszystkie miejsca, które były pojedynczymi przypadkami. To, co dla nas jest wyjątkiem, tam jest ilustracją reguły. Całkowitym novum było również przypisanie wszystkim kolejnym regułom arbitralnie dobranych symboli (głosek i ich kombinacji) o ustalonym raz na zawsze znaczeniu. Gramatyka ta jest skonstruowana niczym algebra. Składających się na nią kilku tysięcy reguł zaczynają się uczyć już dzieci.
Grecja i Rzym.
Tradycja grecka i rzymska od VII w. p.n.e. w większym stopniu badała ogólne problemy języka np. istotę języka, stosunek języka do logiki (czy za pomocą języka myślimy?), retoryki, poetyki. Tradycja antyczna jest objaśnieniowa. Istniał spór filozofów, którego tematem był język. Analogiści rozpatrywali język z punktu widzenia logiki, bo język ma charakter logiczny. Anomaliści utrzymywali, że w języku rządzą anomalie i wszystko się w nim zmienia – koncepcja ta związana była z retoryką i poetyką.
Z tradycją antyczną związanych jest kilka pojęć:
W tradycji greckiej występuje też językoznawstwo opisowe, którym zajmowała się szkoła aleksandryjska. W IV–II w p.n.e. przy bibliotece aleksandryjskiej istniał ośrodek badań nad językiem i tekstem, który stosował wieloaspektowy opis filozoficzny dotyczący różnych właściwości tekstu, a więc opis wszystkiego, co jest w tekście. Ustalono podział na części mowy, opisano deklinacje i koniugacje, ustalono zasady opisu składni. Z ośrodkiem tym związany był Dantus Aelius, którego „Sztuka gramatyki” była podstawowym podręcznikiem języka łacińskiego w całej Europie przez tysiąc lat.
Chiny.
W starożytnych Chinach powstał kolejny opis języka, inny niż dotąd wymienione. Obiektem opisu był tu język zupełnie innego typu. Język chiński jest bowiem językiem izolującym, w którym występują jednosylabowe, niezmienne morfemy – rdzenie. Dla morfemu, a właściwie sylabomorfemu, zarezerwowany jest specjalny znak graficzny – ideogram (hieroglif). Relacje gramatyczne w zdaniu kształtowane są przez szyk wyrazów (morfemów), np. "nán shān" – południowe góry, "shān nán" – na południe od gór. Dodatkowo używa się morfemów funkcyjnych, takich jak specjalny wykładnik referentności – "de", który oznacza, że dany przedmiot jest teraz przedmiotem obserwacji, np. "zhèr rén" – tutejszy człowiek, "zhèr de rén" – człowiek, który się tu znajduje.
W języki chińskim (podobnie jak w angielskim) nie ma więc fleksji, czyli morfologii i gramatyki w europejskim tego słowa znaczeniu. Dlatego też pierwsze badania chińskich językoznawców dotyczyły leksykologii i leksykografii, a więc morfemów i ich znaczeń, a nie gramatyki. Chińczykom zawdzięczamy słownik z III–II w p.n.e. "Shuōwén", zawierający ok. 10 tysięcy morfemów ("de facto" ideogramów) i opisujący ich znaczenie i pochodzenie. A zatem w tradycji chińskiej istniała także etymologia. Morfemy podzielono na 6 klas tematycznych, np. przedmioty, właściwości, stany, czynności. Klasyfikacja ta obowiązywała do XIX w. Chińczycy zwrócili uwagę na logiczny aspekt języka.
Średniowiecze.
W okresie średniowiecza interesowano się językiem łacińskim, kontynuowano i poszerzano osiągnięcia epoki antycznej. Efektem uzupełnienia wiedzy przeniesionej ze starożytności jest gramatyka "Priseiana intitiones gramatica" w 18 tomach. W całej humanistyce i filozofii panowała zasada racjonalizmu i idea gramatyki uniwersalnej. Badacze uważali, że historia języków jest podobna, ale wynikało to z ich niewiedzy. Gramatykę łacińską uważano za gramatykę wzorcową (uniwersalną).
Epoka nowożytna.
W Europie język łaciński przestał być językiem oficjalnym, pojawiły się filologie narodowe: francuska, niemiecka, angielska, słowiańska ... W XVIII w. rozpowszechniały się relatywizmy (antyuniwersalizmy). Badacze uznali, że języki bardzo się od siebie różnią (językoznawstwo konkretatywne – rozróżnianie wyraźnych cech języków). Abu Hayan at Tauhaidi, arabski filozof, uważał, że język związany jest z kulturą i historią narodu. W XVII w. pojawiła się typologia lingwistyczna. Za jej twórcę lub prekursora uważa się ekonomistę Adama Smitha, który jest też autorem pierwszej typologii języków europejskich.
W XIX wieku rozwijało się językoznawstwo historyczne. Pojawiło się ono dzięki badaczowi angielskiemu Williamowi Jonesowi, który odkrył dla Europy sanskryt – starożytny język Indii. Wykazał on radykalne podobieństwo sanskrytu do języków europejskich. Uznano, że przyczyna tego podobieństwa leży w historii. Powstała w ten sposób komparatystyka, czyli językoznawstwo porównawcze. Badania sanskrytu dały podstawę, aby wskazać źródło, z którego wywodzi się większość języków Europy (z wyjątkiem baskijskiego, węgierskiego, fińskiego, estońskiego, tureckiego i kilku pomniejszych języków używanych w okolicach Uralu) i wiele języków Azji południowej i zachodniej. Badacze, którzy tworzyli językoznawstwo historyczno-porównawcze, często kojarzeni są z romantykami. Wyraz swego zainteresowania wspólnym pochodzeniem Słowian dał w swoich dziełach Adam Mickiewicz.
W istocie pracę językoznawców przełomu XVIII i XIX wieku charakteryzowało szczególne zainteresowanie historią i genezą języków, charakterystyczne dla tematyki doby romantyzmu. Działania te są ściśle powiązane z kształtowaniem się nowoczesnych koncepcji narodów. Dziewiętnastowieczni lingwiści podejmowali próby wyznaczenia granic wspólnot językowych oraz przedstawiali każdą z nich jako spadkobierczynię identycznych dóbr kulturowych, właściwych danej grupie. Wprowadzono do nauki pojęcie rodziny językowej na oznaczenie grupy języków powstałych w wyniku stopniowej ewolucji jednego prajęzyka (grupa słowiańska, germańska, łacińska lub romańska, szerzej: indoeuropejska, chamito-semicka i in.).
Podstawową metodą językoznawstwa porównawczego stała się rekonstrukcja, polegająca na odtworzeniu historycznych form (stanów) językowych.

</doc>
<doc id="137523" url="https://pl.wikipedia.org/wiki?curid=137523" title="Emotikona">
Emotikona



</doc>
<doc id="137527" url="https://pl.wikipedia.org/wiki?curid=137527" title="Janusz Majewski (reżyser)">
Janusz Majewski (reżyser)

Janusz Marian Majewski, pseud. Patrick G. Clark (ur. 5 sierpnia 1931 we Lwowie) – polski reżyser filmowy, dramatopisarz, pisarz, scenarzysta, wykładowca. Rektor Warszawskiej Szkoły Filmowej.
Życiorys.
W 1955 ukończył architekturę na Politechnice Krakowskiej. Absolwent Państwowej Wyższej Szkoły Filmowej w Łodzi, której Wydział Reżyserii ukończył w 1960 roku. W latach 1983–1990 przez dwie kadencje był Prezesem Zarządu Głównego Stowarzyszenia Filmowców Polskich, od roku 2006 jest Honorowym Prezesem Stowarzyszenia.
W latach 1987–1991 był członkiem Komitetu Kinematografii.
W latach 1969–1991 był wykładowcą w Państwowej Wyższej Szkole Filmowej w Łodzi, a także gościnnie m.in. w Stanach Zjednoczonych. Jego studentami byli m.in.: Feliks Falk, Andrzej Barański, Filip Bajon i Juliusz Machulski.
Pod pseudonimem Patrick G. Clark napisał komedię z gatunku czarnego humoru "Upiór w kuchni", którą dwukrotnie reżyserował dla Teatru Telewizji – w 1976 i 1993.
Został członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015 roku.
Życie prywatne.
Jego żoną była fotograf Zofia Nasierowska, ma dwoje dzieci: Annę i Pawła.
Odznaczenia.
W 1984 odznaczony Medalem 40-lecia Polski Ludowej.
W 2001 odznaczony Krzyżem Oficerskim Orderu Odrodzenia Polski "za wybitne zasługi dla rozwoju polskiej kinematografii".
21 marca 2011 Janusz Majewski odsłonił swoją gwiazdę w Alei Gwiazd na ulicy Piotrkowskiej w Łodzi.
W 2012 został uhonorowany nagrodą „Orła” w kategorii „Za Osiągnięcia Życia”.
W 2013 odznaczony Krzyżem Komandorskim Orderu Odrodzenia Polski "za wybitne zasługi dla kultury narodowej, za osiągnięcia w twórczości artystycznej i działalności dydaktycznej".

</doc>
<doc id="137528" url="https://pl.wikipedia.org/wiki?curid=137528" title="Aberracja dzienna">
Aberracja dzienna



</doc>
<doc id="137529" url="https://pl.wikipedia.org/wiki?curid=137529" title="Collegium Heliodori Święcicki w Poznaniu">
Collegium Heliodori Święcicki w Poznaniu

Collegium Heliodori Święcicki w Poznaniu (do 25 czerwca 2018 "Collegium Chemicum") – gmach w stylu neorenesansowym znajdujący się przy ul. Grunwaldzkiej na Grunwaldzie (Osiedle Św. Łazarz) w Poznaniu, służący obecnie Uniwersytetowi im. Adama Mickiewicza i Uniwersytetowi Medycznemu im. Karola Marcinkowskiego. Collegium upamiętnia Heliodora Święcickiego, założyciela i pierwszego rektora Uniwersytetu Poznańskiego.
Historia.
Kamień węgielny pod gmach zaprojektowany przez Edwarda Madurowicza i Rogera Sławskiego położono w 1920. Miał on służyć jako siedziba Politechniki Poznańskiej, jednak sprzeciw ministerstwa sprawił, że prace wstrzymano. Budynek ukończono w 1929 jako Pałac Rządowy, jeden z pawilonów ekspozycyjnych Powszechnej Wystawy Krajowej. Po zakończeniu imprezy gmach przekazano Uniwersytetowi Poznańskiemu.
Forma gmachu (m.in. attyki i alkierze) stanowiły, według Szymona Piotra Kubiaka, realizację "krakowskiej odmiany stylu odrodzenia", który to wariant był jedną z propozycji do dyskutowanego podówczas polskiego stylu narodowego. W Poznaniu rozwiązania takie raczej się nie przyjęły.
25 czerwca 2018 senat uniwersytetu zmienił tradycyjną nazwę budynku "Collegium Chemicum" na "Collegium Heliodori Święcicki" (nazwa "Collegium Chemicum" przypisana została budynkowi w kampusie Morasko).

</doc>
<doc id="137530" url="https://pl.wikipedia.org/wiki?curid=137530" title="Ekscentryzm">
Ekscentryzm

Ekscentryzm – postawa nacechowana innością, wymyślnością zachowań, poglądów, gestów, ubioru. Jest tożsama z brakiem akceptacji względem norm społecznych. 
Jednym z bardziej znanych ekscentryków wśród artystów był Salvador Dalí.

</doc>
<doc id="137533" url="https://pl.wikipedia.org/wiki?curid=137533" title="Collegium Anatomicum w Poznaniu">
Collegium Anatomicum w Poznaniu

Collegium Anatomicum w Poznaniu – budynek przy ul. Święcickiego 6 w Poznaniu, na Grunwaldzie, na Osiedlu Św. Łazarz, zajmowany obecnie przez Uniwersytet Medyczny im. Karola Marcinkowskiego.
Charakterystyka i historia.
Obiekt powstał w 1929 według projektu Edwarda Madurowicza i Rogera Sławskiego jako Pałac Sztuki – jeden z pawilonów wystawienniczych Powszechnej Wystawy Krajowej. Po zakończeniu wystawy gmach przejął Wydział Lekarski Uniwersytetu Poznańskiego. Znajdował się w niej Zakład Anatomii i Medycyny Sądowej. W dniach 2–4 grudnia 1935 miały tu miejsce rozruchy antyżydowskie (pobicia i wyrzucanie z sal wykładowych Żydów).
Podczas II wojny światowej Niemcy skremowali tu około 8000 ofiar zbrodni nazistowskich, między innymi więźniów Fortu VII.
W 1945, podczas bitwy o Poznań, budynek ucierpiał w 45%. Odbudowę ukończono w latach 50. XX wieku. Kolegium stało się wówczas bazą dla zakładów teoretycznych, a także dla Zakładu Chirurgii Operacyjnej i Doświadczalnej. Funkcjonował tu też bar mleczny. W połowie września 1980 dr Krystyna Boczoń zorganizowała w gmachu zebranie pracowników Akademii Medycznej, podczas którego przeprowadzone zostały pierwsze demokratyczne wybory pracowniczej organizacji związkowej (w sali wykładowej im. Stefana Różyckiego zgromadziło się ponad 300 pracowników). 10 października 1989 w budynku miał miejsce I Zjazd Delegatów Wielkopolskiej Izby Lekarskiej. W pierwszej dekadzie XXI wieku wyremontowano i zmodernizowano Salę Czarną.
W budynku mieści się Muzeum Katedry i Zakładu Medycyny Sądowej.
Tablica pamiątkowa.
W elewację obiektu wmurowana jest, odsłonięta 23 lutego 1984, tablica pamiątkowa z napisem: "W hołdzie sanitariuszom, lekarzom, farmaceutom – żołnierzom wszystkich frontów, uczestnikom ruchu oporu, studentom i wykładowcom tajnego nauczania, więźniom obozów koncentracyjnych, poległym i pomordowanym w latach 1939–1945 przez najeźdźców w walce o wolność i niepodległość Ojczyzny oraz o życie, zdrowie i godność człowieka". Inicjatorem jej posadowienia był prof. Edmund Chróścielewski.

</doc>
<doc id="137536" url="https://pl.wikipedia.org/wiki?curid=137536" title="Zapadanie grawitacyjne">
Zapadanie grawitacyjne

Zapadanie grawitacyjne, kolaps – zjawisko kurczenia się skupisk materii pod wpływem siły grawitacji. Jeden z najbardziej powszechnych procesów zachodzących we Wszechświecie w najróżniejszych skalach przestrzennych i czasowych, począwszy od formowania się gromad galaktyk, galaktyk, a skończywszy na narodzinach, ewolucji i śmierci gwiazd. 
Zapadanie obłoków gazu zachodzi, gdy nie jest możliwe zachowanie równowagi hydrostatycznej, tzn. kiedy ciśnienie całkowite gazu nie jest w stanie zrównoważyć oddziaływań grawitacyjnych. Stan taki osiągany jest przez dowolne skupisko materii, które przekroczy masę krytyczną, zwaną masą Jeansa.
Czynnikiem odgrywającym znaczną rolę w tym procesie jest pole magnetyczne, które jest źródłem dodatkowego ciśnienia (ciśnienie magnetyczne) oraz pozwala na odprowadzenie z obłoku momentu pędu.
Obserwacje zapadania obłoków nie są możliwe bezpośrednio, ze względu na ich dużą nieprzezroczystość (poza zakresem fal radiowych). Proces ten obserwuje się pośrednio poprzez zjawiska mu towarzyszące (np. emisje maserowe w rodzących się protogwiazdach). 
W końcowej fazie ewolucji masywnych gwiazd w jądrze gwiazdy jest zbyt mało paliwa, aby zachodzące tam reakcje termojądrowe mogły dostarczyć odpowiedniej ilości energii, potrzebnej do zachowania równowagi. W zależności od masy gwiazdy możliwe są trzy scenariusze:
W trakcie ewolucji masywnych gwiazd może dojść do bardzo gwałtownego kolapsu grawitacyjnego. Następujący po nim wybuch jest przyczyną rozbłysku supernowej.

</doc>
<doc id="137537" url="https://pl.wikipedia.org/wiki?curid=137537" title="Grawitacyjne zapadanie">
Grawitacyjne zapadanie



</doc>
<doc id="137539" url="https://pl.wikipedia.org/wiki?curid=137539" title="Ładan (żywica)">
Ładan (żywica)



</doc>
<doc id="137540" url="https://pl.wikipedia.org/wiki?curid=137540" title="Porzana porzana">
Porzana porzana



</doc>
<doc id="137544" url="https://pl.wikipedia.org/wiki?curid=137544" title="Napięcie elektryczne przemienne">
Napięcie elektryczne przemienne



</doc>
<doc id="137547" url="https://pl.wikipedia.org/wiki?curid=137547" title="Władcy Cesarstwa Łacińskiego">
Władcy Cesarstwa Łacińskiego

Władcy Cesarstwa Łacińskiego (1204–1261).
Po zdobyciu Konstantynopola przez Michała Paleologa Cesarstwo Łacińskie zostało zlikwidowane, choć szereg władców posługiwało się tytułem cesarza łacińskiego jeszcze długi czas.
Tytularni cesarze łacińscy.
Jakub przekazał tytuł Ludwikowi Andegaweńskiemu, który był następcą tronu królestwa Neapolu. Ludwik i jego następcy nie posługiwali się jednak tytułem cesarza łacińskiego.

</doc>
<doc id="137549" url="https://pl.wikipedia.org/wiki?curid=137549" title="Powiat janowski">
Powiat janowski

Powiat janowski – powiat w Polsce (województwo lubelskie), reaktywowany w 1999 roku w ramach reformy administracyjnej. Jego siedzibą jest miasto Janów Lubelski.
Podział administracyjny.
W skład powiatu wchodzą:
Położenie i środowisko geograficzne.
Powiat janowski jest jednym z 24 powiatów województwa lubelskiego. Położony jest w jego południowo-zachodniej części, granicząc z powiatami: kraśnickim, lubelskim, biłgorajskim, niżańskim i stalowowolskim.
Położenie geograficzne wyznaczają współrzędne: szerokość 50°55' N północny kraniec (Wola Studzieńska) i 50°34' N południowy kraniec (Kiszki); długość 22°09' E zachodni kraniec (Maliniec-Siembidy) i 22°09' E wschodni kraniec (Kocudza Trzecia).
Historia.
Powiat janowski istniał w latach 1866–1945, 1956-1975 i od 1999 roku.
1866–1919.
W latach 1810-1866 tereny dzisiejszego powiatu janowskiego leżały na pograniczu powiatów tarnogrodzkiego i kraśnickiego obwodu zamojskiego (w 1866, bez żadnych zmian terytorialnych, dotychczasowe powiaty przemianowano na okręgi, a obwód na powiat). W związku z ustanowieniem Zamościa twierdzą i objęciem administracją czysto wojskową w 1820 urzędy cywilne zaczęto przenosić do mającego centralne położenie Janowa Lubelskiego.
Ukaz carski z 19 (31) grudnia 1866 całkowicie zmienił podział administracyjny guberni lubelskiej, a w szczególności utworzył w niej powiat janowski. W jego skład weszło: 
W latach 1869–1870 Annopol, Modliborzyce, Urzędów i Zaklików utraciły prawa miejskie. Annopol przyłączono do gminy Rachów, Modliborzyce – do gminy Modliborzyce, Urzędów – do gminy Ostrów z jednoczesną zmianą jej nazwy na Urzędów, Zaklików – do gminy Zdziechowice (zamienionej kilka lat później na gminę Zaklików). Powiat obejmował powierzchnię 2597 km² i liczył ponad 75.000 mieszkańców.
Po utworzeniu w 1912 guberni chełmskiej do powiatu janowskiego włączono północną część dotychczasowego powiatu biłgorajskiego i zachodnie skrawki dotychczasowego powiatu zamojskiego. Okupanci austriaccy przywrócili podział administracyjny z 1912 roku.
1919–1945.
Po odzyskaniu niepodległości w 1919 powierzchnia powiatu janowskiego zmalała do 1783 km². Administracyjnie powiat dzielił się na 2 gminy miejskie i 14 gmin katastralnych:
17 lutego 1926 roku w powiecie janowskim utworzono wiejską gminę Batorz. W 1928 i 1939 roku zmieniono granice miasta Kraśnik.
Od końca lat 20. do 1932 starostą powiatowym był mjr Leon Zamecznik.
Na skutek zniszczeń II wojny światowej oraz z powodu aktywnego lokalnego ruchu oporu, Niemcy przenieśli stolicę powiatu do Kraśnika, tworząc w Janowie tzw. "Landkomissariat" (filię starostwa). 9 sierpnia 1945 roku oficjalnie zniesiono powiat janowski a z jego obszaru utworzono powiat kraśnicki z siedzibą w Kraśniku.
1956–1972.
1 stycznia 1956, 15 miesięcy po wprowadzeniu gromad w miejsce dotychczasowych gmin 29 września 1954, w województwie lubelskim ponownie utworzono powiat janowski. W skład odtworzonego powiatu janowskiego weszły 1 miasto i 16 gromad wyłączonych z dwóch ościennych powiatów tegoż województwa:
1 stycznia 1957: 
1 stycznia 1958:
1973–1975.
1 stycznia 1973 roku zniesiono gromady i osiedla a w ich miejsce reaktywowano gminy. Powiat janowski podzielono na 1 miasto i 6 gmin:
Tego samego dnia z powiatu kraśnickiego do powiatu janowskiego przełączono obszar sołectwa Zarajec.
1975–1998.
Po reformie administracyjnej obowiązującej od 1 czerwca 1975 roku całe terytorium zniesionego powiatu janowskiego weszło w skład nowo utworzonego województwa tarnobrzeskiego.
1 września 1977 roku zniesiono gminę Chrzanów (jej obszar włączono do gminy Dzwola), ale już z dniem 1 października 1982 roku gmina Chrzanów została reaktywowana. 1 grudnia 1979 roku do Janowa Lubelskiego włączono wieś "Biała Poduchowna", osadę "Obrówka" i część obszaru wsi Ruda z gminy Janów Lubelski. 1 stycznia 1984 roku do gminy Janów Lubelski włączono część obszaru wsi Krzemień Drugi (o powierzchni 357 ha) z gminy Dzwola. 1 stycznia 1992 roku miasto Janów Lubelski i gminę wiejską Janów Lubelski połączono we wspólną gminę miejsko-wiejską.
Po 1999 roku.
Wraz z reformą administracyjną z 1999 roku w nowym (większym) województwie lubelskim przywrócono powiat janowski o granicach podobnych do tych z początku 1975 roku; powiat został zwiększony jedynie o gminę Batorz, która do maja 1975 roku była w powiecie kraśnickim a następnie do 1998 roku także w województwie tarnobrzeskim.
1 stycznia 2014 r. Modliborzyce odzyskały prawa miejskie, równocześnie gmina Modliborzyce stała się gminą miejsko-wiejską.
Demografia.
Według danych z 31 grudnia 2020 roku powiat zamieszkiwało 45 142 osób.
Stopa bezrobocia.
We wrześniu 2019 liczba zarejestrowanych bezrobotnych wynosiła 1 900 osób, a stopa bezrobocia 8,1%

</doc>
<doc id="137550" url="https://pl.wikipedia.org/wiki?curid=137550" title="Powiat krasnostawski">
Powiat krasnostawski

Powiat krasnostawski – powiat w Polsce (województwo lubelskie), utworzony w 1999 roku w ramach reformy administracyjnej. Jego siedzibą jest miasto Krasnystaw.
Podział administracyjny.
W skład powiatu wchodzą:
Demografia.
Według danych z 31 grudnia 2019 roku powiat zamieszkiwało 63 258 osób. Natomiast według danych z 30 czerwca 2020 roku powiat zamieszkiwało 62 940 osób.

</doc>
<doc id="137551" url="https://pl.wikipedia.org/wiki?curid=137551" title="Middlesbrough">
Middlesbrough

Middlesbrough (wym. ) – miasto w północno-wschodniej Anglii w hrabstwie ceremonialnym North Yorkshire, w dystrykcie (unitary authority) Middlesbrough, położone nad rzeką Tees, nieopodal jej ujścia do Morza Północnego. W 2001 roku miasto liczyło 142 691 mieszkańców.
Na południe od miasta znajduje się park narodowy North York Moors. W mieście znajduje się stacja kolejowa Middlesbrough.
Rodzinne miasto Jamesa Cooka oraz Chrisa Rea.
W mieście rozwinął się przemysł maszynowy, chemiczny, stoczniowy, elektrotechniczny, metalowy, włókienniczy oraz hutniczy.

</doc>
<doc id="137553" url="https://pl.wikipedia.org/wiki?curid=137553" title="Powiat lubelski">
Powiat lubelski

Powiat lubelski – powiat w Polsce (województwo lubelskie), utworzony w 1999 roku w ramach reformy administracyjnej. Jego siedzibą jest miasto Lublin.
W skład powiatu wchodzą:
Demografia.
Według danych z 31 grudnia 2019 roku powiat zamieszkiwało 155 566 osób. Natomiast według danych z 30 czerwca 2020 roku powiat zamieszkiwały 156 002 osoby.
Gminy i miasta.
W skład Lubelskiego Obszaru Metropolitalnego wchodzą:

</doc>
<doc id="137556" url="https://pl.wikipedia.org/wiki?curid=137556" title="Powiat łęczyński">
Powiat łęczyński

Powiat łęczyński – powiat w Polsce (województwo lubelskie), utworzony w 1999 roku w ramach reformy administracyjnej. Jego siedzibą jest miasto Łęczna. Na jego terytorium znaczna część Pojezierza Łęczyńsko-Włodawskiego z jeziorami, m.in.: Piaseczno, Rogóźno. 
W skład powiatu wchodzą:
Demografia.
Natomiast według danych z 31 grudnia 2019 roku powiat zamieszkiwało 57 331 osób. Natomiast według danych z 30 czerwca 2020 roku powiat zamieszkiwało 57 298 osób.
Edukacja.
Szkoły w powiecie łęczyńskim:

</doc>
<doc id="137557" url="https://pl.wikipedia.org/wiki?curid=137557" title="Powszechna Wystawa Krajowa">
Powszechna Wystawa Krajowa

Powszechna Wystawa Krajowa w Poznaniu (PeWuKa) (ang. "Polish General Exhibition") – impreza wystawiennicza, trwająca w dniach 16 maja – 30 września 1929 (138 dni) w Poznaniu, w Polsce. Zorganizowano ją z okazji dziesięciolecia odzyskania niepodległości, aby zaprezentować dorobek odrodzonego państwa.
Przygotowania.
Pierwsza oficjalna enuncjacja na temat wystawy padła z ust prezydenta Cyryla Ratajskiego 27 stycznia 1926, na posiedzeniu Rady Miejskiej. Chodziło wówczas o uzyskanie 160 tysięcy złotych na budowę nowoczesnego Salonu Samochodowego w ramach terenów targowych. Jednym z wytoczonych przez Ratajskiego argumentów miała być jego przydatność na Wszechpolską Wystawę planowaną na 1928 rok. 17 listopada 1926 Rada zaaprobowała pomysł organizacji wystawy i udzieliła Magistratowi pełnomocnictw do dalszych rozmów z rządem i organizacjami gospodarczymi. Wystawę tego rodzaju planowano urządzić w warszawskim Parku Skaryszewskim w 1935, jednak budżet stolicy nie był przygotowany na tego rodzaju wydatki. „W Poznaniu – mieście o prawie 100% ludności polskiej, Wystawę byłoby łatwiej urządzić, gdyż mamy już pokaźny kompleks budynków targowych”, zapisano w protokole z posiedzenia w sprawie organizacji z 2 lipca 1926. Lwów posiadał co prawda kompleks wystawienniczy, ale na przeszkodzie stanął niski potencjał gospodarczy miasta (50% budżetu Poznania) oraz fakt, że w większości zamieszkały był przez ludność niepolską (55% Żydów).
6 stycznia 1927 minister przemysłu i handlu przekazał Ratajskiemu pismo (dekret) akceptujące projekt urządzenia PWK w Poznaniu w 1929 (była to odpowiedź na wniosek z 22 listopada 1926). Pierwsze posiedzenie Komitetu Organizacyjnego odbyło się 24 stycznia 1927 w Ratuszu (przewodniczącym został Ratajski). W zebraniu udział wziął wojewoda Adolf Rafał Bniński. W skład Komitetu wchodziły Komisje: Organizacyjno-Prawna, Finansowa, Techniczno-Budowlana i Propagandowa.
Podczas pobytu prezydenta Ignacego Mościckiego w Poznaniu (luty 1927) Ratajski zabiegał o objęcie wystawy protektoratem prezydenckim. Mościcki wyraził zgodę na taki protektorat, jednak ceną tego była deklaracja Ratajskiego o nie naciskanie na subwencje państwowe dla projektu. 1 marca 1927, po otwarciu Międzynarodowych Targów Poznańskich, odbyło się w Sali Odrodzenia Ratusza konstytucyjne zebranie Towarzystwa Powszechna Wystawa Krajowa w 1929 r. Obecni byli m.in. ministrowie Eugeniusz Kwiatkowski i August Zaleski, jak również wojewoda Bniński. Pomimo powyższego jeszcze w 1927, związany z obozem piłsudczykowskim, „Głos Prawdy” otwarcie sprzeciwiał się organizacji wystawy w Poznaniu, sugerując Warszawę.
Poznań, w ramach przygotowań do PeWuKi, podjął szeroko zakrojoną akcję modernizacji infrastruktury miejskiej. Od 1927 i potem rozpoczęto m.in. remont Alei Szelągowskiej, ulicy Dąbrowskiego w kierunku Ławicy, placu Świętokrzyskiego, ul. Półwiejskiej, plantowanie Alei Marcinkowskiego celem poprowadzenia tramwajów na Wildę, realizację podziemnych toalet, rozbieranie parkanu szpitalnego przy ul. Szkolnej i regulację tej ulicy, budowę domu miejskiego przy Grochowych Łąkach, sierocińca na ul. Szamarzewskiego, Domu Rzemieślniczego, sypanie Drogi Debińskiej, budowę nowej elektrowni, stadionu miejskiego, stacji pomp, dziecińca na Bociance, spalarni śmieci na Wilczaku, czy też kanalizacji na Górczynie i Łazarzu. Owa „budowa wielkiego Poznania” zaowocowała też pomysłem wykreowania „dzielnic tematycznych”, np. Dębina miała być dzielnicą sportową, zachodnie Jeżyce ogrodniczo-botaniczną, a okolice ul. Szamarzewskiego Dzielnicą Miejskiej Opieki Społecznej. Planowano też uruchomienie regularnej linii komunikacji wodnej do Szczecina, w związku z czym rozpoczęto pewne prace w porcie rzecznym. W miejscu obecnego placu Waryńskiego powstać miał wielopawilonowy Szpital Miejski (11 hektarów). 21 listopada 1927 rozstrzygnięto projekt Centralnego Cmentarza Miejskiego na Junikowie.
W 1927 Leon Mikołajczak przedstawił pierwszy preliminarz wystawy, zamykający się kwotą 11,5 miliona złotych. 20 października 1927 ukonstytuowała się dyrekcja wystawy: Stanisław Wachowiak (dyrektor naczelny), Mieczysław Krzyżankiewicz (sekretarz generalny), Leon Szczurkiewicz (dyrektor administracyjny), Leon Mikołajczak (dyrektor finansowy), Edmund Piechocki (dyrektor ds. przemysłu, komunikacji i imprez wystawowych). Powołano też już wcześniej własny organ prasowy – Echo Powszechnej Wystawy Krajowej w 1929 r. (od 12 października 1927).
22 października 1927 ogłoszono konkurs na oficjalny plakat imprezy. Pierwszą nagrodę zdobył Wojciech Jastrzębowski, a drugą Edmund John (obaj z Warszawy).
Władze.
We władzach PWK zasiadali: Cyryl Ratajski (prezes rady głównej), Stanisław Wachowiak (prezes zarządu i naczelny dyrektor), Seweryn Samulski (prezes), Stanisław Rybiński (radca), Roger Sławski (architekt naczelny), Wiktor Szulczewski (prezes Wielkopolskiej Izby Rolniczej), Leon Szczurkiewicz (dyrektor administracyjny), Waszko, Tadeusz Konopiński (dyrektor działu rolniczego), Leon Mikołajczak (dyrektor działu finansowego), Edmund Piechocki (dyrektor działu przemysłowego), Jerzy Mueler (naczelny kierownik budowy).
Protektorat nad PeWuKą objął Ignacy Mościcki, a na czele Komitetu Honorowego stanął Józef Piłsudski.
Charakter i rozmiar.
Podstawę stanowiła infrastruktura Międzynarodowych Targów Poznańskich, które z powodu tej wystawy w 1929 nie odbyły się. Ponadto zbudowano wiele nowych budynków, w tym dzisiejsze Collegium Chemicum, Collegium Anatomicum, DS Hanka oraz największy w ówczesnej Polsce hotel – Hotel Polonia (dziś Specjalistyczny Szpital Kliniczny Uniwersytetu Medycznego). Cała wystawa zajmowała obszar 65 ha podzielony przez istniejące, ogólnodostępne ulice na pięć ogrodzonych sektorów, które połączono kładkami przerzuconymi ponad ulicami. Ekspozycja miała w założeniu przedstawić całość polskich osiągnięć, zarówno gospodarczych, jak i kulturalnych oraz organizacyjnych. PeWuKę podzielono na 32 działy tematyczne, z których 26 stanowiły poszczególne dziedziny gospodarki, a pozostałe to: Ogólna charakterystyka kraju, Nauka i wychowanie, Sztuka, Higiena i opieka społeczna, Sport i turystyka oraz Emigracja. W 111 budynkach oraz na placach pod gołym niebem (łącznie na 60 hektarach powierzchni podzielonej na sektory A, B, C, D i E) prezentowano wyłącznie produkty polskie, z wyjątkiem działu Emigracji, w którym to za wybór eksponatów odpowiadały organizacje polonijne ze świata. W imprezie uczestniczyło 1427 wystawców.
Wystawie towarzyszyły różnorodne imprezy, eventy, koncerty, zawody sportowe i działania usługowe, m.in. Wszechsłowiański Zjazd Śpiewaczy, czy X Zjazd Miast (Związku Miast Polskich). Odbyły się zawody hippiczne, rozgrywki polo, pokaz „żywych szachów”, koncerty muzyczne oraz pierwsza w Polsce wystawa psów rasowych. Prezentowano prace Stowarzyszenia Artystów Plastyków „Praesens”, Towarzystwa Artystów Polskich „Sztuka”, czy Spółdzielni Artystów „Ład”.
Z okazji wystawy przeprowadzono pierwszą w dziejach polskiej radiofonii transmisję meczu piłkarskiego. Było to spotkanie Warty Poznań z Philipsem Eindhoven, zakończone wynikiem 5:2. Relację zdawał poznański sprawozdawca Ludomir Budziński (23 lata). 23 czerwca 1929 na boisku PeWuKi rozegrano pierwszy w Polsce międzynarodowy mecz z udziałem polskiej reprezentacji hokeja na trawie (przegrany z Czechosłowacją 0:4). 15 września 1929 przeprowadzono pierwsze w Polsce pokazy ratownicze zorganizowane przez pogotowia ratunkowe z całego kraju, Polski Czerwony Krzyż i wojsko.
W ciągu kilku miesięcy PeWuKę zwiedziło około 4,5 miliona osób, w tym 200 tys. gości zagranicznych (m.in. 90 tys. Niemców, 80 tys. Czechosłowaków, 10 tys. przedstawicieli amerykańskiej Polonii), wśród których były oficjalne delegacje z przedstawicielami rządów w randze ministrów oraz niemal 1000 dziennikarzy reprezentujących prasę z 30 państw. Przy okazji wystawy odbyło się 140 kongresów i zjazdów o różnym charakterze. Powstał też największy w międzywojennej Polsce lunapark z 20-metrowym wodospadem, diabelskim młynem, jedną z największych w ówczesnej Europie kolejką górską i największą w Europie zjeżdżalnią wodną (92 metry). Budowę lunaparku poprzedzono wizytacją podobnych obiektów w Berlinie, Kopenhadze, Amsterdamie, Rotterdamie, Brukseli, Paryżu, Mediolanie i Wiedniu. Realizatorem budowy była firma Ruprecht z Monachium, posiadacz wyłącznego patentu na kolejkę górską. Dla zrównoważenia kapitałowego do budowy dokooptowano też poznańską firmę Romana Andrzejewskiego – handlarza końmi z ulicy Zwierzynieckiej. Efektem działań było oddanie do użytku 120-metrowej kolei górskiej, wspomnianej zjeżdżalni wodnej, elektrodromu na 25 skuterów, auto-kolejki na 15 wózków, koła diabelskiego, 20-metrowego wodospadu, kolejki Oppla i dwóch tzw. dzikich osłów, czyli rozchwianych samochodów o głowach zwierząt. Po raz pierwszy w Polsce użyto też nazwy „wesołe miasteczko” w miejsce lunaparku, na czym wzorowała się nazwa warszawskiego wesołego miasteczka z tamtych czasów. Do transportu wewnętrznego po terenach wystawowych zakupiono we Francji dwadzieścia podwozi z napędem akumulatorowym, na bazie których warsztaty tramwajowe przy ul. Gajowej zbudowały dziesięcioosobowe, otwarte, ale przykryte daszkami, niewielkie omnibusy. Wyeliminowało to transport spalinowy i zanieczyszczenie powietrza na terenie PeWuKi.
Celem organizacji wycieczek na wystawę utworzono Wielkopolski Związek dla Popierania Turystyki.
Sektory.
Sektor A.
Powierzchnia: m². Były to tereny „starych” obszarów targowych z lat 1921–1925, a wcześniej wystaw pruskich, m.in. Wystawy Wschodnioniemieckiej z 1911.
Sektor B.
Powierzchnia: m². Częściowo był już zabudowany obiektami uniwersyteckimi. Tu znajdowały się m.in. gmachy rządowe: Collegium Chemicum i Collegium Anatomicum (obecnie zlokalizowane przy ul. Grunwaldzkiej, Śniadeckich i Święcickiego).
Sektor C.
Powierzchnia: m². Obszar stanowił zielone płuca wystawy – w większości był to Park Wilsona, częściowo zabudowany już wcześniej, np. palmiarnią.
Sektor D.
Powierzchnia: m². Obszar łącznikowy terenów A, B i C z terenami wesołego miasteczka (E). Obecnie są to zabudowania przy ulicach Siemiradzkiego i Kossaka, wcześniej tzw. "Johow-Gelände".
Sektor E.
Powierzchnia: m². Największy obszar PeWuKi mieszczący przede wszystkim atrakcje nie będące stricte wystawą, głównie tereny rekreacyjne, wesołe miasteczko oraz restaurację i dancing.
Opinie.
W wyniku PeWuKi w prasie światowej ukazało się około artykułów na temat wystawy i Polski w ogóle. Ich liczba (poza Polską) największa była w mediach niemieckojęzycznych. „Berliner Tageblatt” pisał, że nie należy pomniejszać znaczenia tej wystawy, „tym bardziej, że mniejszość niemiecka jest reprezentowana na niej znakomicie”. „Danziger Zeitung” wskazywał, że wystawa utoruje nowe drogi w handlu polsko-niemieckim i „wskaże, co Polska może wywozić”. W tej samej gazecie stwierdzono, że „co do swoich rozmiarów i systemu organizacyjnego porównywana być może jedynie z wystawami brytyjskiego imperium”. „Ostdeutsche Morgenpost” polecała zwiedzanie zwłaszcza wystawy przemysłu górnośląskiego oraz rolniczej. Prasa niemiecka demonstrowała na ogół wrogi stosunek do wystawy, zwłaszcza rozsierdzało tamtejszych dziennikarzy zwiedzanie Pawilonu Polonji Zagranicą (nr 36), gdzie eksponowano dowody prześladowania mniejszości polskiej w Niemczech. Zdarzały się jednak głosy przychylne. Ernst Feder pisał w swoich „Obrazkach z Poznania”: „Wystawa daje różnorodny obraz godnej podziwu pilności, olbrzymiego rozrostu i wszelkiej konsolidacji, obraz, na który orzeł polski umieszczony na głównej wieży Wystawy może spoglądać z zadowoleniem”. Również prasa fachowa śledziła uważnie ekspozycję – w czerwcu 1929 aż piętnaście niemieckich czasopism specjalistycznych umieściło duże artykuły poświęcone swoim branżom. Publicysta „Volkswacht” określił imprezę „największą wystawą bieżącego stulecia” i dodał, że „dokonała ona przewrotu w historii wystaw na świecie. Na wystawie nie zastosowano dawnych suchych form wystawowych, wszystko podane jest w łatwej i lekkiej formie dla każdego dostępnej”.
Oficjalny organ czechosłowackiego Ministerstwa Spraw Zagranicznych „Prager Presse” napisał „iż PeWuKa pokazuje, czego Polska była w stanie dokonać w ciągu dziesięciu lat w dziedzinie organizacyjnej i…, że wszystko to robi potężne wrażenie”.
Branko Lazarewicz (poseł jugosłowiański) oświadczył: „Zaimponowały mi konstruktywne zdolności Polaków, którzy w ciągu ostatnich dziesięciu lat zdobyli się na tego rodzaju wysiłek. Amerykański rozmach odzwierciedla siły ekonomiczne Polski”.
Opinie francuskie były najbardziej znaczące dla prasy polskiej. „Le Figaro” zamieścił m.in. artykuł Stefana Aubaca, w którym podkreślano doniosłość Wystawy dla potwierdzenia postępu gospodarczego dokonanego przez Polskę. Jean Locquin, parlamentarzysta francuski, stwierdził, że PeWuKa jest „rewią sił twórczych Polski z ostatnich lat dziesięciu”. Emanuel Evain, deputowany z Paryża napisał: „Poznań to definitywne zmartwychwstanie Polski, to cudowny rozkwit polskiego geniuszu, to zadatek jej rozwoju na przyszłość”.
Prasa angielska publikowała dużą liczbę sprawozdań z wystawy od pierwszej dekady czerwca 1929. „Daily Mail” pisał np., że PeWuKa „świadczy wymownie co uzyskali Polacy usilną pracą i oszczędnością. Polacy pokazali na tej wystawie, że nie ma przedmiotu, którego by sami sfabrykować nie mogli. Ten naród jest tak przemyślny, że potrafi zrobić wszystko czego zapragnie”. W lipcu 1929 „Financial News” napisał, nawiązując do wystawy światowej w 1924, że ekspozycję „można słusznie nazwać polskim Wembley. Jest to tym bardziej podziwu godne, że wystawa w Wembley była subsydiowana przez rządy kolonialne, natomiast PeWuKa powstała dzięki inicjatywie prywatnej. Pod tym kątem Wystawa musi budzić szczery podziw jako wyraz realnego patriotyzmu”.
Na łamach szwedzkiego dziennika „Dagens Nyheter” napisano: „Wystawa w Poznaniu jest pierwszą polską wystawą odrodzonego państwa i zasługuje na zwiedzenie, gdyż daje pełny pogląd na owoce pracy wielkiego narodu”. Gazeta „Svenska Dagbladet” podkreślała krótki czas przygotowania imprezy, porównując ją do brytyjskiej wystawy w londyńskim Wembley.
Austriacki „Der Österreichische Volkswirt” podkreślał olbrzymie postępy wykonane przez Polaków przez okres dziesięciolecia – „Polsce udało się […] w ciągu dziesięciu lat tak dalece skonsolidować kraj pod względem administracyjnym i gospodarczym, że praca ta jest sukcesem, który dotychczas za mało był uznawany”. „Der Tag” określił wystawę w tytule jednego z artykułów: „Polskie Wembley”.
Opinię kanadyjskiego profesora Williama Caldwella przedrukowywały w większości gazety polskie i część europejskich. Pisał on, że „porównanie z wielką wystawą brytyjską w Wembley nie jest zupełnie przesadą. […] Na PeWuCe jest wiele rzeczy, których Anglicy mogliby się nauczyć. Specjalnie imponuje nowoczesność Wystawy. Nadzwyczajnie jest zorganizowane przyjęcie zagranicznych gości w Poznaniu. […] Wystawa w Poznaniu jest bodajże piękniejsza niż narodowa wystawa kanadyjska w Toronto, przewyższając ją znacznie rozmiarami i liczbą eksponatów. […] Wystawa artystów polskich […] pod względem oryginalności, artyzmu i żywotności przewyższa wszystkie podobne wystawy w Europie, jakie zwiedziłem w ostatnich jedenastu latach”.
Publicysta włoskiego „Informazione”, chwaląc wystawę, stwierdził, że obala ona ostatecznie mit Polski, jako państwa sezonowego. „Impero” zamieściło obszerną relacją „Poznań – miasto ogrodów”, podziwiając rozwój miasta i podkreślając chęć uniezależnienia się Polski od przemysłu zagranicznego.
Hans Kloetzli ze szwajcarskiego „Neue Zürcher Zeitung” porównał wystawę do hiszpańskiego, 12-tomowego dzieła wychwalającego sukcesy rządu Primo de Rivery. Stwierdził on, że dzieło to niknie w porównaniu z tym, co pokazał polski rząd w Poznaniu.
August Schmidt, członek komitetu wystawowego z Antwerpii, wizytował Poznań, przygotowując się do podobnej wystawy w swoim mieście. Polecając wizytę wszystkim Belgom, stwierdził: „Jeżeli Warszawa jest miastem stołecznym – to Poznań po wyzwoleniu z niewoli niemieckiej jest miastem najbardziej polskim”.
Holenderski „Algemeen Handelsblad” stwierdził, że choć Polacy naśladowali wystawy niemieckie, to jednak osiągnęli na wskroś polski charakter imprezy, który „budzi szczery zachwyt”.
Nawiązanie do Powszechnej Wystawy Krajowej.
16 maja 1989 w poznańskim Urzędzie Wojewódzkim odbyła się uroczysta sesja z okazji 60. rocznicy otwarcia PeWuKi, której przewodniczył przewodniczący Trybunału Konstytucyjnego – prof. Alfons Klafkowski. Planowano wówczas urządzenie podobnej wystawy w 1994. Jeszcze w 1989 zbierano inicjatywy i pomysły w tym zakresie. Zawiązano w tym celu (pod egidą PRON i Towarzystwa Wspierania Inicjatyw Gospodarczych) organizację Poznańska Panorama.
Do organizacji kolejnej Powszechnej Wystawy Krajowej powrócono w 2014, w związku z obchodami 25-lecia odzyskania wolności (1989–2014). Odbyła się ona w dniach 2–15 czerwca 2014 pod nazwą II Powszechna Wystawa Krajowa „Konkurencyjna Polska”, na terenach Międzynarodowych Targów Poznańskich.
Powszechna Wystawa Krajowa w kulturze.
Wystawa jest tłem akcji książki Konrada Lewandowskiego, "Elektryczne perły".

</doc>
<doc id="137558" url="https://pl.wikipedia.org/wiki?curid=137558" title="Powiat opolski (województwo lubelskie)">
Powiat opolski (województwo lubelskie)

Powiat opolski – powiat w Polsce (województwo lubelskie), utworzony w 1999 roku w ramach reformy administracyjnej. Jego siedzibą jest miasto Opole Lubelskie.
Podział administracyjny.
W skład powiatu wchodzą:
Historia.
Powiat opolski (pod nazwą "powiat opolsko-lubelski") został powołany dnia 13 listopada 1954 roku w województwie lubelskim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat opolsko-lubelski złożyły się 32 gromady, które wyłączono z powiatu puławskiego w tymże województwie:
Na uwagę zasługuje fakt, iż w momencie utworzenia powiat nie obejmował miast; Opole Lubelskie, stolica powiatu, utraciła prawa miejskie w 1870 roku i otrzymała je dopiero 1 stycznia 1957 roku a Józefów nad Wisłą, Prawno i Wrzelowiec utraciły prawa miejskie w XIX wieku. Poniatowa stała się 1 stycznia 1956 roku osiedlem, którym pozostała do 18 lipca 1962 roku, kiedy to nadano jej prawa miejskie.
1 stycznia 1956 roku w województwie lubelskim powstał powiat bełżycki, przez co 3 gromady powiatu opolsko-lubelskiego – Godów, Łubki i Wronów – weszły w jego skład. Równocześnie do powiatu opolsko-lubelskiego przyłączono gromady Boiska i Świeciechów, które wyłączono z powiatu kraśnickiego w tymże województwie. Decyzja ta okazała się niefortunna ponieważ już rok później, 1 stycznia 1957 roku, gromada Świeciechów powróciła do powiatu kraśnickiego (wraz z Sosnową Wolą, którą wyłączono z gromady Boiska i włączono do gromady Dzierzkowice w powiecie kraśnickim); wtedy też do powiatu opolsko-lubelskiego przyłączono z powrotem gromadę Godów z powiatu bełżyckiego.
8 maja 1958 roku z gromady Kamień wyłączono wsie Kępa Gostecka i Kępa Solecka i włączono je do gromady Solec w powiecie lipskim w województwie kieleckim. Zmiana przynależności wojewódzkiej tych wsi była nietypowa, ponieważ spowodowała utworzenie enklawy powiatu lipskiego na obszarze powiatu opolskiego (a więc na prawym brzegu Wisły).
1 stycznia 1973 roku zniesiono gromady i osiedla a w ich miejsce reaktywowano gminy. Z powiatu bełżyckiego wyłączono sołectwa Dąbrowa Wronowska, Poniatowa, Poniatowa-Kolonia i Plizin, które włączono do powiatu opolsko-lubelskiego oraz odwrotnie, z powiatu opolsko-lubelskiego wyłączono sołectwa Antonówka, Godów (czwarta zmiana przynależności powiatowej w ciągu 20 lat), Granice i Świdno, które włączono do powiatu bełżyckiego. Po tym manewrze powiat opolsko-lubelski podzielono na 2 miasta i 7 gmin :
Po reformie administracyjnej obowiązującej od 1 czerwca 1975 roku terytorium zniesionego powiatu opolsko-lubelskiego włączono do nowego (mniejszego) województwa lubelskiego. Wraz z reformą administracyjną z 1999 roku przywrócono w województwie lubelskim powiat opolski o kształcie przybliżonym do granic z 1975 roku; powiat powiększył się o gminę Chodel, która w latach 1973-75 leżała w powiecie bełżyckim a do 1954 roku w powiecie lubelskim. Porównując obszar dzisiejszego powiatu opolskiego z obszarem z 1954 roku można zauważyć, że niektóre tereny znajdują się obecnie w powiatach puławskim i lubelskim.
31 lipca 2004 roku zmieniono granice powiatu opolskiego (a zarazem województwa lubelskiego) przez wyłączenie z gminy Solec nad Wisłą (w powiecie lipskim w województwie mazowieckim) wsi Kępa Gostecka i Kępa Solecka i włączenie ich do gminy Łaziska w powiecie opolskim. Przyczyną tego manewru było wyjątkowe położenie tych wsi (od 1958 roku), czyli po prawej stronie Wisły; z powodu dużej odległości od najbliższego mostu, wsie te były odizolowane od pozostałych terenów gminy, a także jej siedziby, Solca.
Demografia.
Według danych z 31 grudnia 2019 roku powiat zamieszkiwało 59 208 osób. Natomiast według danych z 30 czerwca 2020 roku powiat zamieszkiwały 58 952 osoby.
Miasta i wsie gminne.
Opole Lubelskie - miasto powiatowe
Poniatowa - miasto
Wilków - wieś gminna
Instytucje publiczne.
Starostwo powiatowe - ul. Lubelska 4 Opole Lubelskie
Sąd rejonowy - Stary Rynek 46 Opole Lubelskie
Powiatowy Urząd Pracy - Stary Rynek 14-16 Opole Lubelskie
Szpital Powiatowy - ul. Fabryczna 18 Poniatowa
Urząd Skarbowy - ul. J. Piłsudskiego 12 Opole Lubelskie
Zarząd Dróg Powiatowych - ul. Młodzieżowa 6 Poniatowa

</doc>
<doc id="137559" url="https://pl.wikipedia.org/wiki?curid=137559" title="PeWuKa">
PeWuKa



</doc>
<doc id="137560" url="https://pl.wikipedia.org/wiki?curid=137560" title="Powiat parczewski">
Powiat parczewski

Powiat parczewski – powiat w Polsce (województwo lubelskie), reaktywowany w 1999 roku w ramach reformy administracyjnej. Jego siedzibą jest miasto Parczew.
Podział administracyjny.
W skład powiatu wchodzą:
Historia.
Powiat parczewski został powołany dnia 13 listopada 1954 roku w województwie lubelskim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat parczewski złożyły się 1 miasto i 15 gromad, które wyłączono z dwóch ościennych powiatów w tymże województwie:
1 stycznia 1957 roku z powiatu włodawskiego wyłączono gromady Orzechów Nowy i Uścimów i włączono je do powiatu parczewskiego. 1 stycznia 1959 roku z gromady Huta w powiecie włodawskim wyłączono wsie Kropiwki i Turno oraz "PGR Turno" i włączono je do gromady Sosnowica w powiecie parczewskim.
W 1961 roku powołano nową gromadę Parczew, a zlikwidowano gromady Gęś (włączono do gromady Jabłoń) i Jezioro (włączono do gromady Siemień). 31 grudnia 1961 roku z miasta Parczewa wyłączono wsie Jasionka (I, II i III), Koczergi, Królewski Dwór, Laski, Michałówka, Siedliki, Sowin i Wierzbówka i włączono je do gromady Parczew. Tego samego dnia przełączono też kilka miejscowości z powiatu włodawskiego do powiatu parczewskiego:
W 1968 roku zlikwidowano gromady Działyń (włączono w granice gromad Siemień i Tyśmienica), Rudno (włączono do gromady Milanów) i Przewłoka. 1 stycznia 1969 roku z gromady Wołoskowola w powiecie włodawskim wyłączono wsie Hola i Pieszowola i włączono je do gromady Sosnowica w powiecie parczewskim.
Po zniesieniu gromad i reaktywacji gmin z dniem 1 stycznia 1973 roku powiat parczewski podzielono na 1 miasto i 7 gmin :
Po reformie administracyjnej obowiązującej od 1 czerwca 1975 roku terytorium zniesionego powiatu parczewskiego włączono głównie do nowo utworzonego województwa bialskopodlaskiego, oprócz gminy Sosnowica, którą włączono do województwa chełmskiego i gminy Uścimów, która weszła w skład województwa lubelskiego.
Wraz z reformą administracyjną z 1999 roku przywrócono w województwie lubelskim powiat parczewski o kształcie i podziale administracyjnym zbliżonym do wyglądu z 1975 roku; jedynie gminę Uścimów przyłączono do powiatu lubartowskiego a miasto i gminę Parczew połączono 1 stycznia 1992 roku we wspólną gminę miejsko-wiejską Parczew. Porównując obszar dzisiejszego powiatu parczewskiego z obszarem z 1954 roku można zauważyć, że niektóre tereny znajdują się obecnie w powiecie lubartowskim.
Demografia.
Według danych z 31 grudnia 2019 roku powiat zamieszkiwało 34 711 osób. Natomiast według danych z 30 czerwca 2020 roku powiat zamieszkiwało 34 590 osób.

</doc>
<doc id="137561" url="https://pl.wikipedia.org/wiki?curid=137561" title="Europejska Nagroda Filmowa">
Europejska Nagroda Filmowa

Europejska Nagroda Filmowa (ENF) (ang. "The European Film Awards") – najbardziej prestiżowa nagroda przyznawana europejskim filmom. Odpowiednik amerykańskiego Oscara, przyznawany przez członków Europejskiej Akademii Filmowej, której pierwszym laureatem był Krzysztof Kieślowski. Nagroda przyznawana w dziesięciu kategoriach, z których najważniejsza to Film Roku.
W latach 1988–1996 laureaci otrzymywali statuetkę Felixa. Od 1997 wręczana jest nowa, bezimienna jak dotąd, statuetka, nazywana po prostu Europejską Nagrodą Filmową. Ceremonię transmitują oprócz krajów ośrodków telewizyjnych z Europy, także z USA, Ameryki Łacińskiej i Nowej Zelandii.
Co drugi rok (w lata nieparzyste) nagrody są wręczane w Berlinie, gdzie ma swoją siedzibę Europejska Akademia Filmowa. W latach parzystych ceremonie wręczenia Nagród odbywają się w dużych miastach europejskich.

</doc>
<doc id="137562" url="https://pl.wikipedia.org/wiki?curid=137562" title="Powiat radzyński">
Powiat radzyński

Powiat radzyński – powiat we wschodniej Polsce, województwie lubelskim, utworzony w 1999 roku w ramach reformy administracyjnej. Jego siedzibą jest miasto Radzyń Podlaski.
W skład powiatu wchodzą:
Według danych z 31 grudnia 2009 roku powiat miał 60 866 mieszkańców.
Według danych z 1 stycznia 2010 powierzchnia powiatu wynosiła 965,06 km².
Głównymi rzekami powiatu są Tyśmienica oraz Bystrzyca. Na wschodzie znajduje się Kanał Wieprz–Krzna.
Historia.
Po raz pierwszy powiat radzyński utworzono w czasach Księstwa Warszawskiego na mocy dekretu królewskiego z 17 kwietnia 1810 r. w wyniku wygranej w 1809 r. wojny z Austrią. Zdobyte wówczas tereny podzielono na 4 departamenty: krakowski, lubelski, radomski i siedlecki. W skład tego ostatniego wchodził powiat radzyński. Wprawdzie Radzyń, jako siedziba władz terenowej administracji zaistniał już w lipcu 1796 r. wchodząc w skład cyrkułu łukowskiego ówczesnej Nowej Galicji, ale spowodowane to było tylko dobrymi warunkami lokalowymi (pałac), czego brakło w Łukowie.
Reforma ze stycznia 1816 r. (Królestwo Kongresowe) wprowadziła na miejsce departamentów województwa oraz zniosła powiaty (pozostały jedynie jako okręgi wyborcze) wprowadzając większe terytorialnie obwody. Utworzono wtedy obwód radzyński z dotychczasowego powiatu radzyńskiego i włodawskiego, wchodzący w skład województwa podlaskiego.
Upadek powstania listopadowego spowodował w marcu 1837 r. zamianę województw na gubernie, a w 1842 r. obwodów na powiaty (ujezdy) dzielące się na okręgi (okrugi). Granice w terenie pozostały bez zmian. 21 sierpnia 1844 r. w wyniku ujednolicania guberni polskich z rosyjskimi stworzono jedną dużą gubernię lubelską, w skład której wchodził powiat radzyński. W 1845 r. wyłączono z niego wieś Ledno do powiatu łukowskiego, a w 1858 r. włączono do radzyńskiego dobra ziemskie Tulniki (z lubelskiego).
Naczelnikiem powiatu radzyńskiego w 1855 r. był Feliks Jaworski, a jego zastępcą Aleksander Kunicki.
Władze powstańcze z 1863 r. posługiwały się podziałem na województwa, utrzymując jednak powiaty i okręgi.
Represje popowstaniowe zaowocowały kolejną reformą administracyjną z 31 grudnia 1866 r. Utworzono 10 guberni, w tym siedlecką, w skład której wchodziło 10 pomniejszonych terytorialnie powiatów. W skład powiatu radzyńskiego wchodziły wówczas miasta: Międzyrzec Podlaski, Radzyń Podlaski, Wohyń (od 1 stycznia 1870 r. osada) i gminy wiejskie: Biała, Brzozowy Kąt, Jabłoń, Kąkolewnica, Lisia Wólka, Milanów, Misie, Paszki, Siemień, Sitno, Suchowola, Tłuściec, Zahajki, Żelizna, Żerocin.
Stan ten utrzymał się do początków XX w., kiedy to w 1912 r. powstał projekt utworzenia guberni chełmskiej, w skład której wchodziły wschodnie tereny powiatu radzyńskiego. Reszta powiatu weszła do guberni lubelskiej, która przejęła te tereny po zlikwidowanej wtedy guberni siedleckiej.
W czasie I wojny światowej tereny powiatu radzyńskiego weszły w skład (od 1915 r.) tzw. zarządu niemieckiej komendy etapów Ober-Ost. Nie przyłączono ich do powstałego w listopadzie 1916 r. Królestwa Polskiego, posłużyły jako moneta przetargowa w niemieckich układach z Centralną Radą Ukraińską w lutym 1918 r., kiedy to w zamian za zboże odstąpiono Ukrainie tereny aż po sam Radzyń. Koniec wojny zapobiegł wejściu układu w życie.
W dwudziestoleciu międzywojennym sprawy podziału terytorialnego uregulowano w sierpniu 1919 r. Utworzono województwo lubelskie i jako jeden z 19 - powiat radzyński. W 1929 r. dla rozszerzenia granic Parczewa (powiat włodawski) wydzielono z radzyńskiego część gminy Milanów.
Podczas okupacji Niemcy wprowadzili własny podział. Utworzyli 4 dystrykty, w tym lubelski. Zlikwidowali ponadto wiele powiatów, m.in. łukowski, którego tereny przyłączyli do radzyńskiego. Dołączono również kilka przylegających gmin ze zlikwidowanych powiatów włodawskiego i lubartowskiego.
W sierpniu 1944 r. dekretem PKWN zniesiono podział okupacyjny i powrócono do granic powiatów z 1939 r. Najpoważniejszą zmianą w okresie PRL była reforma z lat 1954 – 1955. Powstał wtedy powiat parczewski, do którego wyłączono z radzyńskiego gromady: Działyń, Gęś, Jabłoń, Jezioro, Milanów, Przewłokę, Rudno i Siemień.
Kolejna reforma z 28 maja 1975 r. zlikwidowała powiaty powołując 49 małych województw.
Do instytucji powiatów powrócono 1 stycznia 1999 r. Powiat radzyński, znacznie okrojony w porównaniu ze swym poprzednikiem, ponownie pojawił się na mapie.
Demografia.
Według danych z 31 grudnia 2019 roku powiat zamieszkiwało 58 858 osób. Natomiast według danych z 30 czerwca 2020 roku powiat zamieszkiwały 58 604 osoby.
Gospodarka.
W końcu września 2019 liczba zarejestrowanych bezrobotnych w powiecie obejmowała ok. 1,4 tys. mieszkańców, co stanowi stopę bezrobocia na poziomie 5,7% do aktywnych zawodowo.

</doc>
<doc id="137563" url="https://pl.wikipedia.org/wiki?curid=137563" title="Cesarstwo Trapezuntu">
Cesarstwo Trapezuntu

Cesarstwo Trapezuntu lub Trebizondu (funkcjonuje także określenie: cesarstwo trapezunckie) – państwo powstałe w 1204 roku na gruzach Cesarstwa Bizantyjskiego na ziemiach wokół miasta Trapezunt (dziś Trabzon we wschodniej Turcji). Cesarstwo istniało w latach 1204–1461.
Cesarstwo założyli przedstawiciele bizantyjskiej dynastii Komnenów, wnukowie Andronika I, Aleksy i Dawid, którzy zawładnęli w kwietniu 1204 roku Trapezuntem, zakładając dynastię Wielkich Komnenów. Miało to miejsce zupełnie niezależnie od wydarzeń z Konstantynopola, który został krótko potem zdobyty przez rycerzy IV krucjaty. Przy wsparciu wojsk gruzińskich i królowej Tamary, Dawid Wielki Komnen zdobył położone na wybrzeżu Morza Czarnego tereny wokół miasta Trapezunt, a także Synopę i Herakleę Pontyńską, przez które przebiegały ważne szlaki handlowe. Dalsze podboje powstrzymał Teodor I Laskarys.
Dawid Wielki Komnen prowadził walkę z Teodorem jako wasal cesarza konstantynopolitańskiego i przy jego poparciu. Kiedy stosunki między Cesarstwem Łacińskim a Cesarstwem Nicejskim ustabilizowały się, Trapezunt zaczął ponosić klęski. W 1214 roku Teodor Laskarys zaanektował posiadłości Dawida na zachód od Synopy. Wówczas Seldżucy zajęli Synopę i pokonali cesarza Aleksego, biorąc go do niewoli. Powrócił na tron jako wasal sułtana Ikonium, samo Cesarstwo skurczyło się do wąskiego pasa nadbrzeżnego.
Po zdobyciu Konstantynopola przez Turków w 1453 roku Cesarstwo Trapezuntu jeszcze tylko przez kilka lat stawiało opór Osmanom. W 1461 roku sułtan Mehmed II Zdobywca zajął Trapezunt, włączając ziemie cesarstwa do własnego imperium.

</doc>
<doc id="137564" url="https://pl.wikipedia.org/wiki?curid=137564" title="Depozyt bankowy">
Depozyt bankowy

Depozyt bankowy – ogólne określenie przyjmowanych przez banki wkładów i lokat pieniężnych od klientów oraz usługa bankowa polegająca na przyjmowaniu na przechowanie w szczególności papierów wartościowych, biżuterii, kruszców szlachetnych, numizmatów lub dokumentów.
Oprocentowanie depozytów.
Oprocentowanie depozytów jest zwyczajowo wyrażane procentowo w ujęciu rocznym. Wysokość odsetek można wyznaczyć z następującego wzoru (kapitalizacja odsetek w dacie zapadalności):
gdzie:
Systemy gwarantowania depozytów.
W celu zapewnienia bezpieczeństwa wkładów bankowych w wielu krajach objęte są one systemami gwarantowania depozytów. Oznacza to, że nawet w przypadku bankructwa banku, klienci mogą odzyskać całość lub część swoich wkładów (zazwyczaj do określonej kwoty). Tworzone są w tym celu specjalne fundusze, które w razie potrzeby wypłacającą poszkodowanym klientom rekompensaty.
Wkłady bankowe gwarantowane są w Polsce przez Bankowy Fundusz Gwarancyjny. Wkłady nieprzekraczające 100 tys. EUR gwarantowane są w 100%. Przepis ten obowiązuje od 2011 r. W przypadku konta wspólnego, ta kwota jest dwa razy większa i wynosi 200 tys. EUR. Historycznie, BFG wprowadził częściową gwarancję środków w 1994 r. Następnie, gwarantowana kwota została zwiększona do 100% do 50 tys. EUR w obliczu kryzysu w 2008 i miała na celu nakłonić ludzi do zatrzymania swoich oszczędności w bankach.

</doc>
<doc id="137565" url="https://pl.wikipedia.org/wiki?curid=137565" title="Powiat rycki">
Powiat rycki

Powiat rycki – powiat w Polsce (województwo lubelskie), reaktywowany w 1999 roku w ramach reformy administracyjnej. Jego siedzibą są Ryki. Jest to najdalej na zachód wysunięty powiat województwa lubelskiego.
Podział administracyjny.
W skład powiatu wchodzą:
Historia.
Powiat rycki został powołany dnia 1 stycznia 1956 roku w województwie warszawskim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat rycki złożyły się 1 miasto i 24 gromady, które wyłączono z powiatu garwolińskiego w tymże województwie:
Na uwagę zasługuje fakt, że w momencie utworzenia powiatu Ryki, stolica powiatu, nie były miastem, tylko wsią (siedzibą gromady). Prawa miejskie Ryki odzyskały rok później, 1 stycznia 1957 roku. Wtedy też z powiatu ryckiego wyłączono gromadę Strych i włączono ją z powrotem do powiatu garwolińskiego. 31 grudnia 1959 roku do powiatu ryckiego przyłączono gromadę Walentynów z powiatu łukowskiego w województwie lubelskim.
Po zniesieniu gromad i reaktywacji gmin z dniem 1 stycznia 1973 roku powiat rycki podzielono na 2 miasta i 6 gmin :
Po reformie administracyjnej obowiązującej od 1 czerwca 1975 roku terytorium zniesionego powiatu ryckiego włączono głównie do nowego (mniejszego) województwa lubelskiego, oprócz gmin Kłoczew i Trojanów, które włączono do województwa siedleckiego.
Wraz z reformą administracyjną z 1999 roku przywrócono powiat rycki, tym razem w województwie lubelskim, lecz o nieco mniejszym obszarze w porównaniu z tym z początku 1975 roku: gmina Trojanów pozostała przy Mazowszu (w powiecie garwolińskim w województwie mazowieckim), natomiast gmina Kłoczew powróciła do powiatu ryckiego i znalazła się po raz pierwszy na Lubelszczyźnie. Miasto i gminę Ryki połączono 1 stycznia 1992 roku we wspólną gminę miejsko-wiejską Ryki. 27 listopada 1996 roku miasto Dęblin określono jako "gminę miejską".
Porównując obszar dzisiejszego powiatu ryckiego z obszarem z 1956 roku można zauważyć, że niektóre tereny dawnego powiatu ryckiego znajdują się obecnie w powiecie garwolińskim (woj. mazowieckie), w gminach Trojanów i Maciejowice.
Demografia.
Według danych z 31 grudnia 2019 roku powiat zamieszkiwało 55 988 osób.
Gospodarka.
W końcu września 2019 liczba zarejestrowanych bezrobotnych w powiecie obejmowała ok. 1,5 tys. mieszkańców, co stanowi stopę bezrobocia na poziomie 6,8% do aktywnych zawodowo.
Inne.
30 kwietnia 2019 r. Rada Powiatu uchwaliła tzw. "stanowisko w sprawie powstrzymania ideologii gender i "LGBT"". 8 maja 2019 r. na oficjalnej stronie internetowej Powiatu ryckiego pojawiła się publiczna informacja zatytułowana "Powiat Rycki wolny od ideologii gender i "LGBT"". Za przyjęcie tego aktu samorząd powiatowy został odznaczony medalem przez wojewodę lubelskiego Przemysław Czarnka w dniu 16 maja 2019 r. Jednakże uchwalenie tego typu aktu i jego "nagrodzenie" wywołało kontrowersje i było przedmiotem debaty publicznej. Potępił je również Rzecznik Praw Obywatelskich, w ocenie którego akt dyskryminuje określoną, wybraną grupę obywateli, a jego zapisy stoją w sprzeczności z zapisami Konstytucji Rzeczypospolitej Polskiej oraz Prawa międzynarodowego, a także uderzają w podstawowe wolności obywatelskie i prawa człowieka.

</doc>
<doc id="137567" url="https://pl.wikipedia.org/wiki?curid=137567" title="IV krucjata">
IV krucjata



</doc>
<doc id="137568" url="https://pl.wikipedia.org/wiki?curid=137568" title="Cesarstwo trapezunckie">
Cesarstwo trapezunckie



</doc>
<doc id="137569" url="https://pl.wikipedia.org/wiki?curid=137569" title="Powiat świdnicki (województwo lubelskie)">
Powiat świdnicki (województwo lubelskie)

Powiat świdnicki – powiat w Polsce (województwo lubelskie), utworzony w 1999 roku w ramach reformy administracyjnej. Jego siedzibą jest miasto Świdnik.
W skład powiatu wchodzą:
1 stycznia 2002 do powiatu świdnickiego miała być włączona gmina Fajsławice z powiatu krasnostawskiego. O ostatecznym pozostawieniu gminy w powiecie krasnostawskim zadecydowały głównie opinie i stanowiska: wojewody lubelskiego, Sejmiku Województwa Lubelskiego, Rady Powiatu Krasnostawskiego oraz nadesłane w grudniu 2001 r. podpisy 1238 osób z poszczególnych sołectw gminy Fajsławice.
Demografia.
Według danych z 31 grudnia 2019 roku powiat zamieszkiwało 71 840 osób. Natomiast według danych z 30 czerwca 2020 roku powiat zamieszkiwało 71 739 osób.
Gospodarka.
W końcu września 2019 liczba zarejestrowanych bezrobotnych w powiecie obejmowała ok. 2,2 tys. mieszkańców, co stanowi stopę bezrobocia na poziomie 8,4% do aktywnych zawodowo.

</doc>
<doc id="137571" url="https://pl.wikipedia.org/wiki?curid=137571" title="Chanty Mansijsk">
Chanty Mansijsk



</doc>
<doc id="137573" url="https://pl.wikipedia.org/wiki?curid=137573" title="Powiat tomaszowski (województwo lubelskie)">
Powiat tomaszowski (województwo lubelskie)

Powiat tomaszowski – powiat w Polsce (województwo lubelskie) odtworzony w 1999 roku w ramach reformy administracyjnej. Jego siedzibą jest miasto Tomaszów Lubelski.
Miasta.
Na terenie powiatu znajdują się cztery miasta:
oraz sześć wsi, które w przeszłości były miastami:
Historia.
Pod okupacją niemiecką powiat tomaszowski został zniesiony a jego obszar wszedł w skład następujących powiatów (należących do dystryktu lubelskiego Generalnego Gubernatorstwa):
Na mocy dekretu PKWN z 21 sierpnia 1944 (Art. 12) uchylono podział administracyjny wprowadzony przez okupanta przez co powstał ponownie powiat tomaszowski. W związku z likwidacją pobliskiego powiatu rawskiego (po przejęciu większej części jego obszarów przez ZSRR), następujące gminy przyłączono do powiatu tomaszowskiego:
W ramach korekty, władze polskie przeniosły do powiatu tomaszowskiego 9 sierpnia 1945 roku także gminę Tarnoszyn, należącą przed wojną do powiatu rawskiego, a podczas wojny włączoną przez okupanta do powiatu hrubieszowskiego (Landkreis Hrubieszów, dystrykt lubelski); gmina Tarnoszyn leżała dużo bliższej Tomaszowa Lubelskiego niż Hrubieszowa (w skład gminy Tarnoszyn wszedł także pas przedzielonej granicą gminy Bruckenthal). Po wojnie nie przywrócono natomiast praw miejskich Uhnowowi, zachowując równocześnie utworzoną przez Niemców gminę Uhnów (nie przywrócono gminy Wierzbica).
Na mocy umowy o zmianie granic z 15 lutego 1951, Polska odstąpiła ZSRR fragment województwa lubelskiego z miejscowościami Bełz (obecnie Белз), Uhnów (Угнів), Krystynopol (Червоноград), Waręż (Варяж), Chorobrów (Хоробрів) oraz lewobrzeżną część Sokala – Żwirkę (Жвирка), wraz z linią kolejową Rawa Ruska – Krystynopol. Obecnie miasta te znajdują się na terenie rejonu sokalskiego w obwodzie lwowskim (Сокальський район, Львівська область). Korekta dotyczyła 7 gmin: Bełz, Chorobrów, Dołhobyczów, Krystynopol, Uhnów, Tarnoszyn i Waręż, z których tylko gmina Krystynopol została włączona w całości do ZSRR.
Demografia.
Według danych z 31 grudnia 2019 roku powiat zamieszkiwały 82 762 osoby. Natomiast według danych z 30 czerwca 2020 roku powiat zamieszkiwało 82 337 osób.
Gospodarka.
W końcu września 2019 liczba zarejestrowanych bezrobotnych w powiecie obejmowała ok. 2,1 tys. mieszkańców, co stanowi stopę bezrobocia na poziomie 5,9% do aktywnych zawodowo.

</doc>
<doc id="137575" url="https://pl.wikipedia.org/wiki?curid=137575" title="Powiat włodawski">
Powiat włodawski

Powiat włodawski – powiat w Polsce (województwo lubelskie), utworzony w 1999 roku w ramach reformy administracyjnej. Jego siedzibą jest miasto Włodawa. Powiat istniejący z przerwami w latach 1810–1975 i od 1999 r.
W skład powiatu wchodzą:
Demografia.
Według danych z 31 grudnia 2019 roku powiat zamieszkiwały 38 353 osoby.
Historia powiatu włodawskiego
Ziemia Włodawska do 1795 r.
W okresie kształtowania się Państwa Polskiego Ziemia Włodawska prawdopodobnie wchodziła w skład tzw. Grodów Czerwieńskich wchodzących w skład państwa Mieszka I. Grody Czerwieńskie w 981 r. zajęła Ruś Kijowska. w roku 1018 po zdobyciu Kijowa Bolesław Chrobry przyłączył Grody do Polski (prawdopodobnie już w 1022 r. część północna nowych nabytków z Brześciem została ponownie zajęta przez Ruś). W 1031 r. ponownie tereny te zostały przyłączone do Rusi Kijowskiej. Grody Czerwieńskie przyłączył do Polski na krótko (1077-1086) Bolesław Śmiały. Od 1086 r. ziemia włodawska na trwałe weszła w skład Rusi Kijowskiej później Ks. Halicko-Włodziemierskiego. Od 1340 r. ziemie Rusi Halicko-Włodzimierskiej (Czerwonej i Wołynia) stały się miejscem rywalizacji Polski, Litwy i Węgier, by ostatecznie w 1387 ulec podziałowi między Polskę (Ruś Czerwona w tym obszar Ziemi włodawskiej z Włodawą) i Litwę (północna część Ziemi Włodawskiej). Włodawa z południową częścią Ziemi Włodawskiej należała do Ks. Chełmskiego, później do Ziemi Chełmskiej będącej częścią Województwa Ruskiego ze stolicą we Lwowie. Natomiast północna część Ziemi Włodawskiej należała do Wielkiego Księstwa Litewskiego. W połowie XV wieku doszło do regulacji granicy pomiędzy Koroną Królestwa Polskiego i Wielkim Księstwem Litewskim. Włodawa stała się częścią Księstwa, a granica biegła po linii rzeki Włodawki. Włodawa była na terenie Wlk. Ks. Litewskiego w Ziemi Brzeskiej, a Orchówek w Koronie Królestwa Polskiego Ziemi Chełmskiej. W 1566 r. powstało Województwo brzeskolitewskie, Włodawa i północna część Ziemi Włodawskiej stała się częścią Powiatu Brzeskiego w tym województwie. Taki podział administracyjny utrzymał się aż do III rozbioru Polski.
Lata 1795-1810
Po III rozbiorze Polski w 1795 roku ziemia włodawska znalazła się na terenie zaboru austriackiego i była częścią tzw. Galicji Zachodniej (Nowej). W lipcu 1796 r. Galicję Zachodnią (Nową) władze austriackie podzieliły na 12 cyrkułów. Teren ziemi włodawskiej należał do cyrkułów bialskiego i chełmskiego. 29 czerwca 1803 roku w Wiedniu rozpoczęto prace nad nowym podziałem Galicji Zachodniej. Postanowiono połączyć dotychczasowe cyrkuły w większe jednostki administracyjne. Wysunięto też projekt utworzenia 6 nowych cyrkułów: kieleckiego, krakowskiego, lubelskiego, radomskiego, siedleckiego i włodawskiego. Prace zatwierdził cesarz w listopadzie tegoż roku. Z połączenia cyrkułów: bialskiego i chełmskiego powstał cyrkuł włodawski. Siedziby nowych cyrkułów miały mieścić się w miejscach urzędowania dotychczasowych urzędów cyrkułowych. Jedynie dla nowego cyrkułu włodawskiego wybrano Włodawę ze względu na jej centralne położenie. Ostatecznie jednak nowy urząd cyrkularny włodawski otrzymał tymczasową siedzibę w Białej (do czasu wygospodarowania niezbędnych obiektów we Włodawie). Naczelnikiem cyrkułu włodawskiego został Franciszek von Mohrenbach. 1 maja 1804 roku władze austriackie wprowadziły dwustopniowy podział administracyjny. Cyrkuły podzielono na okręgi – "Kraise" z komisarzami okręgowymi, a z cyrkułu lubelskiego odłączono 18 dóbr ziemskich, w tym miasta Biskupice, Ostrów, Puchaczów i Parczew, które włączono do nowego cyrkułu włodawskiego. Włodawa pozostała siedzibą komisarza okręgowego. Okręg włodawski w cyrkule włodawskim obejmował teren mniej więcej obecnych gmin: Sławatycze, Sosnówka, Wisznice, Hanna, Podedwórze, Jabłoń, Parczew, Milanów, Siemień, Ostrów Lubelski, Uścimów, Sosnowica, Star Brus, Urszulin, Hańsk, Włodawa, Wyryki, Wola Uhruska.
Lata 1810-1867
Po zwycięstwie Księstwa Warszawskiego w wojnie z Austrią w 1809 r. do Księstwa włączono teren Zachodniej (nowej) Galicji. Podstawą do utworzenia powiatu włodawskiego w Księstwie Warszawskim w 1810 roku był podział na okręgi w cyrkule włodawskim. Powiat włodawski był dawnym okręgiem austriackim. W skład powiatu poza samą Włodawą wchodziło jeszcze dziewięć innych miast, tj. Sławatycze, Hanna, Orchówek, Wisznice, Sosnowica, Horodyszcze, Urszulin, Ostrów i Parczew
Tabela statystyczna ludności i obszaru Księstwa Warszawskiego z 1810 r. podaje, że powiat włodawski obejmował obszar – 44.1900400 mil kwadratowych (około 2450 km²). Zamieszkany był przez 50.316 mieszkańców w tym: mężczyzn – 25.310, kobiet – 24.998. W miastach mieszkało – 9.491 osób, na terenach wiejskich – 40.825, w tym: chrześcijan – 46.833, Żydów – 3.483. Pod względem wielkości terytorium był to 9 powiat w Księstwie Warszawskim, pod względem liczby ludności był najludniejszym powiatem departamentu siedleckiego.
W latach 1810-1816 powiat włodawski był częścią departamentu siedleckiego. W latach 1816-1837 był częścią obwodu radzyńskiego w województwie podlaskim ze stolicą w Siedlcach. W latach 1837-1842 znajdował się w obwodzie radzyńskim guberni podlaskiej ze stolicą w Siedlcach. Od 11.10.1844 powiat włodawski stał się okręgiem w powiecie radzyńskim, który od 1.01.1845 r. był częścią guberni lubelskiej. Terytorialnie okręg odpowiadał terenowi dawnego okręgu austriackiego w cyrkule włodawskim, czy też powiatu z czasów Księstwa Warszawskiego
Lata 1867-1918
1 stycznia 1867 r. okręg włodawski przekształcono w powiat włodawski, który stał się jednym z 9 powiatów guberni siedleckiej. W skład powiatu nie weszły wszystkie tereny dawnego okręgu (obecne gminy: Hanna, Sławatycze były częścią powiatu bialskiego a Milanów, Jabłoń, Siemień powiatu Radzyńskiego) taki podział administracyjny utrzymał się aż do 1912 roku. Wtedy to władze rosyjskie powołały gubernię chełmską, w skład której wszedł powiat włodawski w następujących granicach: wsie Bednarzówka, Białka, Uhnin i Chmielów z gminy Dębowa Kłoda; gmina Ostrów (Lubelski); wsie Babianka, Kolechowice i Tyśmienica z gminy Tyśmienica; gminy Uścimów, Wola Wereszczyńska, Włodawa, Wyryki, Hańsk, Horodyszcze, Krzywowierzba, Opole, Romanów, Sobibór, Turno i miasto Włodawa. Z uwagi na wybuch I wojny światowej nowy podział administracyjny nie został zrealizowany przez władze carskie.
Lata 1918-1939
Po zakończeniu I wojny światowej władze II RP powróciły do podziału administracyjnego obowiązującego przed 1912 r. Powiat włodawski w latach 1918-1939 był częścią województwa lubelskiego. Był on największym powiatem województwa (w 1939 r.) liczył 2326 km² zamieszkany był przez 113.600 mieszkańców. Był 44 powiatem w Polsce pod względem powierzchni (na 264 powiaty). W 1922 r. do powiatu przyłączono gminę Sławatycze (obszar obecnej gminy Sławatycze i Hanna), które od 1805 od 1867 były w okręgu (powiecie) włodawskim a od 1867 r. w powiecie bialskim. Tuż przed wybuchem II wojny światowej do powiatu włodawskiego planowano przyłączyć cześć terenów z powiatu brzeskiego województwa poleskiego leżących za Bugiem a naturalnie ciążących do Włodawy.
Lata 1939-1944
W okresie okupacji niemieckiej zlikwidowano powiat włodawski, dzieląc jego obszar pomiędzy powiat bialski i chełmski, tworząc we Włodawie filię urzędu powiatowego w Chełmie.
Lata 1944-1955
Po wojnie przywrócono powiat włodawski, który obejmował 2326 km i zamieszkany był przez 82 215 mieszkańców. Składał się z 3 miast i 14 gmin i 200 gromad. W skład powiatu wchodziły gminy: miasto Parczew, miasto Włodawa, miasto Ostrów, Dębowa Kłoda, Hańsk, Krzywowierzba, Opole, Romanów, Sławatycze, Sobibór, Tyśmienica, Uścimów, Wisznice, Włodawa, Wola Wereszczyńska, Wołoskowola, Wyryki. Był największym powiatem w województwie lubelskim i czwartym powiatem pod względem wielkości w Polsce. W 1954 roku z zachodniej części powiatu włodawskiego wydzielono powiat parczewski. W skład powiatu parczewskiego z terenu powiatu włodawskiego weszły gromady: Chmielów, Dębowa Kłoda, Jedlanka, Kodeniec, Plebania Wola, Tyśmienica, Sosnowica i miasto Parczew. Z dniem 1 stycznia 1955 r. z pow. włodawskiego do lubartowskiego przeniesione zostały gromada Kolechowice i miasto Ostrów Lubelski.
Lata 1955-1975
Powiat włodawski obejmował obszar 1677 km² i zamieszkany był przez 52,7 tys. ludzi składał się 1 miasta i 11 gmin (dane z 1973 r.). Pod względem wielkości był 5 powiatem w województwie. W wyniku przekształcania gromad w gminy w 1972 roku powiat włodawski powiększył się o 13 sołectw: Jabłeczna, Krzywowólka, Krzywowólka-Kolonia, Nowosiółki, Parośla, Sajówka, Terebiska, Zańków, Borysik, Grabniak, Sumin, Hola, Krzywowierzba.
Lata 1975-1999
W wyniku reformy administracyjnej zlikwidowano w Polsce w 1975 powiaty i powołano 49 województw. Teren powiatu włodawskiego podzielono pomiędzy województwo bialskopodlaskie (gminy: Sławatycze, Hanna, Sosnówka, Wisznice, Podedwórze) i chełmskie (gminy: Włodawa, Wyryki, Stary Brus, Urszulin, Hańsk, Wola Uhruska, Miasto Włodawa. Wkrótce okazało się, że bez szczebla pośredniego pomiędzy województwem a gminami nie da się prawidłowo zarządzać, więc zaczęto powoływać rejony. Rejon włodawski obejmował wszystkie gminy dawnego powiatu włodawskiego leżące w województwie chełmskim i gminę Sosnowica.
Po 1999 r.
W 1999 r. reaktywowano powiat włodawski. W skład powiatu wchodzą: gminy wiejskie: Hanna, Hańsk, Stary Brus, Urszulin, Włodawa, Wola Uhruska, Wyryki, miasto: Włodawa. Powiat zajmuje powierzchnię: 1256,27 km² zamieszkanych przez 40,5 tys. mieszkańców.
Według danych z 30 czerwca 2020 roku powiat zamieszkiwało 38 207 osób.
Gospodarka.
W końcu września 2019 liczba zarejestrowanych bezrobotnych w powiecie obejmowała ok. 2 tys. mieszkańców, co stanowi stopę bezrobocia na poziomie 13,9% do aktywnych zawodowo.

</doc>
<doc id="137577" url="https://pl.wikipedia.org/wiki?curid=137577" title="Powiat zamojski">
Powiat zamojski

Powiat zamojski – powiat w Polsce (województwo lubelskie), utworzony w 1999 w ramach reformy administracyjnej. Jego siedzibą jest miasto Zamość.
Transport.
Transport Drogowy:
Transport Kolejowy:
Demografia.
Według danych z 31 grudnia 2019 roku powiat zamieszkiwały 106 122 osoby. Natomiast według danych z 30 czerwca 2020 roku powiat zamieszkiwało 105 839 osób.
Gospodarka.
W końcu września 2019 liczba zarejestrowanych bezrobotnych w powiecie obejmowała ok. 3,3 tys. mieszkańców, co stanowi stopę bezrobocia na poziomie 7,6% do aktywnych zawodowo.

</doc>
<doc id="137579" url="https://pl.wikipedia.org/wiki?curid=137579" title="Lokata">
Lokata



</doc>
<doc id="137581" url="https://pl.wikipedia.org/wiki?curid=137581" title="Pręgowiec">
Pręgowiec

 
Pręgowiec ("Tamias") – rodzaj ssaka z podrodziny afrowiórek (Xerinae) w obrębie rodziny wiewiórkowatych (Sciuridae). 
Zasięg występowania.
Rodzaj obejmuje jeden żyjący współcześnie gatunek występujący w Ameryce Północnej.
Morfologia.
Długość ciała (bez ogona) 145,9–150 mm, długość ogona 87,7–93,2 mm; masa ciała 93,9–101 g. 
Systematyka.
Etymologia.
"Tamias" ("Tamia"): „zarządca, szafarz, gospodarz” (w aluzji do zwyczaju gromadzenia jedzenia przez pręgowce).
Podział systematyczny.
Dawniej rodzaj obejmował gatunki z rodzajów "Neotamias" oraz "Eutamias", jednak wysoka rozbieżność genetyczna między każdym z trzech kladów potwierdza ich uznanie za odrębne rodzaje. Do rodzaju "Tamias" zaliczany jest jeden występujący współcześnie gatunek:
Opisano również gatunki wymarłe:

</doc>
<doc id="137583" url="https://pl.wikipedia.org/wiki?curid=137583" title="Felix">
Felix

Gminy w Hiszpania:
Gminy w USA:

</doc>
<doc id="137587" url="https://pl.wikipedia.org/wiki?curid=137587" title="U.S. Navy">
U.S. Navy



</doc>
<doc id="137588" url="https://pl.wikipedia.org/wiki?curid=137588" title="Jan IV (papież)">
Jan IV (papież)

Jan IV (ur. w Dalmacji, zm. 12 października 642) – 72. papież w okresie od 24 grudnia 640 do 12 października 642.
Życiorys.
Pochodził z Dalmacji; jego ojcem był Wenacjusz, doradca prawny egzarchy raweńskiego. Zanim objął tron papieski po Sewerynie (w cztery miesiące od jego śmierci) był archidiakonem.
Podobnie jak Seweryn obstawał przy odrzuceniu monoteletyzmu (w 641 zwołał synod, który odrzucił tę teorię), jednocześnie starał się usprawiedliwić powiązania Honoriusza I z herezją, broniąc go przed cesarzem Konstansem II. W czasie pontyfikatu wystosował list do biskupów irlandzkich ostrzegając ich przed pelagianizmem i potępiając zwyczaj obchodzenia Wielkanocy w czasie żydowskiej Paschy.
Kiedy jego ojczysty kraj był w potrzebie, Jan IV wysłał tam opata Marcina i powierzył mu znaczną sumę pieniędzy na wykupienie jeńców. W testamencie zapisał każdemu ze swoich księży roczne stypendium.

</doc>
<doc id="137593" url="https://pl.wikipedia.org/wiki?curid=137593" title="Reguła Troutona">
Reguła Troutona

Reguła Troutona stwierdza, że: 
Powyższa reguła nie stosuje się do cieczy charakteryzujących się zwiększonym stanem uporządkowania, np. silnie zasocjowanych (np. w wyniku istnienia wiązań wodorowych - jak woda). 
Jeżeli przyjmiemy, że faza pary i cieczy są czyste, to powyższą regułę możemy wykorzystać do obliczenia standardowej molowej entropii parowania w temperaturze wrzenia pod ciśnieniem standardowym: 
Tak więc:

</doc>
<doc id="137595" url="https://pl.wikipedia.org/wiki?curid=137595" title="Joule">
Joule



</doc>
<doc id="137598" url="https://pl.wikipedia.org/wiki?curid=137598" title="Rattan (Oklahoma)">
Rattan (Oklahoma)

Rattan – miejscowość w Stanach Zjednoczonych, w stanie Oklahoma, w hrabstwie Pushmataha.

</doc>
<doc id="137599" url="https://pl.wikipedia.org/wiki?curid=137599" title="Jerome K. Jerome">
Jerome K. Jerome

Jerome Klapka Jerome (ur. 2 maja 1859 w Walsall, zm. 14 czerwca 1927 w Northampton) – angielski pisarz i dramaturg, najbardziej znany z wydanej w 1889 humorystycznej książki podróżniczej "Trzech panów w łódce (nie licząc psa)" (tytuł oryginału "Three Men in a Boat (To Say Nothing of the Dog)").
Życiorys.
Urodził się w domu przy Caldmore Road 1, na rogu Bradford Street w Walsall (Staffordshire, obecnie w West Midlands), gdzie obecnie znajduje się muzeum poświęcone jego pamięci. Gdy był dzieckiem, jego rodzina przeniosła się do Londynu, gdzie dorastał w biedzie, od 14 roku życia podejmował się różnych prac (m.in. aktorstwa, dziennikarstwa). Jego ojciec Jerome Clapp Jerome był świeckim kaznodzieją parającym się architekturą.
W 1892 wraz z przyjaciółmi założył miesięcznik humorystyczny „The Idler” ("Próżniak"), w którym publikowali m.in. Robert Louis Stevenson, Mark Twain i Bret Harte.

</doc>
<doc id="137602" url="https://pl.wikipedia.org/wiki?curid=137602" title="Jan Lechoń">
Jan Lechoń

Jan Lechoń, właśc. Leszek Józef Serafinowicz herbu Pobóg (ur. 13 marca 1899 w Warszawie, zm. 8 czerwca 1956 w Nowym Jorku) – polski poeta, prozaik, krytyk literacki i teatralny, współtwórca grupy poetyckiej Skamander, autor dziennika.
Życiorys.
Urodził się w pałacu Teppera przy ul. Miodowej 7 w rodzinie o korzeniach tatarskich. Był synem Władysława Serafinowicza herbu Pobóg (1860–1938) i Marii z Niewęgłowskich herbu Jastrzębiec (1864–1942). Miał dwóch braci – Zygmunta Serafinowicza (1897–1971; późniejszego pedagoga i dyrektora szkół w Zakładzie dla Niewidomych w Laskach) i Wacława Serafinowicza (1901–1946).
W latach 1907/1908 rozpoczął naukę w szkole im. Stanisława Staszica z polskim językiem wykładowym, a w 1911 przeniósł się do szkoły klasycznej im. Emiliana Konopczyńskiego, w której zasłynął jako szkolny poeta. W grudniu 1912 nakładem ojca ukazał się jego debiutancki tomik wierszy "Na złotym polu". W 1914 wydał kolejny "Po różnych ścieżkach" dedykowany Leopoldowi Staffowi. Oba zbiory wierszy ukazały się pod pseudonimem "Jan Lechoń".
W 1916 Lechoń zdał maturę i rozpoczął studia z zakresu filologii polskiej na wydziale filozoficznym Uniwersytetu Warszawskiego, jednak nigdy ich nie ukończył. W tym czasie współredagował czasopismo „Pro Arte et Studio”. Był współzałożycielem kawiarni „Pod Picadorem” i grupy poetyckiej „Skamander”, to on wymyślił jej nazwę, wygłosił także słowo wstępne na pierwszym jej publicznym występie 6 grudnia 1919.
W czasie wojny polsko-bolszewickiej pracował w Biurze Prasowym Wodza Naczelnego Józefa Piłsudskiego. Współtworzył kabaret literacki „Pikador”, który miał swoją siedzibę w kawiarni „Pod Picadorem”. Należał do zarządu Związku Zawodowego Literatów Polskich, był sekretarzem generalnym PEN Clubu. Publikował w „Wiadomościach Literackich”.
Debiutował mając 21 lat tomem wierszy "Karmazynowy poemat" (1920), który przyjęto z entuzjazmem. Stawiane sobie wysokie wymagania, wcześnie ujawnione poczucie niemocy twórczej (nękające go, mimo spełnień artystycznych, przez całe życie), także problemy osobiste na tle biseksualnej jeszcze wówczas orientacji seksualnej poety (zakochanego w Wandzie Serkowskiej), później już tylko homoerotycznej, stały się podstawą depresji, a w jej wyniku – nieudanej próby samobójczej w marcu 1921, po której Lechoń leczył się w szpitalu psychiatrycznym w podkrakowskich Batowicach, dokąd zawiózł go Kazimierz Wierzyński, który to zrelacjonował. Spędził wtedy w różnych sanatoriach, m.in. w Rabce, dłuższy czas. Lekarzami Lechonia byli m.in. Edward Flatau, Eugeniusz Artwiński i Cezar Onufrowicz (który jako pierwszy doradzał mu spisywanie dziennika w celach terapeutycznych, co poeta wówczas zlekceważył).
W latach 1926–1929 był redaktorem pisma satyrycznego „Cyrulik Warszawski”. W 1927 wziął udział w sprowadzeniu prochów Juliusza Słowackiego do Polski i pogrzebie na Wawelu. Słowacki był najbliższym mu poetą, a wartę przy trumnie Lechoń sprawował z poruszającą powagą.
W latach 1930–1939 był attaché kulturalnym ambasady polskiej w Paryżu. Zasługą wielu jego starań była w 1935 premiera baletu "Harnasie" Karola Szymanowskiego w Operze Paryskiej. Prawie udało mu się też doprowadzić w 1939 do premiery sztuki Iwaszkiewicza "Lato w Nohant" w Comédie-Française (wszystkie ustalenia przekreślił wybuch wojny). Podczas pobytu w Paryżu łączyła go przyjaźń z malarzem Józefem Rajnfeldem, jednak po wybuchu wojny nie pomógł błagającemu o wsparcie przyjacielowi, który wkrótce, poszukiwany jako Żyd przez Gestapo odebrał sobie życie.
Po klęsce Francji wyjechał do Brazylii (przebywał tam m.in. z zaprzyjaźnionym Julianem Tuwimem), a później do Stanów Zjednoczonych, gdzie zamieszkał w Nowym Jorku. Brał udział w życiu tamtejszej Polonii. Przyjaźnią otaczali go osiadli w USA światowej sławy klawesynistka Wanda Landowska, malarz Rafał Malczewski, a zwłaszcza poeta Kazimierz Wierzyński. Prowadził ożywioną korespondencję, m.in. z Ewą Curie (poznaną w czasach paryskich) oraz „odwiecznym” przyjacielem Mieczysławem Grydzewskim, osiadłym w Londynie i redagującym tam tygodnik społeczno-kulturalny "Wiadomości" (kontynuację "Wiadomości Literackich" na uchodźstwie), które Lechoń czytał z aprobatą i w których publikował nowe wiersze. Śledził życie kulturalne w kraju i na obczyźnie, źle oceniając powrót Tuwima do stalinowskiej Polski (zerwał z nim przyjaźń) i z „furią” (jak wyznawał w dzienniku) czytając paryską „Kulturę” (zwłaszcza teksty Miłosza i Gombrowicza).
Lechoń był współzałożycielem Polskiego Instytutu Nauk i Sztuk w USA. Współpracował z radiem, redagował wiele periodyków polonijnych. Z tej jego aktywności oraz z umiłowania wielkiej a niedocenionej w świecie – jak sądził i powtarzał w dziennikach – kultury polskiej narodził się eseistyczny tom "O literaturze polskiej", stanowiący w intencji Lechonia próbę ukazania uniwersalnego wymiaru zwłaszcza romantyzmu polskiego.
Mimo tej aktywności stan psychiczny Lechonia nie był dobry. Źle znosił oddalenie od Polski (której tradycję i kulturę nieustannie, jak świadczy dziennik, analizował i przeżywał) oraz zniewolenie ojczyzny przez ZSRR i jej sowietyzację. Dręczyło go powikłane życie osobiste, skrywany z lękiem przed Polonią homoseksualizm. Nękała też samotność, której nie stłumił stały partner poety Aubrey Johnson (określany w dzienniku jako „najdroższa osoba”). Za radą psychiatry Lechoń zaczął systematycznie pisać dziennik: pierwszy zapis jest z 30 sierpnia 1949, a ostatni z 30 maja 1956, na 9 dni przed śmiercią. Miał być to lek na nerwicę poety, jednak nie pomógł. Lechoń podjął drugą w życiu próbę samobójczą, tym razem skuteczną. Zginął skacząc z dwunastego piętra hotelu Hudson. Jako motyw podawano poufnie „zaszczucie ze strony środowiska polonijnego” potęgujące depresję. Według jednej z hipotez miał być represjonowany przez niektórych tamtejszych Polaków za swą orientację homoseksualną. Skrywaną orientację Lechonia znał, sam biseksualny, Jarosław Iwaszkiewicz, pisała o niej również w swoich pamiętnikach Anna Iwaszkiewiczowa. Pełne, niezawoalowane szczegóły z życia Lechonia zawarte zostały również w książce Józefa Adama Kosińskiego "Album rodzinne Jana Lechonia". W kręgu Polonii nowojorskiej wiedział o tym bratersko bliski poecie Kazimierz Wierzyński, lecz też nieżyczliwi mu hipokryci. Głośno stawiano inną hipotezę, za wspomnieniami znajomego działacza socjalistycznego i niepodległościowego Adama Ciołkosza (który nie znał jednak życia osobistego Lechonia, mając z nim relacje tylko w ramach polonijnych debat politycznych), że przyczyną samobójstwa była rozpacz z powodu komunistycznego zniewolenia Polski. Lechoń był konserwatystą oraz antykomunistą, a sytuacja Polski go przygnębiała.
W 1991 prochy poety ekshumowano z cmentarza Calvary w Queens w Nowym Jorku i pochowano na Cmentarzu Leśnym w Laskach we wspólnym rodzinnym grobie wraz z rodzicami Władysławem i Marią Serafinowiczami.
W 1991 powstał biograficzny film dokumentalny pt. "Jan Lechoń" w reżyserii Aliny Czerniakowskiej.
Twórczość.
Liryka.
"Iuvenilia".
Debiutował w wieku 13 lat tomikiem "Na złotym polu. "Dwa lata później wydał "Po różnych ścieżkach". W 1916 w Pomarańczarni wystawiono jego nokturn dramatyczny "W pałacu Stanisława Augusta". Wcześnie został rozpoznany jego wrodzony talent poetycki. Były to jednak tylko "iuvenilia".
Debiut i dojrzałość.
Właściwy debiut stanowił szczupły objętościowo tom "Karmazynowy poemat", wydany w styczniu 1920 w Warszawie przez Jakuba Mortkowicza (wydanie 2. w 1922, pomnożone o wiersz "Pani Słowacka"), dedykowany Żeromskiemu, a przyjęty ze zgodnym entuzjazmem przez krytykę i publiczność. Tematem jest najpierw Polska, jej historia, którą odsłaniają osoby dawne – Maurycy Mochnacki, krytyk i pianista (poemat "Mochnacki", z filmowo ujętym obrazem koncertu wirtuoza), rozmarzona matka poety, Salomea Bécu ("Pani Słowacka") – oraz współczesne – malarz dziejów polskich ("Jacek Malczewski"), odnowiciel Polski niepodległej ("Piłsudski"), a także zbiorowość – polska szlachta sarmacka (epicko odmalowany "Sejm" czasów baroku). Lechoń maluje historię (z dbałością o szczegóły obrazu epok) i ją rozważa: w duchu polemiki w wierszach "Herostrates" (który otwiera tom) i "Sejm", lecz w końcu z aprobatą dla patosu dziejów i patriotyzmu przodków. Tematem tomu jest też kultura: Lechoń nasyca wiersze mnogością odwołań do literatury (Słowacki), malarstwa (Malczewski), muzyki romantycznej. Odsłania wymiar metafizyczny kultury, która określa tożsamość, świadomą egzystencję osoby ludzkiej. Tom bliski jest estetyki syntezy sztuk, ujawnia znamienną dla całej późniejszej twórczości Lechonia fascynację wielką tradycją kultury (zwłaszcza baroku i romantyzmu) oraz wrażliwość na malarstwo i muzykę. Lechoń stosuje styl wyrafinowany, barokowo kunsztowny i malarski, sięga po romantyczny patos, klasycystyczną wzniosłość, także rozmaitość rytmiczną, przy zachowaniu spójnej wersyfikacji zbioru, napisanego wierszem sylabicznym (ulubionym później dla Lechonia trzynastozgłoskowcem). Styl tomu harmonizuje z tytułem całości, czyniąc z książki swoisty poemat o polskiej przeszłości (której znakiem w obrębie tytułu jest karmazyn jako ulubiona barwa szat szlacheckich).
W 1924 wydał liczący 20 utworów tom (broszurowo oprawny) "Srebrne i czarne". „Malarsko” określony tytuł zbioru odnosi się metaforycznie do dwóch podstawowych jego tematów. Są to: miłość (pojmowana melancholijnie jako nieodłączna od poczucia niespełnienia i smutku) i śmierć. Ujawnia to już otwierający książeczkę wiersz bez tytułu, o incipicie „Pytasz, co w moim życiu z wszystkich rzeczą główną?” (odpowiedź poety: „Miłość i śmierć, Ci powiem – obydwie zarówno.”). Jest to liryka intymnego wyznania, budowana jak poetycki autoportret, dająca egzystencjalne studium osoby uwikłanej w nostalgię przemijania. Jak wcześniej, Lechoń nasyca tom aluzjami do kultury – tym razem do dziedzictwa Zachodu. Bohaterami wierszy są wielcy artyści. To Dante, zakochany w Beatrycze (słynny wiersz "Spotkanie", z którego Teodor Parnicki zaczerpnął tytuł swej powieści "Tylko Beatrycze"; temat ponawia "Na „Boskiej komedii” dedykacja"), „boski Goethe” i „słodki Shelley” ("Śmierć"), ukochany dla Lechonia "Proust". Obrazy poetyckie mają tu charakter wizyjny, często przywoływany jest nastrojowy pejzaż, oddany malarsko, zarazem w duchu romantyzmu – jako przejaw ludzkich uczuć. Wiersz "Modlitwa" jest apostrofą do Boga-Stwórcy (jako „Gwiazd siewcy i księżyców”) z prośbami „napój nas ciszą” i „Posrebrzaj nas jak gwiazdy”, aż po finalne błaganie: „Oswobódź nas od duszy i wybaw od siebie” (które wyraża znamienny dla całego tomu stan męki bycia).
Miejsce osobne w drugim tomie Lechonia zajmuje cykl "Siedem grzechów głównych". Prócz otwierającego całość monologu człowieka „Starganego męką straszną zapasów nierównych” tworzą go wiersze: "Pycha", "Łakomstwo". "Nieczystość", "Zazdrość", "Obżarstwo i pijaństwo", "Gniew" oraz "Lenistwo". Cykl przywołuje ważne dla chrześcijańskiego Zachodu wyobrażenie grzechów głównych, ujmując je w barokowym klimacie rozdarcia wewnętrznego osoby ludzkiej i jej walki z własnymi słabościami. W całym tomie znamienna jest barokowa antynomia życia i śmierci, miłości i rozpaczy, fascynacji światem i Bogiem zarazem.
Wyrafinowany styl tomu "Srebrne i czarne" twórczo ponawia takie tradycje jak barok, romantyzm i klasycyzm. Znamienny jest, znowu, regularny wiersz sylabiczny. Cechą zbioru jest też stosowana często puenta (jak w wierszu "Spotkanie": „Jest tylko Beatrycze. I właśnie jej nie ma”). Lechoń objawił się tu, jak pisze Artur Hutnikiewicz, jako „poeta uniwersalny”, a „nowy tom [...] był [...] rewelacją pod każdym względem”.
Zbiór "Srebrne i czarne" został nagrodzony przez Polskie Towarzystwo Wydawców Książek. Zainteresowanie i nagły sukces w dziedzinie poezji nie miały dobrego wpływu na poetę. Przygnieciony ciężarem legendy narastającej wokół niego, nie wydał żadnego zbioru aż do wybuchu wojny. W okresie paryskim nie pisał prawie nic.
Tomy późne.
Klęska kraju przebudziła w nim chęć tworzenia. Ukazał się tom "Lutnia po Bekwarku" (Londyn 1942), Nawiązuje on w tytule (oraz wierszu tytułowym) do fraszki Kochanowskiego "O gospodyniej" (I, 55). Żartobliwy ton poety renesansowego służy tu nostalgicznemu przywołaniu wielkiej tradycji Zachodu, także z lękiem katastroficznym przed jego zagładą. Ukazują to zwłaszcza utwory, których bohaterami są George Byron ("Ballada o lordzie Byronie"), Joseph Conrad ("Na śmierć Conrada"), Cyprian Norwid ("Norwid"), ulubiony przez Lechonia Juliusz Słowacki ("Włosy Słowackiego" – wiersz z autopsji, ponieważ autor uczestniczył 14 czerwca 1927 w ekshumacji zwłok poety na cmentarzu Montmartre). Lechoń odwołuje się też bezpośrednio do historii najnowszej w wierszach "Pieśń o Stefanie Starzyńskim" i w dedykowanym Ewie Curie "Pożegnaniu „Marsylianki”" (ze słowami „Oto wjeżdża człowiek, co kościoły kala”, stanowiącymi aluzję do Hitlera).
Tom "Aria z kurantem" (Nowy Jork 1945) jest podobny. Jego tytuł nawiązuje do słynnej arii Stefana z III aktu opery Stanisława Moniuszki "Straszny dwór". Tytułowy wiersz (zainicjowany słowami „Smutek taki mnie chwycił, że zda się, aż skomli”) wskazuje arię z kurantem jako „muzykę”, która „cieszy”, przywołując lata chwały Polski. Lechoń z malarską precyzją buduje w tomie obrazy, oddające klimat przeszłości lub stan emocji, jak w wierszach "Nie-Boska komedia" (z przywołaniem Zygmunta Krasińskiego i jego miłości do Delfiny Potockiej), w modlitwie maryjnej "Matka Boska Częstochowska" (z odwołaniem do obrazu jasnogórskiego i ze słynnymi – wycinanymi przez cenzurę Polski Ludowej z publikacji krajowych po 1945 – wersami „Jeszcze zagra, zagra hejnał na Mariackiej wieży, / Będą słyszeć Lwów i Wilno krok naszych żołnierzy”), "Nokturn" i "B-moll" (z nawiązaniem do klimatu muzyki Chopina), "Mickiewicz zmęczony", także w słynnym wierszu "Kniaźnin i żołnierz" (nawiązującym do legendy poety oświeceniowego, który popadł w obłęd po III rozbiorze). Wiersz "Rejtan", otwarty wersami „Kiedy wszystko struchlało z obawy Moskali, / On na progu się sali jako kłoda wali”, sięgający po gorzką rzeczywistość pojałtańską (słowa „Dziś, kiedy na świat cały grzmią moskiewskie spiże, / Gdy niejedno poselstwo stopy w Moskwie liże”) i komunistyczne zniewolenie Polski (”...oklask dla przemocy brzmi na wszystkie strony”), rysujący heroiczną postać Rejtana, który woła „«Nie pozwalam!». I to on ma rację” – zakazany przez cenzurę PRL, został przedrukowany w kraju dopiero w 1990.
Powstający długo w okresie nowojorskim ostatni tom "Marmur i róża", został ogłoszony jako cykl w zbiorowej edycji "Poezje zebrane" (Londyn 1954), zawierającej prócz tego przedruki zbiorów wcześniejszych. Zbiór nawiązuje zwłaszcza do romantyzmu, ponawiając technikę zwięzłego „malowania” przeszłości w wierszach "Śmierć Mickiewicza", "Matejko" („I widzisz, mały człowiek, Matejko garbaty”), "„Sen srebrny Salomei”" (utwór wizyjny, jak przywołany dramat Słowackiego), "Vides ut alta stet" (nawiązanie do ody Horacego), "Z La Manczy" (odwołanie do baroku i Cervantesa). Są tu utwory ściśle wizyjne, jak "Niebo" i "Burza" (osnuta wokół dramatu Shakespeare’a). Są też obrazy współczesności, jak w "Rymach częstochowskich": ociemniała matka Elżbieta Czacka, założycielka Zakładu dla Niewidomych w Laskach („Matko Czacka, która kijkiem szukasz sobie drogi / I masz w oczach niewidzących niebios spokój błogi”). Do syntezy sztuk zbliża się "Sarabanda dla Wandy Landowskiej", poświęcona zaprzyjaźnionej sławnej klawesynistce i oddająca rytm sarabandy jako gatunku muzycznego. Poezja Lechonia łączyła w sobie elementy barokowe, romantyczne i klasycystyczne oraz wizyjną grę wyobraźni, odznaczając się wyrafinowanym, dojrzałym stylem. Twórczym nawiązywaniem do wielkiej tradycji estetycznej zdecydowanie wyróżniała się na tle twórczości poetów Skamandra, spośród których najbliższy był mu jako poeta Iwaszkiewicz (choć nawzajem nie cenili swych wierszy).
Lechoń jako prozaik.
W okresie nowojorskim pociągała go proza fabularna. Urzeczony Proustem pragnął napisać powieść w podobnym stylu, jednak powstający mozolnie "Bal u senatora" pozostał nieukończony.
Spełnieniem jest natomiast obszerny dziennik. Sporządzane od 30 sierpnia 1949 do 30 maja 1956 zapiski Lechonia powstały za radą psychiatry i miały stanowić terapię na jego nerwicę. Ciężką depresję Lechonia powodowały dwa czynniki. Pierwszy to oddalenie od Polski oraz jej powojenne zniewolenie komunizmem, a drugi, mocniejszy – ukrywany homoseksualizm poety. Ta dwojaka geneza dziennika czyni z niego przede wszystkim świadectwo tożsamości i wrażliwości Lechonia, najdosłowniej tragiczne, gdyż donos kogoś z polskich hipokrytów stał się przesłanką samobójstwa poety w wyniku skutecznego zadręczenia. Dziennik Lechonia jest dziełem literatury stosowanej, spełniając się w trzech obszarach tematycznych. Pierwszy to studium samego siebie, autoportret smutnego samotnika, spragnionego miłości, związanego homoerotyczną więzią z Aubreyem Johnstonem (wspominanym nieustannie i zwanym „najdroższą osobą”), choć ta miłość, może z winy partnera, nie stłumiła lęku egzystencjalnego. Drugi wątek to obraz współczesności: od codziennego życia Ameryki (sceny z ulic nowojorskich, typy ludzkie, rozczulające Lechonia „małe pieski”) po surowe sądy polityczne, zwłaszcza o słabości starych demokracji wobec brutalnej mocy zniewalającego Polskę komunizmu. Temat trzeci dziennika to kultura polska: przywołane i analizowane arcydzieła jej literatury, malarstwa, teatru, widziane, z nostalgią, na tle dawnego życia poety.
Lechoń był też eseistą. Z jego wykładów w radiu nowojorskim powstał – niedoceniony wciąż – tom "O literaturze polskiej", ujęty jak studium, często nowatorskie, o uniwersalnym wymiarze omawianych dzieł (zwłaszcza romantyzmu) oraz bogactwie ich stylu. Pisał też szkice o zawsze fascynującym go świecie teatru oraz o wielu osobistościach kultury współczesnej (jak Wacław Berent, aktor Ludwik Solski, Stefan Żeromski, tłumaczka Conrada Aniela Zagórska) – zebrane po latach w wersji książkowej.
Przetłumaczył także kilka sztuk teatralnych, pisał recenzje literackie.
Jan Lechoń w mediach.
W 1991 wyprodukowano film dokumentalny pt. "Jan Lechoń" w reżyserii Aliny Czerniakowskiej.
Film przedstawia sylwetkę polskiego poety Jana Lechonia, który od 1940 mieszkał w Stanach Zjednoczonych. Autorzy zarejestrowali recytację fragmentów wierszy poety oraz mowę pogrzebową Kazimierza Wierzyńskiego. Przy realizacji obrazu użyto zdjęć ze zbiorów Muzeum Literatury.
Jan Lechoń oraz jego związek z Józefem Rajnfeldem został ukazany w powieści Wojciecha Dutki "Czarna pszczoła", wyd. Albatros 2017.
Upamiętnienie.
Od 24 listopada 1962 ulica w Warszawie, na terenie obecnej dzielnicy Żoliborz, nosi nazwę ulicy Jana Lechonia.
Imię Jana Lechonia noszą ulice m.in. w Częstochowie, Krakowie, Ostrowi Mazowieckiej, Stargardzie, Wrocławiu, Zgierzu,

</doc>
<doc id="137603" url="https://pl.wikipedia.org/wiki?curid=137603" title="Leszek Serafinowicz">
Leszek Serafinowicz



</doc>
<doc id="137605" url="https://pl.wikipedia.org/wiki?curid=137605" title="Centra adsorpcyjne">
Centra adsorpcyjne



</doc>
<doc id="137606" url="https://pl.wikipedia.org/wiki?curid=137606" title="Burmistrzowie i prezydenci Gdańska">
Burmistrzowie i prezydenci Gdańska

"Prezydent miasta Gdańska" – jednoosobowy organ wykonawczy Miasta Gdańska, wybierany od 2002 r. w wyborach bezpośrednich. Wykonuje on zadania zarządu powiatu i starosty. Kieruje on pracą Urzędu Miejskiego w Gdańsku i przygotowuje projekty uchwał Rady Miasta.
Niniejszy artykuł zawiera listę burmistrzów, prezydentów i przewodniczących Rady Miasta Gdańska.
Lata 1342–1794.
Czasy panowania zakonu krzyżackiego.
Burmistrzowie Głównego Miasta Gdańska (funkcjonującego od 1342 do 15 maja 1457 r.)
Okres I Rzeczypospolitej.
Rada Miasta wybierała czterech burmistrzów. Pierwszy nosił tytuł burmistrza prezydującego i skupiał najwyższą władzę. Po upływie roku prezydent zdawał urząd na rzecz drugiego burmistrza, który stawał się prezydentem a sam obejmował urząd czwartego burmistrza. Pierwszemu burmistrzowi podlegały m.in. sprawy zewnętrzne miasta oraz administracyjno-sądowe, drugiemu – cywilno-sądowe, trzeciemu – sprawy wojskowe, a czwartemu – straże miejskie.
Lata 1794–1919.
Zabór pruski.
25 kwietnia 1794 – 31 sierpnia 1803 – Johann Christian von Lindenowski (prezydent)
1794 – Michael Groddeck (burmistrz policji)
1794 – E.F. von Gralath (burmistrz)
1794-? – Johann Willhelm Weickhmann (burmistrz)
16 kwietnia 1804 – 27 maja 1807 – Christian Ludwig Bax (prezydent)
„Wolne Miasto” Napoleońskie.
1807-1808 – Carl Friedrich von Gralath (prezydent Senatu)
1807 – Daniel Andreas Zernecke (wiceprezydent Senatu)
1807 – Carl Renner (wiceprezydent Senatu)
1807 – Joachim Willhelm Weickhmann (wiceprezydent Senatu)
1808 – Jacob Ernst Schumann (wiceprezydent Senatu)
1808-1810 – Gottlieb Hufeland (prezydent Senatu)
1810-1814 – Johann Willhelm Wernsdorff (prezydent Senatu)
Rządy pruskie.
Władzę wykonawczą miał Zarząd Miasta, którą kierował wybierany przez Radę Miejską i zatwierdzany przez króla nadburmistrz. Burmistrz wchodził w skład Zarządu Miasta i był szefem administracji miasta.
19 lutego 1814 – 28 marca 1850 – Joachim Heinrich Weickhmann (nadburmistrz)
1814-1820 – Johann Willhelm Wernsdorff (burmistrz)
1820-1827 – Carl Gottlieb Döring (burmistrz)
1827-1836 – Georg Alexander Lankau (burmistrz)
1836-1842 – Friedrich Gotthold Siewert (burmistrz)
1842-1846 – Georg Carl Jacobi (burmistrz)
1847-1862 – Samuel Friedrich Schumann (burmistrz)
styczeń 1850 – 29 grudnia 1862 – Karl August Groddeck (nadburmistrz)
1 stycznia 1863 – 30 listopada 1890 – Leopold von Winter (nadburmistrz)
1863-1875 – Johann Heinrich Lintz (burmistrz)
1876-1877 – Carl Mackbach (burmistrz)
1878-1894 – Albrecht Bruno Hageman (burmistrz)
8 stycznia 1891 – 21 stycznia 1896 – Karl Adolf Baumbach (nadburmistrz)
1895-1910 – Otto Trampe (burmistrz)
14 sierpnia 1896 – 30 listopada 1902 – Clemens Gottlieb Delbrück (nadburmistrz)
20 kwietnia 1903 – 8 lutego 1910 – Heinrich Ehlers (nadburmistrz)
12 sierpnia 1910 – 8 października 1918 – Heinrich Scholtz (nadburmistrz)
1910-1921 – Hugo Bail (burmistrz)
19 lutego 1919 – 6 grudnia 1920 – Heinrich Sahm (nadburmistrz)
Zwierzchnicy władzy wykonawczej Gdańska od 1945.
Przewodniczący Prezydium Miejskiej Rady Narodowej w Gdańsku w latach 1950–1973.
Zgodnie z ustawą Sejmu nastąpiło połączenie funkcji prezydenta miasta oraz przewodniczącego Miejskiej Rady Narodowej. Stanowisko prezydenta miasta przywrócono w 1973.
Przewodniczący organów stanowiących Gdańska od 1945.
Przewodniczący Prezydium Miejskiej Rady Narodowej w Gdańsku w latach 1950–1973.
Zgodnie z ustawą Sejmu nastąpiło połączenie funkcji prezydenta miasta oraz przewodniczącego Miejskiej Rady Narodowej. Stanowisko prezydenta miasta przywrócono w 1973.

</doc>
<doc id="137607" url="https://pl.wikipedia.org/wiki?curid=137607" title="Reguła stosunków promieni jonowych">
Reguła stosunków promieni jonowych

Reguła stosunków promieni jonowych stanowi prosty, choć niezbyt dokładny sposób przewidywania struktury związków chemicznych o budowie jonowej (kryształów jonowych). Wykorzystuje ona informację o rozmiarach wolnych anionów i kationów, aby na podstawie możliwych geometrycznie sposobów ich najgęstszego upakowania, przy założeniu bezkierunkowości wiązań jonowych i kulistego kształtu jonów, przewidzieć możliwą strukturę krystaliczną:
gdzie:
W zależności od stosunku promieni przewiduje się strukturę:
Dużą zawodność tej metody tłumaczy się:

</doc>
<doc id="137608" url="https://pl.wikipedia.org/wiki?curid=137608" title="Opus (muzyka)">
Opus (muzyka)

Opus (łac. "dzieło") – w połączeniu z kolejnym numerem zapisanym liczbami arabskimi – to oznaczenie chronologiczne dzieła jednego kompozytora. Pierwszym kompozytorem, który użył tego oznaczenia, był Biagio Marini (w 1617 roku). Natomiast Ludwig van Beethoven jako pierwszy stosował numerację opusową systematycznie.
Zwyczajowo numer opusowy nadawany był przez wydawcę, grupując często po kilka kompozycji tego samego gatunku (np. 6 Kwartetów smyczkowych op. 18 Beethovena). Z tego powodu numeracja opusowa nie zawsze dokładnie odzwierciedla chronologię powstania dzieł (np. Koncert fortepianowy f-moll op. 21 Fryderyka Chopina powstał wcześniej niż jego Koncert e-moll op. 11, ale został później wydany). Dzieła wydane pośmiertnie bywają oznaczane liczbami opusowymi wyższymi niż nadane za życia kompozytora (np. op. 66 - 74 Chopina, zawierające jego utwory młodzieńcze, wydane staraniem Juliana Fontany), bądź też posiadają oznaczenie "op. posth." (fr. posthume - pośmiertny), niekiedy również z kolejnym numerem.
Warte zaznaczenia jest, że w języku polskim, podobnie jak w łacinie, opus jest rodzaju nijakiego ("to opus, opus pierwsze" itp.).
Przykład opusowego oznaczenia dzieła: „IX Symfonia d-moll op. 125 ["opus sto dwudzieste piąte"] Ludwiga van Beethovena”.

</doc>
<doc id="137612" url="https://pl.wikipedia.org/wiki?curid=137612" title="Prawo Dulonga-Petita">
Prawo Dulonga-Petita

Prawo Dulonga-Petita – empiryczne prawo dotyczące ciepeł molowych pierwiastków chemicznych, które głosi że:
Wielkość ta odpowiada w przybliżeniu trzykrotnej stałej gazowej. 
Prawo sformułowali w roku w 1819 Pierre Louis Dulong i Alexis Thérèse Petit.
W warunkach normalnych zgadza się to w pewnym przybliżeniu z wartością wyznaczoną eksperymentalnie dla większości pierwiastków chemicznych znanych w czasie formułowania tego prawa. 
Od powyższej reguły znacznie odbiegają przede wszystkim pierwiastki lekkie, np. wodór (10 J·mol−1·K−1), bor (11 J·mol−1·K−1) i węgiel (7,5 J·mol−1·K−1). Niezależnie od tego, ciepła atomowe zależą od temperatury – w niskich temperaturach molowe ciepło atomowe zbliża się asymptotycznie do zera. 
Teoretyczne wyjaśnienie tego prawa opiera się na zasadach termodynamiki statystycznej i przyjęciu założenia, że wszystkie atomy w krysztale zachowują się jak oscylatory harmoniczne. Ze względu na odchylenia atomów od tego modelu (są oscylatorami kwantowymi), słuszność ustaleń Dulonga-Petita załamuje się dla niskich temperatur oraz dla pierwiastków, które tworzą kryształy z nierównocennymi wiązaniami chemicznymi - np. grafit.
Pierwsze teoretyczne wyjaśnienie podał Albert Einstein w latach 1905–1907 opierając się
na teorii kwantowej Maxa Plancka. Wyjaśnienie to uzupełnił w r. 1912 Peter Debye. Oparł się on, podobnie jak Einstein, na hipotezie drgań atomów w ciele stałym, ale uwzględnił trzy stopnie swobody tych drgań. Dowolne ciało stałe przedstawia środowisko drgających atomów, wypełnione mnóstwem fal stojących o różnej długości, czyli o różnej częstotliwości.
Amplituda tych drgań jest wprawdzie bardzo niewielka, ale zakres częstotliwości bardzo obszerny. Obejmuje on głównie dwa pasy: częstotliwości niskie (dźwiękowe i ultradźwiękowe) i częstotliwości wysokie (sięgające do podczerwieni). W roku 1946 teoria Debye'a została skorygowana przez francuskiego fizyka Léona Brillouina, a wkrótce również przez szereg innych fizyków, którzy zaczęli uwzględniać w widmie drgań tzw. efekty anharmoniczne. Dzięki tym efektom widmo drgań rozszerza się bardzo wybitnie, głównie w kierunku fal długich, zatem częstotliwości radiowych.

</doc>
<doc id="137615" url="https://pl.wikipedia.org/wiki?curid=137615" title="Kościół Franciszkanów w Krakowie">
Kościół Franciszkanów w Krakowie



</doc>
<doc id="137616" url="https://pl.wikipedia.org/wiki?curid=137616" title="Subisław I">
Subisław I



</doc>
<doc id="137618" url="https://pl.wikipedia.org/wiki?curid=137618" title="Biblioteka Uniwersytecka w Poznaniu">
Biblioteka Uniwersytecka w Poznaniu

Biblioteka Uniwersytecka w Poznaniu – to największa biblioteka naukowa w północno-zachodniej Polsce. Jako jedna z 17 w kraju otrzymuje egzemplarz obowiązkowy. Stanowi jednostkę Uniwersytetu im. Adama Mickiewicza powołaną do obsługi jego zadań naukowych i dydaktycznych. W swojej działalności dąży do zapewnienia optymalnego korzystania z niej pracownikom naukowym, doktorantom i studentom Uczelni. Zachowując charakter biblioteki publicznej, jest miejscem przyjaznym dla użytkowników, organizacją otwartą na potrzeby wszystkich, którzy pragną korzystać z jej zasobów. Jest otwarta na współpracę ze środowiskiem nauki i kultury, inicjuje oraz realizuje działania wspomagające budowanie społeczeństwa wiedzy. Oficjalnym skrótem nazwy Biblioteka Uniwersytecka w Poznaniu jest BUP. Dyrektorem Biblioteki jest dr Małgorzata Dąbrowicz.
Biblioteka Uniwersytecka wraz z bibliotekami wydziałowymi i instytutowymi tworzy system biblioteczno-informacyjny UAM.
Status prawny i działalność.
Biblioteka jest ogólnouczelnianą jednostką organizacyjną Uniwersytetu im. Adama Mickiewicza w Poznani, podległą rektorowi, pełni funkcję ogólnodostępnej biblioteki naukowej.
Do zadań Biblioteki należy w szczególności: organizowanie warsztatu naukowo-dydaktycznego Uniwersytetu przez gromadzenie, opracowanie, przechowywanie, ochronę i udostępnianie materiałów bibliotecznych, wspieranie procesów naukowych oraz dydaktycznych realizowanych w Uniwersytecie, udostępnianie zbiorów własnych oraz innych bibliotek krajowych i zagranicznych poprzez uczestniczenie w wypożyczeniach międzybibliotecznych na zasadach określonych w regulaminie udostępniania zbiorów Biblioteki, ochrona narodowego i regionalnego zasobu bibliotecznego, tworzenie zasobów cyfrowych, prowadzenie działalności informacyjnej, prowadzenie działalności bibliograficznej, prowadzenie działalności dokumentującej dorobek naukowy pracowników Uniwersytetu, prowadzenie działalności bibliometrycznej, działalności naukowej, dydaktycznej i szkoleniowej, prowadzenie działalności kulturotwórczej oraz usługowej w zakresie określonym w regulaminie biblioteki, doskonalenie zawodowe pracowników Biblioteki i dbałość o stały rozwój ich kompetencji.
Struktura organizacyjna.
Biblioteka Uniwersytecka w Poznaniu tworzy system biblioteczno-informacyjny razem z bibliotekami jednostek organizacyjnych Uniwersytetu im. Adama Mickiewicza w Poznaniu. W 2020 Bibliotekę tworzy VIII oddziałów, sekcje, pracownie i archiwum, takie jak: Oddział Gromadzenia i Uzupełniania Zbiorów, Oddział Informacji i Transferu Wiedzy, Oddział Informatyzacji, Oddział Ochrony Zbiorów, Pracownia Digitalizacji, Pracownia Restauracji Książki Oddział Opracowania, Oddział Przechowywania i Kontroli Zasobu. Sekcja Kontroli Zasobu, Sekcja Przechowywania Zbiorów Oddział Udostępniania. Sekcja Czytelń, Sekcja Wypożyczeń, Oddział Zbiorów Specjalnych, Czytelnia Zbiorów Specjalnych i Regionalnych, Pracownia Dokumentów Życia Społecznego, Pracownia Komiksu, Pracownia Regionalnego Zasobu Bibliotecznego, Pracownia Rękopisów, Pracownia Starych Druków. Pracownia Zbiorów Ikonograficznych. Pracownia Zbiorów Kartograficznych, Pracownia Zbiorów Masońskich, Pracownia Zbiorów Muzycznych oraz Archiwum Biblioteki Uniwersyteckiej.
W skład specjalistycznych bibliotek naukowych UAM wchodzą Biblioteka Collegium Geographicum, Biblioteka Collegium Historicum, Biblioteka Filologiczna NOVUM – Wydziału Neofilologii i Wydziału Anglistyki, Biblioteka Kampusu Ogrody (Nauki Społeczne), Biblioteka Wydziału Biologii Biblioteka Wydziału Chemii, Biblioteka Wydziału Filologii Polskiej i Klasycznej im. Józefa Tomasza Pokrzywniaka, Biblioteka Wydziału Fizyki, Biblioteka Wydziału Matematyki i Informatyki, Biblioteka Wydziału Nauk Politycznych i Dziennikarstwa, Biblioteka Wydziału Prawa i Administracji, Biblioteka Wydziału Teologicznego, Biblioteka Collegium Polonicum w Słubicach, Biblioteka Instytutu Kultury Europejskiej w Gnieźnie, Biblioteka Nadnoteckiego Instytutu UAM w Pile, Biblioteka Wydziału Pedagogiczno-Artystycznego w Kaliszu, Biblioteka Studium Językowego UAM, Ośrodek Kultury Austriackiej – Biblioteka Austriacka.
Architektura gmachu. Historia i rozbudowa.
Zabytkowy neobarokowy gmach Biblioteki Uniwersyteckiej w Poznaniu (dawniej Biblioteki im. Cesarza Wilhelma I) został wzniesiony w latach 1898–1902, według projektu Karla Hinckeldeyna. W literaturze przyjęło się stosowanie terminu stylu „wilhelmińskiego”, który łączy formy renesansu, baroku i klasycyzmu. Gmach reprezentował nowy typ architektoniczny – bibliotekę magazynową z dostępem do książek za pośrednictwem rozbudowanych systemów katalogowych. Koncepcja ta umożliwiła zbudowanie dużej biblioteki na ograniczonym terenie z możliwością rozbudowy. Budynek składa się z dwóch skrzydeł – reprezentacyjnego, frontowego oraz skrzydła tylnego – magazynu książek, przylegającego prostopadle od wschodu. Biblioteka została zlokalizowana na działce po dawnych stajniach artyleryjskich o nieregularnym obrysie. Zbudowanie gmachu reprezentacyjnego o publicznym przeznaczeniu i przewidywanej dużej frekwencji w śródmieściu Poznania, stanowiło duże wyzwanie zarówno dla architekta, jak i kierownika budowy – Georga Zeidlera. Monumentalna, trzynastoosiowa fasada zaprojektowana na wzór budowli pałacowych nawiązuje do późnorenesansowych włoskich realizacji, którą podkreśla portal i bogata forma oprawy okna na pierwszym piętrze. Skrzydło frontowe jest trójkondygnacyjne, nakryte dachem czterospadowym. Dominantę wnętrza stanowi otwarta, nakryta przeszklonym dachem przestrzeń reprezentacyjnych schodów prowadzący na piętro. Reprezentacyjna klatka schodowa pełni funkcję łącznika między budynkami. Magazyn książek jest siedmiokondygnacyjny z użytkowym poddaszem, nakrytym dachem dwuspadowym. Oba skrzydła zostały podpiwniczone. Wnętrze użytkowe dla czytelników mieściło na parterze salę wykładową, szatnię, pokój prelegenta. Na I piętrze wypożyczalnię – pomieszczenie z szeroką arkadą maskującą szyb niewielkiej windy towarowej oraz pocztę neumatyczną i pomieszczenie na księgozbiór podręczny, Od południa na I piętrze ulokowano czytelnię główną z księgozbiorem podręcznym oraz czytelnią czasopism z szafami, oba z drewnianymi galeriami. Po przeciwnej stronie znajdował się gabinet dyrektora, a od frontu obszerny pokój studiów, sąsiadujący z katalogiem.
Przejęty przez Uniwersytet Poznański gmach po Kaiser-Wilhelm-Bibliothek szybko stał się zbyt mały i funkcjonalnie niedostosowany do wzrastającej każdego roku liczby czytelników, zbiorów i realizowanych przez bibliotekę usług. W okresie międzywojennym dyrektor Stefan Vrtel-Wierczyński rozpoczął kampanię na rzecz rozbudowy zaplecza magazynowego Biblioteki Uniwersyteckiej w Poznaniu. Pierwotny magazyn, zaplanowany na 250–300 tys. woluminów, był już zajęty. Zamierzał zrealizować dawną pruską koncepcję – dobudowania na dziedzińcu równoległego do fasady skrzydła magazynowego. Pomysł ten nie został wykorzystany. Natomiast zmieniono układ magazynowania zbiorów, odchodząc od ich dziedzinowego ustawienia z dodatkowym miejscem na nowe nabytki. Odtąd dodawane były w ciągu bieżącego numeru inwentarzowego. Książki zajęły inne pomieszczenia. W 1928 zrezygnowano z utrzymywania własnej elektrowni i podłączono budynek do sieci miejskiej. Podjęto decyzję o zmianach organizacji przestrzeni bibliotecznej. W 1931 w dawnej czytelni prasy i gazet bieżących powstała na I piętrze Czytelnia Profesorska, a w 1933 parterową salę wykładową przeorganizowano na Czytelnię czasopism. Czytelnia zaprojektowana przez Karola Maszkowskiego, dyrektora Szkoły Zdobniczej w Poznaniu była połączona z Czytelnią główną krętymi schodami.
Po II wojnie światowej budynki przylegające do gmachu od strony północnej uległy zniszczeniu. Powstała koncepcja budowy nowego gmachu, przylegającego do fasady od południa oraz budowy nowego magazynu, równoległego do dotychczasowego skrzydła magazynowego. Rozbudowa miała być realizowana w l.1948-55, jednak prace przerwano po 3 latach. W 1952 roku oddano do użytku pięciokondygnacyjny nowy gmach, który mieścił pomieszczenia usługowo-biurowe i nową czytelnię ze świetlikiem na czwartym, ostatnim piętrze. Początkowo w nowym gmachu mieściły się biura Zarządu Inwestycji Szkół Wyższych. Elewacja frontowa powstałego po wojnie budynku zaskakuje prostotą. Wyraźnie wyodrębniono kondygnację parterową z dziewięcioma wielkimi prostokątnymi oknami. Powyżej trzykondygnacyjna i 18-osiowa część biurowa miała być urozmaicona gzymsem, zwieńczona balustradą pseudoattyki i ścianą z rzeźbami w okrągłych niszach, jednak projektu nie ukończono. Niestety przerwano budowę magazynu z powodu sytuacji ekonomicznej Polski, a w jego miejsce powstał piętrowy barak pełniący funkcję magazynu.
Istniejący nowy ośmiopiętrowy magazyn biblioteki wzniesiono w 1992 roku. Oba magazyny zostały połączone na wysokości przeszklonym łącznikiem. W nowym magazynie wydzielono dwa klimatyzowane piętra na zbiory zaliczane do Narodowego Zasobu Bibliotecznego, stare druki. W 1999 roku w nowym gmachu oddano do użytku nowoczesną Wypożyczalnię z wolnym dostępem do półek. W gmachu głównym powstała nowa Czytelnia Nauk Prawno-Ekonomicznych. W 2010 hol gmachu oraz pomieszczenia Katalogu i Czytelni czasopism w zostały odnowione w ramach projektu rewitalizacji obiektów UAM ze środków UE. W przestrzeni czytelniczej ulokowano windę z poziomu szatni do I piętra, co poprawiło dostęp do zbiorów dla osób z niepełnosprawnościami. Dokonano gruntownej modernizacji Czytelni czasopism, zbudowano szklano-metalową galerię na podstawie planu architekta Jacka Wilczka. W 2014 otwarto przestrzeń strefy relaksu nazwaną „BU-kawka” obok Czytelni czasopism, pełni ona funkcję kawiarni i miejsca spotkań towarzyskich, swobodnej wymiany myśli i dyskusji naukowych. W przestrzeni zamykającej korytarz założono – Galerię Biblioteki Uniwersyteckiej. Od 2016 roku Czytelnię czasopism przekształcono na Czytelnię NOVA Komiksów i Gazet, w związku bogatą kolekcją komiksów i rosnącym nią zainteresowaniem.
Obecnie w Bibliotece Uniwersyteckiej w Poznaniu znajduje się pięć czytelni – cztery w gmachu głównym: Czytelnia Nauk Społecznych, NOVA. Czytelnia Komiksów i Gazet, Czytelnia Nauk Humanistycznych, Czytelnia Pracowników Nauki oraz w gmachu nowym: Czytelnia Zbiorów Specjalnych i Regionalnych.
Historia.
Kaiser-Wilhelm-Bibliothek 1902-1918.
Gdy Poznań był jeszcze w zaborze pruskim, powstała niemiecka Kaiser-Wilhelm-Bibliothek. Jej to Biblioteka Uniwersytetu Poznańskiego zawdzięcza lokalizację i architekturę oraz początki zbiorów.
Biblioteka Cesarza Wilhelma oddana została do użytku 14 listopada 1902. Była ona realizacją tzw. Hebungspolitik, termin oznaczający „podniesienie cywilizacyjne” prowincji wschodnich, i od początku porównywano jej powstanie do założenia niemieckiej biblioteki uniwersyteckiej w Strasburgu po przejęciu nowej „prowincji zachodniej”, Alzacji przez Niemcy w 1871.
W 1903 powstała w Poznaniu Akademia Królewska nie posiadająca pełnych praw uniwersyteckich; dyrektor Kaiser-Wilhelm-Bibliothek Rudolf Focke był jednym z jej założycieli i profesorów. Pod jego kierownictwem biblioteka pełniła rolę zarówno naukowej, jak i publicznej. Organizacja biblioteki naśladowała wzory pruskie, z kartkowymi katalogami alfabetycznym i systematycznym. Katalog systematyczny ułożony został na wzór schematu Biblioteki Uniwersyteckiej w Halle. Oprócz wypożyczalni, biblioteka oferowała dwie czytelnie, główną i czasopism; czytelnia główna oferowała 60 miejsc i księgozbiór podręczny. Czytelnie i wypożyczalnia otwarte były początkowo w godzinach 09.00-13.00, 17.00-22.00, a w niedzielę 06.00-22.00. Oprócz tego od 1903 funkcjonowała Biblioteka Wędrowna (obwoźna) dla prowincji. Stan księgozbioru, który w 1919 przeszedł w ręce polskie wynosił 270 000 tomów, nie licząc 10 000 jeszcze nieskatalogowanych. Wbrew wcześniejszemu apelowi w Posener Zeitung, 90% księgozbioru stanowiły druki niemieckojęzyczne. Nowa biblioteka cieszyła się rosnącą liczbą czytelników, także z Akademii Królewskiej którą wspomagała także jako miejsce wykładów.
Biblioteka Uniwersytecka 1919-1939.
Podczas Powstania Wielkopolskiego Wydział Wykonawczy Rady Robotników i Żołnierzy upoważnił Antoniego Bederskiego, dyrektora Biblioteki Raczyńskich do prowadzenia wszystkich bibliotek publicznych w Poznaniu; na mocy tego upoważnienia, a od 28 kwietnia 1919 oficjalnie Antoni Bederski przejął zarząd nad Biblioteką. 1 maja 1919 zarządzeniem Komisariatu Naczelnej Rady Ludowej zwolniono niemieckich pracowników, a na dyrektora Biblioteki powołano dr Edwarda Kuntzego, kustosza Biblioteki Jagiellońskiej. Jednocześnie zmieniono nazwę instytucji na Biblioteka Uniwersytecka Uniwersytetu Poznańskiego (w tym okresie, Uniwersytet posiadał również wydziały: lekarski, rolniczy oraz sekcję wychowania fizycznego, które po II wojnie światowej przekształciły się w osobne uczelnie). Formalne przejęcie Biblioteki przez Uniwersytet dokonało się 30.06.1919. Dyrektor Kuntze w 1927 przeszedł na stanowisko dyrektora Biblioteki Jagiellońskiej, stanowisko w Poznaniu objął zaś prof. Stefan Vrtel-Wierczyński, a gdy ten objął w 1937 stanowisko dyrektora Biblioteki Narodowej, do końca roku obowiązki jego pełniła dr Bożenna Szulc-Golska, po niej zaś prawnik, prof. dr Jan Józef Bossowski. Z początkiem marca 1939 stanowisko dyrektora objął prof. Aleksander Birkenmajer.
Zbiory Kaiser-Wilhelm-Bibliothek były dość bogate, by stanowić podstawę nowej biblioteki uczelnianej; w szczególności zawierały one dużo literatury dotyczące historii regionu, lecz także szeroko rozumianej filologii klasycznej i nowożytnej (ale nie słowiańskiej). Wyłączono z nich jedynie nienaukową bibliotekę objazdową (Wanderbibliothek) o charakterze popularnym i germanizacyjnym. Nie było sprzeciwu wobec naukowej literatury w języku niemieckim, gdyż wiedziano, że będzie ona przydatna dla wychowanych w zaborze pruskim lub austriackim studentów i pracowników. Problemem, któremu usilnie starano się zaradzić był brak literatury w języku polskim. Dyrektor Kuntze podjął starania w kierunku uzyskania dla Biblioteki prawa Egzemplarza obowiązkowego co okazało się długotrwałym procesem – zostało to osiągnięte dopiero w 1927 (wcześniej Biblioteka uzyskała prawa do Egzemplarza regionalnego, z terenu dawnego zaboru pruskiego). Starał się on o pozyskanie księgozbioru innych bibliotek regionalnych, instytucjonalnych i szkolnych. Nie udało się wprawdzie dołączyć zbiorów Biblioteki Poznańskiego Towarzystwa Przyjaciół Nauk, jednakże pozyskano np. cenne materiały z Gimnazjum Św. Marii Magdaleny, dawniej z Akademii Lubrańskiego, oraz zbiory ze szkół kaliskich oraz Gimnazjum im. Komeńskiego z Leszna. Niewielkie dofinansowanie ze strony państwa tym bardziej stymulowało energiczne wysiłki dyrektora do pozyskiwania darów od różnych instytucji i osób prywatnych; przysłużyło się do tego zawiązane w 1929 Towarzystwo Przyjaciół Biblioteki Uniwersyteckiej. Jednocześnie w miarę możliwości kupowano materiały od polskich instytucji naukowych i wydawców, starano się też kupować spuścizny prywatne.
Biblioteka Uniwersytecka została otwarta z początkiem nowego roku akademickiego, 1 października 1919. Od początku Biblioteka służyć miała przede wszystkim potrzebom pracowników i studentów uczelni, pracownikom innych placówek nauki i kultury, oraz władzom państwowym i samorządowym, jednakże dopuszczono (co nie było regułą na polskich uniwersytetach) także możliwość korzystania przez inne osoby, za poręczeniem profesora lub za kaucją. Z biblioteki korzystać można było także w soboty (przed południem). Zasady wypożyczania początkowo były dość liberalne (wypożyczano nawet czasopisma, rękopisy oraz książki wydane przed 1800); z czasem doświadczenia powtarzających się zagubień spowodowały stopniowe zaostrzanie rygorów.
Biblioteka Uniwersytecka jako instytucja tworzona była od podstaw, zadania jej odpowiadać musiały bieżącym potrzebom zarówno czytelników, jak i pracowników, zasady dopracowywane były według potrzeb i modyfikowane z upływem czasu. W celu stworzenia polskiej kadry bibliotecznej prowadzono szkolenia i kursy umożliwiające zdobycie uprawnień. Budowano katalog bibliotek seminaryjnych (odpowiednik dzisiejszych wydziałowych). W czasach gdy nie istniały jeszcze komputery i katalogi internetowe, istniała potrzeba drukowania katalogów nabytków. Biblioteka tworzyła własne katalogi nabytków. Podjęto także pracę nad tworzeniem katalogu czasopism zagranicznych bibliotek Poznania. W 1932 Stefan Vrtel-Wierczyński zaproponował publikację Centralnego Katalogu Czasopism Zagranicznych w bibliotekach polskich. Do 1937 kiedy przygotowano tom pierwszy katalogu, biblioteki z całej Rzeczypospolitej nadesłały w tym celu do Poznania ponad 100 kart informacyjnych. W 1937 prof. Vrtel-Wierczyński przeszedł na stanowisko dyrektora Biblioteki Narodowej w Warszawie, zabierając ze sobą projekt – karty i redakcję katalogu. Biblioteka Uniwersytecka przystąpiła także do Centralnego Katalogu Zagranicznej Literatury Obcojęzycznej i Centralnego Katalogu Starych Druków, oraz współtworzyła międzynarodowy katalog Inkunabułów. Oprócz tego, angażowała się w tworzenie bibliografii regionalnej. Pracownicy Biblioteki działali też indywidualnie na polu naukowym, bibliograficznym i popularyzatorskim. Wzięli udział w tworzeniu Związku Bibliotekarzy Polskich, w którym szczególnie aktywny był prof. Vrtel-Wierczyński, który starał się o doprowadzenie do wyodrębnienia bibliotekarzy z grona pracowników administracyjnych i uznanie naukowego charakteru pracy bibliotekarskiej.
Biblioteka Uniwersytecka podczas II wojny światowej.
Podczas II wojny światowej biblioteka została przejęta przez Niemców, od 1941 funkcjonowała jako biblioteka Uniwersytetu Rzeszy w Poznaniu. Wiązało się to z całkowitą reorganizacją, zarówno księgozbioru jak personelu.
Po przerwie wakacyjnej Biblioteka Uniwersytecka otworzyła się 1 września, i szybko zamknęła z powodu bombardowania Poznania na początku II wojny światowej. Opieczętowana przez Gestapo cztery dni po opanowaniu miasta przez Niemców, była zamknięta przez dwa miesiące. 7 października 1939 powołano na jej komisarycznego kierownika dr Alfreda Lattermanna (1894–1945). Pochodzący z Leszna historyk był badaczem relacji polsko-niemieckich, autorem licznych prac, w tym doktoratu na temat powstań śląskich. Kierował do 1926 towarzystwem Historische Gesellschaft für die Provinz Posen i redagował czasopismo Deutsche Wissenschaftliche Zeitschrift für Polen. Był on zatem obeznany z pracą archiwalną i terenem na którym pracował; napisał później na temat swojego okresu pracy w Bibliotece oraz czasu po jego zwolnieniu kilka artykułów. Biblioteka pod nowym kierownictwem rozpoczęła pracę 11 listopada 1939.
W początkowym okresie, do czasu ustanowienia biblioteki jako Biblioteki Uniwersytetu Rzeszy pod nazwą "Staats- und Universitätsbibliothek" w kwietniu 1941 pracowała jeszcze grupa 8 polskich pracowników, których nie wywieziono z Warthegau a którym pozwolono wrócić do pracy, stopniowo przesuwając ich na coraz niższe stanowiska, później zdecydowano o zwolnieniu ich, lecz także Volksdeutschów i Niemców Bałtyckich, starając się zatrudnić wyłącznie Reichsdeutschów. Ciągłe zmiany personelu i brak jego wykwalifikowania odbiły się później negatywnie na pracy Biblioteki. Okres pracy w Bibliotece pod rządami dr Lettermanna i ciąg dalszy, którego sam nie był już świadkiem opisywał później dr Jan Baumgart.
Dyrektor Lattermann podjął się reorganizacji biblioteki, co obejmowało nie tylko wprowadzenie informacji dla czytelników wyłącznie w języku niemieckim, lecz także zmiany organizacyjne dostosowujące instytucję do niemieckich wzorów; zaczęto też kupować i pozyskiwać na inne sposoby literaturę niemiecką. Jako jego zastępcę zatrudniono niemieckiego bibliotekarza dr Hansa Moritza Meyera, pracującego dotąd w Poznaniu. Drugim specjalistą z dziedziny bibliotekarstwa zatrudnionym wówczas był Richard Busse pochodzący z Czarnkowa. Był on gorliwym wyznawcą narodowego socjalizmu, a jego działalność wyrządziła zbiorom Biblioteki duże szkody. Uznał on, że należy „za wszelką cenę tworzyć prawdziwie naukową bibliotekę z ducha i przeznaczenia narodowo-socjalistyczną i wszelkie ślady polskości usunąć”; względy historyczne nie miały dla niego znaczenia. 13 grudnia 1939 Artur Greiser, Namiestnik Rzeszy w Kraju Warty wydał rozporządzenie nakazujące zgłaszać biblioteki i księgozbiory polskie publiczne i prywatne dla ich „zabezpieczenia”. Na mocy tegoż zaczęto zwozić do Biblioteki księgozbiory m.in. profesorów Uniwersytetu Poznańskiego. Wykorzystując nieobecność dr Lattermanna w tym czasie, Busse przeznaczył większość z nich na makulaturę. Na mocy powyższego zarządzenia stworzono zbiornicę książek w zamkniętym innym zarządzeniem Greisera Kościele Św. Michała w Poznaniu, później składowano też książki w innych kościołach poznańskich. Zwożono do nich od 5 stycznia 1940 księgozbiory zarówno prywatne, jak instytucjonalne, kierownikiem akcji był dr Jürgen v. Hehn (1912-1983), były współpracownik Instytutu Herdera w Rydze, który po opuszczeniu Poznania zajmował się selekcją i transportem do Niemiec zbiorów wielu innych bibliotek Europy Wschodniej.
W toku akcji poznańskiej zlikwidowano Bibliotekę Poznańskiego Towarzystwa Przyjaciół Nauk (150.000 vol.), Archiwum i Bibliotekę Archidiecezjalną (200.000 wol.), biblioteki seminariów duchownych w Wielkopolsce i inne (także żydowskie). Książki początkowo segregowano radykalnie, odrzucając natychmiast beletrystykę polską, która trafiała na makulaturę. Wiele książek polskich i innych wysłano do bibliotek niemieckich. Interwencja Alfreda Lettermanna prawdopodobnie spowodowała, iż wyszło nowe zarządzenie Greisera, że przewożenie zabezpieczonych książek poza obręb Kraju Warty jest zakazane, książki należy rozdzielić na biblioteki lokalne, w szczególności zaś należy uzupełnić księgozbiór Biblioteki Uniwersyteckiej (nie znaczy to że wysyłania książek do Niemiec zaprzestano, lecz ze zaczęto lepiej uwzględniać potrzeby lokalne). Lattermann i Mayer z dobranymi współpracownikami systematycznie przeglądali zasoby składnic w kościołach i materiały uznane za wartościowe wprowadzano do zbiorów Biblioteki jako dary, a że wtedy notowano ofiarodawców, w odpowiednią rubrykę wpisywano NN. Tylko we wrześniu 1940 roku ze zbiornicy u Św. Michała miano przekazać do centrali 1040 inkunabułów (w tym pochodzących ze zbiorów gnieźnieńskich) oraz przeszło 1100 rękopisów. Biblioteka pozyskała także książki i czasopisma ze zlikwidowanej Biblioteki PTPN, część z tych zbiorów wysłano do bibliotek niemieckich, a wiele uległo zniszczeniu podczas transportu i późniejszych bombardowań. Jesienią 1943 nasiliły się alianckie naloty; aby ochronić najcenniejsze zbiory zaczęto je magazynować w piwnicy oraz wywozić poza Bibliotekę. Starodruki i rękopisy znalazły się w pałacu w Smogulcu, należącym niegdyś do rodziny Hutten-Czapskich a ówcześnie do Reichstiftung fur Deutsche Ostforschung. Na szczęście schowano je w zabezpieczonej oficynie; niestety bogaty księgozbiór Czapskich, który się tam już nie zmieścił, spłonął na początku 1945 gdy żołnierze Armii Czerwonej rozniecili ognisko w pałacu. Również w Poznaniu uległo zniszczeniu wiele materiałów zmagazynowanych w kościołach. Wielki nalot Aliantów na Poznań w Zielone Świątki 29 maja 1944 spowodował zniszczenie około miliona książek zgromadzonych w kościele Św. Michała, który położony był niedaleko koszar niemieckich. Roczniki czasopism wywieziono do składnicy urządzonej w kościele Św. Stanisława na Winiarach, i ucierpiały one bardzo w wyniku walk o pobliską Cytadelę. Działania wojenne niszczyły w tym samym czasie biblioteki Rzeszy, w maju 1944 Niemcy podjęli więc decyzję, że zbiory z Poznania mają odtąd służyć odbudowaniu niemieckich bibliotek naukowych; ze względu na problemy transportowe i wojnę planu tego jednak nie udało się zrealizować.
Zarówno problemy kadrowe i zmiany w organizacji zbiorów, wszystkie wynikające z decyzji politycznych władz Kraju Warty oraz Generalnej Guberni, jak przebieg wojny, spowodowały, że praca Biblioteki podczas wojny była spowolniona. Korzystać z niej mogli tylko Niemcy, ponadto część zbiorów naukowych w języku polskim lub dotyczących relacji niemiecko-polskich została wydzielona i była udostępniana tylko na specjalnych warunkach. Uniwersytet Rzeszy w Poznaniu był nowy i niezbyt duży. Pod koniec wojny odnotowano korzystanie z Biblioteki przez Niemców z Rzeszy, których miasta i uczelnie były jeszcze bardziej zniszczone, jednak z czasem warunki pogarszały się także w „Kraju Warty”. Gdy rozpoczęły się walki o Poznań, Biblioteka została zamknięta dla czytelników. Dyrektor Lattermann wyjechał z Poznania w ostatniej chwili w styczniu 1945; zginął później w walce o Berlin. Bombardowania uszkodziły gmach Biblioteki, jednak większość budynku pozostała nienaruszona. Znacznie większe straty poniosła ona przez zniszczenie części polskich zbiorów, tak intencjonalne, jak i przypadkowe, wynikające z działań wojennych zwłaszcza wobec zbiorów wywiezionych do składnic w zamkniętych kościołach, które były później bombardowane.
Biblioteka Uniwersytecka 1945-1948.
Po wyzwoleniu Poznania Biblioteka nie była bardzo zniszczona w porównaniu z wieloma innymi w Polsce. Otwarto ją dla czytelników już w marcu 1945, lecz w ograniczonym zakresie (Czytelnię Profesorską i Wypożyczalnię). Choć odradzający się Uniwersytet potrzebował jej bardzo, jednakże nie nadawała się do normalnego użytku: ostrzał artyleryjski zniszczył jej okna i część fasady, instalacja grzewcza popękała i przestała działać co spowodowało, że pierwszej zimy o ile otwierano ją, to tylko na dwie godziny dziennie. Remont był więc pierwszą potrzebą, były jednak inne, a z tych na miejsce naczelne wysunęła się potrzeba zagospodarowania dokumentów zgromadzonych przez Niemców w składnicach – kościołach poznańskich. Materiały owe należało przebrać, i zwrócić w miarę możliwości właścicielom lub przewieźć do budynku na Ratajczaka; praca ta zajmować miała zaangażowanych na nowo polskich bibliotekarzy przez lata. Według Ryszarda Nowickiego, do 1949 roku zwieziono do Biblioteki 1 212 771 tomów, z czego 945 880 oddano instytucjom i osobom prywatnym. Zwrócono w ten sposób materiały Biblioteki PTPN w Poznaniu oraz bibliotek instytucji kościelnych, starano się też zwracać zbiory prywatne w miarę możliwości odnalezienia właścicieli.
W marcu 1945 powrócił z wysiedlenia dr Aleksander Birkenmajer, dyrektor od 1939. Rozpoczął remonty, zorganizował pracę, w tym także szkolenia dla nowych pracowników, i usiłował rozbudować Bibliotekę, co jednak z powodów problemów finansowych udało się dopiero jego następcy. Powierzono mu jednak jeszcze inne zadanie – na mocy zarządzenia Ministra Oświaty z 15 lutego 1945 został mianowany okręgowym kierownikiem bibliotecznym dla województw poznańskiego i pomorskiego, odpowiedzialnym za zabezpieczenie i ochronę zbiorów. Funkcja ta miała związek z Ustawą z 6 maja 1945 roku o majątkach opuszczonych i porzuconych. Za „opuszczone” uznano majątki prywatne – naprawdę odebrane ziemianom polskim, którzy w nowym ustroju nie mogli już do nich powrócić. Za „porzucone” – majątki niemieckie, w tym zarówno zagrabione przez najeźdźców w 1939, jak i należące kiedyś do Niemców, którzy po zmianie granic znalazły się na terenie Polski. Oznaczało to ciągłe podróże bibliotekarzy, poszukiwanie i zabezpieczanie materiałów często niewłaściwie przechowywanych, narażonych zarówno na zniszczenie, jak i grabież. Spośród majątków poniemieckich, Biblioteka pozyskała część zbiorów wolnomularskich (a także dotyczących czarów i okultyzmu) zgromadzonych na polecenie Himmlera w Sławie Śląskiej. Cenne materiały owe stały się podstawą kolekcji dzisiejszej Pracowni Zbiorów Masońskich.
Starając się dostosować instytucję do zmieniających się potrzeb Uniwersytetu, w roku 1946 utworzono oddziały merytoryczne pracy Biblioteki: gromadzenia zbiorów, katalogu alfabetycznego, katalogów rzeczowych, zbiorów specjalnych, udostępniania zbiorów, informacyjno-bibliograficzny, magazynów i konserwacji zbiorów, bibliotek instytutów, zespołów katedr oraz wydzielony zespół zajmujący się księgozbiorów PTPN. Pewnym sygnałem powrotu do normalnego funkcjonowania było przywrócenie Bibliotece prawa do otrzymywania egzemplarzy obowiązkowych wszystkich wydawnictw polskich. Regulowało to początkowo rozporządzenie z 1944, później z 1947. Jednocześnie jednak znakiem nowych czasów było stopniowe wprowadzenie politycznej kontroli publikacji. Naczelna Dyrekcja Bibliotek już w 1947 zaczęła domagać się list nabytków zagranicznych, a w 1949 zaprzestano oddawania książek ze zbiorów zabezpieczonych dawnym właścicielom.
Otwarte projekty cyfrowe.
Biblioteka Uniwersytecka jest instytucją partnerską Koalicji Otwartej Edukacji od 2008 roku. Koalicja zrzesza organizacje pozarządowe, instytucje edukacji, kultury, nauki. Naszym celem jest budowanie, promocja i lobbing na rzecz otwartych zasobów naukowych, edukacyjnych rozumianych jako materiały, które są udostępnione w sposób otwarty i gwarantujący odbiorcom powszechne korzystanie, odtwarzanie utworu, poznawanie, stosowania zawartych w nim informacji, wolność redystrybucji i dystrybucji dzieł pochodnych.
Do najstarszych humanistycznych projektów cyfrowych Biblioteki należy uruchomiona 2002 roku Wielkopolska Biblioteka Cyfrowa – system informacyjno-wyszukiwawczy, gromadzący i udostępniający zbiory zasobów cyfrowych (dokumenty zdigitalizowane i oryginalne dokumenty cyfrowe). Jest inicjatywą poznańskich bibliotek naukowych i publicznych powołaną w celu zachowania dziedzictwa kulturowego dla współczesnych i przyszłych pokoleń poprzez długoterminową archiwizację obiektów w postaci cyfrowej przez digitalizację zbiorów i ich upowszechnianie i zapewnianie nieograniczonego dostępu z każdego miejsca na świecie. Zbiory WBC są indeksowane przez Europeanę – europejską bibliotekę cyfrową oraz Federację Bibliotek Cyfrowych, która agreguje zasoby wszystkich polskich bibliotek cyfrowych.
Otwarty dostęp do wiedzy rozwija się dzięki nowoczesnym platformom cyfrowym udostępniającym wyniki badań naukowych. W 2010 r. powstało w Bibliotece Uniwersyteckiej jako pierwsze w kraju, repozytorium instytucjonalne AMUR. Repozytorium służy pracownikom naukowym UAM do umieszczania swoich publikacji na platformie w celu bezpłatnego udostępnienia. Deponowanie dorobku w repozytorium wpływa na widoczność dorobku naukowego. W światowym rankingu The Ranking Web of World Repositories w 2013 roku znalazło się wśród 300 najlepszych repozytoriów na świecie, zajmując 220. miejsce i 1. miejsce wśród polskich repozytoriów, a dwa lata później zajęło 155. miejsce.
W 2015 roku uruchomiono w Bibliotece Uniwersyteckiej platformę PRESSto – platformę wydawniczą otwartych czasopism wydawanych na UAM. Wszystkie artykuły z czasopism znajdujących się na platformie PRESSto są recenzowane i otwarte w sieci na podstawie licencji Creative Commons. Celem platformy jest wzrost prestiżu Uczelni na arenie międzynarodowej poprzez zaprezentowanie potencjału wydawniczego recenzowanych czasopism i szerokie upowszechnianie publikowanych w nich treści naukowych.
Od 2020 roku Biblioteka Uniwersytecka odpowiada za administrowanie i funkcjonowanie Bazy Wiedzy UAM w celu usprawnienia procesu zarządzania wiedzą na Uczelni, czyli ewidencjonowania, archiwizowania i upowszechniania efektów działalności naukowo-badawczej oraz dokumentowania osiągnięć zawodowych pracowników i doktorantów Uniwersytetu im. Adama Mickiewicza w Poznaniu z wszystkich rozwijanych na UAM dyscyplin nauki. Baza Wiedzy UAM jako rozwiązanie Current Research Information System (CRIS) funkcjonuje w ramach oprogramowania Omega-Psir.
Działalność wydawnicza.
Rocznik „Biblioteka” (ISSN 1506-3615) – wydawany jest od 1997 r. Obecna edycja jest kontynuacją czasopisma pod tym samym tytułem, ukazującego się w latach 1960–1970, redagowanego przez pracowników Biblioteki Uniwersyteckiej w Poznaniu i wychodzącego w ramach "Zeszytów Naukowych Uniwersytetu im. Adama Mickiewicza". Rocznik „Biblioteka” jest czasopismem naukowym o charakterze ogólnopolskim, którego celem jest prezentacja badań naukowych z zakresu współczesnego bibliotekarstwa, bibliologii, informacji naukowej i dokumentacji oraz prasoznawstwa, historii bibliotek, dziejów książki i zbiorów bibliotecznych. Od 2004 r. jest czasopismem recenzowanym. Jej odbiorcami są przede wszystkim pracownicy bibliotek akademickich, bibliotekarze zatrudnieni w większych bibliotekach publicznych, pracownicy i studenci instytutów informacji naukowej i bibliotekoznawstwa, a także inni zainteresowani. Od początku ukazywania się nowej edycji „Biblioteki” (1997) redaktorem naczelnym rocznika był dr hab. Artur Jazdon, a sekretarzem redakcji dr Aldona Chachlikowska. Od roku 2020 funkcje te pełnią: dr Małgorzata Dąbrowicz (redaktor naczelny) i mgr Justyna Łopaczyk (sekretarz redakcji). Dostęp do pełnych tekstów czasopisma z lat 1960–1970 i 1997-2008 znajduje się w Wielkopolskiej Bibliotece Cyfrowej. Zawartość roczników 1997-2017 czasopisma jest dostępna w bazie Muzeum Historii Polski BazHum oraz w Directory of Open Access Journals, a od 2007 roku – w uniwersyteckim repozytorium AMUR i na platformie PRESSto. Rocznik jest indeksowany w bazie ICI Journals Master List.
Pozostałe najważniejsze wydawnictwa Biblioteki to:
Działalność kulturotwórcza.
Realizując społeczną misję Uniwersytetu, biblioteka prowadzi działalność kulturotwórczą. Aktywnie włącza się w organizowanie wydarzeń na rzecz promocji nauki i jej wyników, literatury, czytelnictwa i sztuki. Od 2015 roku posiada kameralne wnętrze – Galerię BUP, które jest miejscem prezentacji artystów. Jest to przestrzeń koegzystencji i twórczego dialogu nauki i sztuki – słowa i obrazu. Wydarzenia odbywające się w Bibliotece mają dwojaki charakter: imprez cyklicznych związanych często z wydarzeniami ogólnopolskimi czy uczelnianych, a także imprez jednorazowych. W rezultacie propozycji i w odpowiedzi na oczekiwania płynące z otoczenia wydzielono kolekcje liberatury oraz komiksów.
Nova. Czytelnia Komiksów i Gazet jest miejscem, w której odbywa się wiele wydarzeń komiksowych i wykładów. Powstały w Bibliotece nowe wydarzenia, takie jak: Dzień Darmowego Komiksu, Comics Wars, 24 -godzinne rysowanie komiksów. Powołano Obwoźną Czytelnię Komiksów, w ramach której prezentuje się część zbiorów na festiwalach komiksowych, literackich i fantastycznych na terenie kraju (m.in. Międzynarodowy Festiwal Komiksu i Gier w Łodzi, Festiwal Fantastyki Pyrkon w Poznaniu, Targi Komiksu w Warszawie). Czytelnia gościła w kilkudziesięciu szkołach nie tylko Wielkopolski w ramach projektu realizowanego z Fundacją Instytut Kultury Popularnej „W poszukiwaniu superbohaterów – polski komiks w służbie edukacji kulturalnej”. Impulsem do powstania Poznańskiej Dyskusyjnej Akademii Komiksu, czyli cyklicznych spotkań twórców i badaczy były obserwacje podczas zorganizowanego w 2010 roku Międzynarodowego Festiwalu Kultury Komiksowej „Ligatura”. Akademia realizuje założenie stworzenia środowiska badaczy tego zjawiska kulturowego, społecznego i artystycznego, a jej prace koordynuje ogólnopolska rada naukowa.

</doc>
<doc id="137619" url="https://pl.wikipedia.org/wiki?curid=137619" title="Sobiesławice">
Sobiesławice

Sobiesławice – dynastia władająca w czasie rozbicia dzielnicowego Pomorzem Gdańskim, najpierw uznając zwierzchność księcia krakowskiego, od 1227 jako samodzielni książęta.
Herb.
Członkowie rodu Sobiesławiców posługiwali się różnymi godłami, jednak zdecydowanie dominowała wśród nich lilia. Pieczęci z tym symbolem używali m.in. Świętopełk, Sambor II czy Warcisław II.
Na zmianę herbu zdecydował się Sambor II, który po skonfliktowaniu się z Świętopełkiem przyjął w 1251 roku znak gryfa, zapożyczony od rodziny żony, księżnej meklemburskiej Matyldy (gryf ten do dziś znajduje się w herbie Tczewa). Zapewne z tego powodu część osób widzi w gryfie jeden z symboli heraldycznych Sobiesławiców, jednakże próby przypisania go innym członkom rodu, np. Świętopełkowi II czy Sobiesławowi II były ostatecznie odrzucane przez badaczy. Natomiast gryfa widniejącego na grobowcu Sobiesławiców w katedrze oliwskiej należy uznać za anachronicznego, gdyż nie zdobił on oryginalnych grobowców przedstawicieli tego rodu, ale po ich zniszczeniu został błędnie umieszczonym na nowym, symbolicznym grobowcu na polecenie opata Dawida Konarskiego, który zapewne błędnie przypisał Sobiesławicom herb Gryfitów, będący wtedy herbem Pomorza.
Ok. lat 70. XIII wieku książę Mściwój II zaczął posługiwać się symbolami lwa i orła, które występowały w herbach książąt wielkopolskich, co było wynikiem politycznego zbliżenia się z nimi.
Historia dynastii.
Pochodzenie dynastii jest nieznane. Według części historyków wywodzili się z rodu możnowładczego rodzimego lub z innej dzielnicy (sieradzkiej?). Zdaniem innych byli potomkami książąt pomorskich znanych z XI-XII w. (Siemomysł, Świętobor, Świętopełk). Niektórzy opowiadający się za drugą możliwością sądzą, że Sobiesławice i zachodniopomorscy Gryfici pochodzili z tego samego rodu. Według Edwarda Rymara ("Rodowód książąt pomorskich") obie te dynastie mogły być boczną linią Piastów, a ich protoplastą był jeden z młodszych braci Bolesława Chrobrego – Świętopełk.
Ciągłość dynastii daje się jednak potwierdzić w sposób pewny dopiero od Sobiesława z drugiej połowy XII w.
W pierwszych pokoleniach nosili tytuł "princeps" (niższy tytuł książęcy lub namiestniczy). Od 1227 r. tytułowali się "dux" (książę).
Większość przedstawicieli dynastii została pochowana w (fundowanym przez nich) klasztorze oliwskim. Groby kilkakrotnie były niszczone w czasie pożarów klasztoru, największego spustoszenia dokonały wojska gdańskie, które w 1577 zniszczyły klasztor podczas wojny z królem Stefanem Batorym. Obecny grobowiec dynastii, z czarnego marmuru w kształcie sarkofagu, ufundował w 1615 opat oliwski Dawid Konarski. Stał on początkowo w prezbiterium a w 1889 został przeniesiony do ambitu. Od 1984 grobowiec znajduje się w południowym transepcie archikatedry oliwskiej. Łaciński napis na grobowcu głosi: "Grobowiec przesławnych książąt pomorskich fundatorów tej budowli".

</doc>
<doc id="137620" url="https://pl.wikipedia.org/wiki?curid=137620" title="Kościół Świętego Krzyża w Krakowie (Kleparz)">
Kościół Świętego Krzyża w Krakowie (Kleparz)

Kościół Świętego Krzyża, zwany też słowiańskim – kościół, wznoszący się od końca XIV do początku XIX w. na Kleparzu w Krakowie, w miejscu obecnej ulicy Słowiańskiej.
Historia.
Według tradycji korzenie tego kościoła miały sięgać przełomu IX i X w. Kościół, w którym miano sprawować liturgię w obrządku słowiańskim, miał powstać za sprawą misjonarzy wysyłanych przez Cyryla i Metodego lub uciekinierów ze zniszczonego państwa wielkomorawskiego. Tradycja ta jednak nie znalazła żadnego potwierdzenia w badaniach i z pewnością taki kościół w tym okresie nie powstał.
Kościół Świętego Krzyża powstał z fundacji królów Jadwigi i Władysława Jagiełły dokonanej w 1390. Przeznaczony był dla sprowadzonych z czeskiej Pragi benedyktynów zwanych „słowiańskimi”, sprawujących obrządek łaciński w języku słowiańskim i używających głagolicy. Zakonnicy ci w zamyśle fundatorów mieli objąć misją ziemie Litwy i Rusi Halickiej, a inspiracją do ich ściągnięcia mogły być kontakty Jadwigi z nimi na dworze jej matki, Elżbiety Bośniaczki (benedyktyni słowiańscy byli aktywni na terenie Bośni). 
Założenie, realizowane na peryferiach podkrakowskiego Kleparza zaplanowano z dużym rozmachem. Miało tu mieszkać 30 mnichów wraz z liczną służbą. Śmierć Jadwigi (1399) spowodowała, że projekt pozostał niedokończony. Z planowanego kościoła (mającego pierwotnie nosić wezwanie Męki Pańskiej, szybko przeformułowane na wezwanie Krzyża Świętego) zbudowano tylko zakrystię i prezbiterium, zakonników przybyło mniej niż zakładano, programu misyjnego nie realizowano, założenie wegetowało. 
Zakonnicy benedyktyńscy dotrwali na Kleparzu do ok. 1470. W 1505 król Aleksander Jagiellończyk oddał założenie pod opiekę pobliskiej kolegiaty św. Floriana i odtąd zaczął on być zarządzany przez jednego z jej wikariuszy (zapewne była to rekompensata za nieruchomości kościoła odebrane mu w związku z budową Barbakanu). Najprawdopodobniej spłonął w pożarze Kleparza w 1528. W aktach wizytacji biskupiej z 1599 opisywany jest jako murowana kaplica o czterech oknach i jednym ołtarzu, zaniedbana i pozbawiona opieki. Ten budynek został zniszczony podczas potopu szwedzkiego: spalony w 1655 podczas oblężenia Krakowa przez Szwedów i rozebrany w kolejnym roku. 
Kościół zbudowano na nowo staraniem bogatego mieszczanina krakowskiego Jana Sroczyńskiego jako wotum za zwycięstwo w bitwie pod Wiedniem. Fundację rozpoczęto w 1684, w 1686 potwierdził ją król Jan III Sobieski nadając świątyni przywileje (m.in. uposażenie na żupie wielickiej). Konsekracja nastąpiła w 1687 lub 1691. Do budowy wykorzystano pozostałe z poprzedniej świątyni mury, na co wskazują gotyckie szkarpy. Kościół zbudowany był na planie prostokąta, wyposażony w trzy ołtarze. W kościele znajdowały się marmurowe pomniki Jana III Sobieskiego i Sroczyńskiego przedstawionych wraz z małżonkami. Fasada była trójosiowa, dwukondygnacjowa zdobiona pilastrami i niszami oraz zwieńczona trójkątnym przyczółkiem. Na osi fasady mieścił się boniowany, arkadowy portal. Dach zwieńczono sygnaturką, wewnątrz znalazł się także nagrobek fundatora. Podobieństwo do pobliskiego kościoła wizytek pozwala przypuszczać, że autorem projektu kościoła był twórca tamtej świątyni Jan Solari. 
Budowla płonęła w latach 1755 i 1768. W 1808 zaborca austriacki postanowił kościół zburzyć – jego dochody nie wystarczały na jego odnowę, a nawet utrzymanie księdza. Ponieważ Austriacy opuścili miasto już w 1809, do jego likwidacji doszło dopiero w 1818. Sprzedano go wówczas na licytacji Szczepanowi Lubowieckiemu. W międzyczasie istniał tu skład siana. Dochód ze sprzedaży (4900 złotych) przeznaczono na zakup dóbr we wsi Olsza, z których dochód miał płynąć do kościoła św. Floriana. Materiały z rozbiórki posłużyły kupcowi jako budulec dla wznoszonej przy rynku kleparskim kamienicy. W miejscu kościoła urządzono plac targowy i zbudowano jatki rzeźnicze, zlikwidowane po II wojnie światowej. W 1886 na budynku przy ul. Długiej 38 odsłonięto tablicę pamiątkową.

</doc>
<doc id="137621" url="https://pl.wikipedia.org/wiki?curid=137621" title="Jan (syn Jana V zatorskiego)">
Jan (syn Jana V zatorskiego)

Jan (Janusz) (ur. ok. 1500 - zm. między 1518 a 14 sierpnia 1521) – nieślubny syn ostatniego księcia zatorskiego Jana V i nieznanej kobiety. 
Nie miał więc prawa do spadku po ojcu, choć ostatecznie otrzymał z poręki króla polskiego majątek ruchomy Piastów zatorskich. W źródłach pisanych pojawia się dopiero w 1511. Dwa lata po tragicznej śmierci ojca Jan, najprawdopodobniej jeszcze wtedy małoletni, znalazł się na dworze Zygmunta Starego w Krakowie, gdzie jego wychowaniem zajął się starosta oświęcimski i kasztelan wojnicki, Andrzej Kościelecki. 18 czerwca 1518 Jan poświadczony jest jako gość na ślubie Bony Sforzy z królem polskim. Jako żyjący Jan występuje też jeszcze w roku następnym. Zmarł pomiędzy 1519 a 1521 i został zapewne pochowany w Krakowie. Najprawdopodobniej nigdy się nie ożenił i nie miał potomstwa.

</doc>
<doc id="137626" url="https://pl.wikipedia.org/wiki?curid=137626" title="Ustrój">
Ustrój



</doc>
<doc id="137634" url="https://pl.wikipedia.org/wiki?curid=137634" title="Południk lokalny">
Południk lokalny



</doc>
<doc id="137635" url="https://pl.wikipedia.org/wiki?curid=137635" title="Koło wierzchołkowe">
Koło wierzchołkowe



</doc>
<doc id="137636" url="https://pl.wikipedia.org/wiki?curid=137636" title="Honoriusz I">
Honoriusz I

Honoriusz I (ur. w Kampanii, zm. 12 października 638 w Rzymie) – 70. papież w okresie od 27 października 625 do 12 października 638.
Życiorys.
Był synem konsula Petroniusza. Został papieżem dwa dni po śmierci swojego poprzednika Bonifacego V, a niezbędnej zgody cesarskiej udzielił egzarcha Izaak. W chwili wyboru nie był kardynałem. Za swojego mistrza uważał Grzegorza I i podzielał jego poglądy dotyczące mnichów (także zamienił swój rzymski dom w klasztor i zatrudniał mnichów w papieskiej kancelarii).
Jako papież podjął kroki mające na celu zgodę pomiędzy Rzymem a Rawenną, siedzibą egzarchy. W tym celu ufundował kościół poświęcony św. Apolinaremu i zainicjował msze ku jego czci. Ponadto w 634 roku nadał paliusze arcybiskupom Yorku i Canterbury, nakazując by, w przypadku śmierci jednego, drugi mianował następcę. Wysłał do zachodnich Sasów Birinusa z misją ewangelizacyjną, a także wysłannika na 6. synod w Toledo, by ponaglić ich w nawracaniu Żydów (638 rok). Znamienne jest, że Honoriusz dokonał pierwszej odnotowanej egzempcji opactwa w Bobbio.
Oceniany jest jako dobry administrator: dbał o zapasy zbóż, odrestaurował rzymskie wodociągi, bazylikę św. Piotra i bazylikę św. Agnieszki.
Problem Honoriusza.
W 638 roku Honoriusz wdał się w spór pomiędzy patriarchą Konstantynopola Sergiuszem I, a patriarchą Jerozolimy Sofroniuszem I. Sergiusz, chcąc pogodzić monofizytów egipskich z Kościołem Rzymskim zdecydował się rozstrzygnąć kwestię dwóch natur Chrystusa wprowadzając monoteletyzm, czemu stanowczo sprzeciwił się Sofroniusz. W celu zakończenia sporu zwrócono się z prośbą do Honoriusza, który nie był zbyt obeznany z teologią grecką. W swoim liście stwierdził, że należy poprzeć ten drugi pogląd (monoteletyzm), co doprowadziło do tego, że na soborze w Konstantynopolu papież został potępiony i uznany za heretyka. Aż do XI wieku Honoriusza wyklinali kolejni papieże, a na soborze watykańskim I w 1870 przeciwnicy dogmatu o nieomylności papieża powoływali się na jego pomyłkę.

</doc>
<doc id="137637" url="https://pl.wikipedia.org/wiki?curid=137637" title="Syzyniusz">
Syzyniusz

Syzyniusz (zm. 4 lutego 708 w Rzymie) – 87. papież w okresie od 15 stycznia 708 do 4 lutego 708.
Życiorys.
Z pochodzenia był Syryjczykiem, synem Jana. Gdy został wybrany w październiku 707 roku, był już w zaawansowanym wieku i poważnie chorował na podagrę. Został zatwierdzony trzy miesiące po wyborze, przez egzarchę raweńskiego.
Jego pontyfikat trwał zaledwie 20 dni i był jednym z najkrótszych w dziejach papiestwa.
Był autorem projektu gromadzenia wapna w celu odrestaurowania murów Rzymu, zniszczonych w wyniku najazdów Longobardów i Saracenów. Wyświęcił biskupa Korsyki.
Został pochowany w bazylice św. Piotra.

</doc>
<doc id="137640" url="https://pl.wikipedia.org/wiki?curid=137640" title="Układ współrzędnych astronomicznych">
Układ współrzędnych astronomicznych

Układ współrzędnych astronomicznych – sferyczny układ współrzędnych stosowany w astronomii. Umożliwia jednoznaczne określenie położenia obiektu na sferze niebieskiej przez podanie jego współrzędnych. Zdefiniowanie układu sprowadza się do ustalenia podstawowego koła wielkiego i ustalenia punktu na tym kole, od którego liczy się pierwszą współrzędną. Oś układu (tj. prosta prostopadła do koła podstawowego) przecina sferę niebieską w punktach nazwanych biegunami, natomiast południk przechodzący przez punkt początkowy jest nazwany południkiem początkowym.
Pierwszą współrzędną jest kąt zawarty między południkiem początkowym a południkiem przechodzącym przez dany obiekt, natomiast drugą – kąt zawarty między płaszczyzną koła wielkiego a kierunkiem na dany obiekt.
Spośród najczęściej używanych układów współrzędnych astronomicznych dwa są związane z pojęciami południka, horyzontu i równika niebieskiego. Są to: układ horyzontalny, w którym płaszczyzną podstawową jest płaszczyzna horyzontu, a kierunkiem podstawowym kierunek południa, i układ równikowy południkowy, dla którego płaszczyzna równika niebieskiego jest płaszczyzną podstawową, a kierunek południa – kierunkiem podstawowym. Współrzędnymi astronomicznymi w układzie horyzontalnym są azymut astronomiczny i wysokość astronomiczna, współrzędnymi astronomicznymi w układzie równikowym południkowym – kąt godzinny i deklinacja.
W czasie ruchu dziennego sfery niebieskiej gwiazdy przemieszczają się po równoleżnikach niebieskich – małych kołach leżących w płaszczyznach prostopadłych do osi świata; oznacza to, że deklinacja każdej gwiazdy w czasie ruchu dziennego pozostaje stała, a kąt godzinny rośnie. Wskutek ruchu dziennego ulegają również zmianie azymut astronomiczny i wysokość astronomiczna. Dlatego określając położenie gwiazdy na sferze niebieskiej w układzie horyzontalnym lub równikowym południkowym trzeba podawać jednocześnie czas obserwacji i miejsce obserwacji; to ostatnie dlatego, że położenie horyzontu i południka względem gwiazd na sferze niebieskiej zależy właśnie od miejsca obserwacji. Dlatego wprowadzone zostały takie układy współrzędnych astronomicznych, w których położenie obiektu nie ulega zmianie wskutek ruchu dziennego sfery niebieskiej i jednocześnie nie zależy od miejsca obserwacji. Warunek taki spełnia na przykład układ, w którym płaszczyznę podstawową stanowi równik niebieski, a kierunek podstawowy jest wyznaczony przez jakiś punkt na obracającej się sferze niebieskiej. Do określenia takiego punktu nie może jednak służyć położenie jakiegokolwiek obiektu astronomicznego, gdyż wskutek ruchu tego obiektu względem Ziemi jego położenie na sferze niebieskiej ulega zmianie. Dlatego stało się rzeczą konieczną określenie kierunku podstawowego w oparciu o dynamiczne właściwości ruchu Ziemi. Mianowicie, gdyby potraktować Ziemię jako kulę i zaniedbać oddziaływanie innych ciał Układu Słonecznego, wówczas kierunek osi obrotu Ziemi, a także płaszczyzna, w której odbywa się ruch Ziemi względem Słońca, nie ulegałaby zmianie. Tym samym punkty wspólne równika niebieskiego i ekliptyki (punkt Barana i punkt Wagi) byłyby stałe i mogłyby stanowić podstawę wyznaczenia kierunku podstawowego w poszukiwanym układzie współrzędnych. Wprawdzie czynione tu założenia nie są ściśle spełnione (Ziemia nie jest kulą, wpływ innych ciał układu nie może być zaniedbany), to jednak czynniki pominięte powodują bardzo powolny ruch osi Ziemi i płaszczyzny orbity Ziemi.
Wzajemne położenie płaszczyzn ekliptyki i równika niebieskiego jest podstawą określenia dwu dalszych układów współrzędnych astronomicznych: układu równikowego równonocnego, w którym płaszczyzną podstawową jest płaszczyzna równika, a kierunkiem podstawowym – kierunek ku punktowi Barana, i układu ekliptycznego, w którym płaszczyzną podstawową jest płaszczyzna ekliptyki, a kierunkiem podstawowym – kierunek ku punktowi Barana. Współrzędnymi astronomicznymi w układzie równikowym równonocnym są rektascensja i deklinacja, w układzie ekliptycznym – długość i szerokość ekliptyczna. W wyniku precesji punkt Barana przesuwa się wzdłuż ekliptyki dokonując pełnego obiegu w ciągu 26 tysięcy lat, co sprawia, iż długość ekliptyczna wszystkich obiektów rośnie o około 50 sekund rocznie, a szerokość ekliptyczna pozostaje stała; w wyniku precesji zmieniają się także deklinacja i rektascensja wszystkich obiektów. Używa się także układu galaktycznego, w którym płaszczyzną podstawową jest płaszczyzna równika Galaktyki (płaszczyzna o największej gęstości materii w Galaktyce), a kierunkiem podstawowym – kierunek ku jądru Galaktyki; współrzędnymi astronomicznymi w tym układzie są długość i szerokość galaktyczna.

</doc>
<doc id="137643" url="https://pl.wikipedia.org/wiki?curid=137643" title="Ditlenek siarki">
Ditlenek siarki



</doc>
<doc id="137644" url="https://pl.wikipedia.org/wiki?curid=137644" title="Towarzystwo Demokratyczne Polskie">
Towarzystwo Demokratyczne Polskie

Towarzystwo Demokratyczne Polskie – republikańsko-demokratyczna organizacja emigracyjna, utworzona w Paryżu 17 marca 1832 r. przez Jana Nepomucena Janowskiego, Tadeusza Krępowieckiego, Kazimierza Aleksandra Pułaskiego i innych. Jedno z najważniejszych stronnictw politycznych Wielkiej Emigracji. Było to najliczniejsze ugrupowanie demokratyczne emigracji polskiej, zbliżone organizacyjnie do partii politycznej. Zamierzali oni odbudować Rzeczpospolitą siłami samych Polaków.
Historia.
TDP wyodrębniło się z działającego w latach 1831–1832 w Paryżu Komitetu Narodowego Polskiego. Według TDP należało w krótkim czasie oczekiwać wybuchu powstania we wszystkich trzech zaborach, z szerokim udziałem ludu. Wtedy chłopi mieli otrzymać na własność użytkowaną przez siebie ziemię, bez płacenia dziedzicom odszkodowania. Przyszła Polska miała być demokratyczną republiką, szanującą podstawowe prawa obywatelskie (w tym prawo własności). Członkowie TDP wierzyli w „braterstwo ludów”, szukając współdziałania z rewolucjonistami i ruchami demokratycznymi z innych krajów europejskich. Jak bardzo nadzieje te okazały się płonne, miała pokazać Wiosna Ludów w 1848 r. Niedawni przyjaciele Polski odmawiali jej prawa do istnienia. Nie spełniły się również nadzieje TDP na szybkie i udane powstanie w kraju. Organizowane przez wysłanników TDP (tzw. emisariuszy) w latach trzydziestych XIX w. spiski i próby powstańcze zostały rozbite przez władze rosyjskie. TDP zorganizowano w sekcje terytorialne. Centralną była paryska, potem poitierska. Na czele TDP od 1936 r. stała Centralizacja; ważniejsze kwestie poddawano pod ogólną dyskusję. 
Pierwszy program TDP został ogłoszony w tzw. „Małym Manifeście” 17 marca 1832 przez grupę założycieli z Tadeuszem Krępowieckim i Aleksandrem Pułaskim na czele, o wyraźnych tendencjach internacjonalistycznych, mówił o "„wspólnej dla wszystkich ziemi i jej owocach”" . W swym programowym manifeście TDP głosiło, iż powstanie listopadowe upadło, gdyż nie odwołało się do ludu. Przyszła walka Polaków o wolność winna być powstaniem ludowym, rewolucją narodową i społeczną. A przyszła Polska będzie demokratyczną republiką, która pogrzebie przywileje stanowe, podział na bogaczy i nędzarzy, ziemia i wszelkie dobro należeć będą do ogółu pracujących obywateli. Te hasła i dążenia wypisano i na sztandarze Towarzystwa. Dla przeciwstawienia się emigracyjnemu stronnictwu konserwatywnemu, skupionemu wokół księcia Czartoryskiego, które używało za swe godło orła białego w koronie - na sztandarze TDP wyhaftowano białego orła bez korony, na biało czerwonym tle. Nad głową orła biegł napis: „Polska Demokratyczna” a na dole „Wolność, Równość, Braterstwo”. Drugi manifest programowy TDP ogłoszono 4 grudnia 1836 w Poitiers, już po wystąpieniu z TDP Tadeusza Krępowieckiego i Stanisława Worcella. Ta deklaracja zwana jest „Wielkim Manifestem” lub „Manifestem Poitierskim”. W stosunku do „Małego manifestu” była ona bardziej zachowawcza: nie akcentowano w niej już programu antyszlacheckiego.
Od 1840 działacze TDP przygotowywali powstanie, które miało objąć wszystkie trzy zabory, z udziałem ludu. W 1845 roku po aresztowaniu Walentego Stefańskiego, z TDP połączył się Związek Plebejuszy. Po klęsce Powstania 1846 i upadku Wiosny Ludów w 1849 Centralizacja przeniosła się do Londynu, a jej pracami kierował Wojciech Darasz. Nastąpiła wówczas radykalizacja programu agrarnego TDP. Nawiązano kontakty z Aleksandrem Hercenem i z Centralnym Komitetem Demokracji Europejskiej. W 1862 r., nie działające właściwie już od 1857 r. (po rozłamie dokonanym przez Ludwika Mierosławskiego) TDP formalnie się rozwiązało. Organy prasowe: „Demokrata Polski”, „Przegląd Dziejów Polskich” i satyryczna „Pszonka”.
Jego najwybitniejszymi działaczami byli m.in. Tadeusz Krępowiecki, Wojciech Darasz, Jan Kanty Podolecki, Wiktor Heltman, Stanisław Worcell i Ludwik Mierosławski. Pismem TDP był "Demokrata Polski". Na skrajnej lewicy emigracyjnej znajdowały się Gromady Ludu Polskiego (Grudziąż, Humań i Praga), Program Gromad głosił połączenie walki ludu o niepodległość z pełną likwidacją własności prywatnej w przyszłej Polsce. Część emisariuszy została tzw. burzycielami chłopów. Jednym z najbardziej gorliwych wyznawców idei lewego skrzydła TDP był filozof, publicysta i działacz społeczny Edward Dembowski, który zorganizował w Królestwie Polskim Związek Narodu Polskiego.
Wybitni członkowie Towarzystwa Demokratycznego Polskiego.
Do struktur Towarzystwa wstąpiło w przeciągu całej jego działalności kilka tysięcy osób (Marian Tyrowicz wymienia ok. 4450 nazwisk), jednak ich liczba w jednym roku nigdy nie przekraczała 1600 osób. W pierwszym roku działalności (1832) były to 52 osoby; w latach następnych liczebność gwałtownie wzrastała. Poniższa lista wymienia nazwiska niektórych z najwybitniejszych przedstawicieli TDP:

</doc>
<doc id="137645" url="https://pl.wikipedia.org/wiki?curid=137645" title="Układ współrzędnych równikowych godzinnych">
Układ współrzędnych równikowych godzinnych

Układ współrzędnych godzinnych – układ współrzędnych astronomicznych, którego kołem podstawowym jest równik niebieski, a punktem początkowym – przecięcie lokalnego południka z tym równikiem. Biegunami układu są północny i południowy biegun niebieski. Koła wielkie przechodzące przez te bieguny nazywa się kołami godzinnymi.
Definicje.
Położenie obiektu określa się podając kąt godzinny i deklinację, zdefiniowane w następujący sposób:
Kąt godzinny, t – kąt dwuścienny zawarty pomiędzy płaszczyzną lokalnego południka i płaszczyzną koła godzinnego danego obiektu.
Kąt godzinny odmierza się w kierunku zgodnym z dziennym ruchem sfery niebieskiej, a przyjmuje on wartości (0h,24h) lub (0°,360°)
Deklinacja, δ – kąt zawarty między równikiem niebieskim a kierunkiem na dany obiekt.
Deklinacja zmienia się w zakresie od 90° (biegun północny) przez 0° (równik niebieski) do -90° (biegun południowy).
Transformacja współrzędnych.
Przejście od współrzędnych układu horyzontalnego (wysokość h i azymut A) do współrzędnych godzinowych opisywane jest trójką następujących wzorów:
formula_1
formula_2
formula_3
gdzie φ jest szerokością geograficzną miejsca.

</doc>
<doc id="137650" url="https://pl.wikipedia.org/wiki?curid=137650" title="Warcisław II (gdański)">
Warcisław II (gdański)



</doc>
<doc id="137652" url="https://pl.wikipedia.org/wiki?curid=137652" title="Depolimeryzacja">
Depolimeryzacja

Depolimeryzacja – reakcja chemiczna rozpadu polimeru (związku wielkocząsteczkowego) na monomery, zachodząca tak samo jak reakcja polimeryzacji, tyle że w przeciwną stronę. 
Depolimeryzacją nazywa się proces, w którym głównym produktem są wyjściowe monomery. Jeśli proces rozkładu polimeru przebiega z wytworzeniem innych produktów nazywa się go degradacją. Przykładem degradacji, (a nie depolimeryzacji) jest np. rozkład usieciowanej żywicy fenolowo-formaldehydowej (bakelit), która pod wpływem wysokiej temperatury rozkłada się na mieszaninę wielu związków.
Wiele procesów polimeryzacji zachodzi w warunkach bliskich równowagi, towarzyszy im więc znaczny udział depolimeryzacji. Zmieniając warunki termodynamiczne procesu (temperatura, ciśnienie, stężenie reagentów) można zmieniać udział reakcji polimeryzacji do depolimeryzacji. Niemal dla każdego procesu polimeryzacji istnieje tzw. temperatura sufitowa i ciśnienie sufitowe. Są to takie warunki w których proces depolimeryzacji zaczyna przeważać na polimeryzacją.
Depolimeryzacja gotowych polimerów może zachodzić pod wpływem temperatury, światła lub czynników chemicznych. Jest ona zazwyczaj zjawiskiem niekorzystnym. 
Proces depolimeryzacji stosuje się czasem przy recyklingu tworzyw. Zaletą tego sposobu recyklingu jest możliwość odzyskiwania monomerów, które można ponownie użyć do syntezy. Recykling przez depolimeryzację wymaga jednak dokładnego sortowania tworzyw na rodzaje oraz dokładnego mycia i suszenia posortowanych śmieci plastikowych. 
Przykładem termicznej depolimeryzacji stosowanej przy recyklingu jest rozkład poli(metakrylanu metylu) "(tzw. szkło organiczne, plexiglass)", w wyniku którego otrzymuje się metakrylan metylu. Dość gwałtowny rozkład następuje w temperaturze około 300 °C, w której monomer jest lotny i opuszcza środowisko reakcji. Po skropleniu i przedestylowaniu uzyskuje się czysty metakrylan metylu, który jest substratem, który można użyć do ponownej polimeryzacji. 
Przykładem depolimeryzacji pod wpływem czynników chemicznych, również stosowanym w recyklingu, jest depolimeryzacja nylonu 66, która wymaga mniej drastycznych warunków. Polimer ogrzewa się w rozcieńczonym kwasie siarkowym przez kilka godzin. Po ochłodzeniu wytrąca się krystaliczny kwas adypinowy. Drugi składnik polimeru – heksametylenodiamina – może również zostać wydzielona z mieszaniny poreakcyjnej. 

</doc>
<doc id="137655" url="https://pl.wikipedia.org/wiki?curid=137655" title="Jarosyt">
Jarosyt

Jarosyt – minerał, zasadowy uwodniony siarczan potasu i żelaza o wzorze KFe3+3(OH)6(SO4)2. Ten minerał siarczanowy powstaje w złożach rud poprzez utlenianie siarczków żelaza. Jarosyt jest często wytwarzany jako produkt uboczny podczas oczyszczania i rafinacji cynku, a także występuje w kwaśnych odpływach wód kopalnianych.
Jarosyt został odkryty przez Augusta Breithaupta w Barranco del Jaroso w Sierra de la Almagrera w prowincji Almería w Hiszpanii - stąd nazwa. 
Czasem jest mylony z limonitem i getytem, którym towarzyszy w utlenionej części złoża rudy. Jarosyt jest żelazowym analogiem ałunu glinowo-potasowego.
Właściwości.
Minerał kruchy, rozcierany w dotyku tłustawy. Rozpuszcza się w kwasach. 
Zazwyczaj tworzy bardzo małe kryształy o pokroju tabliczkowym, romboedryczne. Niekiedy tworzy pseudomorfozy. Występuje w skupieniach łuskowych, włóknistych, groniastych, ziarnistych i ziemistych. Tworzy też naskorupienia. 
Do grupy jarosytu należą: 
Najczęściej występują w postaci izomorficznych roztworów stałych. Skrajne ich ogniwa występują rzadziej, a własności chemiczne i fizyczne są zbliżone. 
Występowanie.
Powstaje przez utlenianie rud bogatych w siarczki żelaza.
Najczęściej współwystępuje z takimi minerałami jak: limonit, hematyt, ałunit, kwarc. 
Miejsca występowania: Niemcy – Rudawy, Hiszpania, Grecja, Rosja – Ural, USA – Dakota Południowa, Chile. 
W Polsce występuje powszechnie m.in. w Górach Świętokrzyskich, na Śląsku (okolice Olkusza, Tarnowskich Gór), na Dolnym Śląsku – w wyrobiskach kopalń kruszców i węgla.
W 2004 roku łazik MER-B odkrył ten minerał na Marsie, co zostało uznane za silny dowód przemawiający za istnieniem kiedyś na Marsie ciekłej, kwaśnej wody.

</doc>
<doc id="137657" url="https://pl.wikipedia.org/wiki?curid=137657" title="Zgromadzenie Najświętszego Odkupiciela">
Zgromadzenie Najświętszego Odkupiciela



</doc>
<doc id="137658" url="https://pl.wikipedia.org/wiki?curid=137658" title="Donald Tsang">
Donald Tsang

Sir Donald Tsang Yam Kuen (; ur. 7 października 1944 w Hongkongu), chiński działacz państwowy, pracujący w administracji Hongkongu pod zarządem brytyjskim, a od 1997 we władzach Specjalnego Regionu Administracyjnego Hongkong w ramach ChRL; od 2005 do 2012 szef władz wykonawczych.
Syn policjanta; ukończył Kolegium Wah Yah w Hongkongu, następnie krótko pracował jako sprzedawca. W 1967 podjął pracę w administracji państwowej. W latach 1981-1982 uzupełniał wykształcenie w kierunku administracji publicznej na Harvardzie. Zajmował stanowiska w administracji gospodarczej, w 1977 przebywał jako ekspert na zaproszenie Azjatyckiego Banku Rozwoju na Filipinach i w Bangladeszu, zajmując się problemami zaopatrzenia w wodę i rozwojem kolei. Pełnił szereg ważnych funkcji we władzach brytyjskich Hongkongu, m.in. dyrektora generalnego ds. handlu i głównego negocjatora handlu zewnętrznego, sekretarza skarbu. W 1995 jako pierwszy Chińczyk został sekretarzem finansów. Odegrał ważną rolę w kontaktach brytyjsko-chińskich w procesie przekazania władzy w Hongkongu. Za wieloletnią pracę w brytyjskiej administracji został odznaczony w 1997 komandorią Orderu Imperium Brytyjskiego (KBE).
Zachował stanowisko sekretarza finansów we władzach Specjalnego Regionu Administracyjnego ChRL pod kierownictwem Tung Chee Hwa. Na czas sprawowania przez niego tej funkcji przypadł m.in. kryzys azjatycki. W maju 2001 przeszedł na stanowisko głównego sekretarza ("Chief Secretary") władz regionu (zastąpił Anson Chan). Funkcja ta w praktyce oznacza zastępcę szefa władz wykonawczych; zgodnie ze specjalną konstytucją Hongkongu po rezygnacji Tung Chee Hwa w marcu 2005 Tsang z racji wykonywanej funkcji przejął tymczasowo obowiązki szefa władz wykonawczych ("Chief Executive") Specjalnego Regionu Administracyjnego Hongkong. Zrezygnował 25 maja 2005 ze względu na zapowiedziany start w przedterminowych wyborach bezpośrednich na szefa władz wykonawczych; jako jedyny zatwierdzony kandydat został mianowany szefem władz wykonawczych 16 czerwca i zaprzysiężony ponownie 21 czerwca 2005.
Żonaty (Selina Pow Siu Mei), ma dwóch synów. Jego młodszy brat jest oficerem policji, do 2003 był w kierownictwie policji Hongkongu. Oprócz Orderu Imperium Brytyjskiego Donald Tsang został odznaczony m.in. najwyższym odznaczeniem Hongkongu Medalem Wielkiej Bauhinii (GBM). Odebrał honorowe doktoraty Chińskiego Uniwersytetu Hongkongu oraz Politechniki Hongkongu.

</doc>
<doc id="137659" url="https://pl.wikipedia.org/wiki?curid=137659" title="Rezerwat przyrody Ostrężnik">
Rezerwat przyrody Ostrężnik

Rezerwat przyrody Ostrężnik – leśny rezerwat przyrody, położony na Wyżynie Częstochowskiej, nieopodal osady Ostrężnik. Administracyjnie należy do wsi Siedlec w województwie śląskim, w powiecie częstochowskim, w gminie Janów.
Rezerwat został utworzony w roku 1960 i ma powierzchnię 4,1 ha. Leży w granicach obszaru Natura 2000 „Ostoja Złotopotocka" oraz Parku Krajobrazowego Orlich Gniazd.
Rezerwat stanowi wzgórze wapienne z ruinami warowni z XIV wieku. Na terenie rezerwatu znajduje się kilka wapiennych skał. Największa z nich to skała Ostrężnik z Jaskinią Ostrężnicką i ruinami zamku. Są także inne jaskinie i schroniska: Jaskinia Wierna, Wiercica (nieudostępnione do zwiedzania) i okresowe źródło. Chroniony jest las bukowo-grabowy.
Tutejsze jaskinie były wykorzystywane przez partyzantów w czasie II wojny światowej.
Rezerwat ma na celu zachowanie fragmentu naturalnego lasu bukowego przy XIV-wiecznych ruinach po zamku Ostrężnik.
Znajdują się także okresowe wywierzyska, czyli źródła krasowe zwane Źródłami Zdarzeń.
Przypuszcza się, że tutejszy zamek wzniesiony został z inicjatywy Władysława Opolczyka, jako jedno z ogniw zaplanowanego systemu obronnego ówczesnej granicy polskiej. Budowla ta może mieć jednak inną genezę.
Zarys murów obiektu zachował się w stanie bardzo słabym. Również słabo czytelny jest obecnie układ zamku, który dzielił się na górny, dolny oraz podzamcze. Od strony południowej dostrzec można resztki baszty, która być może pełniła rolę bramy wjazdowej. Nie wiadomo, kiedy zamek został opuszczony. W wiekach XVIII i XIX coraz bardziej popadający w ruinę obiekt został rozebrany. Znajdująca się w pobliżu Jaskinia Ostrężnicka stanowiła dla zamku naturalny system piwnic i lochów. Do lochów prowadziły drzwi, które dziś oglądać można w kościele w Złotym Potoku.
Przez Ostrężnik przebiega kilka tras turystycznych, m.in. czerwony Szlak Orlich Gniazd oraz niebieski Szlak Warowni Jurajskich. Znajduje się tu ścieżka przyrodniczo-dydaktyczna „Tropem tajemnic” o długości 1,5 km.

</doc>
<doc id="137660" url="https://pl.wikipedia.org/wiki?curid=137660" title="Sumokształtne">
Sumokształtne

Sumokształtne (Siluriformes) – rząd ryb promieniopłetwych (Actinopterygii), pierwotnie słodkowodnych, o dużym zróżnicowaniu pod względem morfologicznym i biologicznym. Obejmuje ponad 3700 gatunków, z których wiele ma duże znaczenie gospodarcze – większe są poławiane w celach konsumpcyjnych, komercyjnie i sportowo, a gatunki o niewielkich rozmiarach są popularne w akwarystyce. Uwzględniając zapis kopalny, sumokształtne są znane ze wszystkich kontynentów. Najstarsze znane otolity sumokształtnych pochodzą z pokładów górnej kredy. Siluriformes stanowią takson siostrzany strętwokształtnych. Dawniej klasyfikowane były w randze podrzędu o nazwie sumowce (Siluroidei) w karpiokształtnych.
Zasięg występowania.
W zapisie kopalnym znane są ze wszystkich kontynentów (z wyjątkiem Australii). Z Antarktydy opisano ich skamieniałości pochodzące z eocenu i oligocenu. Występują w wodach słodkich, słonych i słonawych. Współcześnie żyjące gatunki rozprzestrzeniły się po całym świecie, najliczniej występują w wodach słodkich obydwu Ameryk (ponad 2050 gatunków), poza tym zasiedliły Afrykę, Europę i Azję. Rodziny Ariidae i Plotosidae to ryby głównie morskie, ale niektórzy ich przedstawiciele są częstymi gośćmi wód słonawych, przybrzeżnych, czasem wpływają do rzek na całym świecie, w tym Australii. 
Cechy charakterystyczne.
Ciało pokryte płytkami kostnymi lub nagie (bez łusek). W czaszce brak kości spójkowej, podpokrywowej i gnykowej brzusznej. Płetwa grzbietowa i płetwy piersiowe z kolcem, który często jest gruby, twardy, a u wielu gatunków stanowi element mechanizmu blokującego. Kolce, zwłaszcza w płetwie grzbietowej, mogą być połączone z gruczołem jadowym. "Heteropneustes fossilis" z Indii jest znany z agresywnych zachowań wobec ludzi i ryb, a skaleczenie jego kolcem jest bolesne i potencjalnie niebezpieczne. Skaleczenia kolcem "Plotosus lineatus" mogą spowodować śmierć.
U większości gatunków występuje płetwa tłuszczowa. Pysk niewysuwalny, kości szczękowe większości (poza Diplomystidae i †Hypsidoridae) nieuzębione. Na głowie zwykle do czterech par wąsików: jedna para wąsików nosowych, jedna szczękowych i dwie żuchwowe (podbródkowe). Oczy z reguły małe. Obecny aparat Webera. Pęcherz pławny otwarty, dwukomorowy. Brak ości. W płetwie ogonowej występuje do 18 (zwykle 17) promieni głównych. Liczba kręgów: od 15 do 100.
Długość ciała wielu sumokształtnych nie przekracza 12 cm. Paraiba ("Brachyplatystoma filamentosum") osiąga 3,6 m, sum pospolity ("Silurus glanis") do 3 m długości (sporadycznie spotykane były większe), a niewiele mniejsze są niektóre Pangasiidae i Pimelodidae.
U gatunków żyjących w wartkim nurcie górskich rzek wytworzyły się przyssawki – narządy czepne umożliwiające przyssanie się do podłoża. Gatunki zasiedlające zbiorniki zamulone, o niskiej zawartości tlenu wytworzyły dodatkowe narządy oddechowe (narząd nadskrzelowy u Clariidae i Heteropneustidae), stanowiące przystosowanie do oddychania powietrzem atmosferycznym. Kilka rodzajów w różnych rodzinach sumokształtnych obejmuje ryby zasiedlające zbiorniki podziemne – jaskinie i zbiorniki artezyjskie. Ich oczy są w różnym stopniu zredukowane.
Wiele sumów zakłada gniazda i opiekuje się ikrą, a niektóre również potomstwem. Większość wiedzie drapieżniczy tryb życia, rzadziej żywią się roślinnością, a kilka gatunków (w tym kandyra) pasożytuje na innych rybach.
Systematyka.
Filogeneza tej grupy ryb nie została do końca wyjaśniona. Większość badaczy uznaje sumokształtne za takson siostrzany dla Gymnotiformes, choć badania molekularne wskazują na bliższe pokrewieństwo z kąsaczokształtnymi (Characiformes). Ciągle odkrywane są nowe gatunki. Dla odkrytego pod koniec XX w. "Lacantunia enigmatica" utworzono w 2005 nową rodzinę Lacantuniidae. Na podstawie analiz morfologicznych oraz molekularnych przyjmuje się następującą klasyfikację sumokształtnych (kolejność filogenetyczna):
"Incertae sedis":
Diplomystoidei:
Hypsidoroidei:
Loricarioidei:
Siluroidei:

</doc>
<doc id="137661" url="https://pl.wikipedia.org/wiki?curid=137661" title="Meyers Konversations-Lexikon">
Meyers Konversations-Lexikon

Meyers Konversations-Lexikon – niemiecka encyklopedia, której pierwsza część została wydana w 1839 roku. Po sześciu latach pojawiło się kolejnych 14 tomów, a po następnych sześciu wydany został ostatni - 46 tom.
Skany i tekst wydania z lat (1885-90) dostępne pod adresem http://www.retrobibliothek.de/retrobib/stoebern.html?werkid=100149

</doc>
<doc id="137664" url="https://pl.wikipedia.org/wiki?curid=137664" title="Rezerwat przyrody Zielona Góra (województwo śląskie)">
Rezerwat przyrody Zielona Góra (województwo śląskie)

Rezerwat przyrody Zielona Góra – rezerwat przyrody nieożywionej położony na wzniesieniu Zielona Góra w pobliżu wsi Kusięta w gminie Olsztyn (województwo śląskie). Pod względem geograficznym znajduje się na Wyżynie Mirowsko-Olsztyńskiej i w obrębie Jury Krakowsko-Częstochowskiej. Pod względem ochrony przyrody znajduje się na obszarze Ostoi Olsztyńsko-Mirowskiej w obrębie Parku Krajobrazowego Orlich Gniazd. Przez rezerwat przebiega Szlak Orlich Gniazd.
Został utworzony w roku 1953 na powierzchni 18,39 ha. W 1963 powiększono go do 19,66 ha. Obecnie podawana wielkość rezerwatu to 19,36 ha. Obszar rezerwatu objęty jest ochroną ścisłą.
Rezerwat stanowi wzgórze wapienne o wysokości 343 m n.p.m. W rezerwacie chroniona jest ciepłolubna roślinność murawowo-zaroślowa i leśna (buczyna, grąd).
Na terenie rezerwatu występują formy krasowe, w tym m.in. Jaskinia w Zielonej Górze o długości 150 m długości oraz Schronisko pod szczytem Zielonej Góry. Charakterystyczne dla jaskini jest unikatowe nagromadzenie kolumn naciekowych. Występuje też wiele skał wapiennych. Niektóre z nich, jak np. Kowadło, Podkowadle, Płetwa i Zielona Góra są obiektem wspinaczki skalnej.

</doc>
<doc id="137665" url="https://pl.wikipedia.org/wiki?curid=137665" title="Legion Chrystusa">
Legion Chrystusa

Legion Chrystusa (LC) – katolickie zgromadzenie powstałe w 1941 w Meksyku wraz ze stowarzyszeniem ludzi świeckich Królestwo Chrystusa ("Regnum Christi"). Jego założycielem był o. Marcial Maciel. Kapłani zgromadzenia nazywają się legionistami Chrystusa (Legionarios de Cristo).
Legion Chrystusa jest jednym z bardziej dynamicznie rozwijających się współcześnie zgromadzeń katolickich. Domy zakonne Legionistów znajdują się w 20 krajach. W roku 2010 zakon liczył 700 księży, 120 tys. świeckich uczniów w szkołach średnich i uniwersytetach.
W Polsce Legion Chrystusa działa od 1994. Prowadzi dwa domy: w Krakowie i w Gdańsku Osowej.
Legioniści prowadzą także spotkania młodzieży szkolnej w klubie pod międzynarodową nazwą ECYD.
Przestępstwa.
Jak ujawniono na początku 2009, założyciel zgromadzenia prowadził podwójne życie, żyjąc z kobietą i posiadając z nią córkę. Ponadto został oskarżony o pedofilię przez byłych seminarzystów. Kontrowersje wzbudzał również sposób funkcjonowania zgromadzenia. Zgromadzeniu zarzucano stosowanie metod sekciarskich.
W marcu 2009 papież Benedykt XVI podjął decyzję o kontroli zgromadzenia ze względu na ujawnione i budzące kontrowersje fakty. Wizytatorami apostolskimi prowadzącymi od 15 lipca 2009 kontrolę w zgromadzeniu byli biskupi: Ricardo Watty Urquidi (Meksyk), Charles Chaput (USA), Giuseppe Versaldi (Włochy), Ricardo Ezzati Andrello (Chile) oraz Ricardo Blázquez (Hiszpania).
Wizytatorzy w swoim oświadczeniu w kwietniu 2010 przyznali, że Marcial Maciel dopuścił się skandalu "najcięższego i obiektywnie niemoralnego zachowania", "prawdziwych przestępstw" i prowadził "życie pozbawione skrupułów i autentycznych uczuć religijnych".
9 lipca 2010 Velasio De Paolis wyznaczony został przez papieża na jego delegata ds. Legionu Chrystusa o bardzo szerokim zakresie władzy wobec zgromadzenia.
21 grudnia 2019 Legion Chrystusa opublikował raport zatytułowany „Raport 1941-2019 na temat fenomenu przemocy seksualnej wobec nieletnich w Legionie Chrystusa od jego założenia do dnia dzisiejszego”, według którego 33 księży Legionu w latach 1941–2019 wykorzystało seksualnie 175 ofiar, a 60 z nich sam założyciel - Marcial Maciel Degollado. Ofiary krytykowały raport jako niepełny, ponieważ zabrakło w nim nazwisk części sprawców, jak np. księdza Fernanda Martineza, który w latach 90. molestował uczennice katolickiej szkoły w Cancún.

</doc>
<doc id="137666" url="https://pl.wikipedia.org/wiki?curid=137666" title="Rezerwat przyrody Sokole Góry">
Rezerwat przyrody Sokole Góry

Rezerwat przyrody Sokole Góry – leśny rezerwat przyrody, położony na Jurze Krakowsko-Częstochowskiej, pomiędzy wsiami Olsztyn, Zrębice i Biskupice w województwie śląskim.
Rezerwat został utworzony w roku 1953 na powierzchni 333,27 ha; w 1963 roku zmniejszono go do 215,95 ha i taką powierzchnię zajmuje do tej pory. Jest drugim pod względem wielkości, po Dolinie Racławki, rezerwatem na Jurze Krakowsko-Częstochowskiej.
Rezerwat stanowią wzgórza wapienne (Sokola Góra, Puchacz, Donica, Karzełek, Setki). Zbudowane są ze skał wapiennych przykrytych lessem. W wielu miejscach spod lessu odsłaniają się nagie wapienne skały z bogatymi formami rzeźby krasowej i licznymi jaskiniami i schroniskami. Największe z nich to: Jaskinia Olsztyńska, Jaskinia Maurycego, Jaskinia Kordowa, Jaskinia Koralowa, Jaskinia Urwista, Jaskinia w Dziedzińcu, Jaskinia Fikuśna, Studnisko (Jaskinia Głęboka), Jaskinia pod Sokolą Górą. Jaskinie są wykorzystywane przez liczne gatunki nietoperzy jako miejsce hibernacji (snu zimowego). W jaskini Studnisko znajduje się również kolonia rozrodcza (letnia) nocków dużych. Jest to jedna z dwóch w Polsce kolonii rozrodczych nietoperzy zlokalizowanych pod ziemią – na północ od Alp i Karpat kolonie takie formują się zwykle na strychach budynków lub (w przypadku innych gatunków) w dziuplach drzew. W Jaskini Pod Sokolą Górą znalazły swoją ostoję dwa gatunki chrząszczy ("Choleva aquilonia gracilenta" i "Catops tristis infernus"), będące reliktami ostatniego zlodowacenia. Korzystają one z utrzymującej się tam przez cały rok temperatury +3 °C. Chronione są też lasy (buczyna sudecka i storczykowa oraz grąd) porastające zbocza wzgórz
W pobliżu rezerwatu w latach 70. i 80. XX wieku znajdował się zbiornik wodny, do którego wodę doprowadzano z kopalni rud żelaza w Dębowcu. Po zamknięciu kopalni w 1978 r. zalew wyschnął.
Przez obszar rezerwatu prowadzą udostępnione do ruchu pieszego dwa szlaki turystyczne (czerwony Szlak Orlich Gniazd i czarny „im. Barbary Rychlik”), ścieżka edukacyjno-przyrodnicza oraz tzw. „Dróżka Św. Idziego”. Znajdują się tu także dwie skały udostępnione do wspinaczki (Boniek i Pielgrzym). Przy szosie z Olsztyna do Biskupic znajdują się dwa parkingi, wiaty dla turystów i tablice informacyjne.

</doc>
<doc id="137668" url="https://pl.wikipedia.org/wiki?curid=137668" title="Legionarios del Cristo">
Legionarios del Cristo



</doc>
<doc id="137672" url="https://pl.wikipedia.org/wiki?curid=137672" title="Izocyjaniany">
Izocyjaniany

Izocyjaniany – związki chemiczne zawierające ugrupowanie −N=C=O, w którym atomem wiążącym jest atom azotu. Mogą to być sole typu M−N=C=O (gdzie M to atom metalu) lub związki organiczne typu R−N=C=O (gdzie R to dowolna grupa organiczna, a ugrupowanie −N=C=O określa się jako grupę izocyjanianową). 
Izocyjaniany są izomerami cyjanianów, zawierających ugrupowanie −O−C≡N oraz piorunianów, zawierających ugrupowanie −C≡N−O.
Izocyjaniany nieorganiczne.
Izocyjaniany nieorganiczne otrzymywane są przez utlenianie cyjanków w wysokiej temperaturze. Są trwałe do temperatury czerwonego żaru. Powstają także obok cyjanków w reakcji cyjanu z mocnymi zasadami. W wodzie hydrolizują do amoniaku i dwutlenku węgla.
Termiczna przemiana izocyjanianu amonu (NH4OCN) w izomeryczny mocznik, której po raz pierwszy dokonał Friedrich Wöhler w 1828 roku, była pierwszą laboratoryjną syntezą związku organicznego i obaliła teorię siły życiowej (tzw. "vis vitalis"), obowiązującej do tego czasu w chemii organicznej.
Izocyjaniany organiczne.
Niektóre izocyjaniany organiczne są bardzo reaktywnymi związkami chemicznymi, zdolnymi np. do wybuchowej reakcji z wodą, w której wydziela się dwutlenek węgla. Część izocyjanianów jest silnie toksyczna.
Synteza.
1) Podstawową metodą syntezy izocyjanianów jest reakcja aminy pierwszorzędowej z fosgenem: 
2) Ze względu na toksyczność fosgenu poszukiwano innych, bardziej bezpiecznych, metod syntezy izocyjanianów. Przykładem może być reakcja dwuetapowa z mocznikiem i następczą termolizą:
3) Izocyjaniany są produktami pośrednimi w przegrupowaniu Hoffmanna, w którym pierwszorzędowe amidy reagują z podchlorynami lub podbrominami tworząc odpowiedni izocyjanian, który następnie hydrolizuje do odpowiedniej pierwszorzędowej aminy. 
4) Ponadto izocyjaniany mogą powstawać w reakcji przegrupowania Curtiusa. Azydki acylowe R-(CO)-N3 rozpadają się z wydzieleniem gazowego azotu N2 tworząc nitreny, które podobnie jak karbeny są nietrwałe i ulegają przegrupowaniu do izocyjanianów.
Reakcje.
1) W środowisku alkalicznym izocyjaniany ulegają hydrolizie, dając w wyniku aminę pierwszorzędową, oraz anion węglanowy. Reakcja przebiega zgodnie ze schematem: 
2) Izocyjaniany aromatyczne w obecności wody ulegają hydrolizie z wydzieleniem dwutlenku węgla (reakcja jest zwykle silnie egzotermiczna):
Reakcja ta jest wykorzystywana przy spienianiu poliuretanów.
3) Izocyjaniany reagują z alkoholami i aminami, dając jako wynik odpowiednio uretany lub pochodne mocznika:
Reakcja alkoholi i amin z izocyjanianami jest podstawową metodą otrzymywania poliuretanów. Substratami przy produkcji tych polimerów są di- i tri-izocyjaniany oraz diole lub rozbudowane oligomery z wieloma grupami hydroksylowymi, nazywanymi nie do końca poprawnie poliolami.
Znaczenie przemysłowe.
Izocyjanian metylu (MIC, CH3−NCO) stosowany jest w produkcji pestycydów, jednak przeważająca część tych związków w przemyśle organicznym jest używana do produkcji tworzyw poliuretanowych. Globalny popyt na diizocyjaniany w 2000 roku wynosił 4,4 miliony ton w tym:
Wszyscy główni producenci MDI oraz TDI są członkami Międzynarodowego Instytutu Izocyjanianów ("International Isocyanate Institute"), którego celem jest promowanie bezpiecznego stosowania MDI i TDI w zakładach pracy, jak również w środowisku naturalnym.
Zagrożenia.
Reaktywność izocyjanianów czyni je szkodliwymi dla żywych tkanek. Są one trujące i wywołują alergiczne zapalenie pęcherzyków płucnych oraz tzw. astmę zawodową. Obie te choroby powstają w wyniku inhalacji oraz kontaktu skórnego, dlatego powinno się unikać zarówno wdychania oparów jak i bezpośredniego kontaktu ze skórą.
ISOPA, Europejskie Stowarzyszenie Producentów Izocyjanianów i Polioli ("European Diisocyanate and Polyol Producers Association") udostępnia informacje dla bezpiecznego stosowania izocyjanianów.
Informacje na temat stosowania, wyposażenia ochrony osobistej, transportu, przechowywania, pobierania próbek i analizy dla MDI i TDI, postępowanie w przypadku wypadku, informacje o środowisku i zdrowiu zostały szczegółowo podane.

</doc>
<doc id="137676" url="https://pl.wikipedia.org/wiki?curid=137676" title="Zmodyfikowana modulacja częstotliwości">
Zmodyfikowana modulacja częstotliwości

Zmodyfikowana modulacja częstotliwości (ang. "Modified Frequency Modulation", MFM) – metoda kodowania informacji stosowana przy zapisie na nośniku magnetycznym, używana od 1970 roku, kiedy to IBM wprowadził dysk twardy z tym właśnie sposobem zapisu. W latach 80. była ona stosowana przez większość formatów dysków twardych i dyskietek. Na początku XXI wieku pozostała tylko jako metoda zapisu na dyskietkach 5,25 cala i 3,5 cala, głównie ze względu na zachowanie standardu zapisu na tych nośnikach danych.
MFM jest modyfikacją cyfrowej metody FM stosowanej przy kodowaniu informacji na dyskietkach pojedynczej gęstości (SD, ang. "Single Density"). Pozwoliła ona na dwukrotne zwiększenie ilości kodowanej informacji przy tej samej częstotliwości sygnału jak w metodzie FM. Dostęp do danych z wykorzystaniem metody MFM wynosi 250-500 kbit/s przy przemysłowym standardzie dyskietek wysokiej gęstości (HD, ang. "High Density") 5¼" i 3½".
Metody FM jak i MFM są tak naprawdę odmianami metody RLL – odpowiednio RLL (0,1) i RLL (1,3) – które zostały zastąpione we wczesnych latach 90. przez bardziej zaawansowane metody RLL (1,7) i RLL (2,7); pierwsza cyfra w nawiasie określa minimalną, a druga maksymalną ilość taktów zegara, bez zmiany poziomu sygnału, służącą do kodowania danych. Pierwsza liczba decyduje o maksymalnej częstotliwości jaka wystąpi na głowicy zapisującej, natomiast druga o minimalnej częstotliwości (maksymalnym czasie między zmianami). Zwiększenie pierwszej liczby umożliwia zwiększenie częstotliwości taktowania przy niezmienionej częstotliwości na głowicy zapisującej, ale wymaga zwiększenia drugiej liczby. Zwiększenie drugiej liczby oznacza zwiększenie maksymalnych czasów. Nie można ich jednak zbytnio zwiększać, bo niedokładności w obrotach talerza dysku mogą spowodować nieprawidłowe rozpoznawanie długości sygnału.
Kodowanie.
Kodowanie informacji odbywa się według zasady: nadawanie jedynki zmienia kierunek prądu głowicy zapisującej w środku komórki bitowej, nadawanie zera zmienia kierunek prądu na początku, ale tylko wtedy, gdy poprzednio nadawanym bitem było zero.
Przykład zakodowania liczby binarnej 010011:
 0 1 0 0 1 1 
 ———___———__—
W zapisie występują ciągi o dwóch lub trzech czasach jednostkowych o takim samym kierunku prądu. Jeżeli ograniczeniem układu jest maksymalna częstotliwość przenoszenia układu głowicy, to metodą MFM można dwukrotnie zwiększyć częstotliwość zmian w stosunku do metody FM. W systemie tym nie występuje proste kodowanie, a o sygnale decyduje nie tylko bieżący, ale i poprzedni bit. Przy dekodowaniu nie można dokonać tego wprost, jak to ma miejsce w przypadku FM, czyli duża częstotliwość = jedynka, mała = zero. W przypadku MFM ciąg zer i jedynek wywoła sygnały o takiej samej częstotliwości, ale sygnały te będą przesunięte względem siebie (będą miały różną fazę), dlatego układ dekodujący jest nazywany pętlą synchronizacji fazy (PLL) i jest bardziej skomplikowany niż w przypadku FM.

</doc>
<doc id="137685" url="https://pl.wikipedia.org/wiki?curid=137685" title="Rybitwa popielata">
Rybitwa popielata

&lt;del&gt;&lt;/del&gt;
Rybitwa popielata ("Sterna paradisaea") – gatunek średniego, wędrownego ptaka wodnego z rodziny mewowatych (Laridae).
Systematyka.
W wielu starszych publikacjach takson ten bywał opisywany pod nazwą "Sterna macrura". Nie wyróżnia się podgatunków. Może krzyżować się z rybitwą różową ("S. dougallii").
Występowanie.
Rybitwa popielata odbywa lęgi na obszarze okołobiegunowym, ma globalnie płynny zasięg występowania. Można ją spotkać w regionach przybrzeżnych w chłodniejszym umiarkowanym klimacie części Ameryki Północnej i Eurazji podczas lata na półkuli północnej. Podczas lata na południu można znaleźć rybitwę na morzu, aż do północnego krańca obszaru występowania lodu antarktycznego.
Zamieszkuje najdalsze północne krańce Eurazji i Ameryki Północnej, pas od Islandii przez Wyspy Brytyjskie, wybrzeża Francji, Niemiec i Beneluksu, Półwysep Skandynawski, przez Syberię po Cieśninę Beringa i dalej Aleuty, Amerykę Północną osiągając na południu Kolumbię Brytyjską i Nowy Jork, a także Grenlandię. W Europie najbardziej wysunięte na południe lęgi znajdują się w południowo-zachodniej Francji. Zimuje na paku otaczającym Antarktydę.
W Europie Środkowej widuje się ją głównie nad Morzem Północnym i Bałtykiem. Przylatuje w połowie kwietnia, a odlatuje od lipca do października.
W Polsce rybitwa popielata dawniej gnieździła się sporadycznie i nieregularnie w Zatoce Gdańskiej, na Zalewie Wiślanym i na jeziorach przymorskich Łebsko i Gardno – najwyżej kilkanaście par. Ostatni lęg na terenie kraju odnotowano w 1983. Regularnie, lecz bardzo nielicznie na przelotach na wybrzeżu, tylko wyjątkowo spotykana w głębi lądu.
Wędrówki.
Jest to ptak odbywający najdłuższe wędrówki – trasa w jedną stronę może wynosić około 30 000 km. Północne populacje z Europy, przelatując wzdłuż jej zachodnich wybrzeży, spotykają ptaki z południowego wschodu Ameryki Północnej. Obie grupy lecą dalej wzdłuż zachodnich wybrzeży Afryki, docierając do Przylądka Dobrej Nadziei (niektóre populacje do Chile). Następnie zmierzają na Antarktydę, gdzie kończą swą podróż. W ten sposób przemierzają ogromne dystanse, co powiększa jeszcze okrążenie całej Antarktydy w ciągu roku lub dwóch. Dlatego też 25-letnia rybitwa popielata w swoim życiu może przelecieć trasę ok. 1 000 000 km.
Dane pozyskane z badania wędrówek tych ptaków morskich wskazują, że odległość podróży może wynieść w przybliżeniu 96 000 km; z lęgowisk na Wyspach Farne, u wybrzeży Northumberland, do zimowisk na Antarktydzie.
Charakterystyka.
Cechy gatunku.
Brak wyraźnego dymorfizmu płciowego. W upierzeniu godowym wierzch głowy i końcówki skrzydeł czarne, tułów i skrzydła szare, boki głowy i szyi, kuper i ogon białe. Dziób i nogi całe czerwone. Szyja, pierś i brzuch popielate. W upierzeniu spoczynkowym spód ciała i czoło bieleją, a dziób i nogi stają się czarne. Stojący ptak ma znacznie wystający ogon poza skrzydła. Najdłuższa lotka dłoniowa opatrzona jest podłużnym pasem o szerokości do 2 mm (u rybitwy rzecznej ma 4–5 mm). Osobniki młodociane podobne do dorosłych w upierzeniu spoczynkowym, jednak ich grzbiet i skrzydła pokrywają gęste, ciemne plamki. W Europie prawie nie widuje się jej w szacie spoczynkowej.
Rybitwa popielata przypomina bardzo rybitwę rzeczną (zwyczajną), od której jest nieco mniejsza, ma krótsze nogi, trochę krótszy dziób, szyję i skrzydła, ma za to dłuższy ogon. Skrajne sterówki ogona są jaśniejsze i dłuższe. Czarne końcówki lotek tworzą wąski pas wyraźnie kontrastujący z białym spodem skrzydła, podczas gdy u rybitwy rzecznej pas ten jest sporo szerszy, ale mało kontrastujący z resztą skrzydła. Rozróżnienie piskląt obu gatunków jest również trudne. Brzuch piskląt rybitwy popielatej ma kolor szary, podczas gdy pisklęta rybitwy rzecznej mają brzuch biały. Wierzch ciała większości piskląt rybitwy popielatej ma kolor jasnobrązowy jak u rybitwy rzecznej, ale kilka–kilkanaście procent piskląt ma szary wierzch ciała.
Rybitwy popielate mają stosunkowo krótsze nogi niż inne gatunki rybitw; może to być adaptacja do życia związana z niskimi temperaturami – temperatura zamarzania wody morskiej wynosi –1,8 °C, a dzienne średnie minimalne temperatury notowane przez rejestratory założone ptakom, wynoszą od 0 do –5 °C.
Wymiary średnie.
długość ciała ok. 30–38 cmrozpiętość skrzydeł ok. 75–85 cmmasa ciała ok. 85–125 g
Głos.
Odgłosy są mniej skrzeczące niż mewy zwyczajnej, a bardziej przenikliwe niż mewy rzecznej i układają się w ciągłe „krii” lub „kirr”.
Biotop.
Kolonie na nieporośniętych piaszczystych i skalistych brzegach wód słonych i słodkich, słonych łąkach, wydmach oraz wyspach w pasie iglastych lasów tundry. Wyjątkowo mogą się gnieździć na jeziorach śródlądowych. Zimuje głównie na paku lodowym.
Rybitwy popielate zamieszkują na lodzie antarktycznym przez jedną trzecią cyklu rocznego.
Okres lęgowy.
Toki.
Na lęgowiska wraca w kwietniu i maju. W czasie toków samce przynoszą do kolonii ryby, podarowując je różnym samicom. Dopiero jednak po dobraniu się w pary partner karmi regularnie swoją partnerkę.
Gniazdo.
W różnorodnych miejscach. Gniazdo to płytka jamka ubogo wysłana suchymi źdźbłami i kawałkami muszli. Tworzy wielkie kolonie liczące od kilku do kilkuset par.
Jaja.
W ciągu roku wyprowadza jeden lęg, składając w maju–lipcu 2–3 szare lub brunatne jaja w ciemne plamki.
Wysiadywanie i dorastanie.
Jaja wysiadywane są przez okres 22–27 dni głównie przez samicę, która w tym czasie jest karmiona przez samca (ten też czasem wysiaduje). Wszelkie ataki z powietrza i ziemi są odpierane przez przyszłych rodziców z lotu. Poza tym napastnika oblewają kałem. Młode w puchu są na grzebiecie usiane ciemnymi drobnymi plamkami. Pisklęta pierzą się w wieku 3–4 tygodni, lecz pozostają z rodzicami potem jeszcze przez miesiąc lub dwa. Młode rozchodzą się z rówieśnikami po całej kolonii. Mimo to, rodzice niosący pokarm, przeważnie małe ryby, mięczaki, skorupiaki i morskie owady, odnajdują je bez problemu. Dojrzałość płciową osiągają po 3–4 latach. W drogę na dalekie zimowiska wyruszają od końca lipca. Pierzą się na zimowiskach w październiku.
Pożywienie.
Drobne ryby, a także bezkręgowce m.in. skorupiaki jak krewetki i kraby. Badanie polegające na analizie piór wskazuje, że głównym źródłem pożywienia jest kryl lub podobne skorupiaki.
Podobnie jak rybitwa rzeczna polując zawisa nad wodą i atakuje ofiarę spadając na nią i nurkując. Na Morzu Wattowym zauważono, że unikają konkurencji ze strony rybitwy rzecznej i łapią ryby pływające przy powierzchni.
Status i ochrona.
Międzynarodowa Unia Ochrony Przyrody (IUCN) uznaje rybitwę popielatą za gatunek najmniejszej troski (LC – "Least Concern") nieprzerwanie od 1988. W 2015 organizacja Wetlands International szacowała liczebność światowej populacji na ponad 2 miliony osobników. Trend liczebności populacji uznawany jest za spadkowy. Wymieniona w załączniku I Dyrektywy ptasiej.
W Polsce jest objęta ścisłą ochroną gatunkową, wymaga ochrony czynnej.
Zespół z Newcastle University w Wielkiej Brytanii, analizując dane z 47 migracji w ciągu dwóch lat badań między 2015 i 2017, ustalił w jaki sposób zmiany klimatu mogą wpłynąć na zachowanie tych ptaków. Stwierdzono, że istniały wyraźne różnice w zachowaniu i rozmieszczeniu ptaków między tymi oznaczonymi w 2015 w porównaniu z tymi oznaczonymi w 2017. Zbiegło się to z istotną zmianą warunków lodowych, z wysoką pokrywą lodową w 2015, a następnie niezwykle ciepłymi warunkami, które doprowadziły do rozpadu lodu pod koniec 2016 i niższą pokrywą lodową niż zwykle przez cały następny rok. Kryl jest głównym źródłem pożywienia dla rybitw, więc możliwe, że cieplejsza pogoda w 2016/2017 doprowadziła do zmniejszenia liczebności kryla, dlatego ptaki zostały zmuszone do żerowania w różnych obszarach. Regiony polarne są szczególnie wrażliwe na zmiany klimatu, a nawet niewielkie zmiany mogą mieć poważne konsekwencje dla całego łańcucha pokarmowego. Rybitwy nie są ograniczone co do miejsca gniazdowania, ale przenoszą się tam, gdzie znajdują się najlepsze miejsca żerowania.

</doc>
<doc id="137689" url="https://pl.wikipedia.org/wiki?curid=137689" title="Józef z Nazaretu">
Józef z Nazaretu

Józef z Nazaretu, hebr. "יוֹסֵף", gr. "Άγιος Ιωσήφ ο Μνήστωρ", cs. "Prawiednyj Iosif Obrucznik", Sprawiedliwy – małżonek Marii z Nazaretu, tradycyjnie nazywany jej Oblubieńcem, opiekun Świętej Rodziny, święty Kościoła powszechnego, uznany za patrona chrześcijańskich małżeństw, rodzin oraz ludzi pracy i dobrej śmierci, częstokroć porównywany do Abrahama.
Życie.
Głównymi źródłami wiedzy o świętym Józefie są Ewangelie, ale mówią o nim także niektóre apokryfy, np. Protoewangelia Jakuba, Ewangelia Tomasza, Historia Józefa Cieśli. Ewangelie Mateusza i Łukasza podają dwa różne rodowody Józefa; według obu Józef wywodził się z rodu króla Dawida z pokolenia Judy. Według tradycji chrześcijańskiej Mateusz (rozdz. 1) podaje rodowód św. Józefa, a Łukasz (rozdz. 3) rodowód Maryi.
Według apokryfów przed małżeństwem z Marią Józef poślubił Salomę (lub Eschę), z którą miał doczekać się synów Jakuba i Judę Tadeusza (apokryf "Opowiadanie o Józefie cieśli" wymienia jeszcze Szymona i Józefa/Justusa) oraz 2 córki: Lizję i Lidię. Owdowiawszy, Józef poślubił Marię. Zgodnie z proroctwem arcykapłan ogłosił, że "wszyscy nieżonaci mężczyźni z domu i z rodu Dawida, odpowiedni do małżeństwa, mają złożyć swoje różdżki na ołtarzu. Czyja zaś różdżka po złożeniu zakwitnie, a na końcu jej ukaże się Duch Pański w postaci gołębicy, temu Dziewica powinna być powierzona i przez tego poślubiona".
"Po zaślubinach Matki (Jezusa), Marii, z Józefem, wpierw nim zamieszkali razem, znalazła się brzemienną za sprawą Ducha Świętego" (Mt 1:18). Józef chciał potajemnie oddalić Marię by ocalić ją przed ukamienowaniem (taka kara groziła w Izraelu za domniemane cudzołóstwo), ponieważ wiedział, że nie jest ojcem dziecka, jednak we śnie otrzymał nakaz, aby przyjąć ją do siebie. Józef przyjął więc Marię do swego domu w Nazarecie w Galilei. Biblia nie podaje wieku Józefa, ani Marii w dniu ich zaślubin. Według objawień prywatnych, jakich doznała María z Ágredy opisanych w książce "Mistyczne miasto Boże", Józef poślubiając Marię miał 33 lata, a ona 14. Inne źródła, m.in. "Apokryfy Nowego Testamentu", podają „podeszły wiek” Józefa (ok. 80 lat).
Zanim jeszcze urodził się Jezus, ukazało się zarządzenie cesarza Augusta o spisie ludności. Każdy mieszkaniec spisywany był w miejscu swego urodzenia, więc Józef udał się z rodziną w podróż do judzkiego Betlejem, skąd pochodził (Łk 2, 1nn). Gdy dotarli na miejsce, Maria urodziła syna i położyła w żłobie, nie było bowiem dla nich miejsca w gospodzie. Według żydowskiego prawa ojciec dziecka mógł nadać mu imię – czynność ta była uznaniem dziecka za swoje, nadał więc chłopcu imię Jezus. Odtąd był on uważany za ziemskiego ojca Jezusa ("czyż nie jest On synem cieśli?" Mt 13,55). Józef był świadkiem pokłonu pasterzy Jezusowi, nowo narodzonemu dziecku. Po ośmiu dniach od narodzin obrzezano chłopca, a potem zaniesiono do Jerozolimy, by przedstawić je zgodnie z Prawem w świątyni i złożyć ofiarę wykupującą. Rodzina złożyła ofiarę ubogich – parę synogarlic lub dwa gołębie, co by wskazywało, że nie byli zamożni. Mateusz (Mt 2,nn) zrelacjonował pokłon zamożnych przybyszów (magów, mędrców czy królów) ze Wschodu w Betlejem. Nie wiadomo, ile lat miał wówczas Jezus, ale możliwe jest – sądząc po rozkazie o rzezi niewiniątek, który obejmował dzieci do lat dwóch – że było to właśnie około dwóch lat po narodzinach.
Józef we śnie otrzymał nakaz natychmiastowej ucieczki do Egiptu, by ochronić życie Jezusa. Dopiero po ponownym śnie Józefa, który dowiedział się, że Herod nie żyje, Józef z rodziną powrócił do Nazaretu. Łukasz wspomniał jeszcze Józefa, gdy dwunastoletni Jezus odłączył się od rodziców w Jerozolimie i został przez rodziców odnaleziony w świątyni (Łk 2,42) po trzech dniach poszukiwań. Później ewangelie o Józefie milczą.
Kult i wzór świętego Józefa.
Kościół katolicki ukazuje św. Józefa jako wzór takich cnót, jak posłuszeństwo Bogu, wiara, pracowitość, męstwo, sprawiedliwość, czystość, piękna miłość, skromność, ubóstwo, milczenie, opanowanie i inne. Por. ks. Jan Berthier „Kult i naśladowanie Świętej Rodziny”; święty Józef jest wzorem męstwa i paradygmatem ojcostwa. Na jego temat wydawane jest wiele publikacji.
Na całym świecie istnieją ośrodki badawcze prowadzące studia z zakresu józefologii tj. refleksji teologicznej na temat świętego Józefa.
W Polsce m.in. w Kaliszu działa od 1969 Polskie Studium Józefologiczne, a od 1673 tamtejsza bazylika kolegiacka Wniebowzięcia Najświętszej Marii Panny jest narodowym sanktuarium św. Józefa. W 2009 również w Kaliszu miał miejsce X Międzynarodowy Kongres Józefologiczny.
Jako postać biblijna św. Józef jest zwieńczeniem Starego Testamentu. Święty Józef jest doskonale oddany woli Bożej. Jako głowa Świętej Rodziny z Nazaretu, został przez Boga obdarzony wyjątkową łaską i zaufaniem, wyrażającą się w tym, że Bóg powierzył mu Marię i Jezusa – Syna Bożego pod jego opiekę, w związku z tym Kościół katolicki uważa go za postać wyjątkową, godną kultu i naśladowania. Św. Józef przez Kościół katolicki jest ukazywany również jako pogromca duchów piekielnych.
Patronat.
Święty Józef jest patronem wielu świątyń i parafii, a także:
Dzień obchodów.
W Kościele prawosławnym jego święto przypada w styczniu (niedziela po Narodzeniu Chrystusa), 19 marca obchodzone jest jego święto w Kościele anglikańskim, ewangelickim i katolickim.
W Kościele katolickim jest to uroczystość liturgiczna "Świętego Józefa, Oblubieńca Najświętszej Marii Panny". Cały marzec jest poświęcony świętemu Józefowi, a dniem tygodnia, w którym się go wspomina, jest środa.
1 maja katolicy obchodzą również wspomnienie dowolne "Świętego Józefa Rzemieślnika" – jest to wspomnienie dowolne, wprowadzone przez Piusa XII w 1955 roku. 
Św. Józef w liturgii Kościoła katolickiego.
Liturgiczne święto św. Józefa po raz pierwszy spotykamy w IV wieku w klasztorze św. Saby pod Jerozolimą. W zachodnim chrześcijaństwie zaczęło przyjmować się powoli po VIII wieku. Dopiero papież Sykstus IV w 1479 r. wprowadził je do brewiarza i Mszału Rzymskiego. W XVII wieku Grzegorz XV rozszerzył je na cały Kościół.
Na początku XIX w. przełożeni generalni 43 zakonów oficjalnie złożyli prośbę w Stolicy Apostolskiej o utworzenie nowego święta Opieki świętego Józefa nad Kościołem Chrystusa. W 1847 r. ustanowił je Pius IX, było obchodzone w trzecią niedzielę po Wielkanocy, Pius X podniósł je w 1913 r. do rangi uroczystości I klasy. Natomiast w 1955 r., Pius XII zniósł je, by wprowadzić nowe tej samej klasy tj. "Świętego Józefa Rzemieślnika" na 1 maja. W 1969 r. reforma liturgiczna zmieniła rangę tego święta do wspomnienia dowolnego.
8 grudnia 1870 r., papież Pius IX ogłosił św. Józefa patronem Kościoła Powszechnego.
18 sierpnia 1889 r. Leon XIII wydał pierwszą w dziejach Kościoła encyklikę o św. Józefie pt. "Quamquam pluries" ("O nabożeństwie do św. Józefa"). Papież Pius X zatwierdził Litanię do świętego Józefa do publicznego odmawiania, a w 1919 r. Benedykt XV dodał osobną prefację do Mszy o św. Józefie. Jan XXIII wprowadził imię św. Józefa do Kanonu Rzymskiego. Jan Paweł II 15 sierpnia 1989 r. ogłosił adhortację apostolską Redemptoris Custos o św. Józefie. Franciszek wprowadził imię św. Józefa do drugiej, trzeciej i czwartej modlitwy eucharystycznej zaraz po imieniu Najświętszej Marii Panny.
Modlitwy do św. Józefa.
W Kościele katolickim istnieje wiele modlitw i nabożeństw ku czci św. Józefa w tym m.in.:
Ikonografia.
W ikonografii Święty Józef przedstawiany jest:

</doc>
<doc id="137692" url="https://pl.wikipedia.org/wiki?curid=137692" title="Anson Chan">
Anson Chan

Anson Chan Fang On Sang (; ur. 1940 w Szanghaju) – chińska działaczka państwowa, członek władz Hongkongu zarówno pod administracją brytyjską, jak i ChRL (Specjalny Region Administracyjny).
Jest córką fabrykanta branży tekstylnej, który wraz z rodziną osiadł w Hongkongu w 1948; matka, Fang Zhaoling (ur. 1914) jest malarką. Anson Chan jest wnuczką Fang Zhenwu, generała Kuomintangu, uczestnika wojny z Japonią, oraz siostrzenicą Henry’ego Fanga, lekarza z Hongkongu.
Po śmierci ojca w 1950 była wychowywana przez babkę (matka zabrała dwóch synów na naukę w Anglii, zostawiając pod opieką rodziny w Hongkongu pozostałe sześcioro dzieci). Kształciła się w katolickiej szkole średniej, następnie studiowała na Uniwersytecie Hongkongu. W 1962 wstąpiła do służby państwowej. W ciągu wieloletniej pracy urzędniczej była zaangażowana także w działalność w związkach zawodowych.
Zajmowała wiele stanowisk we władzach Hongkongu pozostającego pod administracją brytyjską. Była m.in. sekretarzem ds. opieki społecznej (1980-1987), sekretarzem służb ekonomicznych (1987-1993), wreszcie głównym sekretarzem ("Chief Secretary") władz wykonawczych (od 1993). To ostatnie stanowisko oznaczało zwierzchnictwo nad służbą cywilną Hongkongu i było równoznaczne z funkcją zastępcy gubernatora (a po przejęciu administracji przez ChRL zastępcy szefa władz wykonawczych Specjalnego Regionu Administracyjnego). Z racji wpływów była nazywana "żelazną damą Hongkongu".
Zachowała stanowisko w 1997 po przejściu Hongkongu pod władzę Chin kontynentalnych, w administracji Tung Chee Hwa. Znalazła się pod ostrzałem krytyki w związku z chaotycznym otwarciem nowego lotniska na wyspie Chek Lap Kok, ale cieszyła się w Hongkongu dużą popularnością. Wielokrotnie popadała w spory z szefem władz wykonawczych i ostatecznie zrezygnowała ze stanowiska w kwietniu 2001. Została zastąpiona przez Donalda Tsanga, dotychczasowego sekretarza finansów.
W uznaniu wieloletniej pracy w brytyjskim korpusie urzędniczym została odznaczona Krzyżem Wielkim Orderu Św. Michała i Św. Jerzego (GCMG) przez królową brytyjską Elżbietę II w 2002.

</doc>
<doc id="137697" url="https://pl.wikipedia.org/wiki?curid=137697" title="Ichtiologia">
Ichtiologia

Ichtiologia ( "ikhthus" „ryba”; λογος "logos" „słowo, dyskusja”) – dział zoologii zajmujący się rybami, ich systematyką, biologią, morfologią, embriologią, fizjologią, ekologią, rozsiedleniem geograficznym i paleontologią.
Rozwój.
Początki ichtiologii sięgają Arystotelesa, który opisał około 116 gatunków ryb z regionu wyspy Lesbos na Morzu Egejskim. Łacińskie tłumaczenie jego prac opublikowano w 1454 roku. W renesansie pojawiły się pierwsze istotne prace z zakresu ichtiologii. Pierre Belon w "De aquatilibus" (1553) opisał około 110 gatunków ryb i ich klasyfikację. W 1554 opisał i narysował 92 gatunki ryb w "Aquatilium animalium historiae". Guillaume Rondelet w "Libri de piscibus marinis" wydanej w 1554 opisał 200 gatunków ryb morskich i 50 słodkowodnych. Jego praca zawierała liczne rysunki z wieloma szczegółami anatomicznymi opisywanych ryb. Przełomowe znaczenie w rozwoju systematyki zoologicznej miała praca Francisa Willoughby'ego "De Historia Piscium", dokończona po jego śmierci i wydana przez Johna Raya w 1686. Pojawiły się w niej elementy nazewnictwa binominalnego, ale klasyfikacja ta oparta była w znacznym stopniu na anatomii wewnętrznej.
Podstawy nowoczesnej ichtiologii stworzył szwedzki uczony Peter Artedi, nazywany ojcem ichtiologii. Artedi sprecyzował pojęcie gatunku i odmiany, połączył gatunki w rodzaje i nadał im nazwy. Zaproponowane przez Artediego nazwy rzędów przetrwały do czasów współczesnych. Opracowaną przez niego pracę "Ichthyologia" uzupełnił i opublikował Karol Linneusz w dziesiątym wydaniu (1758) swego słynnego dzieła "Systema Naturae".
W Polsce pierwsze opisy ryb sporządził w XV w. Jan Długosz w dziele "Chorographia Regni Poloniae" wymienia niektóre gatunki ryb (sieję i leszcza) charakterystyczne dla pewnych rzek i jezior. W XVI w. pojawiło się pierwsze dzieło piśmiennicze z zakresu rybołówstwa: „"O sprawie, Sypaniu, Wymierzaniu y Rybieniu stawów. A także o Przekopach, o Ważeniu y prowadzeniu Wody. Książki wszystkim gospodarzom potrzebne. Przez Olbrychta Strumieńskiego z Mysłowic Urzędnika Balickiego wydane"”. Drugim było wydane w XVII w. „"Opisanie porządku stawowego y przestróg niektórych domowego gospodarowania, z pilnością uczynione od Stanisława Stroynowskiego z Stroynowa"”.
Rozwój polskiej ichtiologii przypada na XVIII wiek. W latach 1721 i 1736 wydane zostały prace Gabriela Rzączyńskiego, w których autor spisał ryby i minogi oraz ich dość szczegółowe rozmieszczenie geograficzne. Oparta na "Systema Naturae" Linneusza systematyka ryb obejmująca ichtiofaunę rzek i jezior polskich oraz Bałtyku, a także obszerne rozdziały o gospodarce rybackiej pojawiły się w pracy Krzysztofa Kluka „"Zwierząt domowych i dzikich, osobliwie krajowych, historyi naturalney początki i gospodarstwo. Potrzebnych i pożytecznych domowych chowanie, rozmnożenie, chorób leczenie, dzikich łowienie, oswojenie, zażycie; szkodliwych zaś wygubienie"” (1780).
W XIX w. do rozwoju polskiej ichtiologii swój wkład wnieśli, m.in.: Feliks Paweł Jarocki, Benedykt Dybowski, Antoni Wałecki (nazwany ojcem polskiej ichtiologii), Maksymilian Nowicki i Szymon Syrski.

</doc>
<doc id="137698" url="https://pl.wikipedia.org/wiki?curid=137698" title="Rozkład Boltzmanna">
Rozkład Boltzmanna

Rozkład Boltzmanna – stosowane w fizyce i chemii równanie określające sposób obsadzania stanów energetycznych przez atomy, cząsteczki lub inne indywidua cząsteczkowe (cząstki) w stanie równowagi termicznej.
Równanie Boltzmanna pozwala określić tzw. funkcję rozkładu energii dla układów zawierających tak duże liczby obiektów, że stosują się do tzw. prawa wielkich liczb i można stosować do nich metody termodynamiki statystycznej, np. do gazu doskonałego lub gazu rzeczywistego. Przy stosowaniu rozkładu Boltzmanna nie jest wymagana szczegółowa wiedza na temat charakteru poziomów energetycznych.
Rozkład przedstawia stosunek obsadzeń formula_1 przez obiekty mikroskopowe dla dwu stanów „formula_2”, „formula_3” różniących się energią:
gdzie:
Oprócz różnicy energii zasadniczą rolę w obsadzeniu poziomów energetycznych odgrywa temperatura. Zgodnie z rozkładem Boltzmanna dla temperatury dążącej do zera będą obsadzone jedynie najniższe, podstawowe poziomy energetyczne.
Jeżeli dane poziomy są zdegenerowane (dla danej energii istnieje formula_17 poziomów o tej samej energii obsadzenia) wówczas prawdopodobieństwa obsadzenia rosną proporcjonalnie do degeneracji:
gdzie:
Uwzględniając możliwość obsadzenia wszystkich stanów:
gdzie:
W przypadku istnienia stanów zdegenerowanych:
gdzie:
Rozkład Boltzmanna jest zasadniczo rozkładem, w którym prawdopodobieństwo obsadzenia stanu maleje wykładniczo wraz z energią poziomu, jednak w przypadku silnej degeneracji niektórych poziomów, mogą być one silniej obsadzone niż niższe poziomy.
W przypadku bardzo wysokiej temperatury formula_28 wszystkie czynniki typu formula_29 stają się równe jedności (oczywiście gdy formula_30) i wówczas wszystkie stany są jednakowo prawdopodobne, a rozkład Boltzmanna przechodzi wówczas w rozkład jednostajny.

</doc>
<doc id="137702" url="https://pl.wikipedia.org/wiki?curid=137702" title="Obieg synodyczny">
Obieg synodyczny



</doc>
<doc id="137704" url="https://pl.wikipedia.org/wiki?curid=137704" title="Zderzenie efektywne">
Zderzenie efektywne

Zderzenie efektywne w kinetyce chemicznej oznacza takie zderzenie cząsteczek substratów, w wyniku którego dochodzi do utworzenia, bądź zerwania wiązań chemicznych.
O zajściu reakcji chemicznej na skutek zderzania cząsteczek decydują m.in. następujące czynniki:

</doc>
<doc id="137706" url="https://pl.wikipedia.org/wiki?curid=137706" title="Rexhep Meidani">
Rexhep Meidani

Rexhep Kemal Meidani (Mejdani) (ur. 17 sierpnia 1944 w Tiranie) – albański polityk, fizyk i nauczyciel akademicki, profesor, w latach 1996–1997 sekretarz generalny Socjalistycznej Partii Albanii, od 1997 do 2002 prezydent Albanii.
Życiorys.
W 1966 ukończył studia z fizyki na Uniwersytecie Tirańskim, a w 1974 studia podyplomowe na Uniwersytecie w Caen. W 1976 doktoryzował się z fizyki ciała stałego na Université Paris-Sud, a w 1984 obronił doktorat z fizyki materii skondensowanej na macierzystej uczelni. Został nauczycielem akademickim na Uniwersytecie Tirańskim, dochodząc do stanowiska profesora. W latach 1988–1992 pełnił funkcję dziekana wydziału nauk przyrodniczych. Przez kilka lat wykładał na Uniwersytecie w Prisztinie, pracował także m.in. na uczelniach we Włoszech i Niemczech.
W okresie przemian politycznych zajął się również kwestiami dotyczącymi praw człowieka. W 1991 był przewodniczącym centralnej komisji wyborczej przy pierwszych powojennych wielopartyjnych wyborach, wszedł w skład rady prezydenckiej działającej przy Ramizie Alii. W latach 1994–1996 kierował radą albańskiego centrum na rzecz praw człowieka. W 1996 dołączył do Socjalistycznej Partii Albanii, w tym samym miesiącu przewodniczący postkomunistów Fatos Nano, odbywający wówczas karę pozbawienia wolności za korupcję, wyznaczył go na sekretarza generalnego partii. Stanowisko to zajmował do 1997.
Przedterminowe wybory w 1997, przeprowadzone po wydarzeniach albańskiej rewolucji piramidowej, zakończyły się zdecydowanym zwycięstwem socjalistów. Rexhep Meidani uzyskał wówczas mandat deputowanego do Zgromadzenia Albanii. W lipcu 1997 parlament większością 110 głosów wybrał go na urząd prezydenta. Zastąpił Salego Berishę, który zrezygnował ze stanowiska. Funkcję tę pełnił od 24 lipca 2002 do 24 lipca 2007. Nowa konstytucja z 1998 ograniczyła uprawnienia głowy państwa. Rexhep Meidani starał się odegrać rolę mediatora w kryzysie politycznym wywołanym w 1998 zamordowaniem demokratycznego posła Azema Hajdariego. Okres jego prezydentury przypadł też na wojnę w Kosowie – sam opowiedział się za szeroką autonomią Kosowa, a następnie za jego niepodległością.
Powrócił do pracy naukowej, w 2003 uzyskał członkostwo w Akademii Nauk Albanii. W 2005 był kandydatem na przewodniczącego Socjalistycznej Partii Albanii, w partyjnych wyborach pokonał go Edi Rama.
Odznaczony m.in. Krzyżem Wielkim Orderu Zbawiciela. Wyróżniony tytułem doktora honoris causa przez uczelnie w Sofii, Stambule i Salonikach.

</doc>
<doc id="137707" url="https://pl.wikipedia.org/wiki?curid=137707" title="Stéphane Lambiel">
Stéphane Lambiel

Stéphane Lambiel (ur. 2 kwietnia 1985 w Martigny) – szwajcarski łyżwiarz figurowy, startujący w konkurencji solistów. Wicemistrz olimpijski (2006) i uczestnik igrzysk olimpijskich w Salt Lake City i Vancouver (2002, 2010), dwukrotny mistrz świata (2005, 2006), trzykrotny wicemistrz Europy (2006, 2008, 2010).
Życiorys.
Syn Szwajcara i Portugalki. Uważany za największy talent w szwajcarskim łyżwiarstwie figurowym od czasu Denise Biellmann (mistrzyni Europy w 1981). Od 2001 w czołówce europejskiej, regularnie klasyfikowany w czołowej dziesiątce mistrzostw Europy w konkurencji solistów. W latach 2000-2010 zdobył dziewięć tytułów mistrza Szwajcarii, a w marcu 2005 w Moskwie niespodziewanie został mistrzem świata. W 2006 potwierdził wysoką formę, zdobywając srebrny medal Zimowych Igrzysk Olimpijskich w Turynie oraz wygrywając po raz drugi z rzędu mistrzostwa świata w Calgary.
Do lipca 2008 trenowany przez Petera Grüttera. Od przełomu lipca i sierpnia 2008 trenowany w Stanach Zjednoczonych przez Wiktora Petrenko.
16 października 2008 roku ogłosił zakończenie swojej sportowej kariery. Jednak w lipcu 2009 zdecydował się na powrót do amatorskiego sportu, aby wziąć udział w igrzyskach olimpijskich 2010 w Vancouver.

</doc>
<doc id="137708" url="https://pl.wikipedia.org/wiki?curid=137708" title="Stephane Lambiel">
Stephane Lambiel



</doc>
<doc id="137710" url="https://pl.wikipedia.org/wiki?curid=137710" title="Energia aktywacji">
Energia aktywacji

Energia aktywacji – jest podawaną często w przeliczeniu na 1 mol substancji wielkością bariery energetycznej (w skali mikroskopowej – bariera potencjału), którą musi pokonać układ reagujących indywiduów chemicznych, aby doszło do reakcji chemicznej.
Energię aktywacji dla reakcji można wyznaczyć na podstawie równania Arrheniusa, opisującego zależność szybkości reakcji od temperatury:
gdzie:
Zachodzi więc bezpośredni związek między energią aktywacji i szybkością reakcji: im formula_7 mniejsze, tym szybkość ta większa. Katalizatory obniżają energię aktywacji przez tworzenie kompleksów przejściowych z substratami. Oprócz tego energia ta jest zależna od wielu czynników.

</doc>
<doc id="137711" url="https://pl.wikipedia.org/wiki?curid=137711" title="Kataliza chemiczna">
Kataliza chemiczna



</doc>
<doc id="137712" url="https://pl.wikipedia.org/wiki?curid=137712" title="Trójkąty podobne">
Trójkąty podobne

Trójkąty podobne – dwa trójkąty, których odpowiednie boki są parami proporcjonalne, tzn. gdy można dobrać oznaczenia dla wierzchołków w pierwszym i drugim trójkącie odpowiednio: formula_1 oraz formula_2 tak, aby
gdzie formula_4 jest pewną formula_5 liczbą zwaną skalą podobieństwa trójkąta formula_6 względem formula_7
Jest to szczególny przypadek podobieństwa dwóch figur.
Podobieństwo trójkątów o ustalonych nazwach wierzchołków symbolicznie zapisujemy formula_8 i czytamy, że formula_6 jest podobny do formula_7
Oczywiście tak zdefiniowane podobieństwo trójkątów jest relacją między dwiema figurami niezależną od sposobu i kolejności oznaczania ich wierzchołków. Czyli jeśli formula_11 to także np. formula_12 oraz formula_13 Oznacza to, że w napisie formula_6 układ liter formula_15 wygodnie jest rozumieć jako zbiór wierzchołków, a nie uporządkowany ciąg wierzchołków.
W ujęciu kleinowskiej teorii niezmienników grupy podobieństw problem (pozornie) upraszcza się, bowiem tam postuluje się istnienie pewnego podobieństwa (czyli funkcji) przenoszącego jeden trójkąt na drugi i wierzchołki obu trójkątów nie muszą być oznaczane.
Relacja podobieństwa w zbiorze trójkątów jest równoważnością.
Jeśli trójkąty są podobne, to:
Twierdzenia o podobieństwie trójkątów (cechy podobieństwa).
Trójkąty są podobne, jeśli zachodzi którykolwiek z poniższych równoważnych warunków:
Podobieństwo w innych geometriach.
Podobieństwo ze wszystkimi jego własnościami występuje jedynie w geometrii euklidesowej. W geometriach eliptycznej i hiperbolicznej równość odpowiednich trzech kątów oznacza równość odpowiednich boków. Sprowadza się to do przystawania trójkątów. I odwrotnie – dla dowolnych dwóch trójkątów, w których długości boków w jednym są różne, ale proporcjonalne do odpowiednich boków drugiego trójkąta, równości kątów nie są zachowane. Nie będą zachowane także m.in. proporcje wysokości, proporcje środkowych itd.
Ogólnie – podobieństwo jako funkcja zachowująca stosunki odległości dowolnych dwóch punktów w tych geometriach sprowadza się do izometrii.
Zastosowania.
Podobieństwo trójkątów ma liczne zastosowania praktyczne i teoretyczne. Oto kilka z nich.
Pomiar wysokości piramidy.
Według legendy Tales z Miletu wyznaczył wysokość piramidy w Egipcie na podstawie długości cienia rzucanego przez kij, czym wprawił w zdumienie kapłanów. Oto jak mógł tego dokonać.
Ponieważ trójkąty formula_17 i formula_18 są podobne zachodzi proporcja: formula_19 skąd formula_20Znając formula_21 – długość kija, mierząc formula_22 – długość jego cienia i formula_23 – długość cienia piramidy, natychmiast wyliczamy jej wysokość.
Analogicznie można obliczać wysokość innego wysokiego przedmiotu.
Prawdopodobnie jednak Tales wykorzystał prostszy sposób – wbił w ziemię kij o znanej długości, odczekał do chwili, gdy długość cienia jest równa długości kija, a następnie zmierzył długość cienia rzucanego przez piramidę.
Pomiar odległości statku od brzegu.
Nieco inne rozumowanie pozwala obliczyć odległość statku znajdującego się na horyzoncie.
Z podobieństwa trójkątów formula_24 i formula_25 mamy: formula_26 czyli formula_27 skąd formula_28
Mierząc długości odcinków występujących w tej równości, wyznaczamy formula_29

</doc>
<doc id="137713" url="https://pl.wikipedia.org/wiki?curid=137713" title="Mistrzostwa Świata w Łyżwiarstwie Figurowym 2005">
Mistrzostwa Świata w Łyżwiarstwie Figurowym 2005

Mistrzostwa świata w łyżwiarstwie figurowym 2005 – zawody rangi mistrzowskiej w łyżwiarstwie figurowym, które odbywały się 14 do 20 marca 2005 w Hali Sportowej Łużniki w Moskwie. Podczas zawodów rozgrywane były konkurencje solistów, solistek, par sportowych oraz par tanecznych. 
Złoty medal wśród solistów zdobył Szwajcar Stéphane Lambiel, zaś wśród solistek triumfowała Rosjanka Irina Słucka. W parach sportowych tytuł mistrzowski wywalczyli Rosjanie Tatjana Tot´mianina i Maksim Marinin. W parach tanecznych triumfowali ich rodacy Tatjana Nawka i Roman Kostomarow.
Wyniki.
Pary taneczne.
Tańcem obowiązkowym był "Midnight Blues".

</doc>
<doc id="137714" url="https://pl.wikipedia.org/wiki?curid=137714" title="Temperatura pokojowa">
Temperatura pokojowa

Temperatura pokojowa (ang. "room temperature", oznaczana często skrótem "r.t." albo "R.T.") – oznacza temperaturę z zakresu od 15 do 25 °C w zależności od ujęcia, czasami określana jest jako temperatura otoczenia.

</doc>
<doc id="137715" url="https://pl.wikipedia.org/wiki?curid=137715" title="Temperatura otoczenia">
Temperatura otoczenia

Temperatura otoczenia oznacza temperaturę otoczenia termodynamicznego reakcji (ang. "temperature of the surroundings"), przepływ energii na sposób cieplny pomiędzy nieizolowanym układem termodynamicznym a otoczeniem zależy od różnicy temperatur (a właściwie gradientu temperatury); w rozważaniach termodynamicznych często wykorzystuje się ideę procesu kwazistatycznego, co często wymaga przepływu ciepła w warunkach quasi-izotermicznych.

</doc>
<doc id="137716" url="https://pl.wikipedia.org/wiki?curid=137716" title="Sojuz 5">
Sojuz 5

Sojuz 5 (kod wywoławczy Байкал – „Bajkał”) był statek kosmiczny typu Sojuz, wystrzeloną przez ZSRR 15 stycznia 1969 roku. Pojazd połączył się na orbicie ze statkiem kosmicznym Sojuz 4.
Opis misji.
Na pokładzie kapsuły znajdował się dowódca, Boris Wołynow, i dwóch inżynierów lotu, Jelisiejew i Chrunow, którzy mieli przejść na pokład Sojuza 4 przed powrotem na Ziemię. Załoga przeprowadziła badania naukowe, w tym techniczne i medyczne, a także przetestowała urządzenia pokładowe pojazdu. Głównym celem misji było połączenie z kapsułą Sojuz 4 i stworzenie w ten sposób eksperymentalnej stacji kosmicznej.
Wołynow pozostał na pokładzie Sojuza 5 i powrócił na Ziemię po bardzo burzliwym wejściu w atmosferę. Moduł serwisowy Sojuza nie odłączył się po odpaleniu silników hamujących. W tym momencie kosmonauta nie był już w stanie przerwać manewru wejścia w atmosferę. Awaria mechanizmu odrzucania silników hamujących miała już miejsce podczas misji kapsuł Wostok i Woschod, lecz w wypadku Sojuza stanowiła o wiele większe zagrożenie - moduł serwisowy Sojuza był znacznie większy niż niewielkie moduły silników hamujących tamtych pojazdów.
Gdy kapsuła napotkała opór powietrza, połączony wciąż pojazd przybrał najbardziej stabilną aerodynamicznie pozycję - nosem naprzód. Ciężki moduł lądownika miał za osłonę jedynie metalowy właz - uszczelki włazu zaczęły się palić, wypełniając wnętrze kabiny toksycznymi oparami. Przyspieszenie, które normalnie wciskało kosmonautę w fotel, w tym wypadku wyciągało Wołynowa z jego uprzęży.
Wraz ze wzrostem temperatury i oporu aerodynamicznego, elementy łączące lądownik z modułem serwisowym zerwały się zanim doszło do zniszczenia włazu. Moduł lądownika natychmiast ustawił się we właściwej pozycji, osłoną termiczną naprzód. Wołynowa czekał jeszcze jeden problem - linki spadochronu uległy częściowemu splątaniu, co w połączeniu z awarią rakiet hamujących spowodowało bardzo twarde lądowanie, w którym Wołynow stracił część zębów.
Kapsuła wylądowała w górach Ural, w pobliżu Orenburga - daleko od planowanego miejsca lądowania w Kazachstanie. Na zewnątrz panowała temperatura -38 °C. Wiedząc, że ekipy ratunkowe przybędą za wiele godzin, Wołynow opuścił kapsułę i przeszedł kilka kilometrów, zanim znalazł schronienie w chatce miejscowego chłopa. Wołynow nie poleciał w kosmos przez następnych siedem lat, aż do misji Sojuz 21.
Po uroczystym powrocie kosmonautów obu misji do Moskwy 22 stycznia doszło do incydentu z ostrzelaniem samochodu kosmonautów (zobacz w artykule Sojuz 4).

</doc>
<doc id="137717" url="https://pl.wikipedia.org/wiki?curid=137717" title="ISS">
ISS



</doc>
<doc id="137719" url="https://pl.wikipedia.org/wiki?curid=137719" title="Baia Mare">
Baia Mare

Baia Mare (nazwa oznacza po polsku „Wielką Kopalnię”, węg. "Nagybánya", niem. "Frauenbach" lub "Neustadtl") – stolica i największe miasto okręgu Marmarosz (obecnie często błędnie uznawanym za część Siedmiogrodu) w Rumunii. Miasto w 2002 roku liczyło 137 921 mieszkańców.
Historia.
W czasie epoki brązu tereny wokół Baia Mare stanowiły królestwo Traków, z których później wywodzili się Dakowie. Były też częścią dużego państwa Daków stworzonego przez Burebistę. Najstarsze wzmianki na temat miasta pochodzą z 1142 roku, kiedy to węgierski król Geza II sprowadził tutaj niemieckich osadników. Nazwa tej osady brzmiała po niemiecku Frauenbach (węg. Asszonypataka, łac. Rivulus Dominarum) i oznaczała „Rzekę Kobiet”. Jednak najcenniejszy dokument to akt lokacyjny miasta wydany przez króla Ludwika Węgierskiego w 1347 r.
W 1411 r. węgierski król zamienił miasto za Belgrad z Djuradjem, synem Wuka Brankovicia, księciem Serbii (między 1411 a 1521 rokiem Belgrad był węgierską twierdzą graniczną).
W 1446 r. kopalnie i zwierzchność nad Baia Mare przypadły w udziale rodowi Hunyady jako nagroda za bohaterstwo Jánosa Hunyadyego w bitwach przeciwko najeźdźcom tureckim. Hunyady ufundował kościół św. Stefana, z którego do dziś przetrwała jedynie Wieża św. Stefana, która pozostaje charakterystycznym elementem pejzażu miasta.
W 1469 r. król Maciej Korwin nadał miastu prawo do rozwijania swojego systemu murów obronnych i baszt, wzmocnionego głębokimi fosami i palisadami, strzegącego przed najeźdźcami. Dzięki temu Baia Mare stała się imponującą fortecą.
W 1567 r. miasto zostało zaanektowane przez Jana Zygmunta Zápolyę, księcia Siedmiogrodu.
W 1600 roku, jako oznaka wdzięczności za anulowanie wielu miejskich długów, dzierżawca kopalni, Felician Herbstein, rozkazał wybić złotą monetę z wizerunkiem Michała Walecznego, wojewody wołoskiego i wówczas także siedmiogrodzkiego. Kolekcjonerzy uważają, że ta moneta ma ogromną wartość numizmatyczną.
W latach 1605–1606, 1621–1629 oraz 1645–1648 miasto i okolice stanowiły część Księstwa Wołoszczyzny. Od XVI stulecia miasto oficjalnie otrzymało nazwę Nagybánya.
W 1703 roku legendarny banita Pintea Viteazul był świadkiem, obok Franciszka II Rakoczego, odzyskania miasta z rąk Habsburgów Austriackich podczas powstania chłopskiego.
W 1889 roku wydana została pierwsza gazeta po rumuńsku – „Gutinul” – poruszająca problemy społeczne, ekonomiczne i kulturalne. W 1910 roku miasto liczyło 12877 mieszkańców: 9992 (77,6%) Węgrów, 2677 (20,8%) Rumunów, 175 (1,4%) Niemców.
Od 1919/1920 roku (Traktat z Trianon) do 1940 (Drugi arbitraż wiedeński), Baia Mare była częścią Królestwa Rumunii, a w latach 1940–1944 Węgier. Traktat Paryski po II wojnie światowej przywrócił miasto Rumunii. W latach 1952–1960 Baia Mare leżała w Regionie Baia Mare, 1960–1968 w regionie Marmarosz, a od 1968 r. w okręgu Marmarosz.
30 stycznia 2000 r. pękła tama otaczająca staw z odpadami poflotacyjnymi, zarządzana przez rumuńsko–australijską firmę górniczą Aural SA, która pozyskiwała złoto i srebro z hałd okolicznych kopalni. W rezultacie do otoczenia rozlało się ok. 100 tys. metrów sześciennych substancji, zawierającej od 50 do 100 ton bardzo trujących cyjanków, a oprócz tego duże ilości metali ciężkich. Silnie zanieczyszczona woda dostała się najpierw do rzeki Lăpuș, następnie do Samoszu, Cisy, a z jej wodami do Dunaju. Stężenie trujących substancji 180-krotnie przekraczało dopuszczalne wartości. Największe straty dotknęło środowisko naturalne Cisy. Katastrofa ta uważana jest za drugą pod względem szkód, po katastrofie w Czarnobylskiej Elektrowni Jądrowej. O katastrofie zespół Rammstein śpiewa w piosence „Donaukinder”.
Mieszkańcy.
Wśród mieszkańców dużą liczbę stanowią Węgrzy, w 1992 r. tworzyli 17,5% ludności miasta, choć jest to liczba ciągle malejąca. W 1910 r. stosunek procentowy wyglądał następująco: Węgrzy – 64,8% mieszkańców, Rumuni – 33,7%, Niemcy – 1,2%. Według danych z 2002 r. Rumuni stanowili 82,81% (114 213) populacji, Węgrzy 14,83% (20 466), Romowie 1,51% (2092), a Niemcy 0,36% (507).
Gospodarka.
W mieście rozwinął się przemysł maszynowy, drzewny, chemiczny, włókienniczy, szklarski, materiałów budowlanych, spożywczy oraz hutniczy. Ośrodek wydobycia rud cynku, ołów, srebra oraz złota.
Zabytki.
Wśród zabytków i obiektów wartych zobaczenia należy wymienić m.in.:

</doc>
<doc id="137721" url="https://pl.wikipedia.org/wiki?curid=137721" title="The Flowers of Romance">
The Flowers of Romance

The Flowers of Romance - zespół punkrockowy
z wczesnego okresu rozwoju tego stylu muzycznego.
Zespół powstał w Londynie w 1976. Jej założycielem był Sid Vicious, wcześniej członek kilku innych, lokalnych grup muzycznych m.in. Masters Of The Backsides i Subterraneans. Grupa nie wydała żadnych nagrań, ani nie zagrała żadnego koncertu. Zapisała się w historii muzyki tylko tym, że jej członkowie weszli później w skład innych znanych grup:
Sid Vicious - Sex Pistols, Keith Levene - The Clash i Public Image Ltd, Palmolive i Viv Albertine - The Slits.
Nazwa zespołu posłużyła jako nazwa albumu wydanego w 1981 roku przez Public Image Ltd
Linki zewnętrzne.
The Flowers of Romance – informacje z serwisu Punk77

</doc>
<doc id="137723" url="https://pl.wikipedia.org/wiki?curid=137723" title="Patriarchat (ustrój)">
Patriarchat (ustrój)

Patriarchat – system społeczny, w którym władza, dziedziczenie i sukcesja przynależą do mężczyzn.
Etymologia i użycie.
"Patriarchat" oznacza dosłownie „rządy ojca” i wywodzi się z greckiego πατριάρχης ("patriarkhēs"), będącego złożeniem słów πατριά ("patria"), „rodowód, pochodzenie” (od πατήρ "patēr", „ojciec”) oraz ἄρχω ("arkhō"), „rządzić, panować”.
Historycznie termin "patriarchat" używany był w odniesieniu do autokratycznych rządów męskiej głowy rodziny, jednakże począwszy od końca XX wieku coraz częściej pojawia się w odniesieniu do systemów społecznych, w których władza pozostaje przede wszystkim w rękach dojrzałych mężczyzn. Częściowo stało się to za sprawą pisarek związanych z feminizmem drugiej fali, postulujących wyzwolenie kobiet spod męskiej dominacji poprzez odpowiednie zrozumienie patriarchalnych relacji społecznych. Owo rozumienie patriarchatu rozwijano, by wyjaśnić go raczej jako fenomen społeczny niż biologiczny.

</doc>
<doc id="137726" url="https://pl.wikipedia.org/wiki?curid=137726" title="Geografia roślin">
Geografia roślin



</doc>
<doc id="137728" url="https://pl.wikipedia.org/wiki?curid=137728" title="Reason">
Reason

Reason – działający w czasie rzeczywistym zbiór programowych syntezatorów, samplerów i efektów, stworzony w 2000 przez szwedzką grupę deweloperską Propellerhead Software. Następca wcześniejszego produktu, oznaczanego jako ReBirth RB-338. W lato 2011 pojawiła się szósta wersja programu Reason, niecały rok później darmowa aktualizacja do wersji 6.5, w której wprowadzono możliwość nabycia syntezatorów bądź efektów oferowanych przez innych producentów, tzw. "Rack Extensions".
Program symuluje rack prawdziwych urządzeń – użytkownik może ręcznie łączyć elementy racka za pomocą wirtualnych kabli. Posiada własny sekwencer MIDI, a całością można sterować za pomocą zewnętrznego kontrolera, na przykład klawiatury sterującej. Obecna wersja Reasona jest połączeniem wersji 5.0 z innym programem Propellerhead Software Record.
Użytkownicy.
W Reasonie tworzą m.in.: Daniel Kandi, S3RL czy DJ Babu.

</doc>
<doc id="137730" url="https://pl.wikipedia.org/wiki?curid=137730" title="Język jawajski">
Język jawajski

Język jawajski (jaw. ) – język z rodziny austronezyjskiej, którym posługuje się ok. 68 mln osób zamieszkujących zwłaszcza środkową i wschodnią część wyspy Jawa. W Indonezji jest objęty statusem języka regionalnego Ma największą liczbę rodowitych użytkowników spośród języków austronezyjskich.
Jest jednym z głównych języków Indonezji, zarówno pod względem liczby użytkowników, jak i znaczenia kulturowego. Posługuje się nim 40% mieszkańców tego kraju. Jest szerzony za pośrednictwem systemu edukacji i mediów, ale współistnieje z narodowym językiem indonezyjskim, przypuszczalnie wpływającym na jego żywotność. Dzieli się na szereg zróżnicowanych dialektów, przy czym dialekt kejawen, wywodzący się z historycznych ośrodków kultury jawajskiej (miast Surakarta i Yogyakarta), pełni funkcję języka standardowego.
Wykazuje znaczne wpływy sanskrytu i języków indyjskich. W jego piśmiennictwie, historycznie bogatym, stosowano pismo kawi (pochodzenia indyjskiego), a później dzisiejsze pismo jawajskie i alfabet łaciński. Posłużył jako źródło słownictwa dla języka malajskiego (np. "rusak" – „zepsuty”, "patut" – „właściwy”) i innych języków Azji Południowo-Wschodniej. Bardzo wczesne pożyczki jawajskie znalazły się w językach Filipin, w pozostałych językach Indonezji oraz w języku malgaskim. Pod wpływem języka jawajskiego pozostaje dziś język indonezyjski, który czerpie z niego wiele elementów słownictwa i składni (np. słowa "bisa" – „móc”, "pintar" – „mądry”). Jest jednym z najbardziej znaczących źródeł zapożyczeń w Indonezji.
Jego użytkownicy komunikują się również w języku indonezyjskim, który jest używany w urzędach i w handlu. W dzisiejszej Indonezji służy wśród Jawajczyków jako środek kontaktów domowych, przy czym traci na znaczeniu (na korzyść indonezyjskiego) w przypadku małżeństw mieszanych bądź rodzin zamieszkujących inne regiony kraju. Zanika także znajomość rodzimego pisma jawajskiego i hierarchicznych poziomów mowy. Jawajski nie opiera się też wpływom języka narodowego. Pozostaje jednak głównym językiem centralnej i wschodniej Jawy, powszechnie wykorzystywanym w codziennej komunikacji. Nie jest zagrożony wymarciem.
Wyróżnia się trzy okresy rozwoju języka jawajskiego: starojawajski, czyli kawi (do XIII w., okres rozwiniętej tradycji literackiej), średniojawajski (XIII–XVII w.), nowojawajski (od XVII w.), genetycznie powiązany z kawi. Język jawajski Surinamu uległ znacznym zmianom w stosunku do języka wyjściowego. Przez redaktorów bazy danych Ethnologue został sklasyfikowany jako oddzielny język. Odrębny jest również jawajski używany przez Jawajczyków w Nowej Kaledonii. Jawajski dzieli wspólny rodowód z językiem malajskim (i indonezyjskim), ale pokrewieństwo tych języków jest dość dalekie.
Obecnie zapisywany jest alfabetem łacińskim, jednakże jego forma pisana praktycznie nie występuje w przestrzeni publicznej. W literaturze dominuje język indonezyjski.
Gramatyka.
Składnia.
Szyk zdania w języku jawajskim należy do typu SVO, czyli jest podobny do polskiego: "Aku kadang-kadang moco buku" „Czasami czytam książki”.
Słownictwo.
Język jawajski ma trzy warianty społeczne (), cechujące się przede wszystkim różnicami w słownictwie:
UWAGA: W poniższej tabelce można kliknąć symbol przy nazwie odmiany, by zmienić kolejność haseł.

</doc>
<doc id="137733" url="https://pl.wikipedia.org/wiki?curid=137733" title="George Kennan">
George Kennan

George Frost Kennan (ur. 16 lutego 1904 w Milwaukee, zm. 17 marca 2005 w Princeton) – amerykański dyplomata, sowietolog, uważany za architekta polityki zimnej wojny w latach 40. i 50. XX wieku.
Życiorys.
Był stryjecznym wnukiem podróżnika George Kennana (1845–1924). Kształcił się w szkole wojskowej, następnie na Uniwersytecie w Princeton (ukończył w 1925). Po studiach podjął pracę w amerykańskiej służbie dyplomatycznej. Pierwszą placówką zagraniczną Kennana była Genewa, potem przeniesiono go do Hamburga (1927), następnie do Tallinna (1928); był trzecim sekretarzem wspólnej ambasady USA w republikach bałtyckich (1931). W 1929 został przeniesiony do Berlina, gdzie – już jako urzędnik Departamentu Stanu – poznawał język i kulturę rosyjską. Jako ekspert ds. ZSRR znalazł się w składzie personelu ponownie otwartej w 1933 ambasady amerykańskiej w Moskwie, gdzie pozostawał do 1937.
W kolejnych latach pracował krótko w Stanach Zjednoczonych, następnie w Pradze, wreszcie w 1940 został skierowany ponownie do Berlina. Był pierwszym sekretarzem ambasady aż do wypowiedzenia wojny Stanom Zjednoczonym przez Niemcy. Został wówczas internowany i powrócił do kraju kilka miesięcy później, w maju 1942. Wkrótce ponownie znalazł się w Europie jako amerykański przedstawiciel w Portugalii i Wlk. Brytanii. W 1944 po raz kolejny wysłany został na placówkę do Moskwy. Jego „długi telegram” z lutego 1946 był pierwszą powojenną analizą polityki zagranicznej ZSRR i jej ścisłej współzależności z ustrojem i polityką wewnętrzną. Konkluzją "długiego telegramu" był postulat rewizji dotychczasowej polityki USA wobec ZSRR i rozpoczęcie zdefiniowanej w nim właśnie polityki powstrzymywania. Słynny artykuł Kennana "The Sources of Soviet Conduct", opublikowany anonimowo (tzw. "X Article") w piśmie „Foreign Affairs” (zajmującym się stosunkami międzynarodowymi), był publiczną wersją jego telegramu i formułował definicję polityki powstrzymywania (określanej już oficjalnie jako „zimna wojna”) przyjętej w początku 1947 przez administrację Trumana jako doktryna amerykańskiej polityki zagranicznej. W 1952 został mianowany ambasadorem w ZSRR, ale już w październiku tego samego roku utracił stanowisko po skandalu dyplomatycznym, jaki wywołała jego wypowiedź porównująca ZSRR do nazistowskich Niemiec. Jego następcą na stanowisku ambasadora w Moskwie był Charles Bohlen.
W 1953 odszedł ze służby dyplomatycznej i podjął pracę w Princeton, w Instytucie Studiów Wyższych (Institute for Advanced Study). Prowadził tam wykłady i publikował wiele prac dotyczących polityki międzynarodowej, m.in. wyróżnioną Nagrodą Pulitzera książkę "Russia Leaves the War" (1956). W latach 1961–1963 był ambasadorem amerykańskim w Jugosławii. W 1982 został laureatem Nagrody Pokojowej Księgarzy Niemieckich.

</doc>
<doc id="137735" url="https://pl.wikipedia.org/wiki?curid=137735" title="Wapno (województwo wielkopolskie)">
Wapno (województwo wielkopolskie)

Wapno – wieś pałucka w Polsce położona w województwie wielkopolskim, w powiecie wągrowieckim (25 km na północny wschód od Wągrowca), siedziba gminy Wapno.
Historia.
W latach 1975–1998 miejscowość położona była w województwie pilskim.
Pod wsią zalega wysad solny przykryty czapą gipsową. Znajduje się tu nieczynna głębinowa kopalnia soli kamiennej (zbudowana w latach 1911–1917), zalana w sierpniu 1977 roku przez wody podziemne po katastrofie górniczej. Wówczas również zapadło się kilkanaście budynków mieszkalnych (w tym bloki). W 2006 studenci Politechniki Poznańskiej i Uniwersytetu Brabanckiego opracowali kompleksową koncepcję odbudowy wsi. W dawnej kopalni miało powstać centrum kultury z teatrem i muzeum, a także stadnina koni. Inicjatorem powstania planu i makiety był ówczesny wójt, Andrzej Bąk. Do realizacji projektu nigdy nie doszło.
W kwietniu 2007 roku po 30 latach od katastrofy doszło do kolejnego zapadnięcia się ziemi. 8 października 2010, w wyniku badań geologicznych we wsi powstało następne pęknięcie w ziemi, długie na 18 metrów i szerokie na kilka metrów. Na krótko ewakuowano mieszkańców dwóch okolicznych bloków i przedszkole. Szczelina została zalana mieszanką betonową.
Na terenie byłej kopalni funkcjonuje Przedsiębiorstwo Produkcyjno-Handlowe GIPSICO sp. z o.o., które specjalizuje się w produkcji wyrobów chemii budowlanej, stacja paliw, a w budynku byłego biurowca znajduje się siedziba Urzędu Gminy i poczty.
W miejscowości funkcjonuje Zespół Szkół z salą sportową, który obejmuje szkołę podstawową i gimnazjum, Warsztaty Terapii Zajęciowej, Ludowy Klub Sportowy Unia Wapno. W Wapnie w 2008 oddano na użytek wiernych nowy kościół pw. św. Barbary.
W wyborach samorządowych w 2018 wójtem został wybrany Maciej Kędzierski – uzyskał w pierwszej turze 72,41% głosów.
Transport.
Miejscowość leży na trasie linii kolejowej Nakło nad Notecią – Gniezno (będącej odcinkiem linii kolejowej nr 281). We wsi znajduje się nieużywana stacja kolejowa Wapno.

</doc>
<doc id="137738" url="https://pl.wikipedia.org/wiki?curid=137738" title="Autostrada A1 (Włochy)">
Autostrada A1 (Włochy)

Autostrada A1, Autostrada Słońca () – najpopularniejsza i najbardziej obciążona magistrala samochodowa we Włoszech. Łączy Mediolan z Neapolem przez Bolonię, Florencję i Rzym. 
Całość trasy została oddana do użytku 4 października 1964 roku. Na uroczystość otwarcia przybyli m.in. ówczesny premier Włoch Aldo Moro oraz prezydent Antonio Segni. Obecnie arteria jest najdłuższą biegnącą południkowo autostradą we Włoszech (759,4 km). Przejazd autostradą jest płatny, a eksploatacją zajmuje się największy na Półwyspie Apenińskim operator autostrad spółka „Autostrade Per l'Italia S.p.A.”.
Historia.
Włoski rząd w latach 50. XX wieku położył nacisk na wzrost gospodarczy. Jedną z decyzji jakie podjęto była budowa trasy szybkiego ruchu łączącej północ z południem kraju. Dotychczas podróż przez kraj była niewygodna i zajmowała ok. 2 dni.
Budowę rozpoczęto 27 maja 1956 od odcinka północnego. 7 grudnia 1958 roku pierwsze samochody pojechały odcinkiem trasy z Mediolanu do Parmy. Kolejny oddanym do użytku odcinkiem autostrady był prowadzący przez Apeniny – trudny technicznie do zrealizowania – etap z Bolonii do Florencji. Pierwsze auta pojechały tym fragmentem 3 grudnia 1960 roku. 22 września 1962 kierowcom przekazano trasę łącząca Rzym z Neapolem. Ten odcinek Autostrady Słońca oznaczono numerem A2. W roku 1988 ujednolicono oznaczenia i cała Autostrada Słońca zyskała numer A1. W związku z tym przez długie lata żadna włoska autostrada nie ma oznaczenia A2 – zmieniło się to dopiero w grudniu 2016 roku, kiedy odcinek autostrady A3 między Salerno a Reggio Calabria został przemianowany na A2.
Całą trasą z Mediolanu do Neapolu można było przejechać 4 października 1964 roku. Budowę magistrali A1 powierzono inżynierowi Fedele Cova.
Odcinki.
Pierwszy odcinek trasy, długości ok. 190 kilometrów. Trasa posiada tutaj od 3 do 4 pasów ruchu w każdym kierunku. Na początku, kilkanaście kilometrów za Mediolanem ulokowano punkt poboru opłat. Arteria biegnąca przez nizinne tereny północnych Włoch pozbawiona jest efektownych budowli drogowych. W rejonie Modeny trasa przekracza Pad – najważniejszą rzekę północnych Włoch. Trasa kumuluje ruch z południa: w Bolonii z Autostradą Słońca łączy się bowiem biegnąca z Taranto Autostrada A14.
Liczący ok. 90 kilometrów odcinek Autostrady Słońca został otwarty 3 grudnia 1960 roku. Przecinający pasmo Apenin Toskańskich fragment trasy jest najbardziej imponujący pod względem infrastruktury. Prowadzący szeregiem tuneli, estakad oraz zakrętów odcinek trasy należał do najbardziej skomplikowanego etapu budowy. Od początku XXI wieku prowadzone są coraz bardziej zaawansowane prace na 62,5 km. odcinku, które mają na celu wybudowanie nowym śladem, nowoczesnej arterii. Między węzłami Sasso Marconi i Barberino di Mugello powstaje nowa trasa. Budowane są tu nowe estakady oraz szereg tuneli. Najdłuższy z nich będzie miał długość ok. 8,5 km. Długość wszystkich tuneli na tym odcinku wyniesie 55,5 km., wiaduktów 16,9 km.
Obecnie prace remontowe (między innymi budowy nowych tuneli) prowadzone są także w ciągu autostrady stanowiącym obwodnicę Florencji.
Odcinek ma długość ok. 230 kilometrów. Łączy wzdłuż pasma Apenin Florencję z Rzymem (za pośrednictwem specjalnych łącznic). Arteria poprowadzona jest wzdłuż linii kolejowej. Całość ciągnie się Doliną Chiany. Trasa posiada dwa pasy ruchu w każdą stronę. Początkowo był to ostatni z odcinków Autostrady A1. Do roku 1988 południowy odcinek Autostrady Słońca (od Rzymu do Neapolu) oznaczony był numerem A2.
Najbardziej na południe wysunięty fragment trasy. Autostrada biegnie tutaj równolegle do linii kolejowej Rzym – Neapol. Na końcu odcinka, kilka kilometrów przed węzłem kończącym Autostradę Słońca usytuowany jest punkt poboru opłat. Ten odcinek arterii ma ok. 190 kilometrów.
Odgałęzienia.
Aby zapewnić dogodne połączenie Autostrady Słońca z Rzymem powstały dwie specjalne łącznice autostradowe: A1dir Nord (A1dir Diramazione Nord) oraz A1dir Sud (A1dir Diramazione Sud). Łącznik północny mający 23 kilometry długości zaczyna się na węźle zlokalizowanym na 531 kilometrze od Mediolanu (węzeł Fiano Romano). Łącznik południowy ma długość 20 kilometrów i od Autostrady Słońca odchodzi na 576 kilometrze od Mediolanu (184 od Neapolu). Oba połączenia docierają do Grande Raccordo Anulare, czyli wielkiej obwodnicy Rzymu, z której wygodnie można dostać się w rejon centrum miasta.
Opłaty.
Przejazd trasą jest płatny. Opłaty uiszcza się w punktach poboru. Stanowiska do poboru opłat ulokowane są na każdym węźle. Dodatkowo dwa główne place poboru usytuowano w Mediolanie i Neapolu na początkowym i końcowym fragmencie trasy. Oprócz tego bramki „przecinają” dwa odgałęzienia do Rzymu. Przy wjeździe na autostradę otrzymuje się bilet. Cena przejazdu zależna jest od pokonanej odległości. Za przejazd od Rzymu do Neapolu opłata wynosi około 14,30 Euro.
Trasy europejskie.
A1 jest częścią dwóch tras europejskich – E35 oraz E45. Dawniej wchodziła w skład nieistniejącej obecnie trasy E2.

</doc>
<doc id="137743" url="https://pl.wikipedia.org/wiki?curid=137743" title="Fu Xi">
Fu Xi



</doc>
<doc id="137750" url="https://pl.wikipedia.org/wiki?curid=137750" title="Architektura romańska w Polsce">
Architektura romańska w Polsce

Architektura romańska w Polsce – architektura romańska w Polsce, powstająca w latach od ok. 1050 do ok. 1250 roku.
Historia.
Początki romańskiej architektury w Polsce sięgają kamiennej architektury wczesnopiastowskiej z czasów Mieszka I, Bolesława Chrobrego i Mieszka II. Znaczny wpływ wywierały na nią tradycje przyniesione przez przybywających do kraju dostojników kościelnych z Włoch, Francji i Niemiec, a także wzory przenoszone przez zakony o międzynarodowym zasięgu.
Właściwa architektura romańska w Polsce datowana jest na okres odbudowy państwa przeprowadzonej przez Kazimierza Odnowiciela, czyli od ok. 1050 do ok. 1250 roku.
Charakterystyka.
Wśród zachowanych zabytków dominuje budownictwo kamienne o różnym stopniu obróbki surowca. 
Pod koniec XII wieku pojawia się, zwłaszcza na Dolnym Śląsku i w Wielkopolsce, cegła. W okresie romańskim układano ją w wiązaniu wendyjskim, który został wyparty dopiero pod koniec XIII wieku przez wątek gotycki. 
Wiele budowli zachowało się jedynie w postaci reliktów, stąd wiedza na temat architektury tej epoki i jej zasięgu w Polsce w dużym stopniu jest uzupełniana przez wyniki badań archeologicznych. Większość budowli z tego okresu została przebudowana w okresie późniejszym (zwłaszcza w okresie gotyku i baroku).
Architektura sakralna.
Wśród zabytków zachowały się przykłady budowli centralnych, kościołów jednonawowych i trójnawowych, a także zabudowań klasztornych. Bryły budynków były konstruowane – w sposób charakterystyczny dla całego romanizmu – z prostych brył geometrycznych. Kościoły budowano najczęściej z kamienia.
Kościoły budowane były według trzech następujących typów zabudowy:
Charakterystyczną formą dla okresu romańskiego jest zorientowany w kierunku wschód–zachód układ bryłowy składowych elementów budowli sakralnych: 
Zabytki architektury.
"Lista zabytków architektury romańskiej znajduje się w artykule Szlak Romański w Polsce."

</doc>
<doc id="137754" url="https://pl.wikipedia.org/wiki?curid=137754" title="Sesamum Indicum">
Sesamum Indicum



</doc>
<doc id="137757" url="https://pl.wikipedia.org/wiki?curid=137757" title="Łukasiewicz">
Łukasiewicz



</doc>
<doc id="137758" url="https://pl.wikipedia.org/wiki?curid=137758" title="Sezam indyjski">
Sezam indyjski

Sezam indyjski ("Sesamum indicum" L.), znany także jako sezam wschodni, kunżut, łogowa wschodnia – gatunek jednorocznej rośliny oleistej z rodziny połapkowatych ("Pedaliaceae"), (sezamowatych). Występuje tylko w uprawie.

</doc>
<doc id="137759" url="https://pl.wikipedia.org/wiki?curid=137759" title="Engelbert Dollfuß">
Engelbert Dollfuß

Engelbert Dollfuß, Dollfuss (ur. 4 października 1892 w Texingtal, zm. 25 lipca 1934 w Wiedniu) – austriacki polityk, jeden z przywódców Partii Chrześcijańsko-Społecznej; 1932–1934 kanclerz i minister spraw zagranicznych.
Życiorys.
Urodził się w gminie Texingtal. Studiował prawo w Wiedniu i ekonomię w Berlinie. W czasie I wojny światowej walczył na froncie alpejskim, gdzie w 1918 wzięto go do niewoli.
W nowo powstałym związku był m.in. ministrem ds. rolnictwa i lasów. 20 maja 1932 został kanclerzem, stając na czele prawicowej koalicji. Wprowadził rządy autorytarne, oparte na zasadach korporacjonizmu i solidaryzmu narodowego. Wyraźne były za jego rządów wpływy papieskich encyklik dotyczących chrześcijańskiej nauki społecznej oraz włoskiego faszyzmu. Był przeciwnikiem niemieckiego nazizmu. System panujący w Austrii w latach 1933–1938 często nazywa się austrofaszyzmem.
W marcu 1933 doprowadził do rozwiązania parlamentu austriackiego. Kanclerz Dollfuß nie dopuścił do ponownego zebrania się legislatywy i odtąd rządził za pomocą dekretów, mających umocowanie w aktach prawnych wydanych podczas I wojny światowej, dających uprawnienia ustawodawcze rządowi.
Kanclerz Dollfuß zdecydował o delegalizacji tak austriackiego odłamu partii nazistowskiej (w czerwcu 1933), jak i socjaldemokratycznej SDAPÖ (w lutym 1934). We wrześniu 1933 sformował wspierające reżim ugrupowanie Vaterländische Front (Front Ojczyźniany). Krwawo stłumił, wywołany przez komunistów, bunt robotniczy. Dollfuß, pragnąc ochronić niezależność swego kraju, stopniowo popadał w coraz większą zależność od Włoch Mussoliniego.
Pierwszy zamach na Dollfußa miał miejsce 3 października 1933 roku, gdy w kierunku opuszczającego gmach parlamentu kanclerza narodowy socjalista Rudolf Drtil oddał dwa niecelne strzały.
25 lipca 1934 naziści austriaccy dokonali nieudanej próby puczu i anschlussu. Wdarli się m.in. do siedziby rządu i śmiertelnie ranili kanclerza, który po pewnym czasie wykrwawił się na śmierć. Urząd kanclerski Dollfußa przejął . Pucz został stłumiony, siedmiu nazistów, włącznie z zabójcą Dollfußa, esesmanem , zostało skazanych na karę śmierci przez powieszenie. Nowym dyktatorem został bliski współpracownik zamordowanego, dr Kurt Schuschnigg.
Z uwagi na niewysoki wzrost (155 cm) zdobył sobie żartobliwy przydomek "Millimetternich" (zbitka wyrazowa słów "millimeter" oraz Metternich).

</doc>
<doc id="137761" url="https://pl.wikipedia.org/wiki?curid=137761" title="Prezydenci Austrii">
Prezydenci Austrii

Prezydent Austrii pełni funkcję głównie ceremonialną. Jest on wybierany na kadencję sześcioletnią, z zastrzeżeniem, że może być ponownie wybrany. Wyłonienie głowy państwa odbywa się w głosowaniu powszechnym. Prezydent powołuje kanclerza.

</doc>
<doc id="137762" url="https://pl.wikipedia.org/wiki?curid=137762" title="Sojuz 6">
Sojuz 6

Sojuz 6 (kod wywoławczy Antiej – „Anteusz”) stanowił część wspólnej misji, w ramach której na orbicie znalazły się jednocześnie trzy statki: oprócz Sojuza 6, były to Sojuz 7 i Sojuz 8, łącznie z siedmioma kosmonautami na pokładzie. 
Opis misji.
Załoga Sojuza 6, Gieorgij Szonin i Walerij Kubasow, miała sfilmować manewr dokowania kapsuł Sojuz 7 i Sojuz 8, lecz systemy dokowania na pokładzie wszystkich trzech kapsuł zawiodły.
W wersji kapsuły Sojuz wykorzystanej w tej misji, 7K-OK, systemy elektroniczne odpowiadające za dokowanie ukryte były w obudowie w kształcie torusa, otaczającej obudowę silnika w tylnej części modułu serwisowego. Obudowa była prawdopodobnie wypełniona helem, stanowiącym neutralny ośrodek dla systemów elektronicznych. Obudowę odrzucano po dokonaniu dokowania, aby zmniejszyć masę powracającego na Ziemię pojazdu. Prawdopodobną, lecz niepotwierdzoną przyczyną awarii mógł być problem z ciśnieniem wypełniającego obudowę helu.
Poza próbami dokowania, załoga przeprowadziła eksperymenty w spawaniu na orbicie. Były testowane trzy metody: za pomocą wiązki elektronów, łuku niskiego ciśnienia plazmowego i elektrodą topliwą z wykorzystaniem unikalnej maszyny Vulcan wyprodukowanej w Zakładzie Wyposażenia Spawalniczego PATON. O jakości spoiny mówiło się, że w żaden sposób nie jest gorsza niż spoina naziemna.
Po wykonaniu 80 okrążeń na orbicie, pojazd wylądował 16 października 1969, 180 kilometrów na północny zachód od Karagandy w Kazachstanie.

</doc>
<doc id="137763" url="https://pl.wikipedia.org/wiki?curid=137763" title="Henri d’Artois">
Henri d’Artois

Henri-Charles-Ferdinand-Marie-Dieudonné d'Artois (ur. 29 września 1820, Tuilerie w Paryżu, zm. 24 sierpnia 1883, zamek Frohsdorf, Dolna Austria) – książę Bordeaux, nieproklamowany król Francji ("król z prawa") w dniach 2-9 sierpnia 1830 roku jako Henryk V, a następnie legitymistyczny pretendent do tronu francuskiego. Wnuk króla Karola X, syn Karola Ferdynanda d'Artois. Po proklamowaniu monarchii lipcowej wyjechał z kraju, używając tytułów "Henryk V" i "hrabia de Chambord". 
Pojęcie „króla z prawa” wywodzi się z tego, że zdaniem legitymistów korona Francji jest niedysponowalna – dlatego następca tronu staje się królem automatycznie, natychmiast po śmierci swojego poprzednika. Król / następca tronu Francji nie może abdykować lub odmówić przyjęcia korony. Wszelkie czynności i uroczystości urzędowe lub religijne (np. namaszczenie i koronacja w katedrze w Reims) są tylko potwierdzeniem wcześniej zaistniałego faktu.
Rodzina.
Był pogrobowcem, jego ojciec Karol, książę de Berry został zamordowany siedem miesięcy przed urodzeniem Henryka. Jego matką była księżniczka sycylijska Karolina Ferdynanda.
W listopadzie 1846 poślubił Marię Teresę d`Austria-Este (1817-1886), arcyksiężniczkę Austrii, córkę Franciszka IV, księcia Modeny, i księżniczki Marii Beatrycze Sabaudzkiej, córki króla Wiktora Emanuela I. Para nie miała potomstwa.
Życiorys.
W wyniku rewolucji lipcowej w 1830, Karol X i jego syn, Ludwik XIX, abdykowali na rzecz młodego Henryka. "De facto" nie objął on jednak tronu, który dzięki wpływom Thiersa został przejęty przez liberalnego Ludwika Filipa z linii orleańskiej Burbonów. Chambord był jednak uważany przez część monarchistów za prawowitego króla Francji.
Tron francuski był mu proponowany w 1873, po upadku II Cesarstwa. Prezydent Patrice de Mac-Mahon, z przekonania legitymista, przygotował już obwołanie Chamborda królem poprzez proklamację Senatu natychmiast po planowanym przyjeździe do Paryża, ale Henryk V, który się uważał za króla „z Bożej łaski”, nie zgodził się na panowanie pod rewolucyjną trójkolorową flagą, żądając powrotu do białego sztandaru z liliami i nie zgadzając się nawet na kompromis – herb z liliami nałożony na "tricolore". W wyniku jego oporu utrzymała się Trzecia Republika.
Bezdzietny, na gruncie rodzinnym przed śmiercią pogodził się z książętami z linii orleańskiej (Filipem, hrabią Paryża), która wbrew prawu dynastycznemu przejęła roszczenia do tronu. Sam Henryk V za swojego następcę uważał – zgodnie z prawami fundamentalnymi Królestwa Francji – późniejszego Jana, hrabia de Montizón, z linii hiszpańskiej Burbonów (męża siostry żony Henryka). Zmarł w wieku 62 lat i został pochowany w klasztorze franciszkanów Castagnavizza (obecnie Nova Gorica, Słowenia).
Wkrótce nastąpił rozłam w szeregach legitymistów, których część przyłączyła się do orleańczyków, a pozostali (tzw. Biali hiszpańscy) za legalnego pretendenta (króla z prawa) uznali najstarszego z Burbonów hiszpańskich z linii karlistowskiej Jana. Rozłam istnieje do dziś – obecnym pretendentem legitymistycznym jest Louis Alphonse de Bourbon jako "Ludwik XX" (ur. 1974), prawnuk drugiego syna króla Hiszpanii Alfonsa XIII. Orleanistycznym pretendentem jest Henri d'Orléans jako "Henryk VII" (ur. 1933), w piątym pokoleniu potomek króla Francuzów Ludwika Filipa I.

</doc>
<doc id="137766" url="https://pl.wikipedia.org/wiki?curid=137766" title="Maribor">
Maribor

Maribor () – drugie pod względem wielkości miasto w Słowenii, ważne centrum gospodarcze i kulturalne na północnym wschodzie kraju. W roku 2002 miało 115 693 mieszkańców. Położone nad Drawą, kilkanaście kilometrów od granicy słoweńsko-austriackiej, przy autostradzie prowadzącej z Wiednia do Lublany i dalej do Triestu we Włoszech oraz na słoweńskie wybrzeże. W Mariborze ma siedzibę Uniwersytet Mariborski.
W mieście tym znajduje się również zakład produkujący pojazdy ciężarowe i autobusy Tovarna Avtomobilov Maribor.
Historia.
Wzmiankowany w 1147 roku. Miasto uzyskało rozgłos w średniowieczu, kiedy to została zbudowana forteca zwana Marchburg. Znajdowała się ona na Piramidzie (wzgórzu na północ od miasta) i miała za zadanie obronę doliny Drawy przed atakami Węgrów. Następnie miasto rozwijało się wzdłuż nabrzeży rzeki. Powstawały tam głównie winiarnie, finansowane przez miejscową społeczność żydowską. W XIV wieku Maribor został otoczony murem obronnym, w celu obrony miasta przed atakami Turków i Węgrów z którego zachowały się cztery wieże stojące wzdłuż rzeki.
Pozostając pod panowaniem Habsburgów, rozwinął się w znaczący ośrodek handlowy. Przeprowadzona przez Maribor w latach 40. XIX wieku linia kolejowa z Wiednia do Triestu zdynamizowała rozwój ekonomiczny miasta. W roku 1918 wszedł w skład Królestwa Serbów, Chorwatów i Słoweńców (od 1929 Jugosławii). W trakcie II wojny światowej miasto było intensywnie bombardowane i do końca 1945 roku dwie-trzecie Mariboru legło w gruzach. Zajęty w 1945 roku przez partyzantów Tity wszedł w skład Jugosławii. Od 1991 roku w granicach niepodległej Słowenii.
Turystyka.
Plac Zamkowy (Grajski Trg).
Centrum starego miasta, nad którym króluje XV-wieczny zamek (Mariborski Grad). W zamku jest także muzeum (Pokrajinski Muzej Maribor), w którym znajduje się jeden z najbogatszych zbiorów zabytków w Słowenii, znajdujący się w 20 pokojach.
Dwie ulice na północ od zamku leży rezydencja, w której znajduje się Muzeum Narodowego Wyzwolenia (Muzej Narodne Osvoboditve), zawierającą kolekcją dokumentów świadczących o walce Słowenii o niepodległość. Ze szczególnym uwzględnieniem walki partyzantów podczas okupacji nazistowskiej.
Plac Wolności (Trg Svobode).
Plac położony na wschód od zamku mógłby pozostać niezauważony, gdyby nie „vinag” (piwnice z winem) z początku XIX wieku.
Plac Antona Slomšeka (Slomškov Trg).
Na południe od parku miejskiego, znajduje się Plac Slomšeka, którego nazwa pochodzi od Antona Martina Slomšeka (1800–1862), słoweńskiego biskupa i polityka, który był beatyfikowany przez Jana Pawła II w 1999 roku. Był on pierwszym Słoweńcem który dostąpił tego zaszczytu. To właśnie jego rzeźba znajduje się naprzeciwko katedry św. Jana Chrzciciela. Wielki budynek na zachód, po przeciwnej stronie parku to uniwersytecka biblioteka. Po północnej stronie placu znajduje się Słoweński Teatr Narodowy w Mariborze. Zaś w kierunku południowo-zachodnim, możemy znaleźć Galerię Sztuki Współczesnej.
Lent.
Na południe od Galerii sztuki współczesnej znajduje się pierwsza z wieży obronnych zachowanych z muru obronnego. Około 150 metrów wzdłuż nabrzeża znajduje się, uważana przez miejscowych za najważniejszą atrakcję, Stara trta (najstarsza winorośl na świecie). Około 300 metrów na północ, znajduje się XVI-wieczna wieża obronna (Vodni stolp), zaś na północ od niej znajduje się, centrum żydowskiej dzielnicy w średniowieczu. Znajdują się tam XV-wieczna synagoga i Židovski stolp (żydowska wieża z 1465 roku).
Masyw Pohorje.
Wschodnia krawędź masywu Pahorje, zwany również płucami Mariboru. Znajduje się tu wiele atrakcji, takich jak:

</doc>
<doc id="137772" url="https://pl.wikipedia.org/wiki?curid=137772" title="Sojuz 7">
Sojuz 7

Sojuz 7 (kod wywoławczy "Буран" - Buran, "Burza śnieżna") stanowił część wspólnej misji, wraz ze statkami Sojuz 6 i Sojuz 8, w ramach której trzy pojazdy i siedmiu kosmonautów przebywało na orbicie jednocześnie.
Opis misji.
Głównym celem misji było połączenie się z kapsułą Sojuz 8 i przeniesienie załogi na jej pokład, tak jak to miało miejsce w wypadku kapsuł Sojuz 4 i Sojuz 5. Załoga Sojuza 6 miała filmować operację.
Misji nie wykonano, przez awarie sprzętu. Źródła radzieckie utrzymywały potem, że nie planowano w ogóle manewru dokowania - wydaje się to jednak mało prawdopodobne - pojazdy były wyposażone w węzły cumownicze, a załoga Sojuza 8 składała się z weteranów wcześniejszego udanego dokowania. Misja ta stanowiła ostatni orbitalny test radzieckiej technologii lotów na Księżyc, i jej niepowodzenie mogło przesądzić o niepowodzeniu całego programu.

</doc>
<doc id="137789" url="https://pl.wikipedia.org/wiki?curid=137789" title="Gigabajt">
Gigabajt

Gigabajt (skrót GB) lub gibibajt (skrót GiB) – jednostki używane w informatyce oznaczające odpowiednio miliard (1 000 000 000 = 109) bajtów i 230, czyli 1 073 741 824 = 10243 bajtów.
Stosowana m.in. do określania pojemności dużych pamięci masowych. Współczesne dyski twarde posiadają pojemność liczoną w setkach, a nawet tysiącach gigabajtów.
Zgodnie ze standardem IEC 60027-2 w systemie przedrostków dwójkowych (binarnych) obowiązują zależności:
 1 GiB = 1024 MiB = 1024 · 1024 KiB = 1024 · 1024 · 1024 B
natomiast w systemie przedrostków dziesiętnych SI:
 1 GB = 1000 MB = 1000 · 1000 kB = 1000 · 1000 · 1000 B
Jednak w informatyce przedrostek "giga" oznacza często liczbę 10243 = 1 073 741 824, która jest wynikiem działania 230 (w odróżnieniu do układu SI, gdzie: 109 = 1 000 000 000). Formalnie, aby zapewnić jednoznaczność, powinien być używany przedrostek "gibi", który oznacza właśnie 1024 × 1024 × 1024, a jednostka nosi nazwę "gibibajt" i ma skrót "GiB", co zostało zaproponowane przez IEC – w praktyce jednak utarła się nazwa standardu JEDEC. Ta niekonsekwencja jest często przyczyną nadużyć producentów nośników pamięci czy urządzeń, które je wykorzystują. Producent może przykładowo podać w specyfikacji, że urządzenie ma pojemność 1 GB, co można odczytać jako 1 073 741 824 bajty, w rzeczywistości zaś produkt ma tylko 1 000 000 000 bajtów, czyli o ok. 70 MiB mniej; mimo to zgodnie z wartością określoną przez przedrostek SI produkt ma właściwą pojemność.

</doc>
<doc id="137793" url="https://pl.wikipedia.org/wiki?curid=137793" title="Palpacja">
Palpacja

Palpacja (łac. "palpatio"), inaczej omacywanie, badanie dotykiem – metoda diagnostyki medycznej, która polega na takim macaniu palcami, aby wyczuć rozmiar, kształt, twardość lub położenie określonej struktury anatomicznej. Palpacja jest używana przez lekarzy w badaniu narządów, głównie klatki piersiowej i brzucha, a także do oceny tętna. .
Termin palpacja używany bywa również dla opisania sposobu poznawania fizycznych właściwości obiektów otoczenia przez osoby niewidome i słabowidzące.

</doc>
<doc id="137794" url="https://pl.wikipedia.org/wiki?curid=137794" title="Rykoszet">
Rykoszet

Rykoszet – niecentralne zderzenie dwóch ciał w wyniku którego oba ciała (lub jedno – gdy jedno z nich ma masę pomijalnie małą w stosunku do drugiego, np. zderzenie piłki ze ścianą) zmieniają kierunek swojego ruchu (o kąt znacznie różniący się od 0° i 180°) na skutek tego, że punkt przecięcia torów ruchu nie leży na odcinku łączącym środki masy obu ciał (podobnie punkt zetknięcia obu ciał w chwili zderzenia nie leży na odcinku łączącym środki ich masy). W wyniku rykoszetu zmiana pędów obu ciał jest znacznie mniejsza niż przy zderzeniu centralnym.
Rykoszetem nazywa się też wynik takiego zderzenia, np. pocisk karabinowy wystrzelony pod innym kątem niż prostopadle do powierzchni i odbity od tej powierzchni.

</doc>
<doc id="137796" url="https://pl.wikipedia.org/wiki?curid=137796" title="Kresowa Brygada Kawalerii">
Kresowa Brygada Kawalerii

Kresowa Brygada Kawalerii (Kres. BK) – wielka jednostka kawalerii Wojska Polskiego.
Historia.
W 1924 roku II Brygada Jazdy przemianowana została na 2 Samodzielną Brygadę Kawalerii. Brygada podlegała bezpośrednio dowódcy Okręgu Korpusu Nr II. Dowództwo brygady stacjonowało w garnizonie Równe.
Pod koniec 1930 roku zdecydowano o przeniesieniu dowództwa 2 SBK do Brodów. Wobec tego, że w Brodach nie było odpowiedniego pomieszczenia dla dowództwa, zostało ono umieszczone tymczasowo w koszarach w Białokrynicy. Pertraktacje w związku z kupnem i rekonstrukcją budynku dla dowództwa brygady w Brodach toczyły się dłuższy czas i wskutek tego pobyt dowództwa w Białokrynicy przedłużał się prawie do dwóch lat.
Minister spraw wojskowych rozkazem Dep. Dow. Og. 1820. Org. Tj. nadał z dniem 1 kwietnia 1937 roku dotychczasowej 2 SBK nazwę „Kresowa Brygada Kawalerii”. Z dotychczasowego składu brygady wyłączony został 2 dywizjon artylerii konnej i podporządkowany dowódcy Wołyńskiej Brygady Kawalerii, a w jego miejsce został włączony 13 dywizjon artylerii konnej w Kamionce Strumiłowej. W tym samym czasie w skład brygady został włączony 20 pułk ułanów, który stacjonował w Rzeszowie i był dotychczas podporządkowany dowódcy 10 Brygady Kawalerii. 
Dowództwo Kresowej BK oraz 22 puł, 6 psk i 13 dak stacjonowały na terenie Okręgu Korpusu Nr VI, natomiast 20 puł eksterytorialnie w Okręgu Korpusu Nr X, a 12 puł eksterytorialnie w Okręgu Korpusu Nr II. 
W dniach 14–15 sierpnia 1939 roku 12 puł został zmobilizowany, po czym skierowany do Ponikwy by 23 sierpnia powrócić do Krzemieńca, załadować się i wyjechać do rejonu operacyjnego Armii „Łódź”. Pułk został wyładowany na stacji Nowa Brzeźnica, po czym został skierowany do rejonu Wola Blakowa – Lgota Wielka – Wola Wiewiecka. Po osiągnięciu nakazanego rejonu pułk został powiadomiony, że został podporządkowany dowódcy Wołyńskiej Brygady Kawalerii.
Obsada personalna dowództwa.
Obsada personalna w 1939 roku.
Obsada personalna i struktura organizacyjna w marcu 1939 roku:
Brygada w kampanii wrześniowej 1939 roku.
Brygada pod dowództwem płk. Stefana Hanki-Kuleszy wchodziła w skład Armii „Łódź”. W pierwszych dniach września pozostawała w odwodzie Armii. Jeszcze przed wejściem do walk poniosła duże straty atakowana przez lotnictwo niemieckie.
Rankiem 3 września wyładowała się z transportu kolejowego pod Szadkiem i wzmocniła obronę 10 Dywizji Piechoty, tworząc Grupę Operacyjną „Sieradz” gen. bryg. Franciszka Dindorfa-Ankowicza. 4 września rozpoczęła działania wojenne, atakując niemiecką 24 Dywizję Piechoty gen. por. Friedricha Olbrichta na zachód od miasta Warta. Po pierwszym kontakcie z wrogiem wycofała się z niewiadomych przyczyn, odsłaniając północne skrzydło obrony Armii. W rezultacie dowództwo Brygady przejął płk dypl. Jerzy Grobicki. Następnego dnia broniła linii rzeki Warty, walcząc pod Sieradzem. W tym czasie do Brygady dołączył 1 pułk kawalerii KOP, który wcześniej walczył nad Wartą. Brygada oskrzydlona przez nieprzyjaciela odeszła do rejonu Szadka, a następnie nad rzekę Ner i do rejonu Chlebowa. 7 września Brygada zaczęła odchodzić znad Neru na pozycję pod Zgierzem do osłony 10. Dywizji Piechoty. Mając przed sobą Niemców, przedarła się śmiałym atakiem przez szosę Aleksandrów – Ozorków i wieczorem przeszła do lasów w rejonie Emilianowa. Następnie dołączyła do kolumn 10. Dywizji Piechoty, odchodzącej na Głowno. 8 września podczas odwrotu i ataków wroga jej pododdziały pogubiły się i Brygada poszła w rozsypkę. Resztki Brygady 10 września przeprawiły się przez Wisłę pod Otwockiem i za rzeką przeszły do obrony. Następnie weszły w skład Frontu Północnego gen. dyw. Stefana Dęba-Biernackiego i brały udział w bitwie pod Tomaszowem Lubelskim, gdzie zostały rozbite i skapitulowały. Natomiast 1 pułk kawalerii KOP i 22 pułk ułanów weszły w skład Grupy Operacyjnej Kawalerii gen. bryg. Władysława Andersa, którą osłaniały od strony Wisły w czasie działań na Mińsk Mazowiecki. W czasie przebijania się na południe do granicy węgierskiej zostały rozbite wraz z pozostałymi oddziałami Grupy Operacyjnej Kawalerii 26 września w walkach pod Sądową Wisznią.
Obsada i skład brygady 1 września 1939.
Pododdziały przydzielone:
Żołnierze Brygady (w tym OZ) – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"

</doc>
<doc id="137798" url="https://pl.wikipedia.org/wiki?curid=137798" title="Krążowniki ciężkie typu Pensacola">
Krążowniki ciężkie typu Pensacola

Krążowniki ciężkie typu Pensacola – seria dwóch amerykańskich ciężkich krążowników, zbudowanych w latach 1926–1930 w amerykańskich stoczniach.
Historia powstania.
Podpisany w 1922 roku traktat waszyngtoński ograniczył tonaż i kaliber artylerii głównej nowo budowanych okrętów. Nowe krążowniki nie mogły mieć wyporności standardowej większej niż 10 000 ton, a maksymalny kaliber ich armat nie mógł być większy niż 203 mm. Stany Zjednoczone jako ostatnie z państw – sygnatariuszy tego traktatu przystąpiły do budowy nowej klasy krążowników ciężkich, o maksymalnych parametrach dopuszczalnych traktatem. Podjęto decyzję o budowie dwóch krążowników tego typu, oznaczonego od pierwszej jednostki jako typ "Pensacola". 
Konstrukcję nowych okrętów Amerykanie oparli na doświadczeniach innych państw. I tak, Francja i Włochy budując swoje okręty typów "Duquesne" i "Trento" dążyli do uzyskania największej prędkości kosztem słabego opancerzenia. Japończycy w swoich krążownikach typu "Myōkō" dodali piątą wieżę artylerii głównej, zwiększając liczbę dział do 10, przy dobrym opancerzeniu i niezłej prędkości, lecz uzyskano to w wyniku przekroczenia limitu tonażu o przeszło 1000 ton, czego nie ujawniono. Natomiast brytyjskie okręty typu "County" miały niższą prędkość od ich odpowiedników, były także słabiej uzbrojone i opancerzone niż okręty japońskie. Miały jednak solidną budowę i bardzo dobre właściwości morskie. 
Przy projektowaniu okrętów typu "Pensacola" położono nacisk na siłę ognia. Opancerzenie, w walce na dystansie mniejszym niż 5 km, skuteczne było jedynie w walce z niszczycielami, a znacznie słabsze w walce z okrętami liniowymi. Krążowniki przewidziane były do działań na Pacyfiku, gdzie miały służyć do dalekiego zwiadu.
Koncepcja ogólna okrętów była zbliżona do okrętów japońskich. Uzbrojono je również w 10 armat kalibru 203 mm (okręty japońskie kal. 200 mm), choć inaczej rozmieszczone. Z uwagi na ostry kształt kadłuba, przy dużej średnicy barbet i objętości komór amunicyjnych, wieże trzylufowe musiały być odsunięte od dziobu i rufy oraz ustawione na nadbudówkach, co jednak pogorszyło stateczność okrętu, poprzez wysokie usytuowanie ciężkich mas. Dopiero zastosowanie szerszych stępek przeciwprzechyłowych poprawiło tę sytuację. Przy budowaniu gładkopokładowego kadłuba o płynnej linii wzniosu pokładu oraz w konstrukcji nadbudówek zastosowano szereg elementów wykonanych z aluminium w celu zmniejszenia ciężaru. Dzięki temu okręty były wyjątkowo lekkie jak na swoją wielkość i miały masę niższą o 900 ton od limitu, a w stosunku do japońskich krążowników typu "Myoko" aż o 1840 ton. 
Kotłownie i maszynownie okrętów rozmieszczono naprzemiennie, podobnie jak w lekkich krążownikach "Omaha", co miało zapewnić żywotność okrętów w przypadku trafienia w jedną z kotłowni lub maszynowni. Krążowniki zabierały na pokład 4 wodnosamoloty, nie miały one jednak hangarów i samoloty stały na 2 katapultach lub bezpośrednio pod nimi, co narażało je na czynniki atmosferyczne.
W połowie lat trzydziestych zdemontowano wyrzutnie torped, których było 6 kalibru 533 mm na górnym pokładzie, gdyż nie przewidywano, aby krążowniki walczyły z okrętami przeciwnika w odległości, w której można byłoby zastosować torpedy. 
Po wybuchu II wojny światowej na platformach nadbudówki rufowej zamontowano dodatkowo 4 działa przeciwlotnicze kal. 127 mm, a pod koniec 1941 roku jeszcze 16 działek przeciwlotniczych kal. 28 mm (cztery zestawy sprzężone po 4 działka). Później jeszcze kilkakrotnie zmieniano uzbrojenie okrętów poprzez zwiększenie ilości lekkiego uzbrojenia przeciwlotniczego. Wprowadzono działka Boforsa kal. 40 mm (w zestawach po 6 działek) i działka Oerlikon kal. 20 mm. Zamontowano również radary ostrzegawcze i kierowania ogniem. Ponadto w USS "Pensacola" usunięto tylny maszt oraz ścięto do połowy maszt dziobowy. W USS "Salt Lake City" przebudowy tej nie wykonano z uwagi na zakończenie wojny.
Do 1 lipca 1931 okręty były klasyfikowane jako krążowniki lekkie.

</doc>
<doc id="137803" url="https://pl.wikipedia.org/wiki?curid=137803" title="Dialogi konfucjańskie">
Dialogi konfucjańskie

Dialogi konfucjańskie – dzieło o 20 rozdziałach i 497 wersach, zawierające aforyzmy, maksymy i krótkie przypowieści Konfucjusza (551-479 p.n.e.), spisane przez jego uczniów, prawdopodobnie przez drugie ich pokolenie. Obecny tytuł ("Lunyu") pojawił się w czasie dynastii Han (206 p.n.e.-220 n.e.). Pod koniec panowania Hanów dawniejsze wersje zastąpiła nowa kompilacja. Najważniejszym wydaniem dzieła była krytyczna edycja z 1190 roku, opracowana przez Zhu Xi.
Księga charakteryzuje się znaczną fragmentarycznością i aforystycznością, jest zbiorem wypowiedzi nieuporządkowanych, a często wzajemnie sprzecznych. Spina je jednak kluczowe pojęcie filozofii Konfucjusza czyli Ren (moralność), które pojawia się ponad 100 razy. Istotą ren jest miłość. Kiedy Fan Chi spytał o znaczenie ren Konfucjusz odpowiedział: "kochać ludzi". Ren to uczucie praktyczne i rozwijane przez edukację. Dzieli się ono na Xiao (miłość dzieci do rodziców), Di (szacunek dla rówieśników), Zhong (lojalność wobec władcy) i Li (normy zachowania). Proces prowadzący do osiągnięcia przez człowieka ren związany jest z przestrzeganiem przez niego społecznego kodeksu moralnego i obowiązujących obyczajów. Stąd Li jest nietrwałe i zmienia się w czasie, w zależności od okoliczności. Konfucjusz zalecał dostosowywanie się człowieka do postępu cywilizacyjnego, który uznawał za naturalną kolej rzeczy. To, co jest niezmienne w Li nosi nazwę Yi (prawość), lecz filozof nie definiował tego pojęcia, uznając go jedynie za przejaw zdrowego rozsądku czy racji moralnej. Jednostka winna dążyć do integracji opierając swe funkcjonowanie na zasadzie "dawania i brania".
Konfucjusz był przeciwny utrzymywaniu porządku przy pomocy siły i rozbudowanego prawa. Jego król-mędrzec powinien "rządzić przez moralność, jakby był Gwiazdą Polarną". Do argumentu siły należy się odwołać tylko w ostateczności. Przy umiejętnym sprawowaniu władzy surowe kary nie będą potrzebne. Rząd może wtedy działać na zasadzie wu wei (nieingerowania), które jest możliwe w przypadku solidnego fundamentu wychowania. Z kolei bez wychowania państwo czy rodzina zawsze pogrąży się w chaosie, niezależnie od podejmowanych wysiłków.
Konfucjusz wyznawał zasadę "zhengming" polegającą na tym, że każdy powinien zachowywać się i być traktowanym w zależności od pozycji społecznej jaką zajmuje. "Niech władca będzie władcą, minister ministrem, ojciec ojcem, a syn synem", w odróżnieniu do zasad taoizmu, który zakładał w tej mierze całkowity anarchizm. Jego nauka jest odpowiednikiem europejskiego humanizmu, odwołuje się do przyrodzonej człowiekowi cnoty, którą należy wydobyć na jaw za pomocą zdecydowanie nie mistycznych metod samopoznania. Z tym zastrzeżeniem, że mniejszą rolę odgrywa w nich typowy dla Zachodu indywidualizm, a większą jednostka jako element społeczności. Dla Konfucjusza cnota jest nagrodą samą w sobie, należy być szlachetnym, nawet jeżeli się to nie opłaca. Celem doktryny mędrca było wprowadzenie pokoju i osiągnięcie harmonii.

</doc>
<doc id="137804" url="https://pl.wikipedia.org/wiki?curid=137804" title="Wielka Nauka">
Wielka Nauka

Wielka Nauka – jedna z ksiąg wchodzących w skład "Czteroksięgu konfucjańskiego". Jej autorstwo tradycyjnie przypisywane jest Zengzi (505-435 p.n.e.). Tekst pierwotnie stanowił rozdział "Księgi Obyczajów". Został wydzielony w XII wieku przez braci Cheng: Cheng Hao (nazywany też Cheng Mingdao, 1032-1085) i Cheng Yi (nazywany też Cheng Yichuan, 1033-1107). Cheng Hao zidentyfikował tekst jako osobiste dzieło Konfucjusza, twierdził też, że Dai Sheng zniekształcił dzieło. Bracia zmienili układ rozdziałów. Podobne przeredagowanie pisma było autorstwem Zhu Xi, który podzielił ją na 2 części. Pierwszy jest przypisywany Konfucjuszowi i zaczyna się od słów: „wielkiej nauki droga prowadzi ku oświeceniu”. Drugą część stanowi komentarz rozwijający poszczególne stwierdzenia tekstu podstawowego. Dzieło stanowi zwięzłą i systematyczną prezentację konfucjańskiej filozofii społecznej. Według komentatorów zawiera trzy główne cele oraz osiem stopni ich realizacji. Te trzy główne cele to: oświecona cnota (wskazuje, że przez wychowanie i naukę należy dążyć do cnoty), serdeczność (wskazuje, że cnota polega na serdeczności wobec ludzi) i powstrzymanie pragnień (wskazuje na ostateczny cel i środek dający równowagę i spokój jednostkom, a poprzez nie społeczeństwu i państwu). Tytuł oznacza „nauka dla dorosłych” czyli studia wyższe.

</doc>
<doc id="137808" url="https://pl.wikipedia.org/wiki?curid=137808" title="Doktryna Środka">
Doktryna Środka

Doktryna Środka – jedna z ksiąg wchodzących w skład "Czteroksięgu konfucjańskiego". Jej autorstwo przypisuje się Zi Si, ale w powstała ona później. Pierwotnie był to jeden z rozdziałów "Liji". W „Yiwen Zhi” Ban Gu, pierwszej obszernej bibliografii chińskiej jest już wymieniane jako oddzielny traktat. Cesarz Wu (502 - 549) z dynastii Liang miał do niego napisać komentarz. Księga daje konfucjańskiej filozofii społecznej metafizyczne uzasadnienie.
Jest to chyba najgłębszy, najbardziej filozoficzny, metafizyczny i religijny tekst spośród wszystkich dzieł starożytnej literatury konfucjańskiej. To również praca, w której skupiają się niektóre główne idee konfucjanizmu, buddyzmu i taoizmu, pod wieloma względami służy jako pomost między tymi ideologiami.
Zaczyna się podobnie jak „Wielka Nauka”, od ogólnego podsumowania poglądów, które zostaną później w komentarzach dokładnie i w sposób obrazowy przedstawione. Całość rozpoczyna się od słów: „wola nieba nazywa się naturą, przejawy natury nazywają się drogą (Dao), poznawanie drogi nazywa się wychowaniem”. Człowiek jest cząstką natury i dlatego jego rozwój umysłowy powinien polegać na poznaniu i zrozumieniu Dao. Drogą człowieka powinna być droga natury. „Środek” to w odniesieniu do człowieka postawa polegająca na umiarze, równowadze i spokoju. Będąc pośrodku, szlachetny człowiek jest w stanie uchwycić i poznać całą harmonię świata i zrozumieć, co leży u jego podstaw. A podstawą jest to, co nieporuszone, czyli stałość natury i jej przejawów. Tytuł znaczy tyle co „centralna harmonia”, można znaleźć też jego tłumaczenia jako: „złoty środek” i „niezmienna oś”.

</doc>
<doc id="137815" url="https://pl.wikipedia.org/wiki?curid=137815" title="Ole Einar Bjoerndalen">
Ole Einar Bjoerndalen



</doc>
<doc id="137816" url="https://pl.wikipedia.org/wiki?curid=137816" title="Mech">
Mech

Botanika:
Muzyka:

</doc>
<doc id="137820" url="https://pl.wikipedia.org/wiki?curid=137820" title="Leopold von Winter">
Leopold von Winter

Leopold von Winter (ur. 23 stycznia 1823 w Świeciu, zm. 10 lipca 1893 w Jeleńcu) – niemiecki polityk, nadburmistrz Gdańska w latach 1863-1890. Polityk o liberalnych poglądach, poseł do parlamentu niemieckiego.
Von Winter urodził się w rodzinie luterańskiego pastora i pedagoga ze Świecia, maturę zrobił w Bydgoszczy, a na studia (prawo handlowe i ekonomia komunalna) wyjechał do Berlina. Potem pracował w administracji państwowej w rejencjach w Kwidzynie, Gdańsku i Malborku. W 1850 roku był landratem powiatu Lebus koło Frankfurtu nad Odrą, od 1859 radcą w Ministerstwie Spraw Wewnętrznych w Berlinie i komisarycznym prezydentem policji w tym mieście. W 1862 r. został wybrany przez Radę Miasta Gdańska na stanowisko burmistrza. Po kilku miesiącach otrzymał awans na stanowisko nadburmistrza.
Wsławił się jako bardzo sprawny włodarz miasta. Za jego kadencji w Gdańsku wybudowano system kanalizacyjny (1869-1871) oraz sieć wodociągową (1879). Uruchomiono pierwszą linię tramwajów konnych (1873) oraz utworzono kąpielisko miejskie na Westerplatte. Wybrukowano również większość ulic oraz chodników. Dzięki jego zaangażowaniu wybudowano linię kolejową, która połączyła Gdańsk i tereny centralnej Polski.
W 1890 Rada Miasta w uznaniu zasług nadała Winterowi tytuł Honorowego Obywatela Miasta Gdańska. W 1897 jego imieniem nazwano obecny Targ Maślany w Gdańsku. Jest patronem tramwaju Gdańskich Autobusów i Tramwajów Bombardier Flexity Classic NGT6-2GD o numerze bocznym 1006 oraz dzwonu f2 carillonu Ratusza Głównego Miasta w Gdańsku.
Uważany jest za jedną z najwybitniejszych osobowości Gdańska w XIX wieku.

</doc>
<doc id="137821" url="https://pl.wikipedia.org/wiki?curid=137821" title="Pajęczak">
Pajęczak



</doc>
<doc id="137822" url="https://pl.wikipedia.org/wiki?curid=137822" title="Biblia Gutenberga">
Biblia Gutenberga

Biblia Gutenberga (in. Biblia Czterdziestodwuwierszowa, Biblia Mazarina) – pierwsze wydawnictwo dziełowe w Europie wykonane za pomocą druku (przy użyciu czcionki ruchomej). Jest kompletnym wydaniem Pisma Świętego.
Została przygotowana do druku i wydrukowana w latach 1452–1455 w Moguncji przez Johannesa Gutenberga, który był również jej wydawcą.
Łaciński tekst Wulgaty, tj. tłumaczenie św. Hieronima ze Strydonu, wydrukowany jest w wąskim układzie dwułamowym, 42-wierszowym, stąd druga nazwa. Trzecia popularna nazwa Biblii związana jest z kard. Jules’em Mazarinem, z którego biblioteki pochodzi pierwszy opisany przez bibliografów egzemplarz.
W 2001 Biblia Gutenberga została wpisana na listę UNESCO "Pamięć Świata".
Opis wydawnictwa.
Księgi starano się upodobnić do wychodzących spod ręki kopistów. Nie ma strony tytułowej ani też numeracji stron. Zastosowano gotycką czcionkę projektu Gutenberga, o majestatycznym wyglądzie, ale nowoczesnym kroju. Skład tekstu jest wysokiej próby i do dziś uważany za mistrzostwo typografii. Pomimo dość wąsko zestawionych znaków charakteryzuje się najwyższą czytelnością. Posiada dobrze rozplanowane światła – zarówno odstępy międzywyrazowe (które są zrównoważone), jak i prawidłowo dobraną interlinię czy układ tekstu na stronach (layout). Łamy charakteryzują się szarością kolumny, co udało się Gutenbergowi uzyskać pomimo niewielkiej ilości znaków w wierszu, bo tylko ok. 40, co utrudniało zapanowanie nad odstępami międzywyrazowymi. Szarość została zachowana m.in. dlatego, że Gutenberg użył aż ok. 150 różnych znaków, w tym bogaty zbiór kilkudziesięciu ligatur. Obficie korzystał również z abrewiatur. Łamy wypełnione są tekstem wyjustowanym, w którym na szczególną uwagę zasługiwać może wyrównanie optyczne prawej krawędzi.
Po wydrukowaniu dodawano ręczne zdobienia. Potem trzy- lub nieraz dwutomowa księga oprawiana była przez introligatorów, m.in. przez słynnego Henryka Costera z Lubeki.
Biblia wydrukowana została prawdopodobnie w ok. 200 egzemplarzach – 165 na papierze i 35 na pergaminie (liczby te kwestionowane są przez niektórych badaczy). Znaki wodne świadczą, że papier grubości od 0,21 do 0,29 mm pochodził z piemonckich papierni. Druk przygotowywał Gutenberg, mający spółkę z finansującym go bankierem Johannem Fustem. Przy składzie pracowało siedmiu zecerów. Pomiędzy wspólnikami dochodziło do sporów. W 1455 r. sąd przyznał własność drukarni Fustowi, nie wiadomo więc czy druk wszystkich egzemplarzy nadzorował Gutenberg.
Egzemplarze istniejące współcześnie.
Do naszych czasów przetrwało 48 egzemplarzy (36 na papierze, 12 na pergaminie) tej księgi, z czego tylko 20 kompletnych. Najwięcej w Niemczech – 12, w Stanach Zjednoczonych – 11, w Wielkiej Brytanii – 8, we Francji – 4, po 2 w Watykanie, Hiszpanii i Rosji, po jednym w Austrii, Danii, Polsce, Portugalii, Belgii, Szwajcarii i Japonii.
Biblia Gutenberga w Polsce.
Egzemplarz, który znajduje się w Polsce, jest odbity na papierze, ma oryginalną XV-wieczną oprawę (wykonaną przez introligatora mistrza Henryka Costera z Lubeki), przechowywany jest w Muzeum Diecezjalnym w Pelplinie. Całość obejmuje łącznie w dwóch tomach 641 kart "in folio" zadrukowanych obustronnie w dwóch kolumnach o wymiarach 285×85 mm, zawierających 40–42 wierszy. Na stronie 46. znajduje się plama tuszu, prawdopodobnie rozlanego przez drukarza, która pokazuje sposób drukowania (tzn. ruchomą czcionkę), co czyni pelplińską Biblię unikatową. Brak w niej ostatniej 217. karty w tomie II z tekstem Apokalipsy. Tekst urywa się na rozdziale XX, wiersz 2. Biblia nabyta została prawdopodobnie przez biskupa chełmińskiego Mikołaja Chrapickiego i podarowana lubawskim franciszkanom. Po sekularyzacji zakonu trafiła do biblioteki seminaryjnej w Pelplinie (1833). W dwudziestoleciu międzywojennym kapituła zamierzała sprzedać Biblię, aby uzyskać pieniądze na remont katedry i rozbudowę seminarium. Dyskusja w prasie i protesty społeczeństwa spowodowały, że księgi zostały w Pelplinie. Przed wybuchem II wojny światowej Biblię przez Warszawę ewakuowano do Paryża, stamtąd w 1940 wywieziono ją do Londynu, a następnie do Kanady. Do Pelplina powróciła w 1959.
W latach 2002–2003 z inicjatywy "Wydawnictwa Diecezji Pelplińskiej „Bernardinum”" oraz "Polskiego Bractwa Kawalerów Gutenberga" wykonano faksymile dzieła.

</doc>
<doc id="137823" url="https://pl.wikipedia.org/wiki?curid=137823" title="Ole Einar Bjørndalen">
Ole Einar Bjørndalen

Ole Einar Bjørndalen (ur. 27 stycznia 1974 w Drammen) – norweski biathlonista, wielokrotny mistrz olimpijski, mistrz świata i zdobywca Pucharu Świata, najbardziej utytułowany zawodnik w historii tej dyscypliny. Startował też w biegach narciarskich.
Bjørndalen zdobył 8 tytułów mistrza olimpijskiego, 20 tytułów (45 medali) mistrza świata oraz 6 razy wygrał klasyfikację Pucharu Świata (Kryształowa Kula). Dziewiętnastokrotnie zdobył tzw. "małą kryształową kulę", za zwycięstwo w poszczególnych klasyfikacjach. Do niego należy rekord liczby zwycięstw w zawodach pucharowych – wygrał je 95 razy (pierwszy raz mając 21 lat 11 miesięcy i 15 dni) – 94 zwycięstwa w biathlonie plus jedno pucharowe zwycięstwo w biegach narciarskich. Zwycięstwem w biegu indywidualnym (17 lutego 2009) podczas mistrzostw świata w Pjongczang (wyniki podczas MŚ zaliczane są również do klasyfikacji PŚ) poprawił legendarne osiągnięcie Szweda Ingemara Stenmarka, który w narciarstwie alpejskim wygrał 86 razy w Pucharze Świata i był do tego czasu rekordzistą w liczbie zwycięstw. Czterokrotnie wygrywał prestiżowe zawody World Team Challenge w Gelsenkirchen.
Dwudziestokrotny mistrz Norwegii w latach 1995–2007. W 2011 r. otrzymał medal Holmenkollen.
Życiorys.
Ole Einar Bjørndalen urodził się 27 stycznia 1974 w Drammen, jako czwarty z pięciorga dzieci. Wychowywał się na farmie w Simonstranda i został wykwalifikowanym biegaczem narciarskim. Biathlon uprawiał od roku 1983, jego trenerem był jego starszy brat Dag Bjørndalen, również biathlonista. W wieku szesnastu lat Ole opuścił dom i wstąpił do akademii sportowej w Geilo. Na początku trenował biathlon oraz biegi narciarskie, a po roku miał zdecydować co wybierze. W 1993 roku wystąpił na mistrzostwach świata juniorów w Ruhpolding, zdobywając złote medale w sprincie, biegu indywidualnym i sztafecie.
Kariera.
W Pucharze Świata zadebiutował 18 marca 1993 roku w Kontiolahti, zajmując 29. miejsce w biegu indywidualnym. Pierwsze punkty (do sezonu 1997/1998 punktowało 25. najlepszych zawodników) wywalczył 15 stycznia 1994 roku w Ruhpolding, zajmując 17. miejsce w sprincie. Na podium zawodów tego cyklu po raz pierwszy stanął 10 grudnia 1994 roku w Bad Gastein, kończąc rywalizację w biegu indywidualnym na drugiej pozycji. Rozdzielił tam innego Norwega - Jona Åge Tylduma i Rosjanina Aleksieja Kobielewa. W kolejnych startach jeszcze 178 razy stawał na podium, odnosząc przy tym 94 zwycięstwa. 35 razy był najlepszy w sprincie, 37 w biegu pościgowym, 14 razy wygrywał biegu ze startu masowego, a 8 razy triumfował w biegu indywidualnym. Ostatnie podium w zawodach tego cyklu wywalczył 12 lutego 2017 roku w Hochfilzen, zajmując trzecie miejsce w biegu pościgowym.
Najlepsze wyniki osiągał w sezonach 1997/1998, 2002/2003, 2004/2005, 2005/2006, 2007/2008 i 2008/2009, kiedy zwyciężał w klasyfikacji generalnej. Został tym samym pierwszym zawodnikiem w historii, który sześciokrotnie zdobywał Puchar Świata (w sezonie 2016/2017 jego osiągnięcie wyrównał Francuz Martin Fourcade, a rok później je pobił). W sezonach 1996/1997, 1998/1999, 1999/2000, 2000/2001, 2003/2004 i 2006/2007 był drugi, a w sezonie 2001/2002 zajął trzecie miejsce. Ponadto 19 razy wygrywał klasyfikacje poszczególnych konkurencji: w sprincie był najlepszy w sezonach 1996/1997, 1997/1998, 1999/2000, 2000/2001, 2002/2003, 2004/2005, 2007/2008 i 2008/2009, w biegu pościgowym wygrywał w sezonach 1999/2000, 2002/2003, 2005/2006, 2007/2008 i 2008/2009, w biegu masowym w sezonach 2002/2003, 2004/2005, 2005/2006, 2006/2007 i 2007/2008, a w sezonie 2004/2005 zwyciężył też w klasyfikacji biegu indywidualnego.
Trafił do kadry olimpijskiej na igrzyska w Lillehammer w 1994 roku, gdzie zajął 28. pozycję w sprincie, 36. pozycję w biegu indywidualnym i siódmą w sztafecie. Podczas igrzysk olimpijskich w Nagano cztery lata później dwukrotnie stawał na podium. Zwyciężył w sprincie, wyprzedzając swego rodaka, Frode Andresena i Ville Räikkönena z Finlandii. W Japonii wspólnie z Egilem Gjellandem, Halvardem Hanevoldem i Dagiem Bjørndalenem wywalczył również srebrny medal w sztafecie. Cztery lata później, na Zimowych Igrzyskach Olimpijskich 2002 w Salt Lake City, zdobył złote medale we wszystkich konkurencjach biathlonowych. Wygrał w sprincie, biegu pościgowym, biegu indywidualnym, a razem z Hanevoldem, Andresenem i Gjellandem był najlepszy w sztafecie.
Z Igrzysk w Turynie w 2006 roku wrócił z trzema medalami, jednak w żadnej konkurencji nie zwyciężył. Wywalczył srebro w biegu pościgowym za Francuzem Vincentem Defrasne'em i biegu indywidualnym, ulegając Niemcowi Michaelowi Greisowi. Zdobył też brąz w biegu masowym, plasując się za Greisem i Polakiem Tomaszem Sikorą. Na igrzyskach olimpijskich w Vancouver cztery lata później został wicemistrzem w biegu indywidualnym, rozdzielając rodaka Emila Hegle Svendsena i Siarhieja Nowikaua z Białorusi. Ponadto drużyna Norwegii w składzie: Halvard Hanevold, Tarjei Bø, Emil Hegle Svendsen i Ole Einar Bjørndalen po 8 latach przerwy odzyskała tytuł mistrzów olimpijskich w sztafecie. Brał też udział w igrzyskach w Soczi w 2014 roku, gdzie w wieku 40 lat wywalczył złoty medal w sprincie, wyprzedzając Austriaka Dominika Landertingera i Czecha Jaroslava Soukupa. Ostatni medal olimpijski wywalczył w sztafecie mieszanej, zwyciężając razem z Torą Berger, Tiril Eckhoff i Emilem Hegle Svendsenem. 
Zdobył też 45 medali mistrzostw świata, w tym 20 złotych. Pierwszy zdobył na mistrzostwach świata w Osrblie w 1997 roku, zajmując trzecie miejsce w biegu pościgowym. Ostatni wywalczony przez niego medal na zawodach tego cyklu to również brąz w tej konkurencji zdobyty podczas rozgrywanych 20 lat później mistrzostwach świata w Hochfilzen. Najlepsze wyniki osiągał na mistrzostwach świata w Hochfilzen w 2005 roku i mistrzostwach świata w Pjongczang w 2009 roku, w obu przypadkach zdobywając po cztery złote medale. W pierwszym przypadku wygrał sprint, bieg pościgowy, bieg masowy i sztafetę, a w drugim bieg indywidualny, sprint, bieg pościgowy i sztafetę. Cztery medale zdobył też podczas mistrzostw świata w Oberhofie w 2004 roku (brąz w biegu indywidualnym, sprincie i biegu pościgowym oraz srebro w sztafecie), a podczas mistrzostw świata w Östersund w 2008 roku zdobył aż 5 medali (złoto w biegu pościgowym, srebro w biegu indywidualnym, biegu masowym i sztafecie oraz brąz w sprincie). W sumie zdobył 6 złotych medali w sztafecie (2005, 2009, 2011, 2012, 2013 i 2016), cztery w sprincie (2003, 2005, 2007 i 2009) i biegu pościgowym (2005, 2007, 2008 i 2009), po dwa w starcie masowym (2003 i 2005) i sztafecie mieszanej (2011 i 2012) oraz po jednym w biegu indywidualnym (2009) i biegu drużynowym (1998).
Bjørndalen odnosił też sukcesy w biegach. Trzykrotnie stawał na podium podczas zawodów Pucharu Świata w biegach narciarskich: 25 listopada 2001 roku w Muonio był drugi w biegu na 10 km stylem dowolnym, 22 grudnia 2001 roku w Ramsau był drugi na dystansie 30 km stylem dowolnym (w obu przypadkach wyprzedził go tylko Szwed Per Elofsson), a 18 listopada 2006 roku w Gällivare był najlepszy w biegu na 15 km. Najlepsze wyniki osiągał w sezonie 2001/2002, kiedy zajął 29. miejsce w klasyfikacji generalnej. Podczas igrzysk w 2002 roku, oprócz startów w biathlonie wystąpił też w biegu na 30 km stylem dowolnym, zajmując piątą pozycję (wśród Norwegów wyprzedził go tylko Kristen Skjeldal, który był trzeci). Trzy lata później wystartował w biegu na 15 km stylem dowolnym na mistrzostwach świata w Oberstdorfie, gdzie był jedenasty. Brał też udział w mistrzostwach świata w Sapporo w 2007 roku, gdzie na tym samym dystansie był trzynasty.
W czasie kariery mierzył 179 cm i ważył 64 kg. Był też przewodniczącym komitetu zawodniczego IBU.
Jego żoną była włoska biathlonistka, reprezentująca od sezonu 2006/2007 barwy Belgii, Nathalie Santer, która po ślubie zmieniła nazwisko na Santer-Bjørndalen. Małżeństwo zakończyło się rozwodem.
W lipcu 2016 r. Bjørndalen ożenił się po raz drugi, jego żoną została białoruska biathlonistka Darja Domraczewa, wielokrotna medalistka mistrzostw świata i igrzysk olimpijskich. 1 października 2016 r. urodziła im się córka.

</doc>
<doc id="137826" url="https://pl.wikipedia.org/wiki?curid=137826" title="Wilhelm Bernadotte">
Wilhelm Bernadotte

Wilhelm Bernadotte, właśc. Carl Wilhelm Ludvig (ur. 17 czerwca 1884, zm. 5 czerwca 1965) – książę Sudermanii. Syn króla Szwecji Gustawa V i Wiktorii Badeńskiej, córki wielkiego księcia Badenii Fryderyka I Badeńskiego. Brat króla Szwecji Gustawa VI Adolfa.
Życiorys.
Urodził się w rezydencji królewskiej w Tullgarn (gmina Södertälje). 20 kwietnia 1908 w Petersburgu poślubił Marię Pawłowną Romanową, wielką księżną Rosji (1890–1958), córkę wielkiego księcia Pawła Aleksandrowicza (syna Aleksandra II, cara Rosji), i jego żony – Aleksandry Gieorgiewny (córki Jerzego I, króla Grecji). Para doczekała się jednego syna:
Małżeństwo nie było szczęśliwe. W 1913 księżna wróciła do Rosji, a w 1914 para rozwiodła się. Wilhelm prawie 30 lat życia spędził bez ślubu z Francuzką Jeanne de Tramcourt (1875–1952), która była od niego 10 lat starsza. Oficjalnie była ona gospodynią w jego pałacyku w Stenhammar (Gmina Flen, Södermanland). Zginęła w wypadku samochodowym w czasie śnieżycy po noworocznych odwiedzinach u Lennarta. Książę, który wówczas prowadził, do końca życia nie mógł się z tego otrząsnąć. W 1971 wydał poświęcone jej "Breven till Jeanne" ( "Listy do Jeanne").
Po rodzicach odziedziczył zamiłowanie do dalekich podróży. Uczestniczył w wielu wyprawach naukowych, etnograficznych, archeologicznych, także w polowaniach. Odwiedził Tajlandię, Afrykę i Amerykę Środkową. Współpracował przy wielu filmach dokumentalnych. Zasłynął jako fotograf i pisarz. Pisał wiersze, powieści i opowiadania o podróżach. Wydał wiele książek, m.in.:
Zmarł na rozedmę płuc w Stenhammar.
Linki zewnętrzne.
 

</doc>
<doc id="137827" url="https://pl.wikipedia.org/wiki?curid=137827" title="Górska Odznaka Turystyczna PTTK">
Górska Odznaka Turystyczna PTTK

Górska Odznaka Turystyczna PTTK (GOT PTTK) – odznaka ustanowiona w 1935 przez Polskie Towarzystwo Tatrzańskie, promująca turystykę górską. Od 1950 kontynuowana przez Polskie Towarzystwo Turystyczno-Krajoznawcze – spadkobiercę i kontynuatora PTT.
Nadzór nad GOT sprawuje Komisja Turystyki Górskiej Zarządu Głównego PTTK. Kadrą programową odpowiedzialną za GOT są przodownicy turystyki górskiej PTTK.
Stopnie odznaki.
Odznaka ma następujące kategorie i stopnie:
Zdobywanie odznaki odbywa się na podstawie samodzielnie prowadzonej książeczki, według wzoru określonego przez Komisję Turystyki Górskiej ZG PTTK, w której zapisywany jest dokładny przebieg przebytych tras i punkty należne za poszczególne odcinki. 
Odznakę „W góry” można zdobywać po rozpoczęciu 5. roku życia i do ukończenia 7. roku życia, pozostałe po ukończeniu 7 lat życia. Zdobycie poszczególnych stopni w kategoriach „W góry”, „popularnego” i „małych” związane jest ze zdobyciem określonej ilości punktów. Punkty przydzielane są na podstawie stanowiącej załącznik do regulaminu odznaki punktacji górskich znakowanych szlaków turystycznych Polski lub (jeśli trasa wycieczki nie jest ujęta w spisie) według zasady: 1 punkt za 1 kilometr plus 1 punkt za 100 metrów różnicy wysokości z sumy podejść. Nie wolno powtarzać tras w ramach zdobywania jednego stopnia odznaki, chyba że przejście odbywa się w przeciwnym kierunku.
Zdobywanie każdej z odznak „dużych” wiąże się z odbyciem dwóch wielodniowych wycieczek, przy czym trasa każdej z nich winna prowadzić przez co najmniej 7 punktów pośrednich, wybranych z listy stanowiącej załącznik do regulaminu odznaki. Punkty pośrednie mogą być wykorzystane tylko raz przy zdobywaniu wszystkich stopni „dużych” odznak. 
Odznakę „Za wytrwałość” w stopniu małym zdobywa posiadacz dużej złotej odznaki wypełniając siedmiokrotnie, a posiadacz małej złotej dziesięciokrotnie wymagania któregokolwiek stopnia małej odznaki GOT. O przyznanie odznaki „Za wytrwałość” w stopniu dużym można ubiegać się po udokumentowaniu dwukrotnego zweryfikowania odznaki „Za wytrwałość” w stopniu małym.
Od chwili ustanowienia w 1935 r. do 2010 r. zdobyto 1 552 756 odznak GOT
Liczba zdobytych odznak GOT w wybranych latach

</doc>
<doc id="137828" url="https://pl.wikipedia.org/wiki?curid=137828" title="Jean-Claude Duvalier">
Jean-Claude Duvalier

Jean-Claude Duvalier, znany jako Baby Doc (ur. 3 lipca 1951 w Port-au-Prince, zm. 4 października 2014 tamże) – haitański polityk, prezydent Haiti w latach 1971–1986, sprawujący władzę dyktatorską.
Życiorys.
Urodzony w 1951 roku. Od dzieciństwa miał skłonności do tycia i był nazywany przez kolegów szkolnych „kapuścianą głową”. Jedyny syn François i Simone Duvalierów. François Duvalier w 1971 przeżył wylew krwi do mózgu, po którym, na pół sparaliżowany, rozpoczął przygotowania do przekazania władzy synowi. 31 stycznia 1971 odbyło się referendum, w którym 2 391 916 głosujących (100%) poparło Jeanem-Claude'a jako następcę ojca. François Duvalier wprowadził również zmiany w konstytucji, obniżając minimalny, umożliwiający objęcie prezydentury wiek z 40 do 24 lat oraz zmieniając datę urodzenia Jeana-Claude'a, który dzięki temu „zyskał” 3 lata. Działania te nie spotkały się z poparciem oficerów wojskowych, lecz ich protest nie miał znaczenia. 
Jean-Claude objął urząd dożywotniego prezydenta po śmierci ojca 21 kwietnia 1971. W wieku zaledwie 19 lat, został najmłodszym prezydentem w dziejach ludzkości. Był wtedy ociężałym umysłowo człowiekiem ważącym 140 kilogramów.
W początkach swych rządów Duvalier ogłosił program dalekosiężnych reform gospodarczych, ekonomicznych i sądowniczych oraz zakończenie prześladowań wprowadzonych przez ojca. Te kroki zagwarantowały mu poparcie wielu zagranicznych inwestorów. Otworzył akademię wojskową zamkniętą w początkach rządów ojca – który uniezależnił się od armii – i wypuścił na wolność niektórych więźniów politycznych. Reformy okazały się jednak powierzchowne, gdyż Duvalier unikał zasadniczych zmian w polityce wewnętrznej. Z czasem pozycja prezydenta słabła – wprawdzie oddziały prezydenckich bojówek paramilitarnych Tonton Macoute dalej siały postrach wśród ludności, przypisując sobie moc pochodzącą z wierzeń voodoo, jednak stopniowo traciły one zdolność do wymuszenia całkowitego posłuszeństwa w haitańskim społeczeństwie. Przyczyną tego był brak umiejętności politycznych Duvaliera, jakie reprezentował jego ojciec. W 1980, mimo antypatii matki do panny młodej, poślubił Michèle Bennett, z którą przywłaszczył sobie znaczną część majątku narodowego, sprzeniewierzając według amerykańskiego wywiadu ok. 64% dochodu krajowego oraz dziesiątki milionów dolarów z funduszy publicznych, które umieszczał na tajnych kontach bankowych w Szwajcarii. Chociaż ogłosił amnestię dla wszystkich uchodźców, zabronił przy tym powrotu do kraju „komunistom i wichrzycielom”, przez co w dalszym ciągu za granicą pozostało wielu ekspatriantów. Zachowywał pełną kontrolę nad obsadzaniem stanowisk rządowych, tłumił opozycję antyprezydencką.
Skorumpowany rząd dyktatora w listopadzie 1985 stanął w obliczu otwartego buntu, który stanowił finał narastającego przez długi czas powszechnego niezadowolenia. 30 listopada 1985 wydany został dekret o stanie wojennym, a ludność domagała się odejścia dożywotniego prezydenta. Protesty trwały 3 miesiące. Na początku następnego roku Stany Zjednoczone wskutek rażącego łamania praw człowieka zdecydowanie zmniejszyły wsparcie udzielane Haiti, a pozbawiony ekonomicznej pomocy USA Duvalier nie potrafił zapewnić sobie trwałości władzy i 7 lutego 1986 ustąpił ze stanowiska. Po oddaniu władzy rządowi tymczasowemu, którego prezydentem został przywódca zamachu stanu, generał Henri Namphy, ex-dyktator udał się na emigrację. Stany Zjednoczone wzięły udział w rokowaniach, które doprowadziły do pokojowej rezygnacji dyktatora, po czym umożliwiły mu niczym nie skrępowany wyjazd do Francji. Razem z żoną opuścił kraj na pokładzie samolotu wojskowego US Air Force. Rząd Francji w porozumieniu z rządem USA wyraził zgodę na udzielenie parze siedmiodniowego azylu politycznego, w trakcie którego mieli zadbać o stałe miejsce pobytu. Po przybyciu na miejsce Jean-Claude i Michele w otoczeniu kordonu policji opuścili lotnisko czterema samochodami przez tajną bramę. Zamieszkali w Talloires w Sabaudii.
W 1990 wziął rozwód z Michele, gdyż małżeństwo zaczęło przechodzić kryzys z powodu trudności finansowych. Posunięcie to doprowadziło do bankructwa Jeana-Claude'a, bowiem jego żona wygrała proces i zagarnęła większość pieniędzy. W styczniu 2011 r. niespodziewanie przyleciał z Francji na Haiti.
Jean-Claude Duvalier zmarł na atak serca w swoim domu w Port-au-Prince w wieku 63 lat. 11 października 2014 w stolicy kraju odbyła się ceremonia pogrzebowa Duvaliera, w której uczestniczyło kilkaset osób, w tym byli prezydenci Boniface Alexandre i Prosper Avril. Po nabożeństwie ciało Duvaliera zostało poddane kremacji .

</doc>
<doc id="137829" url="https://pl.wikipedia.org/wiki?curid=137829" title="Sobótka (powiat ostrowski)">
Sobótka (powiat ostrowski)

Sobótka (dawniej "Sobótka Wielka") – wieś, położona w województwie wielkopolskim, w powiecie ostrowskim, w gminie Ostrów Wielkopolski. Dawniej miasto; uzyskała lokację miejską przed 1463 rokiem, zdegradowana przed 1793 rokiem. 
Położenie.
Sobótka leży w centralnej części Wysoczyzny Kaliskiej (Koźmińskiej), na północnym skraju powiatu, ok. 15 km na północ od Ostrowa. Przez miejscowość przebiega droga krajowa nr 11 (planowana S11) Bytom – Ostrów – Sobótka – Poznań – Kołobrzeg. Do najbliższej stacji kolejowej (Bronów, położony na linii Ostrów – Pleszew) jest z Sobótki 5 km. Do Sobótki można dojechać z Ostrowa autobusami komunikacji miejskiej.
Gospodarka.
Niewielki ośrodek, głównie handlowy i usługowy (poczta, straż pożarna) dla północnej części gminy. Od kilku lat Sobótka posiada obwodnicę dla drogi krajowej nr. 11. Siedziba Hodowli Roślin Sobótka.
Historia.
Jedna z najstarszych miejscowości regionu ostrowskiego – Sobótka jest znana od 1301 roku. Już wtedy była tu osada targowa oraz parafia z drewnianym kościołem. Przed 1463 rokiem lokowano tu miasto Sobótka Wielka (ob. płd. część wsi). Był to wówczas jeden ze znaczniejszych ośrodków w ówczesnym powiecie kaliskim. Miejscowość ta to gniazdo rodowe Sobockich herbu Korab. Prawdopodobnie miastu towarzyszyła też osada podgrodowa Sobótka Mała. Sobótka Wielka straciła prawa miejskie na początku XVIII wieku. Później należała m.in. do ojca Wojciecha Bogusławskiego i wdowy po Wojciechu Bogusławskim – Joanny oraz do rodu von Stieglerów. W latach 1942–1943 w pobliskim Grudzielcu znajdował się obóz pracy – w Sobótce znajdują się groby Żydów tam zamordowanych. Miejscowość przynależała administracyjnie przed rokiem 1933 do powiatu pleszewskiego, w latach 1933–1934 do powiatu jarocińskiego, w latach 1975–1998 do województwa kaliskiego, a w latach 1934–1975 i od 1999 do powiatu ostrowskiego. Do 1954 roku istniała gmina Sobótka.
Części miejscowości.
Nieoficjalnymi częściami miejscowości są:
Zabytki.
Plik:Sobótka, portal got..jpg|thumb|Gotycki portal kościoła par. w Sobótce
Przez Sobótkę biegnie szlak turystyczny Lewków – Sobótka – Gołuchów.

</doc>
<doc id="137830" url="https://pl.wikipedia.org/wiki?curid=137830" title="Odznaka Turystyki Pieszej">
Odznaka Turystyki Pieszej

Odznaka Turystyki Pieszej (OTP) – odznaka ustanowiona w 1952 przez Polskie Towarzystwo Turystyczno-Krajoznawcze w celu popularyzacji turystyki pieszej nizinnej. Można ją zdobywać od 6 roku życia na wycieczkach pieszych – zaliczając 1 punkt za 1 km, jak również zaliczając punkty dodatkowe za zwiedzanie miejscowości określonych w regulaminie.
Teren zdobywania odznaki.
Odznakę można zdobywać na obszarze Rzeczypospolitej Polskiej:
Stopnie odznaki.
Odznaka posiada kilka kategorii i stopni:
Nadzór nad OTP sprawuje Komisja Turystyki Pieszej Zarządu Głównego PTTK. Kadrą programową odpowiedzialną za OTP są przodownicy turystyki pieszej PTTK.

</doc>
<doc id="137833" url="https://pl.wikipedia.org/wiki?curid=137833" title="Populacja (biologia)">
Populacja (biologia)

Populacja biologiczna ( – „lud, naród”) – grupa osobników jednego gatunku zamieszkujących dany obszar, współwystępujących w określonym czasie. Populacja składa się z organizmów (osobników), które mogą się krzyżować między sobą i może być podzielona na populacje lokalne (nazywane demami). Interakcje ekologiczne i rozrodcze między osobnikami w danej populacji są częstsze niż interakcje z osobnikami innych populacji tego samego gatunku.
Populacja to również zespół organizmów jednego gatunku żyjących równocześnie w określonym środowisku i wzajemnie na siebie wpływających, zdolnych do wydawania płodnego potomstwa.
Ważniejsze parametry charakteryzujące populację.
Inny podział cech charakteryzujących populację:
Cechy te są kreowane przez czynniki ekologiczne.

</doc>
<doc id="137835" url="https://pl.wikipedia.org/wiki?curid=137835" title="Puyi">
Puyi

Aisin Gioro Puyi, () (ur. 7 lutego 1906 w Pekinie, zm. 17 października 1967 tamże) – ostatni cesarz Chin. Należał do mandżurskiej dynastii Qing, zmuszony w 1912 roku do abdykacji. Od 1934 roku cesarz marionetkowego państwa Mandżukuo, a od 1945 roku więzień – najpierw radziecki, a potem chiński. Po uwolnieniu w 1959 roku został zwykłym obywatelem Chińskiej Republiki Ludowej i pracował jako ogrodnik, a potem archiwista.
W latach 1920–1932 używał imienia Henry Pu Yi.
Życiorys.
Ostatni cesarz Chin.
W roku 1908 został intronizowany (jako cesarz Xuantong) po śmierci cesarzowej-wdowy Cixi. Miał wówczas dwa lata. W roku 1911 wybuchła ludowa rewolucja Xinhai. Zwołane w Nankinie Zgromadzenie Narodowe uchwaliło tymczasową konstytucję Republiki Chińskiej i wybrało pierwszego prezydenta, którym został Sun Jat-sen, przywódca rewolucyjnego związku "Odrodzenia Chin". Młodociany, 6-letni wówczas cesarz, a właściwie jego rodzina, w 1912 roku zrzekła się władzy, w zamian za "przyrzeczenie dobrego traktowania", co oznaczało stałe dochody od państwa, luksusowe warunki bytowania oraz rangę obcej głowy państwa w gościnie. Na podstawie ugody, były cesarz otrzymał znaczne przywileje osobiste: honorowy tytuł cesarza, wysoką rentę państwową, ochronę osobistą itp.
Restauracja na dwanaście dni.
1 lipca 1917 roku monarchista, generał Zhang Xun () zbrojnie przywrócił rządy cesarzowi na dwanaście dni, w czasie których republikański samolot zrzucił na pałac cesarski trzy bomby. Zdarzenie to uważane jest za pierwszy przypadek bombardowania lotniczego w Azji Wschodniej.
Obywatel Republiki Chińskiej.
Po ponownym obaleniu, Puyi stał się oficjalnie prywatnym obywatelem, jakkolwiek nie mógł się uskarżać na warunki materialne. Mieszkał w tym okresie w rezydencji swego ojca, Zaifenga. Te ulgowe warunki obowiązywały jednak tylko do 1924. Wtedy musiał opuścić pałac w Pekinie i został wydalony do Tianjinu, na teren koncesji japońskiej, gdzie przebywał pod opieką policji japońskiej.
Czternaście lat Mandżukuo.
Po agresji na Chiny w 1931 i opanowaniu północno-wschodnich Chin, Japończycy proklamowali tam utworzenie zależnego od Japonii państwa Mandżukuo. 1 marca 1932 prezydentem nowego państwa mianowano 28-letniego Puyi, który w 1934 roku został koronowany na cesarza. Puyi we wszystkim ulegał Japończykom, żywiąc skrycie nadzieję, że cesarstwo zostanie restaurowane w całych Chinach. Jego podpis widniał na wszystkich rozkazach, jakie podsuwali mu Japończycy. Nie miał nic do powiedzenia w kwestii rządzenia swoim państwem, zredukowany do roli marionetki, co wszelako nie umniejsza – jak sam to przyznaje w swej autobiografii – jego winy, jako że służył okupantom za parawan, za którym dokonywali podporządkowania sobie Chin i licznych zbrodni.
Cesarstwo było główną wojskowo-gospodarczą bazą wypadową w wojnie z Chinami. Gdy 8 sierpnia 1945 ZSRR wypowiedział wojnę Japonii, uderzając przede wszystkim na Mandżukuo, cesarz wraz z bratem ewakuowali się śpiesznie do Korei, skąd mieli drogą morską udać się do Japonii. Jednak wobec zablokowania bombardowanych portów, zawrócili na lotnisko w Mukdenie, stolicy Mandżukuo, gdzie przygotowano dla nich samolot. W nocy 18 sierpnia wokół miasta niespodziewanie wylądowały radzieckie wojska desantowe i obaj bracia zostali aresztowani w poczekalni dworca lotniczego.
Więzień i obywatel ChRL.
Po klęsce Japonii (1945) został wzięty do niewoli przez wojska radzieckie i przebywał w niej do roku 1950. Następnie został wydany władzom Chin Ludowych i przebywał do roku 1959 w więzieniu dla zbrodniarzy wojennych, w celu odbycia reedukacji.
Na mocy specjalnej amnestii uwolniono Puyi i jego braci, którzy zamieszkali w Pekinie. Ostatni cesarz pracował pewien czas jako ogrodnik w ogrodzie botanicznym, a następnie jako archiwista Komisji Materiałów Historycznych Ogólnochińskiego Komitetu Ludowej Politycznej Rady Konsultatywnej Chin. Zasiadał m.in. w Ludowej Politycznej Konferencji Konsultatywnej.
1 maja 1962 ożenił się z pielęgniarką Li Shuxian. Według Jia Yinghua, autora biografii Puyi z 2001, nowa żona wielokrotnie groziła mu rozwodem, bo uważała go za niedorajdę i impotenta. Jej zapędy powstrzymał premier Zhou Enlai, bo rozwód popsułby wizerunek szczęśliwego, zresocjalizowanego byłego cesarza.
Puyi zmarł prawdopodobnie na raka nerek.
Autobiografia.
Pod kierunkiem chińskich władz Puyi napisał dwutomową autobiografię, której pierwsze wydanie ukazało się w Polsce w latach 1988–1989 pod tytułem "Byłem ostatnim cesarzem Chin". Książkę zekranizował w 1987 roku Bernardo Bertolucci pod tytułem "Ostatni cesarz". Młodszy brat cesarza, Pujie, był konsultantem włoskiego reżysera.

</doc>
<doc id="137837" url="https://pl.wikipedia.org/wiki?curid=137837" title="Harcerski klub turystyczny">
Harcerski klub turystyczny

Harcerski klub turystyczny (HKT) – rodzaj specjalistycznej jednostki, działającej w Związku Harcerstwa Polskiego, realizującej program harcerski, wzbogacony turystyką i krajoznawstwem.
Jednostki.
Do jednostek tego typu należą m.in.:

</doc>
<doc id="137840" url="https://pl.wikipedia.org/wiki?curid=137840" title="Ryt ambrozjański">
Ryt ambrozjański

Ryt ambrozjański (ryt mediolański) – ryt Kościoła katolickiego praktykowany przez około 5 milionów wiernych we włoskim regionie Lombardii oraz w szwajcarskim kantonie Ticino. Jego nazwa pochodzi od św. Ambrożego, biskupa Mediolanu z IV w., któremu przypisuje się jego powstanie.
Historia.
Obrządek ambrozjański jest rytem liturgicznym Kościoła katolickiego odmiennym od rytu rzymskiego praktykowanego w prawie całym Kościele zachodnim. Posiada własny – inny niż rzymski – kalendarz liturgiczny. Ma także własny cykl czytań biblijnych oraz własne teksty liturgiczne (formularze mszalne, prefacje i modlitwy eucharystyczne). Posiada ponadto własny rytuał (obrzędy sakramentów).
Pierwsze wzmianki poświadczające istnienie odrębnego rytu w diecezji mediolańskiej pochodzą z pism św. Ambrożego (340–397): "De mysteriis" i "De sacramentis".
Gdy papież Grzegorz I pod koniec VI wieku zarządził rozszerzenie liturgii rzymskiej na cały Kościół zachodni, obrządek ambrozjański (podobnie jak ryt mozarabski) przetrwał stłumienie wielu lokalnych liturgii.
Liturgia ambrozjańska przetrwała setki lat praktycznie nienaruszona. Faktyczną romanizację tej liturgii (upodobnienie jej do liturgii rzymskiej) w Górnej Italii datuje się dopiero na okres między IX a XI w.
Ostateczna legitymizacja rytu ambrozjańskiego przyszła wraz z Soborem Trydenckim. Z Mediolanu pochodził ówczesny papież Pius IV, a jednym z najwybitniejszych teologów soboru był arcybiskup archidiecezji mediolańskiej św. Karol Boromeusz.
Po Soborze Watykańskim II liturgia ambrozjańska została zreformowana zgodnie z zaleceniami soborowej konstytucji Sacrosanctum concilium, w szczególności wprowadzono do liturgii język narodowy (włoski), a także wdrożono celebrację mszy twarzą do wiernych. Posoborowy "Mszał Ambrożego" został zatwierdzony przez Stolicę Apostolską w roku 1974. Niektórzy kapłani celebrują według ksiąg przedsoborowych, w tzw. rycie ambrozjańskim antycznym (tradycyjnym).
Cechy charakterystyczne liturgii ambrozjańskiej.
Muzyka.
Ryt ten charakteryzują oryginalne i bogate hymny ambrozjańskie.
Kalendarz liturgiczny.
W rycie ambrozjańskim występują pewne różnice w sprawowaniu mszy, a także w przebiegu roku liturgicznego.
W ciągłości z tradycją żydowską sobota jest uważana za dzień świąteczny, choć nadal mniej ważny niż niedziela.
Adwent ambrozjański trwa sześć tygodni, w porównaniu do czterech tygodni adwentu w liturgii rzymskiej, i kończy się nowenną bożonarodzeniową.
Wielki Post rozpoczyna się nie w Środę Popielcową, ale w szóstą niedzielę przed Wielkanocą (pierwszą niedzielę Wielkiego Postu). Jedną z bardziej charakterystycznych cech rytu ambrozjańskiego są "piątki aliturgiczne": we wszystkie piątki Wielkiego Postu nie sprawuje się Eucharystii. W te dni na ołtarzu głównym kościoła stoi duży drewniany krzyż przewiązanym białym suknem – symbol Kalwarii oraz znak żałoby i opuszczenia. Wielki Tydzień nazywa się w liturgii ambrozjańskiej Tygodniem Autentycznym (Hebdomada Authentica).
Szaty liturgiczne.
Z uwagi na postępującą od IX w. romanizację rytu ambrozjańskiego, w liturgii tej używa się szat znanych z liturgii rzymskiej, z pewnymi wyjątkami:
Msza w rycie abrozjańskim.
Obchody mszy zawierają podobne elementy, co msza obrządku rzymskiego, lecz niektóre z nich występują w innym momencie celebracji. Dla przykładu, znak pokoju nie następuje bezpośrednio przed komunią wiernych, ale pod koniec Liturgii słowa, przed przygotowaniem darów. Inne różnice to m.in. brak Agnus Dei i potrójne wezwanie Kyrie eleison bez wezwań "Christe eleison" obecnych w rycie rzymskim.
W odróżnieniu od rytu rzymskiego, krzyż procesyjny w obrządku ambrozjańskim niesiony jest pasyjką zwróconą do tyłu (w kierunku celebransa).
Porządek mszy ambrozjańskiej po reformie posoborowej:

</doc>
<doc id="137842" url="https://pl.wikipedia.org/wiki?curid=137842" title="Mikroskop operacyjny">
Mikroskop operacyjny

Mikroskop operacyjny – mikroskop używany do wykonywania operacji w bardzo małych przestrzeniach. Znalazł zastosowanie przy zabiegach okulistycznych, stomatologicznych, otolaryngologicznych i neurochirurgicznych

</doc>
<doc id="137843" url="https://pl.wikipedia.org/wiki?curid=137843" title="Chryzantemowy Tron">
Chryzantemowy Tron

Chryzantemowy Tron – używana w publikacjach na Zachodzie (od XIX w.) nazwa odnosząca się do: (1) samego japońskiego tronu cesarskiego "takamikura" (高御座), służącego do ceremonii intronizacji nowego cesarza; znajduje się on w pawilonie Shishin-den Pałacu Cesarskiego w Kioto, ale na ostatnie dwie ceremonie intronizacji cesarzy: Akihito (1990) i Naruhito (2019), był czasowo przenoszony do sali Matsu-no-Ma w pałacu Kyūden w Tokio, (2) znacznie częściej używanej w sensie przenośnym o instytucji japońskiej monarchii, (3) cesarza jako głowy państwa.
Wyjaśnienia.
Oprócz tronu "takamikura" używanego wyłącznie w czasie głównej ceremonii intronizacji nowego cesarza, dla jego osoby przeznaczone są inne trony w pałacu i parlamencie. Mają one różne nazwy, m.in.: "kōi", "teii", "ten’i". Tron "tennō-no-gyokuza" był używany w Izbie Parów ("Kizoku-in"), przez cesarzy Meiji i Taishō w latach 1868–1912. Obecnie jest to eksponat wystawiony w holu Izby Radców.
Skojarzenie tronu z chryzantemą pochodzi od "Kiku-no-Gomon", 菊の御紋, kamonu cesarza i rodziny cesarskiej.
Według japońskiej kroniki "Nihon-shoki" cesarstwo Japonii zostało założone w 660 r. p.n.e. przez legendarnego potomka bogini słońca Amaterasu o imieniu Jimmu, który panował w latach 660–585 p.n.e. Wszyscy kolejni cesarze uznawani są za jego następców. Obecny cesarz Naruhito jest 126. przedstawicielem dynastii na tronie.

</doc>
<doc id="137844" url="https://pl.wikipedia.org/wiki?curid=137844" title="Ryt (obrządek)">
Ryt (obrządek)



</doc>
<doc id="137845" url="https://pl.wikipedia.org/wiki?curid=137845" title="Wiceprezes Rady Ministrów">
Wiceprezes Rady Ministrów

Wiceprezes Rady Ministrów, do 1921 roku wiceprezydent ministrów, pot. wicepremier (z łac. "primus" – pierwszy oraz z łac. "vice" – zamiast) – w Polsce zastępca prezesa Rady Ministrów, członek Rady Ministrów i Prezydium Rady Ministrów.
Podstawa prawna.
Urząd Wiceprezesa Rady Ministrów w Polsce funkcjonuje na mocy Konstytucji Rzeczypospolitej Polskiej. Zgodnie z nią w skład Rady Ministrów mogą być powoływani wiceprezesi Rady Ministrów, którzy mogą pełnić także funkcję ministra.
Zakres obowiązków Wiceprezesa Rady Ministrów określa Ustawa z dnia 8 sierpnia 1996 o Radzie Ministrów. W razie nieobecności Prezesa Rady Ministrów lub w wypadku czasowej niemożności wykonywania przez niego obowiązków, pracami Rady Ministrów kieruje Wiceprezes Rady Ministrów (lub jeden z ministrów, jeżeli wicepremier nie został powołany).
Historia.
Urząd zastępcy szefa rządu po raz pierwszy pojawił się w Polsce w czasie rządów Rady Regencyjnej. Zakres jej kompetencji określił dekret z 3 stycznia 1918 o tymczasowej organizacji władz naczelnych w Królestwie Polskim. Na wniosek prezydenta ministrów Rada Regencyjna mogła spośród członków rządu mianować wiceprezydenta ministrów. Zastępca prezydenta ministrów miał w założeniu zastępować szefa gabinetu we wszystkich czynnościach w razie niemożności pełnienia przez niego funkcji. Rada nigdy nie obsadziła tego stanowiska, ale sama funkcja była wykonywana przez jednego z ministrów.
Konstytucja marcowa II RP z 17 marca 1921 przewidywała, że Prezes Rady Ministrów w razie potrzeby powierza swoje zastępstwo jednemu z ministrów.
Urząd zastępcy Prezesa Rady Ministrów istniał również w Rządzie Rzeczypospolitej Polskiej na uchodźstwie od 30 września 1939. Osobnym urzędem było stanowisko określane w ustawie jako "Wicepremier". Mianem tym określano delegata rządu na uchodźstwie, będącego jednocześnie przewodniczącym Krajowej Rady Ministrów – tymczasowego rządu działającego na terytorium okupowanej przez Niemcy Rzeczypospolitej w czasie II wojny światowej"". Urząd ten był sprawowany tylko przez Jana Stanisława Jankowskiego.
Konstytucja Polskiej Rzeczypospolitej Ludowej z 22 lipca 1952 określała możliwość powołania Wiceprezesa Rady Ministrów, jednak w Polskiej Rzeczypospolitej Ludowej urząd ten istniał od 21 lipca 1944. Po raz pierwszy mianowano wtedy więcej, niż jednego zastępcę polskiego Prezesa Rady Ministrów. Wszyscy wicepremierzy w Polskiej Rzeczypospolitej Ludowej pełnili również funkcję wiceprzewodniczącego PKWN, z wyjątkiem Hilarego Minca od 18 marca 1954 do 10 października 1956 i Zenona Nowaka od 18 marca 1954 do 24 października 1956. Obaj pełnili wówczas urząd określany jako "Pierwszy zastępca Prezesa Rady Ministrów".
Lista wiceprezesów Rady Ministrów.
Lista została ułożona według daty objęcia urzędu.
Jako inne funkcje w rządzie zostały wymienione tylko te sprawowane w czasie pełnienia urzędu wicepremiera.
Okupowane Królestwo Polskie.
Zakres kompetencji rządu Rady Regencyjnej określił dekret z 3 stycznia 1918 o tymczasowej organizacji władz naczelnych w Królestwie Polskim. Na wniosek prezydenta ministrów Rada Regencyjna mogła spośród członków rządu mianować wiceprezydenta ministrów. Zastępca prezydenta ministrów miał w założeniu zastępować szefa gabinetu we wszystkich czynnościach w razie niemożności pełnienia przez niego funkcji. Rada nigdy nie obsadziła tego stanowiska, ale sama funkcja była wykonywana przez jednego z ministrów.
Polska Rzeczpospolita Ludowa.
Wszyscy wicepremierzy w Polskiej Rzeczypospolitej Ludowej pełnili również funkcję wiceprzewodniczącego PKWN, z wyjątkiem Hilarego Minca od 18 marca 1954 do 10 października 1956 i Zenona Nowaka od 18 marca 1954 do 24 października 1956. Obaj pełnili wówczas urząd pierwszego zastępcy Prezesa Rady Ministrów.
Statystyki.
Józef Pińkowski pełnił ten urząd najkrócej w PRL i w całej historii Polski – 12 dni. Piotr Jaroszewicz był wicepremierem przez 6607 dni, czyli najdłużej w PRL i w całej historii Polski.
W III Rzeczypospolitej najkrócej sprawującym swój urząd wicepremierem był Józef Oleksy – 91 dni – a najdłużej Piotr Gliński – ponad 2600 dni.
Zyta Gilowska jest jedyną osobą, która trzykrotnie obejmowała ten urząd, nie pełniąc do czasu powołania obowiązków wicepremiera.

</doc>
<doc id="137846" url="https://pl.wikipedia.org/wiki?curid=137846" title="Ruby Muhammad">
Ruby Muhammad

Ruby Muhammad, Ruby Macer Grayer (ur. 20 marca 1907 w Sandersville, Georgia, zm. 2 marca 2011 w Sacramento) – amerykańska działaczka ruchu religijnego i politycznego "Naród Islamu", zrzeszającego afroamerykańskich wyznawców islamu.
Wcześnie osierocona przez matkę, wychowywała się w trudnych warunkach, od dzieciństwa pracując na plantacjach (m.in. na plantacji w Plains, Georgia, stanowiącej własność ojca przyszłego prezydenta Jimmy'ego Cartera). Wstąpiła do "Narodu Islamu" w 1946, po śmierci pierwszego męża. Współpracowała z założycielem ruchu Elijahem Muhammadem, towarzysząc mu w pracy misyjnej. W 1986 pastor Louis Farrakhan, przywódca ruchu po śmierci Muhammada, w uznaniu wieloletniej działalności nadał jej tytuł "Matki Narodu Islamu". Mimo podeszłego wieku Ruby Muhammad kontynuowała działalność w ruchu. W 2001 opublikowała zbiór poezji "Who Do They Say I Am?"
Zmarła na raka płuca na krótko przed ukończeniem 104 lat.

</doc>
<doc id="137847" url="https://pl.wikipedia.org/wiki?curid=137847" title="Nędza (gmina)">
Nędza (gmina)

Nędza (do 1954 roku "gmina Markowice") – gmina wiejska w Polsce położona w województwie śląskim, w powiecie raciborskim. W latach 1975–1998 gmina administracyjnie należała do województwa katowickiego. W gminie znajduje się 1804 budynków mieszkalnych, 435 gospodarstw rolnych, 211 podmiotów prowadzących działalność gospodarczą, z czego 182 to zakłady produkcyjno-rzemieślnicze, jeden zespół szkolno-gimnazjalny (Nędza), 3 zespoły szkolno-przedszkolne (Zawada Książęca, Górki Śląskie i Babice) i jedno przedszkole (Nędza). Siedziba władz gminy to Nędza.
Według danych z 1 stycznia 2008 gminę zamieszkiwały 7183 osoby. Natomiast według danych z 31 grudnia 2017 roku gminę zamieszkiwało 7440 osób.
Według danych z 31 grudnia 2019 roku gminę zamieszkiwały 7453 osoby.
Historia.
Jeszcze w XII wieku teren gminy pokrywały gęste lasy. Pierwsze osady pojawiły się w dolinie Odry na pod koniec XIII wieku (z 1292 roku pochodzi pierwsza wzmianka o Ciechowicach).
Struktura powierzchni.
Według danych z roku 2006 gmina Nędza ma obszar 57,14 km², w tym:
Gmina stanowi 10,5% powierzchni powiatu.
Geografia.
Zachodnia część gminy Nędza leży w Kotlinie Raciborskiej, a część wschodnia na Płaskowyżu Rybnickim. Największą rzeką gminy jest Odra, która zarazem stanowi jej zachodnią granicę. Gminę przecina także rzeka Sumina będąca dopływem Rudy i kilka mniejszych potoków. Leży na wysokości od ok. 180 m n.p.m. (dolina Odry) do ok. 240 m n.p.m. (okolice Górek Śląskich).
Demografia.
Dane z 31.12.2017 roku
Sąsiednie gminy.
Kuźnia Raciborska, Lyski, Racibórz, Rudnik

</doc>
<doc id="137849" url="https://pl.wikipedia.org/wiki?curid=137849" title="Tomasz Sikora (biathlonista)">
Tomasz Sikora (biathlonista)

Tomasz Wacław Sikora (ur. 21 grudnia 1973 w Wodzisławiu Śląskim) – polski biathlonista, uczestnik igrzysk olimpijskich 1994, 1998, 2002, 2006 i 2010, srebrny medalista olimpijski, trzykrotny medalista mistrzostw świata, wielokrotny medalista mistrzostw Europy i wielokrotny medalista mistrzostw Polski. Należy do grona biathlonistów, którzy w zawodach Pucharu Świata wygrali we wszystkich konkurencjach indywidualnych (bieg indywidualny, sprint, bieg pościgowy, bieg masowy). Uznawany jest za najlepszego polskiego biathlonistę. W latach 2015-2017 był trenerem reprezentacji Polski w biathlonie.
10 stycznia 2009 r. jako pierwszy w historii Polak został liderem klasyfikacji generalnej Pucharu Świata. Został wybrany najlepszym biathlonistą 2009 r., w głosowaniu trenerów drużyn narodowych. Od listopada 2009 reprezentował klub AZS AWF Katowice (poprzednio był zawodnikiem NKS Dynamit Chorzów).
Ukończył kierunek Zarządzanie Sportem i Turystyką na AWF w Katowicach. 
Ma córkę Natalię (1998) oraz syna Bartosza (2004). Jest honorowym obywatelem Wodzisławia Śląskiego.
25 marca 2012 r. podczas mistrzostw Polski w Biathlonie 2012 ogłosił zakończenie sportowej kariery.
Przebieg kariery.
Początki.
Po raz pierwszy zetknął się z biathlonem w amatorskim klubie UKS "Strzał" Wodzisław, działającym przy szkole podstawowej nr 21 w wodzisławskiej dzielnicy Radlin II do której uczęszczał. Tam ówczesny dyrektor szkoły Waldemar Miozga uczył go biegania na nartach. Profesjonalny biathlon zaczął uprawiać w 15. roku życia w klubie SKS Ryfama Rybnik, a jego pierwszym trenerem był Serafin Janik. W tym klubie trenował od 1988 do 1993, po czym przeniósł się do Biathlonu Chorzów, gdzie trenował do 1995. Kolejną drużyną był Dynamit Chorzów.
W 1992 dwukrotnie zdobył złoty medal mistrzostw polski juniorów. Dobre wyniki spowodowały, że trafił do reprezentacji Polski trenowanej przez Aleksandra Wierietielnego. Pierwszy międzynarodowy sukces odniósł rok później, zdobywając wicemistrzostwo świata juniorów w Ruhpolding w sprincie.
Debiut w Pucharze Świata przypadł na bieg indywidualny w norweskim Lillehammer. Zajął w nim 42. miejsce, pudłując jeden raz na pierwszej pętli. Do zwycięzcy, Włocha Wilfrieda Pallhubera stracił 4:39,5 minuty. Kolejny start zaliczył w sprincie, gdzie był 30. Również w tym biegu Sikora pomylił się raz na strzelnicy. W tym sezonie nie startował już w Pucharze Świata.
9 grudnia 1993 roku stanął po raz pierwszy na podium Pucharu Świata. W biegu indywidualnym w austriackim Bad Gastein był trzeci. Do zwycięzcy Siergieja Tarasowa stracił 1:40,8 minuty. Po tym sukcesie przyszedł kryzys formy. W sprincie był 50. W słoweńskiej Pokljuce w biegu indywidualnym był 81, a zawody w sprincie ukończył na 75. miejscu.
W 1994 roku została rozegrana pierwsza edycja tych zawodów, w fińskim Kontiolahti. Tomasz Sikora wywalczył wraz z drużyną (Wiesław Ziemianin, Jan Ziemianin, Jan Wojtas) wicemistrzostwo. W tym samym roku wystartował na igrzyskach olimpijskich w Lillehammer, zajmując 32. miejsce w sprincie z trzema pomyłkami na strzelnicy. W sztafecie zajął wraz z drużyną (Jan Ziemianin, Jan Wojtas, Wiesław Ziemianin) 8. miejsce.
Dalsza kariera.
16 lutego 1995 roku jako pierwszy w historii Polak, zdobył złoty medal mistrzostw świata wygrywając bieg indywidualny na mistrzostwach świata w Anterselvie. Ukończył bieg w czasie 1:01:36,0, bez karnej minuty i wyprzedził Norwega Jona Åge Tylduma i Olega Ryżenkowa z Białorusi. Na rozgrywanych dwa lata później mistrzostwach świata w Osrblie zdobył wraz z Wiesławem Ziemianinem, Janem Ziemianinem, Wojciechem Kozubem brązowy medal w biegu drużynowym. W tym samym roku podczas mistrzostw Europy w Windischgarsten zajął drugie miejsce w biegu indywidualnym na 20 kilometrów. W 1998 roku trenerem kadry został Jurij Albers i pod jego opieką Sikora w 1999 zdobył dwa złote medale podczas zimowej uniwersjady w słowackim Popradzie. Pierwszy w sprincie na 10 km, a drugi w biegu na dochodzenie. W 2000 roku na mistrzostwach Europy w Zakopanem zdobył złoty medal w biegu pościgowym i srebrny w sztafecie.
Następnie wywalczył srebrny medal w biegu pościgowym na mistrzostwach świata w Oberhofie w 2004 roku. Rozdzielił tam na podium Francuza Raphaëla Poirée i Ole Einara Bjørndalena z Norwegii. W sezonie 2003/2004 zajął też trzecie miejsce w klasyfikacji końcowej biegu indywidualnego (w klasyfikacji generalnej był siódmy).
Na rozgrywanych w 2006 roku igrzyskach olimpijskich w Turynie zdobył srebrny medal w biegu masowym, przegrywając o 6,3 sekundy z Michaelem Greisem. Trzecie miejsce zajął Ole Einar Bjørndalen. W sezonie 2005/2006 wygrał klasyfikację końcową sprintu przed Bjørndalenem i Poirée, jednocześnie zajmując trzecie miejsce w klasyfikacji biegu masowego. W klasyfikacji generalnej Sikora był czwarty, 69 punktów za trzecim w klasyfikacji Niemcem Svenem Fischerem. Rok później zwyciężył w sprincie na mistrzostwach Europy w Bansku, zdobywając tym samym dwunasty medal tej imprezy (szósty złoty).
10 stycznia 2009 po biegu sprinterskim w Oberhofie, w którym zajął 3. miejsce, został pierwszym Polakiem w historii prowadzącym w klasyfikacji generalnej Pucharu Świata w biathlonie. Sezon 2008/2009 zakończył na 2. pozycji, będąc pierwszym polskim biathlonistą w historii, który zajął miejsce na podium w klasyfikacji generalnej PŚ. Uległ jedynie Bjørndalenowi, a wyprzedził jego rodaka - Emila Hegle Svendsena. W tym samym sezonie był też drugi w klasyfikacji sprintu i trzeci w klasyfikacji biegu pościgowego.
Sezon 2010/2011 rozpoczął od wystawienia na aukcję charytatywną srebrnego medalu olimpijskiego zdobytego w Turynie, chcąc tym samym pomóc młodemu polskiemu biathloniście, Tomaszowi Dudkowi, który postrzelił się podczas treningu. Medal został zakupiony przez firmę Viessmann – sponsora strategicznego Polskiego Związku Biathlonu za kwotę 55500 złotych. Podczas uroczystości 40-lecia katowickiego AWF Tomasz Sikora przekazał matce Tomasza Dudka czek na jego rehabilitację. 12 lutego Sikora jedyny raz w sezonie stanął na podium Pucharu Świata, zajmując drugie miejsce w biegu masowym w Fort Kent. Polak na strzelnicy się nie pomylił. Uplasował się tam za Francuzem Martinem Fourcade'em i Norwegiem Tarjei Bø.
Był również brązowym medalistą mistrzostw świata w biathlonie letnim w sztafecie (1998 Osrblie – z partnerami: G. Grzywą, W. Kozubem, K. Urbaniakiem. 7-krotny medalista uniwersjady: Poprad 1999: 1. miejsce (10 km), 2. miejsce (20 km), 1. miejsce (dochodzenie); Zakopane 2001: 1. miejsce (10 km), 1. miejsce (20 km), 1. miejsce (dochodzenie), 3. miejsce (4 × 7,5 km).
Od 26 stycznia 2011 do 30 kwietnia 2011 roku pełnił obowiązki tymczasowego trenera polskiej kadry mężczyzn w biathlonie. Na tym stanowisku zastąpił Jona Arne Enevoldsena.
Po zakończeniu kariery sportowej.
25 marca 2012 r. podczas Mistrzostw Polski w Biathlonie 2012 ogłosił zakończenie sportowej kariery.
Początkowo Sikora został trenerem kadry młodzieżowej, a w latach 2015-2017 był trenerem kadry narodowej w biathlonie.
W 2015 został odznaczony brązowym medalem Międzynarodowej Unii Biathlonu. Był członkiem Polskiego Związku Biathlonu.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.
Tomasz Sikora interesuje się piłką nożną i kibicuje Realowi Madryt oraz Odrze Wodzisław Śląski, na której meczach wielokrotnie bywał. Przez władze klubu został uhonorowany okolicznościową koszulką z numerem 10 i swoim nazwiskiem.
Od 2019 roku jest ekspertem i komentatorem Eurosportu. W tej stacji podczas Letnich Igrzysk Olimpijskich 2020 komentował strzelectwo.

</doc>
<doc id="137850" url="https://pl.wikipedia.org/wiki?curid=137850" title="Łęg (powiat raciborski)">
Łęg (powiat raciborski)

Łęg (niem. "Leng") – wieś w Polsce położona w województwie śląskim, w powiecie raciborskim, w gminie Nędza, na prawym brzegu Odry.
W latach 1975–1998 miejscowość należała administracyjnie do województwa katowickiego.
Nazwa miejscowości podchodzi od łęgu – podmokłej łąki. Wieś raz pierwszy występuje w dokumentach w 1370 roku, poświadczono wówczas łąkę nazywaną Gruszką. W średniowieczu mieszkańcy zajmowali się wypalaniem cegieł. W XIX wieku wieś należała do księcia von Ratibor.
We wsi zachowało się kilka budynków z końca XIX wieku, trzy murowane kapliczki (dwie z końca XIX wieku, jedna z roku 1909). W Łęgu znajduje się też cmentarz, gdzie stał zabytkowy drewniany kościół, który spłonął w 1992 roku. Na cmentarz wchodzi się przez drewnianą bramę o konstrukcji słupowej z 1870 roku. Pośrodku cmentarza stoi figura "Pietà" z 1870 roku.

</doc>
<doc id="137852" url="https://pl.wikipedia.org/wiki?curid=137852" title="Swarzędz (gmina)">
Swarzędz (gmina)

Swarzędz – gmina miejsko-wiejska w województwie wielkopolskim, w powiecie poznańskim. W latach 1975–1998 gmina położona była w województwie poznańskim.
Siedziba gminy to Swarzędz.
Według stanu na 2016 rok, gminę zamieszkiwało 48 405 osób. Natomiast według danych z 31 grudnia 2017 roku gminę zamieszkiwało 49 727 osób.
Na terenie gminy funkcjonuje lotnisko Poznań-Kobylnica.
Podział administracyjny.
Na terenie gminy znajduje się miasto Swarzędz i dodatkowo wydzielonych zostało 20 sołectw: Bogucin, Garby, Gortatowo, Gruszczyn, Janikowo Dolne, Janikowo Górne, Jasin, Karłowice, Kobylnica, Kruszewnia, Łowęcin, Paczkowo, Puszczykowo-Zaborze, Rabowice, Sarbinowo, Sokolniki Gwiazdowskie, Uzarzewo, Wierzonka, Wierzenica, Zalasewo.
Miejscowości bez statusu sołectwa: Katarzynki, Ligowiec, Mechowo, Święcinek.
Do 31 grudnia 1950 w skład gminy wchodziły również następujące osiedla z gromady Nowa Wieś, które włączono do miasta Poznania:
Struktura powierzchni.
Według danych REGIOsetu i GUS-u z roku 2005, gmina Swarzędz ma obszar 101,99 km², w tym:
Gmina stanowi 5,37% powierzchni powiatu.
Środowisko przyrodnicze.
Przez gminę przepływają ze wschodu na zachód dwie rzeki: Cybina i Główna, uchodzące na wysokości miasta Poznania do rzeki Warty. Na terenie gminy znajduje się Jezioro Swarzędzkie oraz Jezioro Uzarzewskie, a także liczne pomniejsze zbiorniki wodne. W Katarzynkach znajduje się rajsko.
Demografia.
Dane z 31 grudnia 2014:
Dane z 31 grudnia 2006:
Transport.
Przez gminę przechodzi droga krajowa nr 92, droga wojewódzka nr 194 (z Poznania do Gniezna) oraz linia kolejowa, prowadzące od granicy polsko-niemieckiej w Słubicach przez Poznań i Warszawę do granicy polsko-białoruskiej w Terespolu.
Gmina posiada własną komunikację autobusową, prowadzoną przez Swarzędzkie Przedsiębiorstwo Komunalne Sp. z o.o. W jej zakres wchodzi 17 linii dziennych (wewnątrzgminnych oraz łączących gminę z Poznaniem, Tulcami w gm. Kleszczewo, Siekierkami Wielkimi w gm. Kostrzyn i Pobiedziskami) oraz jedna linia nocna do Poznania. Na terenie gminy kursują także 4 linie organizowane przez ZTM Poznań: 425 do Zalasewa, 173 do Bogucina i Janikowa oraz 323 i 388, przecinające gminę w Karłowicach i Wierzonce.
Oświata.
Do 31 sierpnia 2017 na terenie gminy Swarzędz funkcjonowało siedem szkół podstawowych i pięć gimnazjów (również w ramach zespołu szkół), jedno samodzielne liceum oraz dwa zespoły szkół ponadgimnazjalnych:
W wyniku reformy systemu oświaty od 1 września 2017 na terenie gminy Swarzędz funkcjonuje jedenaście szkół podstawowych, jedno samodzielne liceum oraz dwa zespoły szkół ponadpodstawowych:
Sąsiednie gminy.
Czerwonak, Kleszczewo, Kostrzyn, Pobiedziska, Poznań

</doc>
<doc id="137853" url="https://pl.wikipedia.org/wiki?curid=137853" title="Glitch">
Glitch

Glitch (ang. krótkotrwałe zakłócenie), znany również jako Clicks and Cuts – gatunek muzyki elektronicznej powstały w latach 90. wraz z upowszechnieniem się cyfrowej obróbki dźwięku.
Cechą charakterystyczną tego gatunku jest użycie, zazwyczaj bardzo krótkich, próbek dźwięku oraz efektów wygenerowanych elektronicznie bądź powstałych jako zakłócenie fali dźwiękowej – w miejsce tradycyjnych instrumentów.
Nagrania "glitch" są minimalistyczne, z silnie podkreślonym rytmem. Większość (choć nie wszyscy) kompozytorów tego gatunku tworzy muzykę za pomocą komputerowych programów do obróbki dźwięku. Zazwyczaj utwory tego gatunku nawiązują do muzyki IDM.
Do przedstawicieli nurtu glitch można zaliczyć m.in.: Alva Noto, Andreas Tilliander, Andrew Pekler, Apparat, Autechre, Cryptex, Deadbeat, ediT, Fennesz, Frank Bretschneider, Jan Jelinek, Kid 606, Marcin Ciszek, Mikael Stavöstrand, Múm, Nobody Beats The Drum, Oval, Pan Sonic, PANTyRAID, Pole, Snd, Sutekh, System, Taylor Deupree, Telefon Tel Aviv, Tim Hecker, The Glitch Mob, Vladislav Delay, Tut Tut Child

</doc>
<doc id="137854" url="https://pl.wikipedia.org/wiki?curid=137854" title="7-Zip">
7-Zip

7-Zip – wieloplatformowy archiwizer o otwartym kodzie źródłowym. Rozpowszechniany jest na licencji LGPL.
7-Zip, obok znanych formatów archiwizacji (m.in. bzip2, gzip, RAR, tar, WIM, xz, ZIP), obsługuje również swój własny format 7z, który charakteryzuje się wyjątkowo dużym stopniem kompresji.
Interfejs programu został przetłumaczony na 87 języków, w tym również na język polski.
Funkcje.
Program ma wbudowany menedżer plików, który obsługuje widok 2 paneli, co pozwala na używanie go jako prostego ortodoksyjnego menedżera plików. Potrafi on także tworzyć samorozpakowujące się archiwa dla formatu 7z. Integruje również swoje menu z powłoką systemu Windows.
Zalety i wady.
Zaletami programu są: szybka dekompresja, bezproblemowa praca z archiwami o rozmiarach powyżej 2 GB czy obsługa bardzo dużych plików (do 16 000 000 000 GB).
Główną wadą jest długi czas archiwizacji, gdy ustawiony został stopień kompresji maksymalny lub ultra. Można jednak w ten sposób osiągnąć znacznie lepszy stopień kompresji.
Dostępność.
Przez wiele lat 7-Zip dostępny był jedynie dla systemu Windows, lecz obecnie wspierane są również systemy macOS oraz Linux.
W sierpniu 2004 pojawił się projekt „p7zip”, przenoszący ten program (bez graficznego interfejsu użytkownika) na systemy uniksopodobne (m.in. Linux, Solaris, OpenBSD, FreeBSD, macOS). Istnieje też port dla systemu MorphOS.
Dostępna jest również wtyczka do FAR Managera.

</doc>
<doc id="137855" url="https://pl.wikipedia.org/wiki?curid=137855" title="Wspólnota mieszkaniowa">
Wspólnota mieszkaniowa

Wspólnota mieszkaniowa (WM) – ogół właścicieli, których lokale wchodzą w skład określonej nieruchomości (zwykle jednego budynku wraz z otaczającym terenem).
Pojęcie wspólnoty mieszkaniowej wprowadziła ustawa o własności lokali z 24 czerwca 1994, która weszła w życie 1 stycznia 1995. Przepisy ustawy stanowią uszczegółowienie przepisów o współwłasności, które zawarte są w art. 195-221 Kodeksu cywilnego. Na początku lat 90. XX w. wraz z rozwojem przedsiębiorstw deweloperskich oraz prywatyzacji lokali należących m.in. do gmin i przedsiębiorstw państwowych wzrastała liczba budynków należących do wielu właścicieli (czasami kilkudziesięciu), a w konsekwencji wyzwań związanych z zarządzaniem tego typu nieruchomościami. Dlatego też niezbędne stało się wprowadzenie nowych uregulowań prawnych.
Wspólnota mieszkaniowa powstaje z mocy prawa z chwilą wyodrębnienia pierwszego lokalu. Powstają wówczas jakby dwie nieruchomości (posiadające odrębne księgi wieczyste): lokalowa i budynkowa. Z prawa własności nieruchomości lokalowej wynika prawo współwłasności nieruchomości budynkowej.
Ustawa o własności lokali wprowadza szereg pojęć i procedur, których zrozumienie jest niezbędne dla prawidłowego korzystania z członkostwa we wspólnocie mieszkaniowej m.in. przy podejmowaniu uchwał i uczestnictwie w zarządzaniu nieruchomością wspólną.
Forma prawna, podmiotowość.
Wspólnota mieszkaniowa jest jednostką organizacyjną nieposiadająca osobowości prawnej. Jest w pewnym sensie „przedsiębiorstwem” lub „spółką”, do której przystępuje się przymusowo w momencie nabycia lokalu. Wspólnota mieszkaniowa może nabywać prawa i zaciągać zobowiązania, pozywać i być pozywana, wchodzić w stosunek pracy jako pracodawca. 
Wspólnota zwykle posiada:
Niejasna jest zdolność wspólnoty do nabywania nieruchomości. Ustawa nie wyklucza nabycia nieruchomości. Z drugiej strony w piśmiennictwie branżowym przytaczane są przykłady odmowy przez sąd wpisania do ksiąg wieczystych wspólnoty jako właściciela, a wpisywanie lokalu do majątku wspólnego członków wspólnoty. Sąd Najwyższy różnie orzekał na ten temat.
Opodatkowanie i oskładkowanie.
Wspólnota mieszkaniowa nie jest podatnikiem podatku od nieruchomości, są nimi jej członkowie, zgodnie z powierzchnią i przeznaczeniem lokalu, a w odniesieniu do części wspólnych nieruchomości - proporcjonalnie do posiadanych udziałów w niej. Podobnie, członkowie wspólnoty a nie ona sama podlegają obowiązkom ustawy o opłatach abonamentowych - wyjątek stanowi sytuacja, gdy wspólnota użytkuje odbiornik radiowy lub telewizyjny dla celów wspólnych, np. w stróżówce dla zatrudnionego dozorcy, ochroniarza lub stróża.
W przypadku uzyskiwania dochodów z dodatkowej działalności, takiej jak dochody kapitałowe z lokat lub wynajmowanie lokali użytkowych należących do części wspólnych budynku, wynajmowanie powierzchni budynków mieszkalnych (dachów, elewacji itd.) pod reklamy, wspólnota dodatkowo podlega obowiązkom:
W przypadku zatrudniania pracowników wspólnota dodatkowo podlega obowiązkom pracodawcy w zakresie szeroko rozumianego prawa pracy oraz przepisów dotyczących płatników podatku dochodowego od osób fizycznych, składek na ubezpieczenia społeczne i ubezpieczenie zdrowotnego.
Rodzaje wspólnot mieszkaniowych.
Istnieją dwa rodzaje wspólnot mieszkaniowych:
Zasady wyodrębniania lokali.
Lokalem wyodrębnionym może być samodzielny lokal np. mieszkalny lub usługowy. Samodzielność stwierdza starosta. Do lokalu mogą być przynależne inne pomieszczenia np. pomieszczenia piwniczne. Wyodrębnienie notarialne jest nierozłącznie związane z ustanowieniem współwłasności, której nie można znieść bez zniesienia odrębności lokali.
Udziały i głosy.
Poszczególne lokale i nieruchomość wspólna (budynek, wspólnota) posiadają odrębne księgi wieczyste. W dziale II księgi wieczystej nieruchomości wspólnej figurują właściciele poszczególnych lokali wraz z posiadanym udziałem w nieruchomości wspólnej np.:
Nieruchomość wspólna może obejmować więcej niż jeden budynek lub być położona na więcej niż jednej działce gruntowej. Obecnie online dostępna jest już znaczna część ksiąg wieczystych, jak i też danych z systemu informacji geodezyjnej.
Udział w nieruchomości wspólnej obliczany jest jako iloraz powierzchni użytkowej lokalu i sumy powierzchni użytkowych wszystkich lokali w danej nieruchomości. Do powierzchni użytkowej lokali dodaje się powierzchnię pomieszczeń przynależnych, np. piwnic.
Uchwały zapadają większością głosów właścicieli lokali liczoną według wielkości udziałów, chyba że w umowie lub w uchwale podjętej w tym trybie postanowiono, że w określonej sprawie na każdego właściciela przypada jeden głos. Jeżeli suma udziałów w nieruchomości wspólnej nie jest równa 1 albo większość udziałów należy do jednego właściciela, bądź gdy obydwa te warunki spełnione są łącznie, głosowanie według zasady, że na każdego właściciela przypada jeden głos, wprowadza się na każde żądanie właścicieli lokali posiadających łącznie co najmniej 1/5 udziałów w nieruchomości wspólnej.
Organy wspólnoty mieszkaniowej.
Wspólnota mieszkaniowa działa poprzez swoje organy. Są to:
Zarząd wspólnoty.
W dużych wspólnotach (minimum cztery lokale) istnieje obowiązek wyboru zarządu. Wyboru dokonują właściciele lokali podejmując stosowną uchwałę. Członkiem zarządu wspólnoty może być tylko osoba fizyczna wybrana spośród właścicieli lub spoza ich grona (np. pełnoletni członek rodziny właściciela).
Alternatywnym rozwiązaniem jest możliwość powierzenia przez właścicieli zarządu osobie fizycznej lub prawnej, np. przedsiębiorcy lub spółce prawa handlowego prowadzącej działalność w zakresie zarządzania nieruchomościami. W praktyce powierzenie zarządu (wybór zarządcy) następuje w umowie notarialnej o ustanowieniu odrębnej własności lokalu lub w formie uchwały wspólnoty protokołowanej przez notariusza. W celu uszczegółowienia praw i obowiązków obu stron stosunku prawnego zwykle zawierana jest umowa o zarządzanie pomiędzy wspólnotą (reprezentowaną przez pełnomocników wybranych w formie uchwały) i zarządcą. Umowa o zarządzanie nieruchomością jest umową nazwaną. Umowa wymaga formy pisemnej pod rygorem nieważności, a w jej treści wskazuje się zarządcę nieruchomości odpowiedzialnego za wykonanie umowy oraz oświadczenie o posiadanym ubezpieczeniu odpowiedzialności cywilnej za szkody wyrządzone w związku z wykonywaniem czynności zarządzania nieruchomościami.
Wspólnoty a spółdzielnie mieszkaniowe.
Ostatnie zmiany prawa spółdzielczego zmierzają do umożliwienia wykupu lokali spółdzielczych i tworzenia wspólnot mieszkaniowych. Konieczne jest jednak wyodrębnienie ponad połowy lokali (licząc udziały poszczególnych lokali w nieruchomości wspólnej – według aktu notarialnego przenoszącego własność ze spółdzielni na właściciela lokalu) i spełnienie innych wymogów, albowiem wyodrębnianie następuje z majątku spółdzielni, czyli specyficznej formy własności, gdzie np. grunt może nie być własnością spółdzielni. Spółdzielnie zniechęcają do wyodrębniania lokali.
Aby wyłonić wspólnotę mieszkaniową z zasobów spółdzielni mieszkaniowej, należy:
lub
Mimo wyłonienia „uśpionej” wspólnoty mieszkaniowej spod jurysdykcji prawa spółdzielczego spółdzielnia mieszkaniowa może, ale nie musi być zarządcą nieruchomości. Reguluje to akt notarialny przenoszący własność, gdyż część spółdzielni mieszkaniowych nakazuje wpis w Akcie notarialnym klauzuli dotyczącej zarządzania nieruchomością wspólną.
Jeśli nowo wyłoniona wspólnota mieszkaniowa chce odebrać zarządzanie nieruchomością wspólną od spółdzielni mieszkaniowej, musi to zrobić w formie aktu notarialnego (notariusz sporządza protokół z głosowania, liczy się procentowy udział w nieruchomości wspólnej).
Zgodnie z wyrokiem NSA z 18 listopada 2009 r., jeżeli w danej nieruchomości jest wyodrębniony więcej niż jeden lokal z zasobów spółdzielczych, to zgodnie z art. 199 KC każda decyzja, która przekracza zakres zwykłego zarządu, musi być zatwierdzona przez wszystkich współwłaścicieli danej nieruchomości (członków i nieczłonków spółdzielni). Np. termomodernizacja nie jest remontem, lecz inwestycją, na którą muszą zgodzić się wszyscy współwłaściciele, nie w formie uchwał spółdzielczych, lecz w drodze indywidualnego zbierania głosów.
Rząd RP w 2012 r. zmierzał do zmiany podstawy prawnej funkcjonowania nieruchomości, w których właścicielami są spółdzielnia mieszkaniowa i osoby fizyczne lub prawne. Wystarczy, że jeden lokal będzie wyodrębniony w nieruchomości (dotychczas należącej do SM), a powstaje wspólnota mieszkaniowa.
Cyt.: Art. 37 ust. 3 projektu ustawy o SM
„Po ustanowieniu odrębnej własności pierwszego lokalu w określonej nieruchomości stosuje się przepisy ustawy z dnia 24 czerwca 1994 r. o własności lokali, niezależnie od pozostawania przez właścicieli lokali członkami spółdzielni.”
Zmieni się też ustawa o własności lokali między innymi:
Cyt.: w art. 23 dodaje się ust. 2b w brzmieniu:
„2b. Jeżeli większość udziałów należy do spółdzielni mieszkaniowej, głosowanie według zasady, że na każdego właściciela przypada jeden głos, wprowadza się na każde żądanie właściciela lokalu.”;
Dodatkowo osoby, które posiadają spółdzielcze własnościowe prawo do lokalu, nie będą musiały wyodrębniać lokalu u notariusza, lecz wystarczy, że założą księgę wieczystą. Ułatwi to tworzenie WM w zasobach spółdzielczych.
Ponadto jeżeli na gruncie, który nie jest własnością spółdzielni, zostały wybudowane lokale spółdzielcze, wówczas po 12 miesiącach od wejścia ustawy spółdzielnia stanie się pełnoprawnym właścicielem gruntu.
Sprawa SM dotyczy około 12 mln ludzi w Polsce. Można się spodziewać, że po rozbiciu monopolu spółdzielni zostanie wprowadzony podatek katastralny, gdyż nieruchomości będą zindywidualizowane.
Zarządzanie, zarząd, zarządca, administrator.
Te pojęcia są mylone lub mylnie stosowane zamiennie.
Zarząd wspólnoty – osobowy.
Ustawa nakłada obowiązek (pod groźbą zarządu komisarycznego) powołania osobowego zarządu wspólnoty. Wyłania się go w głosowaniu spośród właścicieli (lub spoza ich grona) i jest to czynność przekraczająca zakres zwykłego zarządu.
Zarząd „małej wspólnoty”.
Ustawa nie wprowadza nazewnictwa „mała wspólnota”, a jedynie potocznie nazwę tę przypisuje się wówczas, gdy na terenie nieruchomości liczba lokali wyodrębnionych i niewyodrębnionych, należących nadal do dotychczasowego właściciela, nie jest większa niż 3. O ile właściciele lokali nie uregulowali sposobu wykonywania zarządu w sposób umowny ustawa odsyła do kodeksu cywilnego, z którego wynika, że zarząd tworzą wszyscy współwłaściciele i jest to zarząd osobowy lub mogą go powierzyć zarządcy profesjonalnemu.
W sytuacji gdy sposób wykonywania zarządu wynika z umowy właścicieli lub odpowiednio z mocy orzeczenia sądu znoszącego współwłasność, to nie obowiązuje równolegle żaden z ustawowych sposobów wykonywania zarządu nieruchomością wspólną. Przestaje również mieć znaczenie liczba lokali (do 3 lub powyżej), ponieważ liczba ta jest jedynie kryterium wyboru sposobu wykonywania zarządu w oparciu o przepisy k.c., bądź w oparciu o przepisy rozdziału IV u.w.l. jakie ustawodawca wprowadził jedynie w przypadku, gdy sposób wykonywania zarządu nie został indywidualnie dla danej nieruchomości wspólnej ustanowiony (w umowie bądź w orzeczeniu sądu).
W praktyce najczęściej tzw. małe wspólnoty w ogóle nie podejmują żadnych decyzji o sposobie zarządzania, a spoczywające na nich obowiązki związane z wykonywaniem zarządu częściami wspólnymi wykonują w sposób niezmienny, jak przed zniesieniem współwłasności wydzielonych lokali. Zarząd wykonywany jest bezpośrednio przez współwłaścicieli (bez udziału i pośrednictwa jednostki organizacyjnej jaką jest wspólnota), właściciele nie mogą podejmować uchwał w oparciu o wyłączone ze stosowania przepisy rozdziału IV u.w.l., ponieważ sami są władni podejmować zarówno decyzje, jak również realizować czynności wykonawcze. Nie ma zatem nawet potrzeby podejmowania uchwał, które z założenia stanowią wytyczne dla odrębnego organu wykonawczego, jakim mógłby być zarząd wspólnoty. Podejmowanie decyzji nie polega na głosowaniu właścicieli w roli członków wspólnoty (w tej roli właściciele nie występują), lecz na wypracowywaniu zgody pomiędzy współwłaścicielami na przeprowadzenie czynności zwykłego zarządu, bądź wykraczających poza (odpowiednio w oparciu o przepisy art. 199 i 201 k.c.).
Zarząd profesjonalny – zarządca nieruchomości.
Ponieważ zarządzanie wspólnotą może bywać skomplikowane i rodzi odpowiedzialność, ustawą o gospodarce nieruchomościami wprowadzono instytucję zarządcy nieruchomości. We wszystkich wspólnotach można notarialnie powierzyć zarząd zarządcy profesjonalnemu, który przejmuje rolę osobowego zarządu wspólnoty, ponosząc pełną odpowiedzialność. Ustawa nakłada na takiego zarządce duże wymagania ze względu na odpowiedzialność, jaką ponosi.
Administrator a zarząd.
Zarząd osobowy często powierza obowiązki wykonawcze profesjonalnemu administratorowi. Powszechnie i mylnie mówi się, że on „zarządza”. Tymczasem główna odpowiedzialność za zarządzanie wspólnotą spoczywa nadal na osobach wybranych do zarządu, a odpowiedzialność administratora ograniczona jest do treści umowy cywilnoprawnej.
„Zarząd” jako czynność.
W prawie i piśmiennictwie termin „zarząd” używany jest również w znaczeniu czynności. Mówi się o „oddawaniu w zarząd rzeczy”, „sprawowaniu zarządu czymś”. Należy zwracać uwagę na sposób użycia tego terminu we właściwym kontekście.
Czynności przekraczające zakres zwykłego zarządu.
Sformułowanie to pojawia się przy wielu okazjach. Od kodeksu spółek handlowych poprzez ustawę o stowarzyszeniach i kodeks cywilny po ustawę o własności lokali i nie jest jednoznaczne. Jedynie ustawa o własności lokali wymienia je np:
W odróżnieniu od kodeksu cywilnego, który zastrzega jednomyślność przy czynności przekraczających zakres zwykłego zarządu, ustawa zezwala na decydowanie większościowe we wszystkich sprawach (z wyjątkiem małych wspólnot), w których wymagają one zgody wszystkich.
Jednak zaliczenie do nich planu gospodarczego jest z pozoru sprzeczne. Tymczasem przyjęcie planu gospodarczego obejmującego swym zakresem zwykłe czynności, w tym np. powoływanie funduszu remontowego na remonty bieżące, zaliczki na utrzymanie nieruchomości, ewidencja, są jak najbardziej „zwykłe”, co potwierdza orzecznictwo.
Pokutuje mylny pogląd, że ustawa o własności lokali w ogóle nie dotyczy małej wspólnoty i że musi być w niej jednomyślność we wszystkim, tymczasem różnica polega jedynie na tym, że w „dużej” wspólnocie o wszystkich sprawach decyduje większość, a w „małej” w sprawach przekraczających zakres zwykłego zarządu muszą się zgodzić wszyscy.
Reprezentacja.
Wspólnotę reprezentuje zarząd (lub zarządca). Do czynności przekraczających zakres zwykłego zarządu, zarząd/zarządca musi mieć pełnomocnictwo w formie uchwały.
W małych wspólnotach w sprawach przekraczających zakres zwykłego zarządu, reprezentują właściciele posiadający większość udziałów, lecz nawet mniejszościowy właściciel może wbrew większości za zgodą sądu reprezentować wspólnotę i działać w jej imieniu (art. 202 kodeksu cywilnego).
Prawa i obowiązki.
Prawa i obowiązki wynikające z ustawy o własności lokali.
Każdy ma prawo uczestniczyć w zarządzaniu i zapoznawać się z dokumentami, korzystać z części wspólnych oraz z pożytków. Osoba wykonująca czynności zarządcze ma prawo do wynagrodzenia.
Właściciele lokali ponoszą wydatki związane z utrzymaniem nieruchomości wspólnej i mają obowiązek wpłacać zaliczki na pokrycie kosztów bieżących oraz na fundusz remontowy (do 10 dnia miesiąca – termin ustawowy).
Za zobowiązania wspólnota odpowiada bez ograniczeń, a każdy właściciel lokalu – w części odpowiadającej jego udziałowi. Oznacza to, że w pierwszej kolejności wierzyciele powinni zaspokoić swoje roszczenia z majątku wspólnoty mieszkaniowej. Inna sytuacja wystąpi, gdy np. zarząd przyczynił się do powstania szkody (umyślnie lub nieumyślnie). Wówczas można się liczyć z odpowiedzialnością odszkodowawczą ze strony członków zarządu. W sprawach sądowych wspólnota może pozywać właścicieli, a właściciele wspólnotę.
Organem nadrzędnym nad wspólnotą jest sąd powszechny, który rozstrzyga sporne sprawy, np. powództwo o uchylenie uchwały. Często właściciele wykazują powściągliwość w zwracaniu się do sądów, traktując to jako „ścieżkę wojenną”, a nie jako odwołanie się do organu zwierzchniego w trybie przewidzianym przez prawo. O sprawach wspólnot rozstrzyga sąd w trybie nieprocesowym na posiedzeniu niejawnym.
Inne obowiązki wspólnoty.
Głównie wynikają z:
Ponadto każdy zarząd powinien być ubezpieczony od odpowiedzialności cywilnej zarządu. Profesjonalni zarządcy mają taki obowiązek, a suma ubezpieczenia uzależniona jest od podległego majątku.
Zebrania i uchwały.
Uchwały właścicieli lokali są podejmowane bądź na zebraniu, bądź w drodze indywidualnego zbierania głosów przez zarząd. Raz w roku, w terminie do 31 marca, zarząd ma obowiązek zwołać zebranie właścicieli lokali, zawiadamiając każdego właściciela lokalu na piśmie przynajmniej na tydzień przed terminem zebrania. Przedmiotem zebrania rocznego powinny m.in. być:
Podział i połączenia wspólnot.
Działania deweloperów doprowadziły do powstania różnych sytuacji – wielkich organizmów, będących formalnie wspólnotami, lub osiedli małych wspólnot albo wręcz osiedli domów jednorodzinnych, wymagających jednolitego zarządzania. Przekształcenia są możliwe, ale nie na podstawie ustawy o scalaniu i wymianie gruntów (gdzie wielu zarządców kieruje uwagę), ale drogą czynności cywilnoprawnych. Trudność stanowi uzyskanie jednomyślności zainteresowanych i pracochłonność przygotowania aktów, albowiem droga prowadzi przez zniesienie współwłasności i wymianę udziałów, co nieprawidłowo przygotowane, może pociągnąć za sobą wysoki podatek od czynności cywilnoprawnych.
Administratorzy proponują zarządzanie przez zakładanie stowarzyszeń. Jest to skuteczne, ale Prawo o stowarzyszeniach nie zezwala na zmuszanie do przystąpienia do stowarzyszenia. Ogranicza to prawa do współdecydowania o własności i ułatwia nadużycia.

</doc>
<doc id="137859" url="https://pl.wikipedia.org/wiki?curid=137859" title="Biskupice Ołoboczne">
Biskupice Ołoboczne

Biskupice Ołoboczne (do 1920 "Biskupice Szalone"; niem. "Tolle Bischwitz") – wieś w Polsce położona w województwie wielkopolskim, w powiecie ostrowskim, w gminie Nowe Skalmierzyce, nad rzeką Ołobok, na Wysoczyźnie Kaliskiej, 5 km od Nowych Skalmierzyc, ok. 10 km na wschód od Ostrowa Wielkopolskiego.
Trzecia pod względem liczby ludności miejscowość w gminie, po mieście Nowe Skalmierzyce i wsi Skalmierzyce. 
Historia.
Biskupice Ołoboczne wymieniane jako wieś kościelna arcybiskupów gnieźnieńskich w dokumencie króla Kazimierza III Wielkiego z 1357 roku. 
W 1579 roku przeszły w ręce podstarościego opatowskiego Mikołaja Miłaczewskiego (który był w posiadaniu także pobliskich Biskupic). 
W XVIII wieku wybudowano kościół z barokowym ołtarzem. Do parafii należał: Bilczew, Błotnin (nieistniejąca już wieś), Kęszyce i Kowalew. 
W XIX wieku we wsi było 67 domów oraz 528 mieszkańców. Budynek szkolny powstał w 1840 roku. 
W 1925 roku w miejscowości założono Towarzystwo Śpiewu Lutnia; w 1926 roku Ochotniczą Straż Pożarną (OSP Biskupice Ołoboczne). 
Przynależność administracyjna.
W latach 1954-1961 wieś należała i była siedzibą władz gromady Biskupice Ołoboczne, po jej zniesieniu w gromadzie Lewków. 
Zabytki.
Obiekty wpisane do rejestru zabytków nieruchomych województwa wielkopolskiego:
Pozostałe:
Turystyka.
Szlaki PTTK przebiegające przez Biskupice Ołoboczne:
Komunikacja publiczna.
Dojazd autobusami MZK Ostrów Wielkopolski, linia podmiejska nr 20 (Ostrów Wielkopolski ↔ Biskupice Ołoboczne ↔ Nowe Skalmierzyce).

</doc>
<doc id="137860" url="https://pl.wikipedia.org/wiki?curid=137860" title="Szaja Rosenblatt">
Szaja Rosenblatt

Szaja Rosenblatt (ur. 10 grudnia 1841 w Łodzi, zm. 30 grudnia 1921 tamże) – łódzki przedsiębiorca, założyciel fabryki.
Życiorys.
Był synem łódzkiego kupca Dawida Rosenblatta (1817–1857) i Tauby z Sonenbergów. W 1858 założył niewielką manufakturę tkacką w Łodzi przy ul. Piotrkowskiej 65. W 1873 uruchomił przędzalnię mechaniczną, a w 1885 tkalnię mechaniczną. Przedsiębiorstwo szybko się rozrastało, produkując tanie tkaniny bawełniane. Po przejęciu w 1888 zakładów Braci Trilling i Izydora Datinera, przedsiębiorstwo to zostało przekształcone w "Spółkę Akcyjną Wyrobów Bawełnianych Szai Rosenblatta" w 1892 i dysponowało dużym terenem przemysłowym o powierzchni 7,6 hektara pomiędzy ulicami Długą, Karola, Pańską i Radwańską (obecnie Stefanowskiego, Żwirki, Żeromskiego i Radwańska). Na przełomie XIX i XX wieku spółka ta posiadała tkalnię, przędzalnię, bielnik, farbiarnię z apreturownią oraz magazyny. Po śmierci założyciela, spółka zaczęła podupadać i w latach 30. ogłoszono jej upadłość. W czasie okupacji 1939–1945 Niemcy wywieźli maszyny i używali pomieszczeń jako magazynów.
Tkaniny produkowane przez tę spółkę były tanie i niskiej jakości, co stało się źródłem gwarowego określenia charakterystycznego dla Łodzi: „siajowe” tzn. niskiej jakości, kiepskie.
Po 1945 tereny i budynki przekazano nowo powstającej Politechnice Łódzkiej, gdzie powstał pierwszy kampus tej uczelni, na terenie którego zachowano kilka dawnych budynków fabrycznych.
Rodzina.
Szaja Rosenblatt był żonaty z Rozalią (Rywką) z Laseckich (1842–1909) i miał trzech synów: Dawida (1861–1921), Arona Józefa (ur. 1864) i Salomona Majera (ur. 1866). Został pochowany na łódzkim cmentarzu żydowskim.

</doc>
<doc id="137861" url="https://pl.wikipedia.org/wiki?curid=137861" title="Główna Kwatera ZHP">
Główna Kwatera ZHP

Główna Kwatera ZHP – odpowiednik zarządu w Związku Harcerstwa Polskiego. Pracami Głównej Kwatery kieruje Naczelnik ZHP. Wybierana jest przez Zjazd ZHP.
Potocznie określenie Główna Kwatera ZHP odnosi się również do budynku przy ul. Marii Konopnickiej 6 w Warszawie, gdzie znajduje się siedziba władz naczelnych Związku Harcerstwa Polskiego.
Kompetencje Głównej Kwatery ZHP.
Główna Kwatera ZHP kieruje działalnością Związku Harcerstwa Polskiego, a w szczególności:
Skład Głównej Kwatery ZHP.
W skład Głównej Kwatery wchodzi Naczelnik ZHP oraz co najmniej 4 członków Głównej Kwatery.

</doc>
<doc id="137862" url="https://pl.wikipedia.org/wiki?curid=137862" title="Rybitwa czarna">
Rybitwa czarna

Rybitwa czarna, rybitwa żałobna ("Chlidonias niger") – gatunek średniego, wędrownego ptaka wodnego z rodziny mewowatych (Laridae).
Występowanie.
Zamieszkuje umiarkowaną strefę Europy (prócz Wielkiej Brytanii), zachodniej Azji i Ameryki Północnej w zależności od podgatunku:
Charakterystyka.
Cechy gatunku.
Ptak niewielkich rozmiarów, większy od szpaka. Brak wyraźnego dymorfizmu płciowego, samica jest jedynie nieco jaśniejsza od samca. W rzucającym się w oczy upierzeniu godowym grzbiet, kuper, wierzch ogona i pokrywy skrzydłowe szaroczarne. Pokrywy podskrzydłowe jasnoszare, podogonie i spodnia strona ogona białe, reszta ciała czarna. Samica ma jaśniejsze ubarwienie, zwłaszcza na podgardlu. Dziób czarny, nogi ciemnoczerwone. W szacie spoczynkowej od lipca wierzch ciała poza głową szary. Ciemię, potylica i półobroża na karku ciemne, reszta ciała biała. Na skrzydłach po bokach widać czarne plamy. Zimą nogi ma czerwonobrązowe. Oko znajduje się w ciemnej otoczce. Ogon jest tylko lekko wcięty. Osobniki młodociane podobne do dorosłych w szacie spoczynkowej, jednak ich grzbiet i pokrywy skrzydłowe pokrywają ciemne plamki. "C. n. surinamensis" jest ciemniejsza.
Dużo lata, prawie nie chodzi po lądzie. Wędrując, skupia się w grupy po kilkanaście osobników, rzadziej w kilkudziesiętne stada.
Wymiary średnie.
długość ciała 23–28 cmrozpiętość skrzydeł 57–65 cmmasa ciała 60–86 g
Głos.
Dorosłe ptaki wydają gulgoczące i nosowe „kri-hk” lub „kirr”.
Biotop.
Bogate w roślinność bagna, podmokłe łąki, torfianki, starorzecza z niską roślinnością szuwarową, rozlewiska rzeczne i inne śródlądowe zarośnięte zbiorniki wodne.
Okres lęgowy.
Toki.
Na lęgowiskach nie spędza wiele czasu. Wraca na nie dopiero pod koniec kwietnia, częściej w maju. Do Afryki odlatuje już od lipca. W trakcie swych lotów godowych lata faliście, na przemian wznosząc się i opadając bez poruszania skrzydłami. Pary są monogamiczne.
Gniazdo.
Na kępie roślinności błotnej, na brzegu wody lub na połamanych lub skoszonych fragmentach trzciny unoszącej się na powierzchni, w nisko zanurzonej roślinności. W ostatnim przypadku tak niestabilna konstrukcja (wyglądająca jak unoszący się na kożuchu roślin kopiec) często kończy się dla rybitwy utratą lęgu. Mocniejsza fala może zalać lub zniszczyć jej gniazdo. Tworzy kolonie od kilku do kilkuset par, często z innymi rybitwami lub mewami.
Jaja.
W ciągu roku wyprowadza jeden lęg, składając w maju–czerwcu 2–3 brunatnożółte jaja usiane brunatnymi kropkami.
Wysiadywanie.
Jaja wysiadywane są przez okres 14–23 dni przez obydwoje rodziców. Samiec wysiaduje rzadziej, ale za to rekompensuje to karmieniem samicy. Rodzice wychowują młode oboje i karmią je, nawet jeśli są już lotne. Pisklęta opuszczają gniazdo jedynie, jeśli grozi im niebezpieczeństwo. Mają rudawożółty puch usiany w czarne plamki. Zdolność do lotu osiągają po 4 tygodniach.
Pożywienie.
Głównie lądowe i wodne bezkręgowce m.in. owady wodne i ich larwy, pijawki, pierścienice, pająki, ale również małe ryby i płazy, w tym kijanki. Rybitwa łowi je lekko lecąc pod wiatr nad wodą na różnej wysokości z głową pochyloną w dół. Często zawisa w powietrzu i rzuca się na ofiarę z wysokości 2–3 metrów. Jednak nie nurkuje, tylko dziobem muska powierzchnię wody. Zbiera też pokarm z roślin. Owady może wyłapywać w locie.
Status i ochrona.
Międzynarodowa Unia Ochrony Przyrody (IUCN) uznaje rybitwę czarną za gatunek najmniejszej troski (LC – "least concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 800 000 – 1 750 000 osobników. Ogólny trend liczebności populacji uznawany jest za spadkowy.
W Polsce jest objęta ścisłą ochroną gatunkową oraz wymagająca ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie. W latach 2013–2018 liczebność rybitwy czarnej na terenie kraju szacowano na 2000–3000 par lęgowych. Jej liczebność spada w średnim tempie około 6% rocznie. Na "Czerwonej liście ptaków Polski" sklasyfikowana została jako gatunek narażony (VU).
Do końca XIX wieku rybitwa czarna była pospolitym ptakiem na stawach, rozlewiskach rzecznych i jeziorach. W pierwszej połowie ubiegłego wieku, a zwłaszcza w czasie II wojny światowej zaczęła tracić swe naturalne siedliska przez osuszanie i melioracje wielu terenów w Europie. Zaczęła przenosić się na siedliska zastępcze jak stawy rybne, zbiorniki zaporowe, zalane wodą płytkie wyrobiska. Obecnie zagraża jej likwidowanie wysp na dużych rzekach i stawach hodowlanych.

</doc>
<doc id="137865" url="https://pl.wikipedia.org/wiki?curid=137865" title="Run Length Limited">
Run Length Limited

RLL () – grupa metod kodowania danych zapisywanych na nośnikach magnetycznych, takich jak dyski twarde, dyskietki i dyski optyczne, stosowana masowo od początku lat 80. do wczesnych lat 90.
Historia.
Kodowanie RLL zostało komercyjnie wprowadzone przez IBM w 1979 roku do zapisu danych na dyskach twardych ich komputerów typu mainframe. Pierwsze napędy dyskowe używały bardzo prostego kodowania RLL (0,1) zwanego kodowaniem FM, które w połowie lat 80. zostało wyparte przez kodowanie RLL (1,3) nazywane metodą MFM, a które nadal jest wykorzystywane w przypadku dysków optycznych takich jak CD, MD, DVD i Blu-Ray. Na początku lat 90. standardem kodowania danych stosowanym w dyskach twardych były metody RLL (1,7) i RLL (2,7) pozwalające na upakowanie do 50% więcej danych na dysku (przy takiej samej częstotliwości maksymalnej sygnału) niż metoda MFM.
Idea.
Metoda RLL polega na tym, że grupy bitów są zamieniane na ciągi innych bitów tak, by uzyskać jednoznaczne kodowanie przy ograniczonym minimalnym i maksymalnym czasie bez zmiany sygnału. Zgodnie z tą ideą można uzyskać wiele różnych wersji kodowania. Wersje te oznaczane są cyfrowo np. technika RLL (2,7) oznacza, że najkrótszy czas bez zmiany sygnału wynosi 2 takty, a najdłuższy 7 taktów. Pierwsza liczba decyduje o maksymalnej częstotliwości jaka wystąpi na głowicy zapisującej (tu częstotliwość taktowania / (2+1)), natomiast druga o minimalnej częstotliwości (maksymalnym czasie między zmianami). Zwiększenie pierwszej liczby umożliwia zwiększenie częstotliwości taktowania przy niezmienionej częstotliwości na głowicy zapisującej, ale wymaga to zwiększenia drugiej liczby. Zwiększenie drugiej liczby oznacza zwiększenie maksymalnych czasów, jednak nie można ich zbytnio zwiększać, bo niedokładności w obrotach talerza dysku mogą spowodować nieprawidłowe rozpoznawanie długości sygnału.
Przykłady.
W bitach wyjściowych zero oznacza „"nie zmieniać kierunku prądu"”, jedynka – „"zmienić kierunek prądu"”.
Przykładowy ciąg bitów 010011 zostanie rozbity na grupy i zakodowany:
 010 – 100100
 011 – 001000
Powyższy ciąg sygnałów 100100001000 odpowiada przebiegowi prądu głowicy –––_____––––, więc do zakodowania 6 bitów wystarczyły 3 zmiany kierunku prądu, najkrótszy czas między zmianami jest równy 3 takty, a najdłuższy 5. Dla porównania, w metodzie FM maksymalna liczba zmian jest równa 2 na bit, w MFM 1 na bit, a w RLL (2,7) – 1 na 2 zapisywane bity.
Przykładowe przebiegi sygnałów dla sekwencji bitów 10110010 dla najczęściej spotykanych rodzajów kodowania RLL:

</doc>
<doc id="137866" url="https://pl.wikipedia.org/wiki?curid=137866" title="Marian Kozłowski (zootechnik)">
Marian Kozłowski (zootechnik)

Marian Kozłowski (ur. 29 listopada 1936 w Folwarkach Wielkich, zm. 18 grudnia 2014) – polski zootechnik, nauczyciel akademicki i polityk, profesor nauk rolniczych, poseł na Sejm I kadencji i senator V kadencji.
Życiorys.
Po ukończeniu szkoły podstawowej pracował jako robotnik rolny w zakładzie państwowego gospodarstwa rolnego. W 1957 ukończył technikum, a w 1962 studia na Wydziale Zootechnicznym Wyższej Szkoły Rolniczej w Olsztynie (późniejsza Akademia Rolniczo-Techniczna w Olsztynie). Kierował Rolniczym Zakładem Doświadczalnym w Pozortach. W 1971 obronił doktorat, w 1975 habilitował się (na ART). W 1987 otrzymał tytuł profesora. W latach 1987–1993 pełnił funkcję dziekana Wydziału Zootechnicznego. Od 1999 pozostawał związany z Wydziałem Bioinżynierii Zwierząt Uniwersytetu Warmińsko-Mazurskiego. Opublikował ponad 400 prac naukowych, m.in. podręczniki akademickie i dla techników rolniczych. Specjalizował się w hodowli i żywieniu zwierząt.
Był członkiem Polskiej Zjednoczonej Partii Robotniczej (od 1962 do rozwiązania), potem Socjaldemokracji Rzeczypospolitej Polskiej i Sojuszu Lewicy Demokratycznej (do 2002), działał także w Związku Młodzieży Wiejskiej. Ponadto należał do Polskiego Towarzystwa Zootechnicznego, Stowarzyszenia Dziennikarzy RP, Związku Nauczycielstwa Polskiego. W latach 1991–1993 pełnił mandat poselski z ramienia SLD, w 2001 został senatorem V kadencji z okręgu elbląskiego. W trakcie kadencji przeszedł do Socjaldemokracji Polskiej. W 2005 nie został ponownie wybrany do parlamentu.
Laureat m.in. zespołowej Nagrody Sekretarza Naukowego Polskiej Akademii Nauk (1982). Został odznaczony Krzyżem Oficerskim Orderu Odrodzenia Polski, Medalem Komisji Edukacji Narodowej, Medalem 40-lecia Polski Ludowej.
Pochowany na cmentarzu komunalnym w Olsztynie.

</doc>
<doc id="137869" url="https://pl.wikipedia.org/wiki?curid=137869" title="Olga Teresa Krzyżanowska">
Olga Teresa Krzyżanowska



</doc>
<doc id="137871" url="https://pl.wikipedia.org/wiki?curid=137871" title="Marlboro">
Marlboro

Marlboro – jedna z najbardziej znanych na świecie marek papierosów, produkowana przez firmę Philip Morris International, należącą niegdyś do holdingu Altria Group Inc. Widoczne niekiedy na paczce słowa "Veni, vidi, vici" są nawiązaniem do znanej wypowiedzi Juliusza Cezara.
Historia.
Początki marki sięgają roku 1902, kiedy to Philip Morris, londyński przemysłowiec, otworzył filię swojej fabryki w Nowym Jorku. Nazwę papierosów zaczerpnięto od ulicy, przy której mieściła się fabryka Philipa Morrisa w Londynie (Great Marlborough Street). Papierosy Marlboro miały pierwotnie czerwone ustniki, aby nie było widać na nich śladów szminki, gdyż były przeznaczone głównie dla kobiet.
Od lat 50. XX wieku reklamy Marlboro zostały skierowane również do mężczyzn. Symbolem marki stał się wówczas Marlboro Man – niezłomny i wolny kowboj, budzący zazdrość mężczyzn i pożądanie kobiet. Skuteczna kampania reklamowa wymyślona przez Amerykanina Leo Burnetta sprawiła, że Marlboro stało się najlepiej sprzedającą się marką papierosów na świecie. Marlboro Man reprezentował styl życia, w którym papieros jest nieodłącznym atrybutem męskości. W rzeczywistości stał się natomiast symbolem zmierzchu ery nikotynowej. Wszyscy trzej mężczyźni, reklamujący w kolejnych okresach świetności wyroby Phillipa Morrisa (Wayne McLaren, David McLean i Dick Hammer), zmarli na choroby wywołane nikotynizmem.
Papierosy te stały się też nieodłącznym znakiem wykonawców rock and rolla i świata artystów. Do palenia Marlboro przyznawali się lub przyznają m.in.: Jim Morrison – wokalista The Doors, Lemmy Kilmister (Motörhead), Ville Valo – wokalista HIM, Slash – członek Guns N’ Roses, gitarzysta The Rolling Stones – Keith Richards, oraz Dalida francuska piosenkarka.
Marlboro w Formule 1.
Marka jest także jednym z najbardziej rozpoznawalnych sponsorów w Formule 1, w której obecna jest od początku lat 70. Firma sponsorowała wiele zespołów, ale najbardziej kojarzona jest ze współpracy z McLarenem i Ferrari. W związku z ograniczeniami dotyczącymi reklamy wyrobów tytoniowych w ostatnich latach znaki handlowe były usuwane z karoserii podczas wyścigów w niektórych krajach. Po raz ostatni logo Marlboro pojawiło się na Grand Prix Chin 2007. Od 2008 napis Marlboro nie pojawia się już na samochodach włoskiego konstruktora. Do maja 2010 w dawnym miejscu logo widniał charakterystyczny kod kreskowy. Przez kilka lat ewoluował, tak aby bardziej przypominać swojego poprzednika. Po protestach Ferrari zdecydowało zmienić pionowe paski na białą linię w kształcie litery U. Umowa sponsorska wygasnąć miała w roku 2015, jednak została po cichu przedłużona o kolejne trzy lata. Marlboro nie jest już sponsorem tytularnym stajni Ferrari, ale wciąż z nią współpracuje, co pokazuje znak graficzny na bolidzie. Logiem, który ma przypominać o tym, że Marlboro jest sponsorem Ferrari jest czerwono-biały kwadrat na pokrywie silnika, który zastępuje logo potentata tytoniowego. Logo firmy Marlboro nie może być pokazywane na bolidzie, ponieważ reklamowanie tytoniu w F1 jest zabronione.
Warianty.
Okresowo wprowadzane są również promocyjne wersje opakowań.

</doc>
<doc id="137872" url="https://pl.wikipedia.org/wiki?curid=137872" title="Francois Couperin">
Francois Couperin



</doc>
<doc id="137875" url="https://pl.wikipedia.org/wiki?curid=137875" title="Słupia">
Słupia



</doc>
<doc id="137876" url="https://pl.wikipedia.org/wiki?curid=137876" title="Stanisław Nicieja">
Stanisław Nicieja

Stanisław Sławomir Nicieja (ur. 4 października 1948 w Strzegomiu) – polski historyk i historyk sztuki XIX i XX wieku, profesor nauk humanistycznych, były rektor Uniwersytetu Opolskiego, senator V kadencji.
Życiorys.
Ukończył studia na Wydziale Filologiczno-Historycznym Wyższej Szkoły Pedagogicznej w Opolu, uzyskując tytuł zawodowy magistra historii. W 1977 obronił doktorat w zakresie nauk humanistycznych (na podstawie pracy poświęconej Julianowi Leszczyńskiemu), w 1982 uzyskał stopień doktora habilitowanego. W 1989 otrzymał tytuł profesora nauk humanistycznych.
W okresie PRL był działaczem PZPR (od czasu studiów) i Patriotycznego Ruchu Odrodzenia Narodowego. Przewodniczył uczelnianej organizacji Socjalistycznego Związku Studentów Polskich, odbył roczną aspiranturę w jednym z instytutów Wyższej Szkoły Nauk Społecznych przy KC PZPR. W 1988 otrzymał nagrodę specjalną za działania w radzie wojewódzkiej PRON. Publikował w partyjnych periodykach artykuły poświęcone działaczom komunistycznym, m.in. o Feliksie Dzierżyńskim. Był także członkiem komitetu redakcyjnego kwartalnika KC PZPR „Z Pola Walki”, w którym publikowano artykuły na temat historii polskiego i międzynarodowego ruchu robotniczego i komunistycznego.
Odbył staże na Lwowskim Uniwersytecie Narodowym im. Iwana Franki (1978–1979), w Instytucie Historii PAN (1981–1982), uzyskał stypendium Bolesława Krokowskiego w Nancy i Paryżu (1986), stypendium Fundacji Lanckorońskich w Londynie (1990–1991), stypendium Fundacji Tadeusza Zabłockiego w Londynie (1992), stypendium Polskiej Fundacji Kulturalnej w Londynie (1993).
Po przekształceniu WSP w Uniwersytet Opolski (w 1994) pełnił funkcję rektora tej uczelni w latach 1996–2002. Ponownie został wybrany na trzyletnią kadencję w 2005. W 2008 nie ubiegał się o reelekcję. 16 marca 2012 został ponownie wybrany na to stanowisko (na kadencję 2012–2016), wygrywając z dotychczasową rektor uniwersytetu profesor Krystyną Czają stosunkiem głosów 57:42. W 2016 zastąpił go Marek Masnyk.
W latach 2001–2005 z rekomendacji Sojuszu Lewicy Demokratycznej sprawował mandat senatora z okręgu opolskiego. W 2005 nie kandydował, w 2007 i w 2011 bez powodzenia startował do Senatu (odpowiednio z ramienia LiD oraz SLD).
Był inicjatorem utworzenia i doprowadził do powstania Muzeum Uniwersytetu Opolskiego. Zasiadał m.in. w Polsko-Ukraińskiej Komisji do spraw Renowacji Cmentarza Łyczakowskiego we Lwowie (1989–1993), zespole odbudowy Cmentarza Orląt Lwowskich (od 1993), Głównej Komisji Badania Zbrodni przeciwko Narodowi Polskiemu (od 1994), komitecie redakcyjnym "Słownika Biograficznego Polonii Świata" w Paryżu (od 1992), redakcji miesięcznika „Semper Fidelis” (1989–1993), radzie programowej Polskiego Radia Opole (1993–1999). Opublikował 14 książek (w tym monografii o Cmentarzu Łyczakowskim), około 400 artykułów naukowych, publicystycznych i popularyzujących historię oraz kilkadziesiąt biogramów i artykułów biograficznych (m.in. Edwarda Raczyńskiego, Karola Zbyszewskiego, Marii Danilewicz-Zielińskiej). Był promotorem ośmiu doktoratów.
Publikował m.in. w „Zeszytach Historycznych” w Paryżu, „Dziejach Najnowszych”, „Odrze”, „Kresach Literackich”, „Przeglądzie Wschodnim”, „Życiu Literackim”, „Pulsie” w Londynie, „Orle Białym” w Londynie, „Tygodniu Polskim” w Londynie, „Kwartalniku Historycznym”, „Mówią Wieki”.
Współautor sześciu filmów dokumentalnych o Lwowie, tj. "Orlęta Lwowskie" (1990), "Snem wiecznym we Lwowie" (1992), "Zadwórze – polskie Termopile" (1993). Należy do twórców Towarzystwa Historyczno-Literackiego im. Karola Szajnochy w Opolu, w jego ramach w 1989 zaczął organizować wieczory autorskie i promocje książek. Był pomysłodawcą i realizatorem "Złotej Serii Otwartych Wykładów Uniwersyteckich".
Odznaczenia i wyróżnienia.
Laureat m.in. Śląskiej Nagrody im. Juliusza Ligonia (1989), nagród redakcji „Życia Literackiego” (1989) i „Przeglądu Technicznego” (1989), „Przeglądów Wschodniego” (1993) i „Polityki” (1999), Nagrody Literackiej Wojewody Opolskiego (1990), Nagrody Ministra Edukacji Narodowej I stopnia za osiągnięcia naukowe (1986, 1991, 1999), Nagrody im. Karola Miarki (2008), tytułu Zasłużony Obywatel Miasta Opola (1994), wyróżnienia czytelników miesięcznika „Kraków” w konkursie „Portrety 2020” na najlepszą biografię roku za XV tom serii "Kresowa Atlantyda" pt. "Wilno" (2021).
W 1993 został odznaczony Krzyżem Kawalerskim Orderu Odrodzenia Polski. W 2005 wyróżniony Srebrnym Medalem „Zasłużony Kulturze Gloria Artis”.

</doc>
<doc id="137877" url="https://pl.wikipedia.org/wiki?curid=137877" title="Home banking">
Home banking

Home banking – jedna z form bankowości elektronicznej przeznaczona dla osób prywatnych i małych przedsiębiorstw, polegająca na umożliwieniu klientowi komunikacji z bankiem za pomocą komputera z dedykowanym oprogramowaniem po stronie klienta, często korzystająca z połączenia telefonicznego z serwisem banku bez konieczności dostępu do Internetu.
Ze względu między innymi na rosnące upowszechnienie bankowości internetowej home banking traci popularność.

</doc>
<doc id="137880" url="https://pl.wikipedia.org/wiki?curid=137880" title="Sonata marymoncka">
Sonata marymoncka

Sonata marymoncka – nieukończona powieść Marka Hłaski, pisana w 1951, a opublikowana w roku 1982. Utwór opowiada o losach Ryśka Lewandowskiego, przedwojennego chuligana, który po wojnie rozpoczyna pracę w bazie transportowej, gdzie dokonuje się jego ideologiczny zwrot w stronę komunizmu.
Pierwsza wersja "Sonaty marymonckiej" powstała w drugiej połowie 1952 roku. Hłasko przedstawił ją do oceny Bohdanowi Czeszce, ten jednak zgłosił szereg zastrzeżeń do utworu. Pisarz przerabiał i poprawiał powieść aż do 1956 roku, publikując w czasopismach jej kolejne fragmenty. W 1954 roku ukazały się: "Noc nad piękną rzeką" ("Przedpole"), "Złota jesień" ("Przegląd Kulturalny") oraz "Szkoła" ("Nowa Kultura"). W 1956 opublikowano natomiast "Głód" ("Po prostu") oraz "Wilk" ("Sztandar Młodych"). W wersji książkowej powieść wydano w 1982 roku, na podstawie posiadanych przez matkę pisarza rękopisów. 
Za oficjalny debiut Hłaski uważa się jego drugie dzieło – "Bazę Sokołowską", również z 1951, według niektórych świadectw krytycznych będące domniemanym fragmentem "Sonaty marymonckiej". Potwierdził to zresztą sam autor w "Pięknych dwudziestoletnich" w 1966. Napisał tam: "W tym czasie przepisałem książkę Rybakowa pod tytułem "Kierowcy", podpisałem ją swoim nazwiskiem, nazwałem "Baza Sokołowska" i zaniosłem do Związku Literatów". Według Bogdana Rudnickiego Hłasko grał rolę literackiego plagiatora, będąc artystą całkowicie samodzielnym. 

</doc>
<doc id="137881" url="https://pl.wikipedia.org/wiki?curid=137881" title="Następny do raju">
Następny do raju

Następny do raju – pierwsza ukończona powieść Marka Hłaski, z roku 1957. Powieść pod pierwotnym tytułem "Głupcy wierzą w poranek" ukazywała się w odcinkach od stycznia 1957 roku w tygodniku "Panorama". Jej pierwsze wydanie książkowe pochodzi z 1958 roku. Inspiracją do napisania powieści było doświadczenie zdobyte w czasie sezonowej pracy w końcu 1950 roku w Bazie Transportowej w Bystrzycy Kłodzkiej. 
Treść.
Jest to opowieść o ludziach pozbawionych nadziei, kierowcach ciężarówek pracujących w górach. Z uwagi na podobieństwo opowiadania do filmu "Cena strachu," Artur Sandauer zarzucił pisarzowi plagiat. 
Główną postacią powieści jest Warszawiak. Obciążony jest przeszłością i wyrzutami sumienia, swoistym fatum. Owo fatum ciąży zresztą na wszystkich bohaterach górskiej "Bazy", uciec bowiem z niej nie sposób. Zamieszanie wśród mężczyzn wywołuje kobieta, nierozumiejąca męskiego punktu widzenia i nierozumiana przez żadnego z bohaterów, próbująca po kolei przeciągać na swoją stronę kolejne osoby, z którymi mogłaby wyjechać.
Odbiór.
Stanisław Stabro uznał utwór za jeden z najlepszych z krajowego okresu pisarskiego Hłaski. Zwrócił zwłaszcza uwagę na "przejmujące, wiarygodne okrucieństwo tej prozy, jej autentycznie humanistyczny i prawdziwie symbolicznie-moralny wymiar." Jako słabe punkty powieści wskazał natomiast "szablonowość antyschematu, zastosowanego tu kolejny raz" przez autora. Dzieło mocno skrytykował Michał Radgowski. W tekście zatytułowanym "Następny do raju?" pisał: "spiętrzenie półprawd, kłamstw, banialuk, wplecionych w prawdziwie i jakże ponure sytuacje ma służyć zapewne uwydatnieniu ideologicznego sensu powieści: zdążaliśmy do raju, znaleźliśmy się na cmentarzu". Radgowski uznał dzieło za artystycznie chybione. Według niego "ani główny konflikt zarysowany dość schematycznie i rozwiązany pretensjonalnie, ani filozofia życiowa bohaterów, ani walory obserwacji życiowej i społecznej, ani jednolitość koncepcji pisarskiej nie predestynują do roli książki dojrzałej i wartościowej".
Adaptacja filmowa.
Na podstawie powieści w 1958 roku powstał film "Baza ludzi umarłych" w reżyserii Czesława Petelskiego.

</doc>
<doc id="137884" url="https://pl.wikipedia.org/wiki?curid=137884" title="Sowa, córka piekarza">
Sowa, córka piekarza

Sowa, córka piekarza (1968) – ostatnia wydana za życia powieść Marka Hłaski, nawiązująca do czasów stalinizmu w Polsce. Pierwotnie miała nosić tytuł: „Pójdź za nim przez dolinę” (cytat z Biblii, tak brzmi też tytuł w wydaniu niemieckim). 
Pisarz pracował nad tym utworem parę lat, wielokrotnie go przerabiając i dopracowując. Pomimo ogromu pracy włożonego w jego napisanie, wysiłków i nerwów zaangażowanych w wydanie, przez długie lata był prawie nieznany, był utworem-legendą. Nakład pierwszego wydania był niewielki, do Polski dotarło zaledwie kilka egzemplarzy. Na emigracji książka nie wywołała tak żywego oddźwięku, jak poprzednie utwory Hłaski. Powieść spotkała się z różnorodnymi reakcjami i opiniami. Są krytycy, którzy uważają ją za najlepszą książkę Hłaski, za początek nowego stylu jego pisarstwa. Jest ona swoistym powrotem do dzieciństwa i młodości, do Polski, do Wrocławia, a jednocześnie podsumowaniem doświadczeń pisarza.
Jest to opowieść o pisarzu, który po wydaleniu z redakcji wraca do Wrocławia, gdzie po wojnie mieszkał z Wujem Józefem i swoją ciotką. Poznaje kobietę, której mąż został aresztowany za służbę w RAF. Ponieważ jest do niego bliźniaczo podobny, zaczyna odgrywać jego rolę. 

</doc>
<doc id="137885" url="https://pl.wikipedia.org/wiki?curid=137885" title="Baza Sokołowska">
Baza Sokołowska

Baza Sokołowska – opowiadanie Marka Hłaski opublikowane w 1954. 
Treść i charakter.
Utwór opowiada o młodym Michale Kosewskim, który rozpoczyna pracę w bazie transportowej. Utwór skonstruowany jest zgodnie z zasadami socrealizmu – bohaterowie identyfikują się z wykonywaną przez siebie pracą, stanowią nie jednostki, a część kolektywu, sekretarz partii pełni rolę opiekuna i przewodnika, komunizm pomaga zwalczyć słabości bohatera, a całość kończy się optymistycznie. Leszek Żuliński twierdził, że socrealistyczny charakter dzieła, w tym fragmenty agitacyjne, wpłynął na to, iż autor "niezbyt to opowiadanie lubił i w późniejszych latach wolał o nim milczeć".
Okoliczności powstania i publikacji utworu.
W latach 1952–1953 Hłasko pracował nad powieścią "Sonata Marymoncka", której akcja opowiadała o ewolucji umysłowej Ryśka Lewadowskiego, chuligana, który zaczyna pracę w bazie transportowej, gdzie powoli dojrzewa do ideologii komunistycznej. Bohdan Czeszko poradził autorowi, aby jeden z wątków powstającej powieści wyodrębnił w postaci opowiadania. W ten sposób powstała "Baza Sokołowska". W tomie "Pierwszy krok w chmurach" utwór datowany jest na 1951 rok, jednak z listów pisarza do matki wynika, że w rzeczywistości pracę nad nim Hłasko zakończył 14 maja 1954 roku. Opowiadanie zostało opublikowane w "Sztandarze Młodych" w odcinkach w kwietniu 1954 roku. Zostało również włączone do debiutanckiego tomu "Pierwszy krok w chmurach" opublikowanego w 1956 roku.
Recepcja utworu.
Utwór wywołał polemiki; niektórzy zarzucali Hłasce wulgarność i dosadność języka (np. list Zbigniewa Witkowskiego opublikowany w "Sztandarze Młodych" 11 maja 1954 roku). W maju 1954 roku "Baza Sokołowska" została opublikowana w "Almanachu Młodych", wydanym przez Iskry w nakładzie 100 tysięcy egzemplarzy, będąc najdłuższym utworem zawartym w tym zbiorze.

</doc>
<doc id="137888" url="https://pl.wikipedia.org/wiki?curid=137888" title="Ósmy dzień tygodnia (film)">
Ósmy dzień tygodnia (film)

Ósmy dzień tygodnia () – polsko-erefenowski film dramatyczny z 1958 roku w reżyserii Aleksandra Forda, zrealizowany na podstawie opowiadania Marka Hłaski pod tym samym tytułem. 
Opis fabuły.
W Warszawie Agnieszka, studentka filozofii mieszka z rodzicami, bratem alkoholikiem i sublokatorem Zawadzkim. Zakochana jest w Piotrze, młodym architekcie mieszkającym w zrujnowanym działaniami wojennymi budynku. Gdy ów budynek ulega zniszczeniu, Piotr ubiega się o nowe mieszkanie, licząc że zamieszka w nim wraz z Agnieszką. Bowiem kochankowie są przekonani, że ich miłość jest przeklęta, gdyż nigdy nie mogą być na osobności w nieprzyjaznym mieście. Wydział kwaterunkowy wciąż odracza wnioski Piotra, czym bardziej frustruje jego i Agnieszkę. Chroniąc się przed deszczem zostają przypadkowo zamknięci na noc w domu towarowym. Kolorowa, nowoczesna wystawa artykułów dla młodych małżeństw kontrastuje z szarą rzeczywistością i wzbudza zachwyt podpitych kochanków. Rankiem Agnieszce udaje się uciec, lecz Piotr zostaje aresztowany pod zarzutem kradzieży. Składa obszerne wyjaśnienia na posterunku MO, gdzie sympatyzujący z nim milicjant puszcza go wolno. Za jego radą Piotr wciąż walczy o mieszkanie kwaterunkowe, ale Agnieszka poddaje się. Upija się w nocnym barze i idzie do łóżka z przypadkowym żonatym mężczyzną. Następnego dnia rozradowany Piotr informuje o przyznaniu dwuosobowego mieszkania. Agnieszka odpycha od siebie Piotra, który rozczarowany rzuca klucz od mieszkania i odchodzi. Agnieszka zdaje sobie sprawę co zrobiła i gdy jej wracający brat wręcza rzucony klucz, biegnie za Piotrem.
Emisje.
Decyzją władz PRL film został uznany za „niesłuszny ideologicznie”, wstrzymany przez cenzurę od emitowania w polskich kinach oraz wycofany z festiwalu w Cannes. Prawa do dystrybucji dzieła w Stanach Zjednoczonych sprzedał za 25 tys. dolarow producent Artur Brauner, zaś negocjacje ze strony nabywcy prowadził Gene Gutowski. W PRL film stał się tzw. półkownikiem i swoją premierę miał dopiero w sierpniu 1983 w kinach studyjnych i dyskusyjnych klubach filmowych.

</doc>
<doc id="137889" url="https://pl.wikipedia.org/wiki?curid=137889" title="Kurt Schuschnigg">
Kurt Schuschnigg

Kurt von Schuschnigg (ur. 14 grudnia 1897 w Reiff am Gartsee, zm. 18 listopada 1977 w Mutters) – austriacki polityk, kanclerz Austrii w latach 1934–1938.
Życiorys.
Urodził się w Reiff am Gartsee (ob. Riva del Garda). W czasie I wojny światowej walczył na froncie.
W gabinecie kanclerza Engelberta Dollfussa pełnił funkcje ministra sprawiedliwości i edukacji.
25 lipca 1934, po fiasku pierwszej próby nazistowskiego zamachu stanu i Anschlussu, w wyniku którego śmierć poniósł Dollfuss, Schuschnigg został mianowany przez prezydenta Wilhelma Miklasa nowym kanclerzem. Kontynuował politykę austrofaszyzmu, zainicjowaną przez swego poprzednika. Jak i on próbował chronić niepodległość Austrii, wiążąc się z Włochami rządzonymi przez Benito Mussoliniego.
W 1938 Adolf Hitler wymógł, podczas spotkania w jego siedzibie w Bawarii (), na kanclerzu Austrii, aby mianował ministrem spraw wewnętrznych nazistę, przyjęcie systemu ekonomicznego Niemiec i usunięcia z armii generałów opowiadających się za niepodległością Austrii, a następnie szantażem (interwencja zbrojna) zmusił do podania się do dymisji.
Po przyłączeniu Austrii do III Rzeszy były kanclerz był więziony wraz z innymi ważnymi jeńcami Hitlera (wśród nich był były prezydent Francji Albert Lebrun oraz byli francuscy premierzy Édouard Daladier, Paul Reynaud i Léon Blum). W kwietniu 1945 razem ze 140 prominentnymi więźniami, przeznaczonymi do egzekucji, znalazł się w Niederdorfie (obecnie Villabassa w prowincji Trydent-Górna Adyga we Włoszech) i tam został wyzwolony przez żołnierzy amerykańskiej 5 Armii.
Po wojnie były kanclerz wyemigrował do USA, gdzie w latach 1948–1967 był profesorem nauk politycznych na uniwersytecie w St. Louis. Następnie wrócił do ojczyzny, gdzie zmarł dziesięć lat później.
13 lipca 1935 uczestniczył w wypadku samochodowym, w wyniku którego zginęła jego żona, Herma, a ranny został ich syn Kurt (ur. 1926); przyczyną była awaria kierownicy.

</doc>
<doc id="137890" url="https://pl.wikipedia.org/wiki?curid=137890" title="Banicja">
Banicja

Banicja (łac. "bannitio", od "bannire" - skazać na wygnanie) – ogłoszone wygnanie z ojczyzny. Skazany na taką karę to banita.
Wyrok pozbawiał czci i honoru oraz najczęściej dopuszczał bezkarne zabicie banity, gdyby pojawił się na terytorium swego kraju. Banicja była wyrokiem łagodniejszym od infamii, bo zabicie banity nie było nagradzane, w odróżnieniu od zabicia infamisa. Specyficzną formą banicji było "wyświecenie" (czyli wyprowadzenie ze światłem), orzekane wobec stanów niższych (mieszczan, chłopów). Ci, którzy za swoje przestępstwo (najczęściej kradzież) uniknęli kary śmierci, podlegali chłoście, po której kat wyprowadzał skazańca przy świetle latarni poza mury miasta. Jednym z najsławniejszych banitów w Polsce był Samuel Łaszcz (1588–1649).
Czasami na banicję skazywane były całe rodziny lub narody; rzymski senat na przykład mógł skazać rzymskie rodziny (np. ród Brutusa) albo całe państwa. Wtedy z takim państwem lub rodem prowadzono wojnę.
W świetle prawa międzynarodowego banicja to nakazanie opuszczenia terytorium państwowego własnemu obywatelowi, co współcześnie jest zakazane (obowiązkiem każdego państwa jest przyjąć swego obywatela, bez względu na okoliczności, Powszechna deklaracja praw człowieka w art. 9 głosi "Nikogo nie wolno samowolnie aresztować, zatrzymać lub wygnać z kraju" a w art. 13.2 "Każdy człowiek ma prawo opuścić jakikolwiek kraj, włączając w to swój własny, i powrócić do swego kraju", Międzynarodowy pakt praw obywatelskich i politycznych w art. 12.4 "Nikt nie może być samowolnie pozbawiony prawa wjazdu do swego własnego kraju"). Niektóre państwa zakaz ten obchodzą, pozbawiając wcześniej daną osobę obywatelstwa, czyniąc z niej bezpaństwowca.
Banity nie należy mylić z zesłańcem. Ten drugi może przebywać tylko tam, gdzie sąd czy władca wskazał.
Nazwy infamia i banicja często stosowane są wymiennie ze względu na różny ciężar tego rodzaju kar w różnych okresach historycznych.
W "Panu Tadeuszu" Mickiewicza w księdze VII znajduje się fragment:
a w księdze XII:

</doc>
<doc id="137894" url="https://pl.wikipedia.org/wiki?curid=137894" title="Puchar Ameryki">
Puchar Ameryki



</doc>
<doc id="137895" url="https://pl.wikipedia.org/wiki?curid=137895" title="PIL">
PIL

Zobacz też:

</doc>
<doc id="137898" url="https://pl.wikipedia.org/wiki?curid=137898" title="Hala Miziowa">
Hala Miziowa

Hala Miziowa – rozległa polana na północnym stoku Pilska w Beskidzie Żywieckim na wysokości ok. 1230–1310 m n.p.m.
Opis.
Nazwa "hala" związana jest z prowadzoną tu kiedyś intensywną gospodarką pasterską (szałaśnictwem) i nie ma nic wspólnego z halą rozumianą jako piętro roślinne w górach. W 1930 teren ten należał do 30 właścicieli z Korbielowa. Jednym z nich był Mizia i od jego nazwiska pochodzi nazwa polany.
Większa część polany pokrywa rozległe spłaszczenie stokowe, powstałe w przeszłości w wyniku depozycji materiału dużego osuwiska. Powyżej znajduje się rozległa, płytka nisza osuwiskowa. Na obszarze Hali Miziowej znajduje się wał osuwiskowy – miejsce akumulacji materiału skalnego. Dawniej formy te uważano za polodowcowe, obecnie jednak przyjmuje się, że to typowe osuwisko, przemodelowane w plejstocenie przez pola firnowe lub wieloletnie płaty śniegu. Z rzadkich w Polsce roślin występuje tojad morawski.
Wspomniane osuwisko zaburzyło pierwotne stosunki wodne w tej części stoku Pilska, tworząc szeroką, bezodpływową misę. Na skutek tego w obrębie polany powstało duże torfowisko wysokie o długości ok. 100 m i miąższości przekraczającej 3 m oraz dwa mniejsze. Torfowiska te charakteryzują się interesującą roślinnością, wśród której spotkamy czosnek niedźwiedzi, tojad mocny, niebielistkę trwałą i in.
Do Hali Miziowej przylegają jeszcze dwie inne hale: Hala Cebulowa i Hala Słowikowa.
Turystyka i narciarstwo.
Hala Miziowa jest dużym ośrodkiem ruchu turystycznego i narciarstwa. W 1930 oddano do użytku schronisko Polskiego Towarzystwa Tatrzańskiego na Hali Miziowej, które spłonęło w 1953. Po pożarze w budynkach gospodarczych zorganizowano tymczasowe schronisko Polskiego Towarzystwa Turystyczno-Krajoznawczego, funkcjonujące do 2004. Rok wcześniej, 12 października 2003, oddano do użytku nowy murowany budynek obecnego schroniska. Znajduje się tutaj również budynek GOPR i stacja meteorologiczna IMGW. Z Hali prowadzą wyciągi orczykowe na Pilsko, jest ona również węzłem szlaków turystycznych, stąd duży całoroczny ruch turystyczny na jej obszarze.
W pobliżu (0:15 h) przy zielonym szlaku znajduje się baza namiotowa na Hali Górowej.

</doc>
<doc id="137901" url="https://pl.wikipedia.org/wiki?curid=137901" title="Syfon (speleologia)">
Syfon (speleologia)

Syfon – odcinek korytarza jaskiniowego, wypełniony stale lub okresowo wodą aż po strop jaskini. Może stanowić duże utrudnienie w czasie eksploracji jaskini, w przypadku dłuższych syfonów konieczne może być zastosowanie sprzętu nurkowego.

</doc>
<doc id="137902" url="https://pl.wikipedia.org/wiki?curid=137902" title="Syfon">
Syfon



</doc>
<doc id="137905" url="https://pl.wikipedia.org/wiki?curid=137905" title="Stiff Little Fingers">
Stiff Little Fingers

Stiff Little Fingers – północnoirlandzki zespół punkrockowy, założony w Belfaście w 1977. 

</doc>
<doc id="137906" url="https://pl.wikipedia.org/wiki?curid=137906" title="Rus">
Rus

Rus (ukr. Рус) – legendarny protoplasta Rusinów (późniejszych Ukraińców, Białorusinów i Rosjan), występujący w polskiej legendzie o trzech braciach. Brat Czecha i Lecha.
Według legendy podanej w "Kronice wielkopolskiej" był bratem Czecha i Lecha, a bracia mieli przybyć z Panonii. Rusa nie znają późniejsze, czeskie wersje legendy.
Jan Długosz przekształcił legendę z "Kroniki wielkopolskiej", czyniąc Rusa jednym z potomków Lecha, który odziedziczył część kraju Lechitów, będący od tej pory Rusią. Potomkiem Rusa według Długosza był Odoaker. W okresie renesansu polscy humaniści przekształcili imię Rusa na Roksolanus, wiążąc go z sarmackim plemieniem Roksolanów. Anonimowy XVII-wieczny traktat "O historii lub o początkach ziemi ruskiej, o powstaniu Nowogrodu i skąd wywodzi się ród kniaziów słoweńskich" podaje z kolei że Rus był bratem Słowienia i synem Skifa.

</doc>
<doc id="137907" url="https://pl.wikipedia.org/wiki?curid=137907" title="Glory to the Brave">
Glory to the Brave

Glory to the Brave – pierwszy album grupy Hammerfall, wydany 27 czerwca 1997 przez Nuclear Blast.
Album ten łączy heavy metal z elementami power metalu.
Autorem utworu "Steel Meets Steel" jest Oscar Dronjak, który skomponował go niedługo przed powstaniem grupy. Początkowo zespół miał podpisaną umowę z duńską wytwórnią Vic Records, jednak prawa do wydania debiutu zespołu wykupiła od niej wytwórnia Nuclear Blast. Później Nuclear Blast wykupiła prawa do całości twórczości zespołu.
Pomimo że gitarzysta In Flames Jesper Strömblad jest wymieniany jako perkusista na tym albumie, to w rzeczywistości wszystkie partie perkusji zagrał Patrik Räfling, który dołączył na stałe do grupy niedługo po wydaniu płyty.
Według danych z kwietnia 2002 album sprzedał się w nakładzie 11 279 egzemplarzy na terenie Stanów Zjednoczonych.
Lista utworów.
Wydanie z roku 2002 zawiera dodatkowy utwór "Ravenlord" - 3:30.

</doc>
<doc id="137908" url="https://pl.wikipedia.org/wiki?curid=137908" title="Efekty zewnętrzne negatywne">
Efekty zewnętrzne negatywne



</doc>
<doc id="137910" url="https://pl.wikipedia.org/wiki?curid=137910" title="A2">
A2



</doc>
<doc id="137912" url="https://pl.wikipedia.org/wiki?curid=137912" title="Zderzenie proste centralne">
Zderzenie proste centralne

Zderzenie proste centralne (zderzenie proste środkowe) – zderzenie dwóch ciał, w którym oba ciała poruszają się po tej samej prostej, zarówno przed zderzeniem, jak i po zderzeniu, a punkt przecięcia przedłużenia trajektorii (torów), po których poruszały się ciała przed zderzeniem, należy do odcinka łączącego środki masy obu ciał. W wyniku zderzenia prostego centralnego następuje największa możliwa zmiana pędu.
Zderzenie proste centralne jest szczególnym przypadkiem zderzenia, w którym parametr zderzenia równy jest zero.
Prędkości po zderzeniu.
gdzie:
k – współczynnik restytucji (współczynnik uderzenia)
Szczególne przypadki.
a) Zderzenie doskonale sprężyste (k=1)
b) Zderzenie doskonale niesprężyste (k=0)
c) Zderzenie ze "ścianą" formula_7

</doc>
<doc id="137914" url="https://pl.wikipedia.org/wiki?curid=137914" title="Danuta Wałęsa">
Danuta Wałęsa

Danuta Mirosława Wałęsa z domu Gołoś (ur. 25 lutego 1949 w Kolonii Krypy) – polska działaczka społeczna, pierwsza dama Rzeczypospolitej Polskiej w latach 1990–1995, żona prezydenta Rzeczypospolitej Polskiej Lecha Wałęsy.
Życiorys.
Urodziła się jako drugie spośród dziewięciorga dzieci Zbigniewa Gołosia i Feliksy z domu Barszcz, pochodzących z rodzin chłopskich i zajmujących się rolnictwem. Ukończyła szkołę podstawową w Węgrowie, pracowała w rodzinnym gospodarstwie rolnym, a także u okolicznych gospodarzy. W 1968 przeniosła się na stałe do Gdańska, gdzie początkowo mieszkała u rodziny i pracowała w kwiaciarni.
8 listopada 1969 zawarła związek małżeński z Lechem Wałęsą, późniejszym przywódcą „Solidarności”, prezydentem Rzeczypospolitej Polskiej w latach 1990–1995. Razem wychowali ośmioro dzieci: Bogdana (ur. 1970), Sławomira (ur. 1972), Przemysława (1974–2017), Jarosława (ur. 1976), Magdalenę (ur. 1979), Annę (ur. 1980), Marię Wiktorię (ur. 1982) i Brygidę (ur. 1985). W imieniu męża Danuta Wałęsa odebrała 10 grudnia 1983 Pokojową Nagrodę Nobla. W ramach działalności społecznej dołączyła do rady fundatorów Fundacji „Sprawni Inaczej”. Objęła również funkcję honorowego prezesa gdańskiej Fundacji na Rzecz Rozwoju Kultury, została członkinią rad honorowych konkursów i organizacji społecznych.
W 2011 nakładem Wydawnictwa Literackiego ukazała się autobiografia Danuty Wałęsy zatytułowana "Marzenia i tajemnice" (opracowana przez Piotra Adamowicza). Sprzedaż książki w ciągu kilku miesięcy przekroczyła 300 tys. egzemplarzy. Danuta Wałęsa w 2012 otrzymała za nią specjalne wyróżnienie „Supergwarancja Kultury Wydarzenie Roku” przyznane przez redakcję TVP Kultura.
W 2012 prezydent Bronisław Komorowski, "za wybitne zasługi dla niepodległości Rzeczypospolitej Polskiej, za oddanie dla sprawy przemian demokratycznych w kraju, za osiągnięcia w pracy zawodowej i społecznej", odznaczył ją Krzyżem Komandorskim z Gwiazdą Orderu Odrodzenia Polski.

</doc>
<doc id="137915" url="https://pl.wikipedia.org/wiki?curid=137915" title="Legacy of Kings">
Legacy of Kings

Legacy of Kings – drugi album grupy Hammerfall, wydany 28 września 1998 przez Nuclear Blast.
Płyta ta, podobnie jak poprzednia, jest połączeniem heavy metalu z power metalem, charakteryzuje się tekstami w klimatach fantasy i wysokim wokalem Cansa.
Według danych z kwietnia 2002 album sprzedał się w nakładzie 14,436 egzemplarzy na terenie Stanów Zjednoczonych.
Lista utworów.
Jedno z późniejszych wydań zawiera dodatkowo utwory "The Metal Age (live)" i "Steel Meets Steel (live)".

</doc>
<doc id="137916" url="https://pl.wikipedia.org/wiki?curid=137916" title="Renegade (album Hammerfall)">
Renegade (album Hammerfall)

Renegade – trzeci album grupy Hammerfall, wydany 9 października 2000 przez niemiecką wytwórnię płytową Nuclear Blast.
Według danych z kwietnia 2002 album sprzedał się w nakładzie 8,969 egzemplarzy na terenie Stanów Zjednoczonych.

</doc>
<doc id="137918" url="https://pl.wikipedia.org/wiki?curid=137918" title="Crimson Thunder">
Crimson Thunder

Crimson Thunder – czwarty album grupy Hammerfall, wydany 28 października 2002 przez Nuclear Blast. Przez wielu uważany jest za najlepszy w historii zespołu. Okładka albumu została wykonana przez Sama Didiera, pracującego w Blizzard Entertainment.

</doc>
<doc id="137919" url="https://pl.wikipedia.org/wiki?curid=137919" title="Douglas TBD-1 Devastator">
Douglas TBD-1 Devastator



</doc>
<doc id="137920" url="https://pl.wikipedia.org/wiki?curid=137920" title="USS Pensacola">
USS Pensacola

Okręty US Navy o nazwie USS "Pensacola", pochodzącej od miasta Pensacola:

</doc>
<doc id="137922" url="https://pl.wikipedia.org/wiki?curid=137922" title="TBD Devastator">
TBD Devastator



</doc>
<doc id="137923" url="https://pl.wikipedia.org/wiki?curid=137923" title="Boeing B-17">
Boeing B-17



</doc>
<doc id="137924" url="https://pl.wikipedia.org/wiki?curid=137924" title="USS Enterprise">
USS Enterprise

Okręty United States Navy o nazwie USS „Enterprise” (kilka okrętów nie nosiło oficjalnie prefiksu USS, ale zwyczajowo umieszcza się je na tej liście):
United States Navy.
Osiem okrętów US Navy nosiło nazwę „Enterprise”. Prefiks USS nie był używany do późnych lat 90. XVIII wieku, a do 1907 był jednym z kilku prefiksów. Od 1907 prefiks ten jest używany wyłącznie do nazywania jednostek włączonych do służby w US Navy. W popularnym użyciu prefiks USS jest przyznawany dawnym okrętom według dzisiejszych zasad.
Inne okręty amerykańskie.
Amerykańskie okręty szkolne generalnie nie były oficjalnie włączane do służby i nie służyły jako część regularnej Marynarki. Jako takie nie noszą one prefiksu USS.
Star Trek.
W filmach oraz serialach telewizyjnych z serii Star Trek występowało dziewięć okrętów noszących nazwę „USS Enterprise” – zostały one opisane w osobnym artykule.
Przypisy.
Zobacz też: Enterprise, HMS „Enterprise”

</doc>
<doc id="137925" url="https://pl.wikipedia.org/wiki?curid=137925" title="Długopis">
Długopis

Długopis – narzędzie do pisania wynalezione w 1938 roku przez węgierskiego artystę i dziennikarza László Bíró. Po wybuchu wojny uciekł on z ojczyzny i dotarł do Argentyny, gdzie ze swoim bratem George'em (chemikiem) udoskonalali wynalazek. Pierwsza produkcja zaczęła się podczas wojny w Buenos Aires. W roku 1944 László Bíró sprzedał swoje udziały jednemu z akcjonariuszy, który zajął się produkcją na masową skalę. Była ona realizowana na potrzeby pilotów alianckich podczas drugiej wojny światowej, ponieważ długopisem można pisać bez względu na zmiany ciśnienia atmosferycznego.
Długopis składa się z obudowy oraz rurki wypełnionej gęstym tuszem i zakończonej obsadką. W obsadce umieszczona jest kulka o średnicy około 1 mm. Podczas pisania kulka toczy się po papierze rozprowadzając równomiernie tusz.
Kulka jest osadzona w gnieździe, które umożliwia jej swobodne obracanie i zapobiega wypadaniu. Pomiędzy kulką a gniazdem znajduje się niewielka przestrzeń, przez którą wypływa tusz. Przestrzeń ta jest na tyle mała, że jeśli długopis nie jest używany, to siły kapilarne utrzymują tusz w środku. Takie same rozwiązania techniczne użyte są również w innych urządzeniach — np. w obudowie antyperspirantów „w kulce”.
Długopisy dzielimy na olejowe i żelowe oraz niezmazywalne i zmazywalne.

</doc>
<doc id="137926" url="https://pl.wikipedia.org/wiki?curid=137926" title="Slang internetowy">
Slang internetowy

Slang internetowy – slang tworzony i wykorzystywany przez użytkowników Internetu. Ułatwia i przyspiesza komunikację poprzez zmniejszanie liczby pisanych znaków.
W slangu internetowym stosuje się akronimy wyrażeń, przede wszystkim pochodzące z języka angielskiego (np. ASAP – "as soon as possible" – tak szybko jak możliwe; LOL – "laughing out loud" – śmieję się na głos; IMHO – "in my humble opinion" – moim skromnym zdaniem), emotikony, pisownię fonetyczną (np. CU/CYA – ang. "see you" – do zobaczenia), pseudoznaczniki języka HTML bądź BBCode (np. &lt;ironia&gt;...&lt;/ironia&gt;), składnię języków programowania (głównie języka C) oraz hack mowę (ang. "leetspeak").
Slang internetowy stosowany jest w komunikacji internetowej: na czatach internetowych, forach dyskusyjnych, IRC-u, w poczcie elektronicznej i komunikatorach internetowych. Nowi, niedoświadczeni użytkownicy często mają problemy ze zrozumieniem wyrażeń slangowych, bo – podobnie jak inne żargony – może stwarzać wrażenie wtajemniczenia. Slangowi internetowemu poświęcono również podręczniki.

</doc>
<doc id="137927" url="https://pl.wikipedia.org/wiki?curid=137927" title="Portsmouth">
Portsmouth

Portsmouth – miasto i dystrykt ("unitary authority") na południowym wybrzeżu Anglii w hrabstwie ceremonialnym Hampshire. Portsmouth znajduje się w odległości 103 km na południowy zachód od Londynu oraz 31 km na wschód od miasta Southampton. W 2001 roku miasto liczyło 187 056 mieszkańców. W 2011 roku dystrykt liczył 205 056 mieszkańców.
Portsmouth, niegdyś ważny port marynarki wojennej, jest wielką atrakcją dla miłośników historii morskiej Wielkiej Brytanii. Jednym z najciekawszych miejsc jest stara stocznia ("Portsmouth Historic Dockyard"), w której można obejrzeć kadłub „Mary Rose” – słynnego flagowego okrętu Henryka VIII, oraz okręt liniowy HMS Victory – na którego pokładzie zginął admirał Horatio Nelson. Port aktualnie pełni także funkcję bazy Królewskiej Marynarki Wojennej. Kolejnym wartym uwagi miejscem jest Charles Dickens Museum – dom, w którym w 1812 r. urodził się pisarz Charles Dickens. W mieście znajduje się również Spinnaker Tower, która jest dumą architektoniczną miasta i odwiedza ją wielu turystów.
Większość miasta Portsmouth leży na wyspie Portsea, przy połączeniu cieśniny Solent z kanałem La Manche. Portsmouth jest rozwijającym się ekonomicznie miastem, ma w nim siedziby wiele międzynarodowych firm, między innymi IBM, BAE Systems i EADS Astrium.
W mieście znajduje się uniwersytet, oraz klub sportowy Portsmouth F.C. Miasto oraz klub sportowy jest potocznie nazywane przez miejscowych "Pompey".
W Portsmouth działała utworzona 30 października 1835 Gromada Ludu Polskiego Grudziąż, skupiająca byłych powstańców listopadowych, którzy po upadku powstania byli więzieni w twierdzy grudziądzkiej.

</doc>
<doc id="137928" url="https://pl.wikipedia.org/wiki?curid=137928" title="Prawo graniczne Debye’a-Hückla">
Prawo graniczne Debye’a-Hückla

Równanie Debye’a-Hückla lub prawo graniczne Debye’a-Hückla (ang. "Debye-Hückel limiting law") – równanie pozwalające na wyznaczenie współczynników aktywności substancji w silnie rozcieńczonych roztworach (gdy siła jonowa roztworu dąży do zera). Nazwane na cześć jego odkrywców – Petera Debye’a i Ericha Hückla. Dzięki znajomości współczynników aktywności formula_1 możliwe jest wyznaczenie aktywności substancji formula_2 na podstawie jej stężenia formula_3 formula_4
gdzie:
Na podstawie powyższego widoczne jest, że współczynniki aktywności są zawsze mniejsze od jedności (logarytm mniejszy od zera) i zbliżają się do jedności, gdy siła jonowa dąży do zera. Gdy siła jonowa przekracza wartość rzędu 0,001, graniczne prawo Debye’a-Hückla przestaje być spełnione. W takiej sytuacji można użyć empirycznego wzoru opisującego tzw. rozszerzone prawo Debye’a-Hückla.

</doc>
<doc id="137929" url="https://pl.wikipedia.org/wiki?curid=137929" title="Wspomnienia z domu umarłych">
Wspomnienia z domu umarłych

Wspomnienia z domu umarłych (oryg. ros. "Zapiski iz miortwogo doma") – powieść Fiodora Dostojewskiego, . Jej tytuł tłumaczono też jako "Wspomnienia z martwego domu" i "Zapiski z martwego domu". Pod tym ostatnim tytułem pojawia się ona w książce "Inny świat" Gustawa Herlinga-Grudzińskiego, która nawiązuje do powieści Dostojewskiego kompozycją i treścią.
22 grudnia 1849 za przynależność do Koła Pietraszewskiego Dostojewski został skazany na karę śmierci przez rozstrzelanie, w ostatniej chwili car odwołał tę karę i zamienił ją na więzienie połączone z ciężkimi robotami. Pisarz przebywał na katordze cztery lata (1850–1854), doświadczenia zebrane w tym okresie pozwoliły mu przedstawić w powieści obraz życia w syberyjskim więzieniu.
"Wspomnienia z domu umarłych" są najprawdopodobniej literacko zmienionymi osobistymi wspomnieniami pisarza z czteroletniego pobytu na katordze. Na tej książce Leoš Janáček oparł libretto swej opery "Z mrtvého domu". 
Pierwsza część powieści, ukazała się we wrześniu 1860 w czasopiśmie „Russkij Mir”. 
Przegląd treści.
Powieść zawiera wspomnienia byłego szlachcica, Aleksandra Pietrowicza Gorianczykowa, skazanego za zabójstwo żony na 10 lat ciężkich robót drugiej kategorii (praca w twierdzach). Gorianczykow wspomina zwłaszcza pierwszy rok pobytu w więzieniu:
Opisuje zwyczaje panujące w twierdzy, relacje między współwięźniami, ich historie, zachowania, postawy i charaktery, przedstawia różne fragmenty katorżniczego życia (pobyty w szpitalu, handel wódką, święta, kary cielesne, zachowanie przełożonych, roboty) i wiele sylwetek skazańców, spośród których znajduje wielu ludzi dobrych, wartościowych, z którymi nawiązuje przyjaźnie. Większość katorżników to jednak ludzie ponurzy, dumni, ambitni, zawistni, źli i złośliwi. Awantury, kradzieże i bójki są na porządku dziennym, atmosfera moralna panująca w barakach jest bardzo trudna do zniesienia dla Gorianczykowa. Większość skazańców pochodzi ze stanu chłopskiego, do byłego „pana” odnoszą się z pogardą, a niekiedy nienawiścią, Aleksandrowi Pietrowiczowi jako byłemu szlachcicowi jest na katordze wyjątkowo ciężko, wrogość większości współwięźniów i samotność – to uczucia szczególnie doskwierające mu podczas pierwszych miesięcy pobytu w więzieniu. W miarę upływu czasu poznaje też lepszych ludzi, dostrzega też w więźniach trochę więcej pozytywnych cech.
Wybrane osoby spotkane przez Gorianczykowa na katordze:

</doc>
<doc id="137930" url="https://pl.wikipedia.org/wiki?curid=137930" title="Schronisko PTTK „Samotnia”">
Schronisko PTTK „Samotnia”

Samotnia – Schronisko PTTK im. Waldemara Siemaszki nad Małym Stawem, w Kotle Małego Stawu, w Karkonoszach.
Do schroniska można dojść niebieskim szlakiem od Świątyni Wang (około 1 godz.) lub zejść od strony Strzechy Akademickiej (około 10 min).
Obecnie schronisko posiada 49 miejsc noclegowych. Znajduje się tam również bufet, punkt informacji turystycznej, punkt GOPR oraz ścianka wspinaczkowa.
Historia.
Jest jednym z najstarszych schronisk w Polsce. Są dane świadczące o tym, że już w drugiej połowie XVII wieku człowiek docierał w rejon Małego Stawu. Pierwsze wzmianki o domku nad Małym Stawem pochodzą z 1670 roku.
Ścieżka z okolic dzisiejszego Karpacza prowadziła przez Złotówkę do stojącej nad stawem budy. Mieszkał w niej strażnik pilnujący hodowanych w akwenie pstrągów. Nieco później, bo pod koniec XVII wieku, zaczęto używać innego szlaku, prowadzącego od dzisiejszego kościółka Wang, przez Rzepiórową Kręgielnię, Polanę, Kozi Mostek. Po dziś dzień chodzą turyści tym oznakowanym na niebiesko szlakiem.
W swoim opisie wędrówki na Śnieżkę Christian Gryfius wspomina odwiedziny u mieszkającego tu krzepkiego starca. W kilka lat później, zwiedzający Karkonosze stolnik żmudzki, Teodor Billewicz w demonicznym opisie tego zakątka dostrzega łódź kołyszącą się na stawie.
Przypuszcza się, że pierwsi właściciele budy nad stawem wywodzili się z rodziny Schuderów. Utrzymując się z hodowli kóz, pilnowali stawu spełniając tym wolę ówczesnych właścicieli tych ziem – rodziny Schaffgotschów.
Połączenie Jeleniej Góry ze światem przez uruchomienie w roku 1866 linii kolejowych do Wrocławia i Berlina potęguje rozwój ruchu turystycznego. Właściciele bud karkonoskich dostrzegają potrzebę ich rozbudowy. Do rozbudowy Samotni zabierał się Karol Häring. Z tego i późniejszego okresu pochodzą sprzeczne informacje na temat lokalizacji obecnej Samotni, niemniej dzisiejsza sala bufetowa ma już ponad 100 lat.
Na skutek postępującego zubożenia Häring w 1891 roku sprzedał swoją chatę Henrykowi Richterowi, radcy handlowemu z Miłkowa za 4000 talarów (wraz ze sporym stadem bydła). Nowy właściciel kontynuował rozbudowę.
Z tego okresu pochodzi symbol Samotni – wieżyczka i odlany w Jeleniej Górze dzwon-sygnaturka z datą 1861 r. Nasuwa się tu przypuszczenie, że Richter mógł już posiadać ten dzwon przed przybyciem do budy nad stawem albo że związek jego z tą budową był wcześniejszy.
Po 1900 roku przez kilkanaście lat schronisko dzierżawił Józef Bönsch, po czym Richter sprzedał je Franciszkowi Krausowi, który obiekt ten dalej modernizował. Od Małego Stawu ("Kleiner Teich") obiekt nosi nazwę "Teichbaude".
Kilkadziesiąt metrów od Samotni, przy drodze w kierunku Schroniska PTTK „Strzecha Akademicka”, na jednym z głazów jest wykuty napis z jego nazwiskiem i datą 1922 r. Upamiętniać to może rozpoczęcie rozbudowy albo budowę tej drogi. Od 1 maja 1927 schronisko prowadził znany sportowiec Paul Haase z żoną Gretą; w tym okresie stało się ono centrum m.in. sportów zimowych. Ostatnim niemieckim właścicielem do końca II wojny światowej był Franz Hövel. Po wojnie przez schronisko przewinęło się kilkunastu zarządców (m.in. Stanisław Staroń, Zbigniew Pawłowski, Cezary Marcinkowski).
Od 13 czerwca 1966 roku Samotnią kierował wraz z żoną Sylwią Waldemar Siemaszko, postać w Karkonoszach znana i dziś już legendarna. 10 lutego 1994 roku w czasie zjeżdżania do Karpacza, na niezabezpieczonym i zalodzonym zakręcie przy świątyni Wang, samochód terenowy spadł z kilkumetrowej skarpy. Jedyną ofiarą wypadku był Waldemar Siemaszko. Od tego dnia Samotnią kierowała Sylwia Siemaszko.
Samotnia pod kierownictwem państwa Siemaszków przeżyła rozkwit i stała się jednym z najczęściej nagradzanych schronisk i obiektów turystycznych w kraju. Wybudowano tu pierwszą w Sudetach biologiczną oczyszczalnię ścieków, zmodernizowano system ogrzewania z koksowego na olejowy (inicjatywa sympatyków Samotni z Wrocławia), zaadaptowano jedno z pomieszczeń zaplecza na jedyną chyba wtedy (1973) w kraju samoobsługową narciarnię, wybudowano garaż na pierwszy w Karkonoszach kanadyjski skuter śnieżny, zmodernizowano pracę kuchni i pralni. Myślano wtedy o jeszcze innych inwestycjach, ale przeprowadzona w 1975 roku ekspertyza techniczna wykazała nieopłacalność remontu kapitalnego. Powstał więc wtedy pomysł przekształcenia schroniska w muzeum górskie, niemniej jednak służy ono turystom do dziś. Konieczne okazało się jednak podstemplowanie najstarszej części stropu schroniska w dzisiejszej sali bufetowej i głównej klatki schodowej (1976).
Przy współudziale bywalców tego schroniska, które jako chyba jedyne w kraju przyznawało szczególnie oddanym dla tej budy turystom tytuł i odznakę „Zasłużony dla schroniska”, organizowane tu były przeglądy filmów i przezroczy górskich. W wodach Małego Stawu organizowane były zawody płetwonurków o „Błękitną Wstęgę Samotni”. Względy ochrony rezerwatu zmusiły jednak organizatorów do zaniechania tej imprezy, choć płetwonurkowie przed zawodami czyścili dno stawu z najróżniejszych przedmiotów.
Przed utworzeniem Karkonoskiego Parku Narodowego w Wielkim Żlebie (Slalomowym) uprawiano narciarstwo. W drugi dzień Wielkanocy rozgrywano „Slalom Wiosenny”, w latach późniejszych imprezę narciarską o charakterze zabawowym „Slalom Czekoladowy” (od koloru opalenizny, ale i błota, w którym można było wylądować).
Od 1967 roku organizowano zawody narciarskie o „Puchar Samotni” w konkurencji slalomu specjalnego lub slalomu giganta. Inicjatorem ich był gospodarz Samotni Waldemar Siemaszko, który wraz z gronem przyjaciół schroniska i miłośników narciarstwa ustalił regulamin zawodów. Te międzynarodowe zawody o ciekawej oprawie i programie trzeba było jednak zakończyć w 1981, bo cele ochrony rezerwatu okazały się wyższe.
W roku 1995, po wielu staraniach i ostatecznej zgodzie Karkonoskiego Parku Narodowego zorganizowano po raz kolejny zawody narciarskie im. Waldemara Siemaszki o „Puchar Samotni”. Odbywają się one raz do roku.
Schronisko posiada stały dostęp do internetu, który udostępnia swoim gościom dzięki lokalnemu nadajnikowi radiowemu WiFi. Łącze realizowane jest również drogą radiową, dzięki nadajnikowi umieszczonemu na dachu siedziby GOPR, przy ulicy Sudeckiej przy wyjeździe z Jeleniej Góry w stronę Karpacza.

</doc>
<doc id="137931" url="https://pl.wikipedia.org/wiki?curid=137931" title="Koło Pietraszewskiego">
Koło Pietraszewskiego

Koło Pietraszewskiego – dyskusyjna grupa literacka młodych intelektualistów rosyjskich, założona przez Michała Wasylewicza Pietraszewskiego w latach 1845–1849. 
Poglądy członków Koła Pietraszewskiego określano jako zapadniczelstwo (ros. "zapad" „zachód”). Zajmowano się w niej zachodnią filozofią (szczególnie Heglem) oraz literaturą, co zostało oficjalnie zakazane przez Mikołaja I.
Krytykowali oni ślepe poddaństwo despotyzmowi cara, jego zacofanie kulturowe, społeczne i ekonomiczne państwa. Entuzjastycznie zapowiadali nadejście nowej, lepszej ery. Chcieli aby reformy w Rosji przebiegły tak, aby zbliżać ustrój społeczny i warunki życia do panujących w Europie Zachodniej.
Car, zaniepokojony możliwością rozprzestrzenienia się rewolucji roku 1848 na Rosję, omyłkowo wziął nieszkodliwą grupę za organizację rewolucyjną. W zarodku tępił wszelkiego rodzaju ogniska, które mogły doprowadzić do obalenia obowiązującego porządku prawno-ustrojowego.
Dlatego zlikwidował koło w 1849 i aresztował jego członków. 23 kwietnia 1849 roku 123 członków organizacji zostaje aresztowanych przez funkcjonariuszy carskiej tajnej policji i osadzonych w Twierdzy Pietropawłowskiej (wśród nich znajdował się Fiodor Dostojewski).
Po wielomiesięcznym śledztwie, 16 listopada 1849 roku Komisja Sądu Wojskowego skazała Dostojewskiego i innych członków organizacji na karę śmierci. Surowość kary była rezultatem obaw cara Mikołaja I, który nie chciał w Rosji powtórki z tego, co Europie przyniósł rok 1848. 
22 grudnia 1849 roku na Placu Siemionowskim w Petersburgu członkowie organizacji czekali przed plutonem na wykonanie wyroku, gdy nadeszła wiadomość o nadzwyczajnym złagodzeniu kary. Kara śmierci została zamieniona na lata katorgi.

</doc>
<doc id="137932" url="https://pl.wikipedia.org/wiki?curid=137932" title="Internowanie">
Internowanie

Internowanie (z łac. "internus" „wewnętrzny”) – przymusowe umieszczenie określonych osób w wyznaczonym miejscu pobytu, bez prawa jego opuszczania.
Dotyczy zazwyczaj osób biorących udział w wojnie – rozbrojonych oddziałów wojskowych, które przekroczyły granicę państwa neutralnego. Dotyczyć może też osób cywilnych (obywateli państw prowadzących wojnę). Warunki internowania regulują konwencje genewskie z 1949.
Ustawa o stanie wyjątkowym z 22 lutego 1937 r. w art. 3 dozwalała administracji ogólnej "wobec osób, zagrażających bezpieczeństwu, spokojowi lub porządkowi publicznemu" na "samoistne prawo" (tzn. bez nakazu sądowego) dokonywania rewizji osobistych, zatrzymywanie w ciągu 8 dni (zamiast 48 godzin), stosowanie w sprawach karnych administracyjnych aresztu tymczasowego do 2 miesięcy (zamiast 14 dni), internowanie "w osobnych miejscach na ten cel przeznaczonych na czas nie przekraczający 3 miesięcy", wyznaczenie przymusowego pobytu (zwane "konfinowaniem") na określonym obszarze na czas do 6 miesięcy oraz wydalenie z obszaru objętego stanem wyjątkowym na czas trwania tego stanu lub krótszy. Według art. 11 wykroczenie przeciwko nakazom lub zakazom stanu wyjątkowego zagrożone było w trybie administracyjnym w postępowaniu przyśpieszonym karą aresztu do 6 miesięcy i grzywny do 5000 zł, albo jednej z tych kar. Odwołanie do sądu nie wstrzymywało wykonania kary aresztu. Ustawa o stanie wojennym z 23 czerwca 1939 r. w art. 2 dozwalała rozszerzać wspomniane rygory ograniczenia wolności na osoby "zagrażające interesom obrony Państwa", zatrzymanie w areszcie do 1 miesiąca; w sprawach karnych administracyjnych areszt tymczasowy do 3 miesięcy, internowanie i konfinowanie można było zarządzić na czas trwania stanu wojennego lub krótszy, w art. 6 kary administracyjne za złamanie rygorów stanu wojennego zaostrzała do 1 roku aresztu i grzywny do 10 000 zł albo jednej z tych kar.
Historia.
Latem 1917, po kryzysie przysięgowym Niemcy internowali żołnierzy Legionów Polskich w obozach w Szczypiornie i Beniaminowie.
W lutym 1918 pod Rarańczą, po zawarciu traktatu brzeskiego, Polski Korpus Posiłkowy usiłował przebić się przez linię frontu austriacko-rosyjskiego i połączyć z II Korpusem Polskim w Rosji. Część żołnierzy, której nie powiodła się próba przejścia na stronę Rosji, została internowana przez Austriaków w obozach w Huszt i Marmarosz-Sziget.
17/18 września 1939, Prezydent Rzeczypospolitej – Ignacy Mościcki, wraz z rządem (z Felicjanem Sławoj-Składkowskim na czele) oraz marszałkiem Edwardem Rydzem-Śmigłym przekroczyli granicę neutralnej Rumunii, po czym zostali internowani.
19 czerwca 1940 r. po kilkudniowych walkach w kampanii francuskiej 2 Dywizja Strzelców Pieszych pod dowództwem generała Bronisława Prugara-Ketlinga, w liczbie ok. 12,5 tys. oficerów i żołnierzy, przekroczyła granicę francusko-szwajcarską i została internowana w Szwajcarii.
Od 1953 do 1956 prymas Polski Stefan Wyszyński był internowany przez władze PRL. Z początku przebywał w Rywałdzie, a następnie w Stoczku Klasztornym, Prudniku i Komańczy.
13 grudnia 1981 w PRL, po wprowadzeniu stanu wojennego, część działaczy opozycyjnych i byłego aktywu władz państwowych PRL została zatrzymana i wywieziona – na okres od kilku do kilkunastu miesięcy – do ośrodków internowania, mieszczących się w większości w więzieniach. Ich dane i informacje o ośrodkach odosobnienia można odnaleźć w udostępnionej 13 grudnia 2021, w 40. rocznicę wprowadzenia stanu wojennego, przez Instytut Pamięci Narodowej Bazie Internowanych.
Internowanie stosowano np. w Wielkiej Brytanii oraz Irlandii wobec członków i sympatyków IRA.

</doc>
<doc id="137933" url="https://pl.wikipedia.org/wiki?curid=137933" title="Schronisko Górskie ZHP „Głodówka”">
Schronisko Górskie ZHP „Głodówka”

Schronisko Górskie ZHP „Głodówka” – górskie schronisko Związku Harcerstwa Polskiego na polanie Głodówka na Pogórzu Bukowińskim (część Pogórza Spisko-Gubałowskiego na Podhalu). Schronisko położone jest przy drodze wojewódzkiej nr 960, między Bukowiną Tatrzańską, a granicą ze Słowacją na Łysej Polanie.
Historia.
Nazwa „Głodówka” pochodzi od podhalańskiego nazwiska Głód, które nosił dawny właściciel tego terenu.
Pierwszy budynek – drewniane schronisko – zbudowano na początku lat 30. XX wieku staraniem Towarzystwa Przyjaciół Akademii Sztuk Pięknych w Krakowie. Otrzymało ono imię Karola Stryjeńskiego – profesora Akademii Sztuk Pięknych w Warszawie, artysty, architekta i grafika, organizatora zajęć plenerowych dla studentów na polanie Głodówka. W 1935 towarzystwo przekazało schronisko w darze Związkowi Harcerstwa Polskiego. Schronisko jako obiekt harcerski zostało uroczyście otwarte 25 października 1935 przez prezydenta Rzeczypospolitej Polskiej, Ignacego Mościckiego, w obecności przewodniczącego ZHP, Michała Grażyńskiego. W schronisku organizowano szkolenia, kursy, spotkania instruktorskie, stanowił bazę dla obozów wędrownych i wycieczek.
W lutym 1938 budynek spłonął w wyniku pożaru. Natychmiast podjęto starania o odbudowę schroniska – powołano Społeczny Komitet Odbudowy Schroniska pod patronatem żeńskiej chorągwi ZHP w Krakowie. Obiekt odbudowano ze składek społecznych oraz zaciągniętej przez ZHP pożyczki w ówczesnym Powszechnym Zakładzie Ubezpieczeń Wzajemnych. Nowy obiekt – obecny „Murowaniec” – został zaprojektowany przez inżyniera Antoniego Żukowskiego. Budowa trwała półtora roku, a uroczyste otwarcie planowane było na 1 września 1939. Podczas II wojny światowej obiekt był w administracji niemieckiej i nie uległ większemu zniszczeniu. 
W 1945 schronisko wróciło we władanie Komendy Chorągwi Krakowskiej ZHP, a następnie zostało przejęte przez Naczelnictwo ZHP, które dysponowało obiektem do momentu bezprawnego wcielenia ZHP w struktury Związku Młodzieży Polskiej w 1950. 
W latach 1950–1956 obiekt wykorzystywany był przez Związek Młodzieży Polskiej. W 1957 schronisko powróciło do ZHP. Początkowo było administrowane przez Centralną Składnicę Harcerską, a następnie przez Główną Kwaterę ZHP, jako ośrodek szkoleniowo-wypoczynkowy.
W latach 80. XX wieku wybudowano drugi duży budynek – „Drewniak”. Zorganizowano również Salę Zawiszy Czarnego.
Współczesność.
W 2005 Związek Harcerstwa Polskiego powołał do życia "Fundację Harcerstwa Polskiego Schronisko Głodówka", która od stycznia 2006 zarządza obiektem. Zmianie uległa również nazwa z Ośrodek Szkoleniowo-Wypoczynkowy ZHP „Głodówka” na Schronisko Górskie ZHP „Głodówka”. W latach 2005–2006 schronisko przeszło remont, w wyniku którego odnowione zostały oba budynki. Schronisko służy obecnie harcerzom, młodzieży szkolnej oraz gościom prywatnym. Schronisko prowadzi własne akcje i całoroczny program, między innymi letnie kampanie „Czyste Tatry”, uroczystości przyjęcia Betlejemskiego Światła Pokoju, ogólnopolski rajd z okazji Światowego Dnia Turystyki, kolonie dla dzieci, obozy i turnusy świąteczne.
Od 2021 schronisko jest zarządzane przez "Fundację Kształcenia, Wypoczynku i Rekreacji w Krakowie", której fundatorem jest Chorągiew Krakowska ZHP.
Kaplica Betlejemskiego Światła Pokoju.
Na terenie obiektu zlokalizowana jest kaplica Betlejemskiego Światła Pokoju.
Panorama Tatr.
Polana Głodówka, na której położone jest schronisko, jest miejscem z rozległą panoramą polskich Tatr. Widok roztacza się na ponad 76-kilometrowy odcinek Tatr, od Hawrania (Słowacja), po Tatry Zachodnie.

</doc>
<doc id="137939" url="https://pl.wikipedia.org/wiki?curid=137939" title="Popielówek">
Popielówek

Popielówek (niem. "Hennersdorf") – wieś w Polsce położona w województwie dolnośląskim, w powiecie lwóweckim, w gminie Lubomierz.
Położenie.
Popielówek to niewielka wieś łańcuchowa leżąca na Pogórzu Izerskim, we Wzgórzach Radomickich, na wysokości około 395-460 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Poligon i jednostka wojskowa.
Do roku 2002 w okolicy wsi znajdował się czynny poligon wojskowy oraz jednostka wojskowa.
Zabytki.
Do wojewódzkiego rejestru zabytków wpisane są:

</doc>
<doc id="137940" url="https://pl.wikipedia.org/wiki?curid=137940" title="Ekonomia drobnomieszczańska">
Ekonomia drobnomieszczańska

Ekonomia drobnomieszczańska - to kierunek w ekonomii, zainicjowany na początku XIX w., który był odbiciem dążeń i interesów drobnych właścicieli oraz wytwórców. 
Początek XIX w. był okresem intensywnego wypierania drobnej produkcji towarowej przez szybko rozwijający się przemysł. Ekonomia drobnomieszczańska była wyrazem krytyki systemu kapitalistycznego prowadzącego do rozwarstwienia i ruiny małych i średnich producentów. Kierunek wskazywał na szkodliwość zaostrzającej się konkurencji oraz koncentracji własności. Poruszał kwestie negatywnego wpływu produkcji maszynowej i rozwoju przemysłu na położenie warstw najuboższych. 
Ekonomia drobnomieszczańska wyrosła pod wpływem obserwacji negatywnych następstw kryzysów gospodarczych wywołanych ogólną nadprodukcją dóbr. Jej przedstawiciele twierdzili, że charakterystyczną cechą gospodarki kapitalistycznej jest występowanie sprzeczności między produkcją a konsumpcją. Zgłaszane przez nich postulaty modyfikacji systemu gospodarczego dotyczyły równomiernego wzrostu podaży i popytu oraz odejścia od liberalizmu ekonomicznego i wprowadzenia pewnych form ingerencji państwa w celu odrodzenia drobnej własności, ograniczenia konkurencji oraz zapewnienia sprawiedliwego podziału wytworzonego dochodu. 
Czołowym przedstawicielem ekonomii drobnomieszczańskiej był Jean Charles Leonard Sismonde de Sismondi.
Źródło:

</doc>
<doc id="137941" url="https://pl.wikipedia.org/wiki?curid=137941" title="Rozszerzone prawo Debye’a-Hückla">
Rozszerzone prawo Debye’a-Hückla

Rozszerzone prawo Debye’a-Hückla – równanie opisujące współczynniki aktywności jonów w roztworze. Jest ono spełnione gdy siła jonowa (a więc i stężenie) analizowanych indywiduów chemicznych są względnie małe (&lt; 0,01):
gdzie:
Jak widać, bez dodatkowego członu (formula_15) współczynniki aktywności malałyby wraz z pierwiastkiem z siły jonowej, chociaż ten spadek byłby zmniejszany przez wyraz w mianowniku wyrażenia. Jednak obecność dodatkowego członu proporcjonalnego do siły jonowej umożliwia opisanie roztworów o wyższych stężeniach, w których aktywność jonów jest wyższa, niż wynikałoby to z ich stężenia (współczynnik aktywności &gt; 1). Dla sił jonowych poniżej 0,001 można stosować prawo graniczne Debye’a-Hückla.

</doc>
<doc id="137943" url="https://pl.wikipedia.org/wiki?curid=137943" title="Orzeł Haasta">
Orzeł Haasta

 ("Hieraaetus moorei") − gatunek dużego, wymarłego ptaka drapieżnego z rodziny jastrzębiowatych (Accipitridae), zamieszkujący niegdyś Nową Zelandię.
Cechy gatunku.
Najcięższy znany orzeł, jaki kiedykolwiek występował na Ziemi. Charakteryzował się potężnymi szponami, wąską czaszką i stosunkowo krótkimi skrzydłami, co sugeruje, że był to ptak leśny. Samice były cięższe od samców.
Rozmnażanie.
Nie odnaleziono jak dotąd szczątków gniazd, jaj czy piskląt orła Haasta, jednak przypuszcza się, że sposób rozmnażania nie odbiegał zbytnio od innych dużych jastrzębiowatych.
Pożywienie.
Ich ofiarami padały głównie duże nielotne ptaki, m.in. moa. Z analizy szkieletów moa wynika, że orły chwytały ofiary w okolicy miednicy, a następnie zabijały jednym uderzeniem szponów drugiej nogi w głowę lub szyję. Żywiły się też być może niedużymi nielotnymi grzywienkami nowozelandzkimi ("Euryanas finschi"), co sugerują duże skupiska ich kości odkryte w XIX w. oraz prawdopodobnie padliną. Przypuszczalnie, gdy zaczęło brakować wielkich ptaków, polował na przybyłych do Nowej Zelandii Maorysów.
Wymarcie.
Gatunek wymarł około roku 1400, choć niektórzy twierdzą, że widywano go również w XIX wieku. Prawdopodobną przyczyną wymarcia było wytępienie wielkich nielotnych ptaków (w tym przedstawicieli rodziny moa), głównego składnika pożywienia orła Haasta, oraz bezpośrednie polowania. Współcześnie najbliższym krewnym orła Haasta jest orzełek włochaty ("Hieraaetus pennatus"), z którym miał wspólnego przodka około milion lat temu, a nie, jak wcześniej sądzono, orzeł australijski ("Aquila audax").

</doc>
<doc id="137944" url="https://pl.wikipedia.org/wiki?curid=137944" title="Harpagornis">
Harpagornis

Harpagornis – rodzaj wymarłych ptaków drapieżnych z rodziny jastrzębiowatych (Accipitridae), zamieszkujących Nową Zelandię. Gatunkiem typowym rodzaju i jego jedynym przedstawicielem jest orzeł Haasta ("Harpagornis moorei"). Drugi z opisanych przez Juliusa von Haasta gatunków, "Harpagornis assimilis" okazał się mniejszym osobnikiem tego samego gatunku. W świetle obecnych badań genetycznych, z których wynika bardzo bliskie pokrewieństwo między orłem Haasta a przedstawicielami rodzaju "Hieraaetus", niektórzy proponują przeniesienie orła Haasta do tego rodzaju, pod nazwę "Hieraaetus moorei".

</doc>
<doc id="137945" url="https://pl.wikipedia.org/wiki?curid=137945" title="Prawo stygnięcia">
Prawo stygnięcia

Prawo stygnięcia (prawo stygnięcia Newtona) – w fizyce prawo określające z jaką szybkością ciała przekazują sobie energię cieplną w wyniku przewodnictwa ciepła. Prawo zostało sformułowane przez Izaaka Newtona.
Prawo nie obowiązuje jeżeli przekazywanie energii cieplnej odbywa się przez promieniowanie cieplne, konwekcję lub przewodzeniu towarzyszy zmiana stanu skupienia (np. parowanie).
Sformułowanie prawa.
Prawo stygnięcia (prawo stygnięcia Newtona) mówi, że:
Matematycznie można to wyrazić jako:
gdzie:
Stygnięcie przy stałej temperaturze otoczenia.
Z powyższego, przy założeniu stałości temperatury otoczenia, otrzymujemy eksponencjalną zależność temperatury stygnącego układu od czasu stygnięcia:
gdzie:
Wyprowadzenie.
Prawo ostygania zapisane w postaci
gdzie:
jest równaniem różniczkowym, w którym można rozdzielić zmienne
gdzie:
Po wycałkowaniu
i ostatecznie:
Temperaturę stygnącego ciała w funkcji czasu ilustruje krzywa ostygania.
Realność warunku stałości temperatury otoczenia.
Gdy ciało stygnie, wówczas temperatura otoczenia może się podnosić. Warunek stałości temperatury otoczenia może być jednak utrzymany, gdy otoczenie ma dużą pojemność cieplną w porównaniu ze stygnącym przedmiotem (np. szklanka z herbatą na dworcu);
W praktyce stałość temperatury otoczenia można uzyskać przez użycie takich warunków eksperymentalnych jak:
Stygnięcie przy zmiennej temperaturze otoczenia.
Założenia.
Jeżeli stygnący układ i bezpośrednie otoczenie układu są odizolowane od otoczenia termodynamicznego, prawo stygnięcia Newtona pozostaje słuszne, pomimo tego że temperatura otoczenia układu nie jest stała.
Najprościej można sobie wyobrazić 2 układy odizolowane termicznie od otoczenia, a w kontakcie ze sobą poprzez przegrodę, przy czym wnętrza obu układów mają jednorodny rozkład temperatury (uzyskuje się np. poprzez mieszanie lub gdy szybkość przepływu ciepła przez przegrodę jest dużo mniejsza niż przepływ wewnątrz obu układów). Konieczne jest też założenie o (przynajmniej w przybliżeniu) stałości pojemności cieplnych obu układów (stałości ciepeł właściwych).
Przepływ ciepła przez przegrodę zależy od różnicy temperatur obu układów:
Oba układy są izolowane od otoczenia, a więc:
Rozwiązanie.
Różnice pojemności cieplnej obu układów (inna masa formula_21 i inne ciepło właściwe formula_22), powodują, że ta sama ilość ciepła (energii) zmienia temperaturę w różny sposób:
a także:
gdzie temperatura końcowa formula_31 jest funkcją temperatur początkowych formula_32 i formula_33 oraz pojemności cieplnych układów:
Stąd:
gdzie formula_4 jest różnicą temperatur układów „1” i „2”:
Skąd wynika:
gdzie:
I ostatecznie:
gdzie formula_42 jest początkową różnicą temperatur:
oraz
lub
Wynik końcowy zgodny jest więc (co do charakteru przebiegu eksponencjalnego) z prawem stygnięcia Newtona dla stygnącego układu w kontakcie z otoczeniem o stałej temperaturze. To tłumaczy również sukces tego prostego prawa nawet gdy jego podstawowe założenia nie są spełnione.
Przypadek graniczny – stała temperatura otoczenia.
Gdy pojemność układu „2” traktowanego tutaj jako „bezpośrednie otoczenie” jest dużo większa niż pojemność cieplna układu stygnącego:
wówczas temperatura układu „2” (bezpośredniego otoczenia stygnącego układu) pozostaje stała:
oraz
gdzie współczynnik formula_49 w równaniu jest tożsamy z wartością formula_6 w oryginalnym równaniu eksponencjalnym:

</doc>
<doc id="137946" url="https://pl.wikipedia.org/wiki?curid=137946" title="Uzarzewo">
Uzarzewo

Uzarzewo – wieś w Polsce położona w województwie wielkopolskim, w powiecie poznańskim, w gminie Swarzędz, nad Jeziorem Uzarzewskim i rzeką Cybiną.
Wieś szlachecka Urzazowo położona była w 1580 roku w powiecie poznańskim województwa poznańskiego. W latach 1975–1998 miejscowość położona była w województwie poznańskim.
Zabytki.
We wsi znajduje się również budynek dawnej Szkoły Podstawowej oraz zabudowania Gospodarstwa Rolnego Skarbu Państwa 
(dawnego Państwowego Gospodarstwa Rolnego).

</doc>
<doc id="137947" url="https://pl.wikipedia.org/wiki?curid=137947" title="Rekkesvinth">
Rekkesvinth



</doc>
<doc id="137948" url="https://pl.wikipedia.org/wiki?curid=137948" title="Nekla">
Nekla

Nekla – miasto w woj. wielkopolskim, w powiecie wrzesińskim, położone przy drodze krajowej nr 92 z Poznania do Wrześni. Prawa miejskie ponownie od 2000. Siedziba gminy miejsko-wiejskiej Nekla. W latach 1975–1998 wieś administracyjnie należała do woj. poznańskiego.
Według danych z 2017 Nekla liczyła 3719 mieszkańców.
Przez miasto przepływa Moskawa, niewielka rzeka dorzecza Warty.
Historia.
Pierwsze wzmianki o Nekli pochodzą z 1405. Była to wówczas osada zwana Nieklą, co w języku staropolskim oznaczało nadbrzeżne ławice piachu, zarośla lub przystań. O początkach miasta opowiada także jedna z legend. Głosi ona, że w tym miejscu stała kiedyś karczma "Wygoda". Zatrzymał się w niej czarnoksiężnik Twardowski. Na jego rozkaz diabli usypali groblę przez bagna.
Właścicielami miejscowości przez wiele wieków były możne, znane wielkopolskie rody: Starczanowskich, Prażmowskich, Skałowskich, Wilkońskich, Skórzewskich i Żółtowskich. W latach 1725-1793 posiadała prawa miejskie. W tym okresie zostały wybudowane nowe kościoły w Nekli, w pobliskich Targowej Górce i Opatówku. W 1777 ksiądz Aleksy Błachowicz urządził w Nekli szpital czyli dom ubogich. W połowie XVIII w. parafia nekielska liczyła 926 mieszkańców, w tym: 490 katolików, 426 innowierców i 10 Żydów. Ziemia nekielska była gościnna dla prześladowanych obcokrajowców. W połowie XVIII w. w pobliżu Nekli osiedleni zostali na prawie olęderskim staroluteranie, chłopi niemieccy, którzy przybyli w te strony z pogranicza wielkopolsko-brandenburskiego i pomorskiego. Wykorzystując swoje umiejętności oraz wiedzę osuszyli tutejsze bagna i mokradła, wykarczowali las i założyli osadę zwaną kiedyś Nekielskimi Olędrami, a obecnie Nekielką.
Kres świetności dla Nekli nadszedł wraz z II rozbiorem Polski w 1793. Gmina została włączona do zaboru pruskiego, a Nekla straciła prawa miejskie. W 1831 wieś i okolice nawiedziła epidemia cholery. Śmierć zebrała obfity plon. Pozostali przy życiu mieszkańcy ślubowali wówczas coroczne pielgrzymki do Grodziszczka. Tradycja ta zachowała się do dzisiaj.
W 1845 zbudowano szosę z Poznania do Strzałkowa przez Neklę, a pod koniec wieku wieś znalazła się na trasie linii kolejowej z Poznania do Strzałkowa. Jedno z podań głosi, że stacja kolejowa jest tak daleko od Nekli, gdyż hrabina Żółtowska, właścicielka wsi nie chciała, aby budził ją głos przejeżdżających pociągów.
W dziejach gminy Nekla zapisało się wielu wybitnych Wielkopolan. Z wsią Mystki związany był Karol Karśnicki (1806-1870), uczestnik spisku podchorążych w powstaniu listopadowym, prezes Wydziału Przyrodniczego Poznańskiego Towarzystwa Przyjaciół Nauk (1860-1862). W Targowej Górce mieszkał Antoni Amilkar Kosiński.
Mieszkańcy Nekli i okolicznych miejscowości brali udział we wszystkich walkach o niepodległość Polski. Uczestniczyli na Wiośnie Ludów w bitwie pod Miłosławiem (1848), w powstaniu styczniowym (1863). Znaleźli się także w szeregach armii powstania wielkopolskiego (1918-1919). Walczyli w okolicach Szubina. Polegli powstańcy zostali pochowani w zbiorowej mogile na cmentarzu w Nekli.
W czasie okupacji hitlerowskiej, w latach 1942-1943 w Nekli istniał jeden z obozów pracy przymusowej dla Żydów pracujących przy budowie linii kolejowej ze Swarzędza do Wrześni. Zginęło w nim około 200 więźniów. Na miejscu obozu umieszczono pamiątkową tablicę. Natomiast przed budynkiem byłej szkoły przy ulicy Poznańskiej znajduje się pomnik poświęcony pamięci trzech Polaków, których w tym miejscu rozstrzelali hitlerowcy we Wrześni w 1939.
Po 1945 Nekla przeżyła okres intensywnego rozwoju. W 1948 została przeprowadzona elektryfikacja Nekli, w 1949 Targowej Górki, w 1950 Starczanowa i Zasutowa, a rok później Gierłatowa. W latach pięćdziesiątych w Nekli powstały kino (1951), lecznica dla zwierząt (1955), ośrodek zdrowia (1957). W następnym dziesięcioleciu zainstalowano w Nekli automatyczną centralę telefoniczną (1961), powstały zakłady produkcyjne: przetwórnia owocowo-warzywna w Podstolicach, nowa piekarnia w Nekli (1970). 18 maja 1969 oddano do użytku wybudowaną w czynie społecznym strażnicę Ochotniczej Straży Pożarnej. W latach siedemdziesiątych rozpoczęto zakładanie w gminie sieci wodociągowej. Władze miejsko-gminne stworzyły dobre warunki zachęcające do inwestowania na terenie gminy Nekla. Dbały także o rozwój oświaty i kultury. W 1948 zainicjowano powstanie gminnej biblioteki.
W 1965 w ciągu sześciu miesięcy wybudowano nową szkołę podstawową w Nekli. Ze środków budżetowych gminy wybudowano w 1988 szkołę w Targowej Górce, pięć lat później salę gimnastyczną w tej miejscowości, a w 1997 szkołę podstawową w Zasutowie.
1 stycznia 2000 Nekla odzyskała prawa miejskie.
W 2004 założony został Społeczny Komitet Renowacji Cmentarzy Olęderskich. Na uroczystości otwarcia cmentarza przybyli m.in. potomkowie rodzin Olęderskich, które w 1846 emigrowały do Australii w poszukiwaniu schronienia przed prześladowaniami ze strony władz pruskich.
W 2005 obchodzono hucznie 600 lecie założenia miejscowości.
Zabytki.
Na terenie miasta znajdują się 2 obiekty zabytkowe:
Sport, turystyka i rekreacja.
W miejscowości działa klub sportowy Płomień Nekla, którego sekcja piłkarska występuje w poznańskiej klasie okręgowej.
W 2021 otwarto w Nekli ekologiczny park rozrywki "Elfland" (15.000 m²), który jako pierwszy w Polsce został wykonany w całości z drewna i nie posiada urządzeń napędzanych silnikami.
W mieście rozpoczyna się i kończy Szlak Osadnictwa Olęderskiego w Gminie Nekla.

</doc>
<doc id="137949" url="https://pl.wikipedia.org/wiki?curid=137949" title="Socha (ujednoznacznienie)">
Socha (ujednoznacznienie)

Osoby o nazwisku Socha:
Zobacz też:

</doc>
<doc id="137950" url="https://pl.wikipedia.org/wiki?curid=137950" title="Socha">
Socha

Socha – dawne drewniane narzędzie rolnicze stosowane do orki, charakteryzujące się rozdwojonym rylcem. Nazwa (w językach słowiańskich socha = drzewo rosochate, widły) pochodzi właśnie od tego rylca.
W Egipcie znano sochę od VII wieku p.n.e. W Europie Wschodniej pojawiła się prawdopodobnie przed średniowieczem. Przetrwała do początku XX wieku, a w niektórych miejscach nawet dłużej. W Polsce wschodniej zaczęła się rozpowszechniać obok pługa i płużycy (lekkiego pługa bez kół) od XVI wieku.
Sochę wykonywano domowym sposobem w całości z drewna. Rylec robiony był zwykle z deski. Poszczególne części były wiązane powrozem lub łykiem. Socha miała żelazne radlice (sośniki, narogi) na dwóch rozgałęzieniach rylca.
Jedno z ramion rylca ryło glebę głębiej, drugie płycej. Niesymetryczne położenie rylców powodowało, że orana gleba była częściowo odwracana, co sprzyjało niszczeniu chwastów oraz ułatwiało przykrywanie resztek roślin. Sochy dzielą się na dwupolicowe albo łopatkowe. Socha dwupolicowa zbudowana jest z dwóch podłużnych desek – odkładnic (polic) i "rogacza" – pojedynczego grządziela (rodzaj dyszla) z rękojeściami, utworzonego z pniaka z dwoma prostopadłymi korzeniami, do podwójnego zaprzęgu. Socha łopatkowa miała odkładnicę - łopatkę, przerzucaną z jednego ramienia rylca na drugie, oraz hołoble - podwójny dyszel z uchwytem do pojedynczego zaprzęgu.
Socha częściowo odwracała i kruszyła ziemię. W przeciwieństwie do pługa i płużycy nie wymagała dodatkowego radlenia. Socha używana była głównie na glebach lekkich. Brak płozu sprawiał, że można ją było stosować na glebach kamienistych i nowinach, gdzie mogła omijać przeszkody. Brak płozu sprawiał jednak, że socha łatwo się zagłębiała. Dlatego orka przy jej pomocy wymagała siły i zręczności. Zwykle oracz miał do pomocy osobę prowadzącą zaprzęg.
Zdarzały się sochy z kółkami oraz żelazne – przerabiane z pługów fabrycznych. Obecnie narzędzie zbudowane na zasadzie dwóch niesymetrycznie umieszczonych rylców stosowane jest do wyrywania warzyw, głównie buraków.
W heraldyce.
Element sochy w heraldyce:

</doc>
<doc id="137951" url="https://pl.wikipedia.org/wiki?curid=137951" title="Ekonomia ewolucyjna">
Ekonomia ewolucyjna

Ekonomia ewolucyjna – termin określający koncepcje ekonomiczne rozwijane od początków XX wieku, które dopuszczają możliwość wyjaśniania procesów gospodarczych przez analogię z procesem ewolucji zachodzącym w środowisku przyrodniczym.
Opis.
Ekonomia ewolucyjna nawiązywała do koncepcji Karola Darwina, Jeana Lamarcka, Herberta Spencera i była skierowana przeciw metodzie oraz paradygmatowi ekonomii neoklasycznej, w szczególności instytucjonalizmowi. W opozycji do niej, za przedmiot nauki ekonomii, ekonomia ewolucyjna uznaje poznanie motywów działalności ludzi w procesie gospodarowania, określenie zasad rozwoju gospodarczego oraz zrozumienie istoty aktywności podmiotów gospodarczych i mechanizmów kierujących tą aktywnością za pomocą narzędzi nauk przyrodniczych, a nie mechaniki.
Ekonomia ewolucyjna nie izoluje sfery ekonomicznej aktywności ludzi od wpływu innych czynników, np. psychologicznych, kulturowych, socjologicznych, klimatycznych, politycznych i technologicznych. Analizuje proces gospodarczy w jego ruchu, czyli w dążeniu do równowagi nieustannie zakłócanej przez rozmaite czynniki. Podkreśla ograniczoność wiedzy ludzkiej, co ma wpływ na decyzje jednostki, które nie mogą być optymalne. 
Konkurencję pojmuje w kategoriach walki właściwej dla świata przyrody, w której sukces odnosi osobnik bardziej przystosowany. Innowacje zwiększające stopień przystosowania przedsiębiorstwa (nowa technologia, sposób organizacji pracy, itd.) wypiera „gorsze“ istniejące rozwiązania powodując eliminację przedsiębiorstw, które nie przyswoiły danej innowacji. Efektem tak przedstawionej naturalnej selekcji przedsiębiorstw jest rozwój gospodarczy.
Ekonomia ewolucyjna ma duże osiągnięcia w zakresie analizy mikroekonomicznej, niewielkie zaś w makroekonomii. Modelowanie zjawisk ewolucyjnych było do niedawna technicznie niemożliwe, więc pierwsze modele formalne pozwalających na analizę w skali całej gospodarki, lub przynajmniej jej gałęzi rozwinięto dopiero w latach 80. (Nelson i Winters). 
Niektóre koncepcje ekonomii ewolucyjnej, przede wszystkim uwzględnianie innowacji w tworzonych modelach, zostały przejęte przez kierunki ekonomii głównego nurtu. Rozmaitość koncepcji stanowi przeszkodę w przekształceniu się ekonomii ewolucyjnej w szkołę ekonomiczną, posiadającą określony paradygmat.

</doc>
<doc id="137952" url="https://pl.wikipedia.org/wiki?curid=137952" title="Prawo graniczne">
Prawo graniczne

Prawo graniczne w nauce jest to dowolna zależność spełniana tym lepiej im bliżej jednemu lub kilku jego parametrom jest do wartości granicznej.
Często spotykane wartości graniczne:

</doc>
<doc id="137954" url="https://pl.wikipedia.org/wiki?curid=137954" title="Wartość graniczna">
Wartość graniczna

Wartość graniczna to szczególna wartość jakiegoś parametru układu fizycznego lub chemicznego blisko której układ:
Najczęściej spotykane wartości graniczne to:

</doc>
<doc id="137956" url="https://pl.wikipedia.org/wiki?curid=137956" title="Prawo stygnięcia Newtona">
Prawo stygnięcia Newtona



</doc>
<doc id="137962" url="https://pl.wikipedia.org/wiki?curid=137962" title="Mikalojus Konstantinas Čiurlionis">
Mikalojus Konstantinas Čiurlionis

Mikalojus Konstantinas Čiurlionis, pol. Mikołaj Konstanty Czurlanis (ur. 22 września 1875 w Starych Oranach, zm. 10 kwietnia 1911 w Pustelniku) – litewski kompozytor, malarz i grafik, najwybitniejsza postać kultury litewskiej przełomu XIX i XX wieku. Jego dorobek artystyczny, który powstał w przeciągu zaledwie dekady, wywarł ogromny wpływ na sztukę i kulturę Litwy, gdzie uznawany jest za narodowego wieszcza.
Artysta epoki fin de siècle’u, czołowy przedstawiciel środkowoeuropejskiego symbolizmu, uznawany również za jednego z prekursorów abstrakcjonizmu i surrealizmu. Był równie nowatorskim kompozytorem, co malarzem. Starał się przy tym dokonać syntezy malarstwa i muzyki: nadawał obrazom tytuły muzyczne (hymny, sonaty, symfonie, fugi), przenosił muzyczne struktury na płótno, szukał wizualnych odpowiedników dla muzycznych form, jak polifonia, kontrapunkt czy tempo. Twierdził, że: „"Nie ma granic pomiędzy sztukami. Muzyka łączy poezję i malarstwo, ma swoją architektonikę. Malarstwo może posiadać takąż architektonikę jak muzyka i w farbach wyrażać dźwięki"”.
W czasie swojego krótkiego życia skomponował ok. 400 utworów muzycznych (w tym dwa poematy symfoniczne i kwartety smyczkowe) i namalował ok. 300 obrazów. Poza tym pisał też wiersze i poematy prozą, pozostawił po sobie ponad 250 listów. Niemal wszystkie jego obrazy znajdują się w zbiorach Narodowego Muzeum Sztuki im. Čiurlionisa w Kownie.
Życiorys.
Dzieciństwo.
Urodził się w miasteczku Stare Orany, położonym w południowo-wschodniej części Litwy przy trasie kolejowej z Warszawy do Wilna i Petersburga. Był najstarszym z dziewięciorga dzieci organisty kościelnego Konstantinasa Čiurlionisa i Adelė Radmanaitė (Radmann), pochodzącej z ewangelickiej rodziny o korzeniach bawarskich. Rok po jego narodzinach rodzina przeprowadziła się do Rotnicy, by wreszcie w 1878 osiąść na stałe w Druskiennikach, znanym uzdrowisku, w którym ojciec objął posadę miejscowego organisty. Od tej pory Druskienniki stały się ukochanym miejscem Mikalojusa, do którego później zawsze chętnie powracał. Jak większość aspirujących społecznie Litwinów w owych czasach, rodzina Čiurlionisów posługiwała się na co dzień językiem polskim. Mikalojus rozpoczął naukę języka litewskiego dopiero pod wpływem spotkania z narzeczoną w 1907.
Już we wczesnym dzieciństwie Čiurlionis ujawnił swoje muzyczne uzdolnienia. Podobno w wieku lat trzech potrafił imitować na klawiaturze zasłyszane melodie, a jako pięcio-sześciolatek sprawnie grał już na fortepianie i organach. Jego muzyczny talent odkrył hrabia Michał Mikołaj Ogiński, który ściągnął młodzieńca na swój dwór w Płungianach i dał zatrudnienie w książęcej orkiestrze. W latach 1889–1893 Mikalojus uczył się w szkole orkiestrowej gry na różnych instrumentach, m.in. na flecie.
Studia.
Dzięki pomocy finansowej Ogińskiego młody Čiurlionis mógł wyjechać do Warszawy, gdzie kształcił się w klasie fortepianu i kompozycji w tamtejszym Instytucie Muzycznym (1894–1899) pod kierunkiem m.in. Antoniego Sygietyńskiego i Zygmunta Noskowskiego. W latach 1901–1902 kontynuował studia muzyczne w konserwatorium w Lipsku w klasie Carla Reinecke.
W 1902 wrócił do Warszawy i dokonał w swoim życiu niespodziewanej wolty – podjął naukę rysunku. W latach 1904–1906 studiował na warszawskiej Akademii Sztuk Pięknych pod kierunkiem m.in. Ferdynanda Ruszczyca i Konrada Krzyżanowskiego. Serdecznie zaprzyjaźnił się wtedy z kolegą ze studiów Eugeniuszem Morawskim-Dąbrową, który - podobnie jak on – był kompozytorem i malarzem. Wraz z nim oraz rodziną Wolmanów wybrał się w 1905 do nadmorskiej Anapy i na Kaukaz. Do czasów dzisiejszych przetrwały wykonane przez Čiurlionisa fotografie z tej wyprawy.
Świadomość narodowa.
Mikalojus Čiurlionis (nie używał tej wersji imienia, bo została stworzona kilka dziesięcioleci po jego śmierci) nie znał języka litewskiego, a jego językiem rodzinnym był polski. Przez całe swoje życie prowadził dzienniki w języku polskim, całokształt jego twórczości literackiej stworzony został w języku polskim, jak i większość jego listów.
Po rewolucji 1905 roku zaczął identyfikować się jako Litwin. W tym czasie kierował chórem warszawskiego Towarzystwa Litewskiego Wzajemnej Pomocy. W 1907 wyjechał do Wilna, gdzie przebywał dwa lata. Współorganizował tam pierwszą Wystawę Sztuki Litewskiej i był jednym z 19 współzałożycieli Litewskiego Towarzystwa Artystycznego – założył w nim sekcję muzyczną.
W 1907 poznał krytyczkę sztuki, dziennikarkę i absolwentkę Uniwersytetu Jagiellońskiego Sofiję Kymantaitė, pod której wpływem rozpoczął naukę nieznanego mu wcześniej języka litewskiego. Jak sugeruje kuratorka wystawy o artyście Rasa Žukienė, innym motywem do nauki litewskiego mogły być również jego osobiste urazy. Gdy w Polsce nie chciano wykonać na koncercie jego symfonii "W lesie" tylko dlatego, że jej autor nie był Polakiem, Mikalojus musiał poczuć się dogłębnie zraniony. Ostatecznie poślubił Sofiję na początku 1909.
Załamanie nerwowe.
Pod koniec 1909 wyjechał do Petersburga, gdzie wystawił swoje prace i zdobył rozgłos w kręgu artystów rosyjskiego Srebrnego Wieku. Nawiązał też kontakt z grupą malarską „Świat Sztuki”. Jednakże właśnie wtedy nastąpiło nagłe załamanie stanu zdrowia artysty: przestał reagować na otoczenie, całymi godzinami siedział nieruchomo i odczuwał silny ból głowy. Lekarz stwierdził załamanie nerwowe w wyniku stresu i przepracowania oraz zalecił pobyt w zakładzie dla nerwowo chorych.
W 1910 został umieszczony w szpitalu psychiatrycznym „Czerwony Dwór” w podwarszawskim Pustelniku, który obecnie jest częścią Marek. Diagnoza postawiona przez tamtejszych lekarzy była jeszcze brutalniejsza: schizofrenia. Čiurlionis przebywał tam przez ponad rok. Gdy jego stan zdawał się już stopniowo poprawiać, artysta zaziębił się i w rezultacie nabawił zapalenia płuc. Osłabiony organizm nie podołał walce z chorobą.
Śmierć.
Čiurlionis zmarł w Pustelniku w 1911 w wieku niespełna 36 lat. Pochowano go na cmentarzu na Rossie w Wilnie. Mowę pogrzebową wygłosił m.in. jego dawny nauczyciel Ferdynand Ruszczyc.
Nie doczekał niepodległości Litwy, nigdy nie zobaczył też swojej córki Danutė (1910–1995). Wkrótce po jego śmierci żona Sofija przekazała całą jego spuściznę organizacji „Rota Čiurlionisa”. Już po trzech latach od uzyskania niepodległości przez Litwę powołano do życia w Kownie Galerię Čiurlionisa, którą z czasem zamieniono w muzeum jego imienia.
Twórczość.
Muzyka.
Jako kompozytor uważany jest Čiurlionis za pierwszego twórcę artystycznej muzyki litewskiej. Rozwinął oryginalny sposób tworzenia melodii uważany za jeden z prototypów serializmu. Napisany w 1901 poemat symfoniczny "W lesie" ("Miške") był pierwszym litewskim utworem na orkiestrę. Muzyka ta nie znalazła sobie jednak wówczas drogi do sal koncertowych. Poemat symfoniczny "Morze" – utwór będący wręcz modelową ilustracją muzycznego symbolizmu – czekał na pierwsze wykonanie prawie 30 lat.
Jego dorobek obejmujący ok. 300 utworów muzycznych tworzą przede wszystkim:
Autorem pierwszej monografii twórczości Čiurlionisa (wyd. w Leningradzie, 1975) i wybitnym znawcą jego dorobku był późniejszy prezydent Litwy Vytautas Landsbergis.
Malarstwo.
Čiurlionis najbardziej znany na świecie jest jako malarz. Był przedstawicielem symbolizmu, a zarazem jednym z prekursorów abstrakcjonizmu. Jako grafik tworzył fluoroforty, plakaty, ilustracje do książek. Od około 1905 tworzył na wpół abstrakcyjne obrazy malowane techniką tempery o muzycznych tytułach (np. dyptyk "Preludium i Fuga" z ok. 1907–1908).
Namalował ok. 300 obrazów, z których wiele wystawionych jest w Muzeum Čiurlionisa w Kownie. Ulegał wpływom Arnolda Böcklina, Aubreya Beardsleya i swego nauczyciela Ferdynanda Ruszczyca. W abstrakcyjnych układach kompozycji starał się zawrzeć impresje muzyczne. Trzyczęściowe prace malowane temperą układał w cykle niejednokrotnie wzorowane na cyklach muzycznych. Są wśród nich m.in.:
Upamiętnienie.
Już w 1911, czyli roku śmierci artysty, odbyły się w Wilnie i Kownie pierwsze pośmiertne wystawy jego obrazów. W tym samym roku jego prace pokazano też w Moskwie, a w 1912 - w Petersburgu.
Na Litwie.
W Kownie otwarto w 1921 najstarsze na Litwie Narodowe Muzeum Sztuki. Przyjęło ono imię artysty.
W Druskiennikach Muzeum Pamięci Čiurlionisa zostało otwarte w 1963. Muzeum znajduje się w domu, w którym artysta mieszkał niegdyś wraz z rodziną. Można w nim zobaczyć informacje biograficzne, zdjęcia i reprodukcje obrazów Čiurlionisa. Główna ulica w Druskiennikach nazwana jest również na cześć artysty. W mieście znajduje się też jego pomnik.
W Wilnie Narodowa Szkoła Sztuki, która powstała w 1945, ma od 1965 w swojej nazwie imię artysty. Jest to jedyna szkoła artystyczna na Litwie z pełnym 12-letnim cyklem nauczania. Od 1965 co cztery lata młodzi pianiści i organiści z Litwy i krajów sąsiednich biorą udział w organizowanym w Wilnie Konkursie Muzycznym im. Čiurlionisa. Przy ulicy Savičiaus gatve 11 działa także w Wilnie centrum kulturalne Dom M.K. Čiurlionisa. Utworzono je w budynku, w którym artysta mieszkał w latach 1907–1908. Otwarcie miało miejsce w 1995 na 120-tą rocznicę urodzin Čiurlionisa. Siedzibę w budynku ma również Towarzystwo im. Čiurlionisa, utworzone w 1987.
Poza Litwą.
W Chicago litewska społeczność doprowadziła do otwarcia w 1957 Galerii Sztuki im. Čiurlionisa.
W Mińsku i Grodnie na Białorusi znajdują się ulice Čiurlionisa.
W Sankt-Petersburgu przy prospekcie Rimskiego-Korsakowa 65/11 znajduje się tablica pamiątkowa poświęcona artyście. Umieszczono ją na domu, w którym mieszkał Čiurlionis.
W podwarszawskim Pustelniku, który obecnie jest częścią Marek, na budynku dawnego szpitala psychiatrycznego „Czerwony Dwór” znajduje się tablica pamiątkowa ku czci Čiurlionisa. Jest to miejsce śmierci artysty.
Imię Čiurlionisa nadano w 1913 górze na rosyjskiej Wyspie Hoockera, położonej w arktycznym archipelagu Ziemi Franciszka Józefa. Imieniem artysty uhonorowano także szczyt górski w azjatyckim Pamirze oraz asteroidę nr 2420, odkrytą przez rosyjskiego astrofizyka Nikołaja Czernycha.

</doc>
<doc id="137964" url="https://pl.wikipedia.org/wiki?curid=137964" title="Fryderyk cieszyński">
Fryderyk cieszyński

Fryderyk cieszyński (ur. pomiędzy 1480 a 1483 – zm. w czerwcu 1507) – rektor uniwersytetu w Wiedniu, syn księcia cieszyńskiego Kazimierza II.
Fryderyk był najstarszym synem księcia cieszyńskiego Kazimierza II i Joanny z Podiebradów. Nie wiadomo kiedy się dokładnie urodził, z pośrednich jednak dowodów można przypuszczać, że musiało to nastąpić pomiędzy 1480 a 1483 rokiem. Fryderyk, pomimo tego, że był pierworodnym dzieckiem Kazimierza, z nieznanych przyczyn został przeznaczony do kariery duchownej, co miało zapewne umożliwić Kazimierzowi zwiększenie wpływów na Śląsku. W 1501 kandydatura Fryderyka, dzięki poparciu ojca i pozostałych książąt śląskich, została zgłoszona na stanowisko biskupa pomocniczego wrocławskiego, z prawem wyboru na ordynariusza po śmierci dotychczasowego hierarchy, Jana Rotha. Planów tych nie udało się zrealizować, gdyż na nominację nie wyraziła zgody kapituła katedralna, niechętna Kazimierzowi II z powodu jego niezbyt przychylnej polityki względem kościoła wrocławskiego, jako starosty generalnego Śląska. Pomimo początkowych niepowodzeń Kazimierz II nie rezygnował i w 1503 wysłał syna do Wiednia, gdzie Fryderyk otrzymał wkrótce stanowisko rektora uniwersytetu. Następnie Fryderyk udał się do Włoch, gdzie rozpoczął studia. Pomimo odrzucenia kandydatury w 1501 Fryderyk nie rezygnował w staraniach o najwyższy urząd duchowny na Śląsku i w 1506, z pomocą ojca, wystarał się o stanowisko prepozyta kolegiaty św. Krzyża we Wrocławiu i dziekana kapituły wrocławskiej. Świetnie zapowiadająca się kariera Fryderyka została brutalnie przerwana w czerwcu 1507, kiedy, w wieku zaledwie dwudziestu kilku lat, książę cieszyński zmarł niespodziewanie we Włoszech. Fryderyk został pochowany w katedrze w Sienie.

</doc>
<doc id="137967" url="https://pl.wikipedia.org/wiki?curid=137967" title="Procesor audio">
Procesor audio

Procesor audio – element komputera lub karty dźwiękowej, dokonujący operacji na dźwięku w postaci cyfrowej.
Procesor audio może również dokonywać syntezy dźwięku na podstawie poleceń docierających z komputera. W zależności od złożoności karty dźwiękowej synteza dźwięku może być mniej lub bardziej zaawansowana. We współczesnych systemach układ dźwiękowy często jest zintegrowany z płytą główną komputera. Najczęściej wtedy układ dźwięku znajduje się w moście południowym chipsetu jako tzw. kodek AC97. Najczęściej umożliwia on współpracę z interfejsem liniowym modemu oraz przetwornikami AC/CA, które wymagane są przy przetwarzaniu dźwięku. Zaawansowane układy dźwiękowe umożliwiają wytwarzanie tzw. dźwięku przestrzennego, który generowany jest przy pomocy kilku głośników.

</doc>
<doc id="137968" url="https://pl.wikipedia.org/wiki?curid=137968" title="Wacław II cieszyński">
Wacław II cieszyński

Wacław II cieszyński (ur. pomiędzy 1488 a 1496, zm. 17 listopada 1524), w latach 1518–1524 współrządca, wraz z Kazimierzem II, w księstwie cieszyńskim.
Wacław II był drugim (pod względem starszeństwa) synem księcia cieszyńskiego Kazimierza II i Joanny z Podiebradów. Nie wiadomo kiedy dokładnie się urodził. W 1518 musiał być już jednak pełnoletni, gdyż ojciec wyznaczył go, jako swojego jedynego spadkobiercę, na współrządcę księstwa, żeniąc jednocześnie z córką Fryderyka Starszego, a siostrą Jerzego Hohenzollerna – Anną. Wacław II był jedynym spadkobiercą Kazimierza II, ponieważ starszy brat Wacława, Fryderyk, przeznaczony do stanu duchownego, od 1507 już nie żył. Wacław II z małżeństwa z Anną doczekał się nieznanego z imienia syna, zmarłego wkrótce po porodzie i dwóch córek: Ludmiły i Zofii, zmarłych w młodości. Drugi syn Wacława – Wacław III Adam urodził się już po zgonie ojca, który nastąpił 17 listopada 1524. W ten sposób Kazimierz II przeżył swoich dwóch synów, a jedyną jego nadzieją na przedłużenie rodu stał się pogrobowy syn Wacława II – Wacław III Adam. Nie wiadomo gdzie Wacław II został pochowany, można jedynie przypuszczać, że był to zapewne Cieszyn lub Opawa.

</doc>
<doc id="137970" url="https://pl.wikipedia.org/wiki?curid=137970" title="Rafał Paczkowski">
Rafał Paczkowski

Rafał Wojciech Paczkowski (ur. 14 kwietnia 1962 w Warszawie) – polski realizator dźwięku, muzyk, kompozytor.
Jest absolwentem Akademii Muzycznej im. Fryderyka Chopina w Warszawie, gdzie ukończył studia na wydziale reżyserii dźwięku. 
Realizował muzykę do takich filmów jak: "Trzy kolory" Krzysztofa Kieślowskiego, "Tajemniczy ogród" Agnieszki Holland, "Przedwiośnie" Filipa Bajona oraz "Bandyta" Macieja Dejczera.
Znany jest jako realizator dźwięku wielu albumów polskich wykonawców. Do najbardziej znanych pozycji, które realizował należą: "Tak! Tak!" i "Obywatel G.C." Obywatela G.C., "Biała armia" Bajmu, "Dotyk" Edyty Górniak, "Love" Edyty Bartosiewicz, "Tacy sami", "Zawsze tam, gdzie ty", "Na na" Lady Pank i "Ping pong" Kory 
. Współpracował również z takimi zespołami jak: Fotoness, Raz, Dwa, Trzy, Urszula, Ryszard Rynkowski, Kombii, Chłopcy z Placu Broni, Rezerwat, Top One, Myslovitz, Piasek, Balkan Electrique i inni.
Jest kompozytorem muzyki do piosenek - przebojów dla dzieci, jak "Wesoła szkoła", "Nie ma jak rajd" (Krzysztof Antkowiak), "Dłonie" (Majka Jeżowska), "Szkolny blues" (Ania Stawieraj).
Na wielu płytach brał czynny udział jako muzyk grający na instrumentach klawiszowych.
Zdobył Nagrody Akademii Fonograficznej „Fryderyk” w 2003 w kategorii Produkcja Muzyczna Roku (wraz z Marcinem Pospieszalskim) za realizację płyty zespołu Raz, Dwa, Trzy "Trudno nie wierzyć w nic".
Dyskografia.
Albumy.
źródło:.

</doc>
<doc id="137971" url="https://pl.wikipedia.org/wiki?curid=137971" title="Rachunek">
Rachunek



</doc>
<doc id="137972" url="https://pl.wikipedia.org/wiki?curid=137972" title="Mistrzostwa Świata w Piłce Nożnej 1986">
Mistrzostwa Świata w Piłce Nożnej 1986

XIII Mistrzostwa Świata w Piłce Nożnej w 1986 roku po 16 latach gościł powtórnie Meksyk, w miejsce Kolumbii, która wycofała się z organizacji turnieju. Startowały 24 drużyny, rozegrano 52 mecze. W finale zmierzyły się ze sobą zespoły Argentyny i RFN. Mecz zakończył się zwycięstwem Argentyny 3:2. W turnieju zadebiutowały reprezentacje Danii, Iraku i Kanady.
Maskotkę (ubrana w sombrero wąsata papryczka jalapeño nosząca strój reprezentacji Meksyku) nazwano "Pique".
Imię maskotki pochodzi z hiszpańskiego od "picante", czyli ostry. Postać wywołała kontrowersje w Meksyku z powodu stereotypów etnicznych.
Klasyfikacja końcowa:
Królem strzelców z sześcioma bramkami został Gary Lineker reprezentujący Anglię.
Kwalifikacje.
W eliminacjach wystartowało 121 reprezentacji narodowych z 6 kontynentów. Zapewniony awans miał (gospodarze) oraz (obrońcy tytułu).
Zakwalifikowane drużyny:
Faza grupowa.
Legenda do tabelek:
Dwie pierwsze drużyny z każdej grupy oraz cztery najlepsze zespoły z trzecich miejsc awansowały do dalszych gier.
Faza pucharowa.
UWAGA: W nawiasach podane są wyniki po rzutach karnych
Mecz o 3. miejsce.
Francja Rust – Amoros, Battiston, Bibard, Le Roux (Bossis), Ferreri, Genghini, Tigana (Tusseau), Vercruysse, Bellone, Papin
Belgia Pfaff – Gerets, Renquin (F. Van der Elst), Grün, Scifo (L. Van der Elst), Ceulemans, Mommens, Demol, Vervoort, Claesen, Veyt
Finał.
Argentyna Pumpido – Brown, Cuciuffo, Ruggeri, Batista, Burruchaga (Trobbiani), Maradona, Enrique, Giusti, Olarticoechea, Valdano
RFN Schumacher – Briegel, Brehme, Förster, Jakobs, Eder, Matthäus, Magath (D. Hoeness), Berthold, Rummenigge, Allofs (Völler)
 
MISTRZ ŚWIATA 1986
ARGENTYNA DRUGI TYTUŁ

</doc>
<doc id="137973" url="https://pl.wikipedia.org/wiki?curid=137973" title="Wielbłąd jednogarbny">
Wielbłąd jednogarbny

Wielbłąd jednogarbny, dawniej także: dromader lub dromedar ("Camelus dromedarius") – gatunek dużego, udomowionego ssaka lądowego z rodziny wielbłądowatych (Camelidae), blisko spokrewniony z wielbłądem dwugarbnym (baktrianem) oraz z lamą, alpaką, gwanako andyjskim i wikunią andyjską. Jest wszechstronnie użytkowany: jako wierzchowiec, zwierzę juczne, źródło mleka, wełny, mięsa oraz skóry, a także do celów rozrywkowych. Wyhodowano liczne rasy.
Występowanie.
Formy dzikie żyły prawdopodobnie w północnej Afryce i na Półwyspie Arabskim. Udomowienie nastąpiło prawdopodobnie na Półwyspie Arabskim około 6 tys. lat temu. Po udomowieniu wielbłąd jednogarbny został rozprzestrzeniony przez człowieka na całym świecie. Podejmowano próby wprowadzenia go na tereny pustynne Ameryki Południowej i Australii. 
Do warunków naturalnych wtórnie przystosowała się liczna populacja dromaderów introdukowanych w Australii, gdzie wykorzystywano je jako środek lokomocji na terenach pustynnych. W wyniku rozwoju motoryzacji wielbłądy przestały być potrzebne i pozostawiono je na wolności. Porzucone zwierzęta utworzyły zdziczałą populację tzw. "wielbłąda australijskiego" (ang. "Australian feral camel").
Budowa.
Wielbłąd jednogarbny ma piaskowe ubarwienie, jest wyższy od baktriana, ale charakteryzuje się lżejszą budową, dłuższymi nogami, na grzbiecie ma tylko jeden garb, a jego owłosienie nie jest tak obfite jak u baktriana.
Przystosowania.
Wielbłądy wykazują bardzo dużą odporność na brak wody przy wysokiej temperaturze otoczenia, ponieważ ich organizmy wykształciły wiele przystosowań. Przed niekorzystnym nagrzewaniem ciała promieniami słonecznymi chronią je dwie warstwy stanowiące izolację termiczną: pierwsza to ok. 10-centymetrowa, wełnista warstwa futra, drugą tworzy nagromadzona w garbie warstwa tłuszczu. Różnorodne przystosowania fizjologiczne, etologiczne oraz sposób odżywiania się pozwalają tym zwierzętom oszczędnie gospodarować zasobami wody w organizmie.
Znaczenie gospodarcze.
Kości wielbłądzie, prawdopodobnie dromaderów, znajdowane są na stanowiskach paleolitycznych na terenach od Syrii do Egiptu. Sceny polowania pojawiają się w rytach skalnych pochodzących z 6–3,5 tys. lat p.n.e. Kości wielbłądzie znajdowane są w neolitycznych osadach w Jordanii. Miejsce i okres udomowienia wielbłąda jednogarbnego nie są znane. Podejrzewa się obszar południowej Arabii, gdzie żyły liczne ludy pasterskie, które mogły zacząć je wykorzystywać do transportu, w kontaktach z centrami miejskimi znajdującymi się na Synaju i północnej części Półwyspu Arabskiego, ok. 2 tys. lat p.n.e.
Ze względu na doskonałe przystosowanie do warunków pustynnych, dromadery są szeroko wykorzystywane jako zwierzęta juczne, mięsne i mleczne na terenach o niedoborze wody.

</doc>
<doc id="137975" url="https://pl.wikipedia.org/wiki?curid=137975" title="Mistrzostwa Świata w Piłce Nożnej 1978">
Mistrzostwa Świata w Piłce Nożnej 1978

XI Mistrzostwa Świata w Piłce Nożnej w 1978 roku odbyły się w Argentynie. W turnieju udział wzięło 16 drużyn (również Polska), rozegrano 38 spotkań. Finał Argentyna-Holandia po dogrywce zakończył się zwycięstwem gospodarzy 3:1, dwie bramki w tym meczu zdobył król strzelców turnieju – Mario Kempes (Argentyna). Łącznie zdobył 6 goli. Mistrzostwa świata w Argentynie były ostatnimi mistrzostwami z udziałem 16 zespołów. Zadebiutowały na nich reprezentacje Iranu i Tunezji.
Maskotka.
Maskotka mistrzostw przedstawia małego chłopca ubranego w strój piłkarski reprezentacji Argentyny, podbijającego piłkę oraz mającego na głowie czapkę z napisem: "Argentyna '78". Maskotce nadano imię "Gauchito".
Kwalifikacje.
W eliminacjach wystartowało 104 reprezentacji narodowych z 6 kontynentów. Zapewniony awans miała (gospodarze) oraz (obrońcy tytułu).
Zakwalifikowane drużyny:
Podsumowanie.
Argentyna zdobyła tytuł jako szósty kraj w historii (po Urugwaju, Włoszech, RFN, Brazylii i Anglii). Równocześnie, wygrywając turniej jako gospodarz, dołączyła do drużyn: Urugwaju (MŚ 1930), Włoch (MŚ 1934), Anglii (MŚ 1966) oraz RFN (MŚ 1974), które również wygrywały na własnym terenie. Holendrzy (już bez Cruyffa w składzie) przegrali drugi z rzędu finał z gospodarzami.
Polacy uplasowali się ostatecznie na 5-8 miejscu.
Składy drużyn.
Składy drużyn uczestniczących w mistrzostwach świata w roku 1978
Pierwsza runda.
Wszystkie czasy lokalne (UTC-3)
Druga runda.
Grupa 1.
Holandia wygrywając grupę awansowała do finału, Włosi mieli zagrać o 3. miejsce.
Grupa 2.
Argentyna wygrywając grupę awansowała do finału, Brazylijczycy mieli zagrać o 3. miejsce.
3. miejsce.
Brazylia Leao (k) – Oscar, Amaral, Nelinho, Rodrigues, Toninho Cerezo (64' Rivelino), Dirceu, Batista, Mendonca, Gil (46' Reinaldo), Roberto Dinamite
Włochy Zoff (k) – Cabrini, Cuccureddu, Gentile, Maldera, Scirea, Antognoni (79' F. Sala), P. Sala, Causio, Bettega, Rossi
Finał.
Argentyna Fillol – Galvan, Olguin, Passarella (k), Tarantini, Ardiles (65' Larrosa), Bertoni, Gallego, Kempes, Luque, Ortiz (75' Houseman)
Holandia Jongbloed – Poortvliet, Krol (k), Brandts, Jansen (73' Suurbier), Haan, R. van de Kerkhof, W. van de Kerkhof, Neeskens, Rensenbrink, Rep (59' Nanninga)
MISTRZ ŚWIATA 1978
ARGENTYNA PIERWSZY TYTUŁ

</doc>
<doc id="137976" url="https://pl.wikipedia.org/wiki?curid=137976" title="Zwierzę domowe">
Zwierzę domowe



</doc>
<doc id="137982" url="https://pl.wikipedia.org/wiki?curid=137982" title="TB-3">
TB-3

TB-3 (ros. Tяжелый Бомбардировщик – ciężki bombowiec) – radziecki ciężki samolot bombowy z okresu przed II wojną światową. Znany też był pod oznaczeniem cywilnym – ANT-6. Jego konstruktorem był Andriej Tupolew.
Oblatany 22 grudnia 1930 roku przez M. M. Gromowa samolot był pierwszym na świecie czterosilnikowym, jednopłatowym bombowcem o całkowicie metalowej konstrukcji. Samoloty pierwszej serii używały silników M-17F o mocy 500/715 KM; późniejsze wersje wyposażano w silniki М-34 i М-34R, a od 1936 roku 900-konne silniki biura konstrukcyjnego Mikulina М-34FRN. Samolot ustanowił kilka rekordów świata, m.in. przelotu na dużej wysokości z ładunkami 5, 10 i 12 t. Produkcja seryjna samolotu wynosiła do 3 sztuk dziennie, dzięki czemu w krótkim czasie wyprodukowano 818 maszyn.

</doc>
<doc id="137990" url="https://pl.wikipedia.org/wiki?curid=137990" title="Grand Prix Malezji 2005">
Grand Prix Malezji 2005

Wyniki Grand Prix Malezji, drugiej rundy Mistrzostw Świata Formuły 1 w sezonie 2005.
Wyniki sesji.
Wyścig.
 
 
 

</doc>
<doc id="137991" url="https://pl.wikipedia.org/wiki?curid=137991" title="Grand Prix Belgii 2004">
Grand Prix Belgii 2004

Grand Prix Belgii 2004 było 14 eliminacją w sezonie 2004. Grand Prix powróciło do kalendarza mistrzostw po rocznej przerwie. Zawody odbywały się na legendarnym Spa-Francorchamps, najdłuższym obecnie torze w F1. Pole position do wyścigu zdobył Włoch, Jarno Trulli. Zwycięzcą został Kimi Räikkönen, który ustanowił przy tym czas najlepszego okrążenia. Michael Schumacher zajął w tym wyścigu drugie miejsce, zapewniając sobie siódmy tytuł mistrza świata.

</doc>
<doc id="137993" url="https://pl.wikipedia.org/wiki?curid=137993" title="Adam Wacław">
Adam Wacław



</doc>
<doc id="138003" url="https://pl.wikipedia.org/wiki?curid=138003" title="Zamek Królewski w Nowym Sączu">
Zamek Królewski w Nowym Sączu

Zamek Królewski w Nowym Sączu – budowla wzniesiona przez króla Kazimierza Wielkiego w latach 1350–1360 na skarpie w obrębie fortyfikacji miejskich Nowego Sącza, w widłach dwóch rzek: Dunajca i Kamienicy. W przeszłości zamek posiadał dwie baszty narożne, wieżę, budynek mieszkalny i przedzamcze. Do dzisiaj zachowały się resztki murów obwodowych oraz zrekonstruowana Baszta Kowalska. Obecnie na terenie ruin zamku znajduje się park miejski.
Zamek królewski (Sądecz Nowy) położony był w drugiej połowie XVI wieku w powiecie sądeckim województwa krakowskiego.
Historia.
Zamek wzniesiono w XIV w. w północno-zachodnim narożniku miasta, włączając go w system obronny murów miejskich. Od miasta oddzielony był fosą i prawdopodobnie murem z bramą. W czasach tych był siedzibą kasztelanii, urzędu grodzkiego i starosty grodowego.
Gościem zamku w 1370 r. był Ludwik Węgierski, podążający do Krakowa, aby zostać królem Polski. Jesienią 1384 r. Nowy Sącz gościł pretendentkę do tronu – przyszłą królową Jadwigę Andegaweńską, która to 16 października tego samego roku w Krakowie zostanie koronowana przez arcybiskupa gnieźnieńskiego Bodzantę na króla Polski. Częstym gościem na zamku był król Władysław Jagiełło. W kwietniu 1410 r. odbyły się tu narady króla z wielkim księciem litewskim Witoldem przed wojną z zakonem krzyżackim. W kolejnych wiekach zamek rzadziej gościł polskich monarchów i był głównie siedzibą starosty.
Zniszczenia dokonane w czasie potopu szwedzkiego, pożary i konsekwencje kryzysu gospodarczego w XVII w. spowodowały, iż zamek zaczął chylić się ku ruinie. W 1768 r. wybuchł kolejny pożar, wywołany przemarszem konfederatów barskich i ich nieostrożnością, który zniszczył zamek.
W czasach zaborów władze austriackie, które przejęły majątki królewskie, częściowo odremontowały zamek, aby wykorzystać go na biura policji. W sierpniu 1813 r. potężna powódź podmyła zamkową skarpę, w wyniku czego do Dunajca osunęło się zachodnie skrzydło zamku. Pozostałą część zaadaptowano w 1838 na koszary i magazyny wojskowe, a w 1846 r. przekształcono na więzienie. W 1848 r. rząd sprzedał zamek miastu, które z powodu braku pieniędzy na remont wynajęło go wojsku austriackiemu z przeznaczeniem na magazyny mundurów i broni.
Do częściowej odbudowy ruin zamku z restauracją baszty doszło w 1905 r. Po odzyskaniu przez Polskę niepodległości prowadzone były dalsze prace konserwatorskie zakończone w 1938 r. otwarciem w murach zamku Muzeum Ziemi Sądeckiej.
W czasie okupacji Niemcy zamienili zamek w koszary i skład amunicji. W 1945 r. kilku żołnierzy Batalionów Chłopskich pod dowództwem Tadeusza Dymela wysadzilło niemiecki skład amunicji zmagazynowanej na zamku, na skutek czego zabytek ten uległ prawie całkowitemu zniszczeniu.
W latach 50. odrestaurowano renesansową Basztę Kowalską oraz fragment murów obwodowych z attykami.
Zamek w Nowym Sączu jest tematem jednego z rysunków Macieja Bogusza Stęczyńskiego.
Legenda.
Legenda związana z zamkiem dotyczy źródełka, które wypływało u podnóża Baszty Kowalskiej. Woda z niego nigdy nie zamarzała i miała siarkowy posmak. W jego pobliżu straż na zamku pełnili młodzi i odważni rycerze. Co jakiś czas jednak któryś z nich znikał bez wieści. W końcu znalazł się śmiałek, który uzbrojony w halabardę, święconą kredę i różaniec stanął nieopodal źródełka. Kredą zakreślił wokół siebie krąg i czekał, co się wydarzy. Po północy usłyszał piękne śpiewy, muzykę i wyłaniające się ze źródełka nimfy, które zapraszały go do tańca. Zrozumiał, że to one były przyczyną zguby rycerzy i nie wychodząc z poświęconego kręgu rzucił do źródełka różaniec. Woda zasyczała, a nimfy przemieniły się w obrzydliwe czarownice i odleciały w noc. Niestety po źródełku nie ma dziś śladu, zostało podobno zasypane podczas wybuchu w 1945 r.

</doc>
<doc id="138004" url="https://pl.wikipedia.org/wiki?curid=138004" title="Głębokie Gardło (pseudonim)">
Głębokie Gardło (pseudonim)

Głębokie Gardło (ang. "Deep Throat") – pseudonim niezidentyfikowanej przez długi czas osoby będącej źródłem przecieku, który doprowadził do wybuchu Afery Watergate i w konsekwencji do dymisji prezydenta Richarda Nixona. Sprawa tożsamości "Głębokiego Gardła" budziła do niedawna niezwykle żywe emocje w USA. Reporterzy Bob Woodward i Carl Bernstein, którzy opisali aferę, odmawiali jej ujawnienia.
Pseudonim zaczerpnięto z tytułu popularnego filmu pornograficznego z 1972 r. – "Głębokie gardło".
31 maja 2005 r. Mark Felt na łamach gazety Vanity Fair ujawnił, że to on był źródłem informacji o aferze Watergate. Potwierdzili to obaj dziennikarze.
Podejrzewane źródła przecieku.
Lista miała charakter czysto spekulacyjny, ale te właśnie osoby były podejrzewane o bycia "Głębokim Gardłem": 
Bob Woodward przyznawał jedynie, że jest to mężczyzna i że był on specyficzną figurą w administracji Nixona.
Ujawnienie źródła przecieku.
W maju 2005 91-letni Mark Felt ujawnił, że to on był legendarnym informatorem w aferze Watergate, która była przyczyną rezygnacji Richarda Nixona w 1974 r. z fotela prezydenckiego. Felt był numerem dwa w FBI.
Znajomość Woodwarda i Felta.
Bob Woodward poznał Marka Felta przypadkowo podczas wizyty w Białym Domu w roku 1970. Woodward służył wówczas w Marynarce Wojennej USA jako podwładny szefa operacji morskich, adm. Thomasa H. Moorera, i niekiedy dostarczał dokumenty do Białego Domu. Woodward i Felt spotkali się w poczekalni przed Pokojem Sytuacyjnym, który znajduje się w zachodnim skrzydle Białego Domu. Podczas nawiązanej spontanicznie rozmowy Woodward dowiedział się, że Felt jest zastępcą dyrektora FBI. O przyjaźni, która została między nimi zawarta, przesądziły też zbieżności w ich życiorysach – obaj studiowali na George Washington University, obaj pracowali w pewnym okresie w biurach reprezentantów swoich rodzinnych stanów w Kongresie i Senacie. 
Dla Woodwarda, który w tym czasie nie potrafił zdecydować się co do swej dalszej drogi zawodowej, Felt stał się kimś w rodzaju mentora. Wielokrotnie, w różnych momentach (m.in. po rezygnacji z dalszych studiów prawniczych i po podjęciu pracy w lokalnym tygodniku Montgomery Sentinel) Woodward radził się Felta. Kontakt został utrzymany także po przyjęciu Woodwarda do pracy w Washington Post. Felt pomagał dziennikarzowi w trakcie śledztwa dotyczącego niedoszłego zabójcy gubernatora Alabamy George’a Wallace’a, a także w sprawie przyjęcia łapówki przez wiceprezydenta Spiro T. Agnew.
Współpraca podczas Watergate.
Współpraca w czasie ujawniania afery Watergate nacechowana była dużą ostrożnością ze strony Felta. Jako faktycznie drugi w hierarchii człowiek w FBI, a także doskonale znający się na metodach inwigilacji, Felt narzucił Woodwardowi ostre zasady dotyczące bezpieczeństwa ich spotkań, które odbywały się na podziemnym parkingu w Rosslyn, obok mostu Key Bridge, zwykle o godzinie 2:00 w nocy. 
Chęć spotkania Woodward miał sygnalizować cofając doniczkę z kawałkiem czerwonego materiału na balkonie swojego mieszkania. Gdyby chęć przekazania informacji wyjść miała ze strony Felta, miał o tym poinformować Woodwarda zakreślając stronę 20 The New York Timesa, dostarczanego każdego ranka dziennikarzowi do mieszkania. Na stronie tej miały się znajdować również wyrysowane wskazówki zegara, określające godzinę spotkania.
Woodward został również poinstruowany, jakie środki bezpieczeństwa zachować ma podczas wyjazdu na spotkanie: budynek, w którym mieszkał, opuścić miał tylnymi schodami, a następnie złapać taksówkę. Taksówką tą dojechać miał do hotelu, w pobliżu którego można złapać o północy inne taksówki, przesiąść się i dopiero wtedy jechać do Rosslyn. Woodward miał wysiąść kilka przecznic od miejsca spotkania i dopiero po uzyskaniu pewności, że nie jest śledzony, stawić się na najniższym poziomie podziemnego parkingu.
Wypowiadając się o motywach działania Felta, Woodward zwraca uwagę na chęć ochrony przez niego FBI, nad którym prezydent Richard Nixon starał się przejąć kontrolę, nominując na dyrektora swego poplecznika, L. Patricka Graya III. Woodward spekuluje także, iż ważny mógł być wątek ambicjonalny – bezpośrednio po śmierci Edgara J. Hoovera to właśnie Mark Felt miał największe szanse zostać dyrektorem biura, czemu zapobiegł Nixon.
Nawiązania.
Pseudonim "Głębokie Gardło" nosi również jeden z bohaterów serialu Z Archiwum X – człowiek o nieujawnionej tożsamości, prawdopodobnie z otoczenia rządu, będący tajnym informatorem agenta FBI, Foxa Muldera.
Nazwa Deep Throat przewinęła się również przez grę video zatytułowaną Metal Gear Solid. Właśnie w ten sposób mówił o sobie Frank Jaeger, potajemnie pomagając głównemu bohaterowi. Do "Głębokiego Gardła" nawiązuje także gra Scrapland – gdzie tajemniczy informator głównego bohatera do niemal samego końca gry jest znany tylko pod tym pseudonimem.
Pseudonimem tym chciał się nazwać Solomon Hancock, bohater serialu Newsroom, kiedy po raz pierwszy, jako "spóźniony na obiad", miał się spotkać z wydawcą wiadomości ACN – Charliem Skinnerem.

</doc>
<doc id="138005" url="https://pl.wikipedia.org/wiki?curid=138005" title="Bernal Díaz del Castillo">
Bernal Díaz del Castillo

Bernal Díaz del Castillo (ur. 1492, 1493 lub 1496, zm. 1580 lub 1584) – podróżnik i konkwistador, autor "Historia verdadera de la conquista de la Nueva España" czyli "Prawdziwa historia podboju Nowej Hiszpanii", jednego z najlepszych źródeł dotyczących podbojów Meksyku przez Hernána Cortésa.
Życiorys.
Pochodził z Medina del Campo nad rzeką Zapardiel. Był synem rajcy miejskiego Francisca Díaz del Castillo i Bernali Maríi Díez Rejón. Jako młodszy syn szlachecki ("secundone"), pozbawiony prawa do majątku, wyruszył w świat. W 1514 roku uczestniczył w hiszpańskiej wyprawie do Panamy pod dowództwem Pedrariasa de Avili. W 1518 dołączył do ekspedycji Francisca Hernandeza de Cordoby, z którą dotarł do Meksyku, a następnie do ekspedycji Juana de Grijalvy. Po jej sukcesie wyruszył na wyprawę z Cortésem. Potem uczestniczył w ekspedycji Gonzala de Sondovala, wysłanej na południe przez Cortésa w rejon rzeki Coatzacoalcos na przesmyku Tehuantepec, dla opanowania tamtejszych złotodajnych terenów, Luisa Marina podbijającego Chiapas oraz Rodriga Rangela, walczącego z Zapotekami w okolicach Oaxaca. Ostatnim jego takim przedsięwzięciem była nieudana wyprawa Cortésa na Honduras (1524-1526), w której także stracił majątek.
W 1526 zrujnowany fizycznie i materialnie wrócił do Meksyku. Ożenił się z majętną Teresą Becerra w 1535 r. W roku 1539 odwiedził Hiszpanię ze skargą na pomijanie go w zaszczytach i nadaniach. Otrzymał majątek w Gwatemali, gdzie adelantadem był jego dawny dowódca Pedro de Alvarado, i został wybrany do władz zakładanego miasta Santiago de los Caballeros. Przeprowadził się tam z żoną w 1541, gdzie dożył starości hodując pomarańcze i spisując swoje przygody. W 1550 roku ponownie odwiedził Półwysep Iberyjski.
Pamiętniki Díaza.
Swoje wspomnienia napisał w reakcji na gloryfikującą Cortésa i pomijającą wysiłek pozostałych konkwistadorów "Cronica de la Conquista de Nueva España" Francisca Lópeza de Gómary, wydaną w 1552. Gómara i kronikarz Gonzalo de Illescas, którego także czytywał Díaz, czerpali wiadomości z "drugiej ręki", a nie z osobistych doświadczeń. Díaz zdobywał się więc nieraz na krytykę wodza. Wypominał mu m.in. porywczość, upór, chciwość oraz narażanie żołnierzy dla osiągnięcia zysku i sławy. Nie krył demoralizacji, obżarstwa i chciwości wśród swoich towarzyszy, ale nieraz usprawiedliwiał mordy dramatyczną sytuacją otoczonych przez Indian zdobywców.
Dzieło Díaza jest niezwykle dokładne. Po 30 latach od opisywanych wydarzeń pamiętał nadal takie szczegóły jak liczba żołnierzy, dotkliwość ran, maści, imiona i charaktery koni, trudne indiańskie nazwy, niezwykłe zjawiska przyrody, stany pogody oraz samopoczucie i nastrój żołnierzy we wszystkich okresach wyprawy. Zostało przy tym napisane żywym językiem. Z tych powodów jest zarówno cennym źródłem historycznym, jak i zabytkiem XVI-wiecznego potocznego języka kastylijskiego.
Oryginał liczył 4 grube tomy i zyskał rozgłos zanim go jeszcze wydrukowano. Pierwsza pełna wersja drukowana została wydana w 1632 przez br. Alonso Remóna, który odnalazł manuskrypt w jednej z prywatnych bibliotek i zatytułował "Prawdziwa historia podboju Nowej Hiszpanii przez Ferdynanda Cortesa i o rzeczach dziejących się od roku 1518 aż do jego śmierci w 1547, a następnie do roku 1550, opisana przez kapitana Bernala Díaza del Castillo, jednego z jego konkwistadorów, wyjęta na światło dzienne przez P. Fraya Alonsa Remón". 
Do dziś ukazało się 15 wydań hiszpańskich i drugie tyle tłumaczeń. 
Obszerne fragmenty dzieła przełożyła na polski i przypisami opatrzyła Anna Ludwika Czerny pod tytułem "Pamiętnik żołnierza Korteza, czyli Prawdziwa historia podboju Nowej Hiszpanii" (Wyd. MON, Warszawa 1962).

</doc>
<doc id="138008" url="https://pl.wikipedia.org/wiki?curid=138008" title="Siergiej P. Nowikow">
Siergiej P. Nowikow



</doc>
<doc id="138010" url="https://pl.wikipedia.org/wiki?curid=138010" title="Zamek królewski w Nowym Sączu">
Zamek królewski w Nowym Sączu



</doc>
<doc id="138011" url="https://pl.wikipedia.org/wiki?curid=138011" title="Olof Palme">
Olof Palme

Sven Olof Joachim Palme (wym. , ur. 30 stycznia 1927 w Sztokholmie, zm. 28 lutego 1986 tamże) – szwedzki polityk, przewodniczący Szwedzkiej Socjaldemokratycznej Partii Robotniczej w latach 1969–1986, poseł do Riksdagu, minister bez teki (1963–1965), minister transportu i komunikacji (1963–1969) oraz minister edukacji (1967–1969). W latach 1969–1976 oraz 1982–1986 premier Szwecji, zastrzelony w trakcie urzędowania.
Życiorys.
Życie prywatne i wykształcenie.
Olof Palme urodził się w zamożnej i konserwatywnej rodzinie. Był synem Gunnara Palme (1886–1934), dyrektora firmy ubezpieczeniowej Thule, oraz Elisabeth von Knieriem (1890–1972). 9 czerwca 1956 zawarł drugi związek małżeński z Lisbeth Beck-Friis. W latach 1949–1952 był żonaty z Jeleną Rennerovą, uciekinierką z Czechosłowacji. Było to jednak małżeństwo fikcyjne, zawarte dla ułatwienia Jelenie Rennerovej wyjazdu z jej kraju po zamachu stanu z 1948. Z Lisbeth Palme miał troje dzieci – synów Joakima, Mårtena i Mattiasa.
Do dziesiątego roku życia był uczniem "Beskowska skolan" w sztokholmskim okręgu Östermalm. W 1937 rozpoczął naukę w prestiżowej szkole z internatem "Sigtunaskolan Humanistiska Läroverket". Po jej ukończeniu wyjechał na rok do Stanów Zjednoczonych, gdzie do 1948 studiował nauki polityczne na Kenyon College, w międzyczasie podróżując po kraju. Po powrocie do Szwecji studiował prawo na Uniwersytecie Sztokholmskim, kończąc ten kierunek w 1951.
Jesienią 1944 odbył służbę wojskową w regimentach kawalerii w Umeå, a później w Skövde. W 1948 mianowany został chorążym kawalerii. W 1955 uczestniczył w kursie dowódców kawalerii, po którego ukończeniu w następnym roku uzyskał stopień porucznika kawalerii.
Działalność polityczna do 1969.
Zaangażował się w działalność polityczną w ramach Szwedzkiej Socjaldemokratycznej Partii Robotniczej. Według samego Olofa Palmego trzy wydarzenia przesądziły o tym, że stał się on socjaldemokratą. Pierwszym z nich były wrażenia po debacie podatkowej, która odbyła się w 1947 w Sztokholmie pomiędzy socjaldemokratą Ernstem Wigforssem, konserwatystą Jarlem Hjalmarssonem i liberałem Elonem Anderssonem. Jako pozostałe czynniki wskazywał swoją podróż po USA z końca lat 40., gdzie uderzyły go ogromne różnice klasowe, a także swoją podróż do Azji w 1953, gdzie wyrobił swoją ocenę na temat skutków kolonializmu.
W 1952 Olof Palme został przewodniczącym "Sveriges förenade studentkårer", organizacji skupiającej zrzeszenia studenckie. Funkcję tę pełnił do 1953. Dołączył następnie do administracji rządowej kierowanej przez Tage Erlandera. Do 1954 był sekretarzem w sztabie obrony Försvarsstaben, później do 1963 pozostawał zatrudniony w urzędzie premiera. Wkrótce stał się najbliższym doradcą Tage Erlandera, zyskując opinię dynamicznego polityka młodej generacji.
W 1958 Olof Palme po raz pierwszy uzyskał mandat posła do Riksdagu z ramienia socjaldemokratów w okręgu Jönköping. Utrzymywał go w dziewięciu kolejnych wyborach do 1985 włącznie. W 1963 dołączył do rządu Tage Erlandera jako minister bez teki. W 1965 przeszedł na stanowisko ministra transportu i komunikacji. Następnie w latach 1967–1969 sprawował urząd ministra edukacji.
Działalność polityczna od 1969.
W październiku 1969 zastąpił Tage Erlandera na funkcji przewodniczącego Szwedzkiej Socjaldemokratycznej Partii Robotniczej. Ugrupowaniem tym kierował nieprzerwanie do czasu swojej śmierci. 14 października 1969 został po raz pierwszy premierem Szwecji, obejmując to stanowisko również w miejsce Tage Erlandera.
W wyborach do Riksdagu w 1973 socjaldemokraci i komuniści oraz trzy ugrupowania centroprawicy uzyskały po 175 mandatów. Olof Palme pozostał jednak na urzędzie premiera. Podczas wizyty w Polsce w 1974 zwrócił po ponad 300 latach tzw. rolkę sztokholmską, zrabowaną przez Szwedów podczas potopu, a przedstawiającą wjazd do Krakowa króla Zygmunta III Wazy. W okresie 1973–1976 jego rząd przeprowadził kilka istotnych reform, m.in. wprowadzając prawo regulujące stosunki między pracownikami a pracodawcami ("Medbestämmandelagen") oraz prawo o powszechnym ubezpieczeniu macierzyńskim. 1 stycznia 1975 weszło w życie nowe prawo ustrojowe ("Regeringsform"), ograniczające znacznie uprawnienia monarchy m.in. w zakresie jego udziału przy tworzeniu nowego gabinetu.
W wyborach w 1976 większość w parlamencie uzyskały partie centroprawicowe. Socjaldemokraci po 40 latach nieprzerwanych rządów przeszli do opozycji. Olof Palme ustąpił oficjalnie ze stanowiska premiera 8 października 1976. Wkrótce wybuchła afera dotycząca Lennarta Geijera, ministra sprawiedliwości w gabinecie Olofa Palmego. Zarzucono mu korzystanie z usług prostytutek z bloku wschodniego, które mogły przekazywać informacje agentom KGB. W wyborach 1979 socjaldemokratom ponownie nie udało się uzyskać większości do stworzenia rządu. Olof Palme nie utracił jednak przywództwa w partii. W 1980 z ramienia ONZ został mediatorem podczas wojny iracko-irańskiej. 1 marca 1982 kierowana przez niego komisja opublikowała swój raport dotyczący mediacji w tym konflikcie.
Socjaldemokraci zwyciężyli natomiast w wyborach 1982, Olof Palme 8 października tegoż roku ponownie objął urząd premiera. Utrzymał go także po wyborach z 1985, kierując szwedzkim rządem do czasu swojej śmierci 28 lutego 1986. W 1983 Riksdag podjął decyzję o zwiększeniu wpływu związków zawodowych na prywatne przedsiębiorstwa, co doprowadziło do ostrego sporu z biznesem. W latach 1985–1986 Olof Palme był też skonfliktowany z wysokimi dowódcami wojskowymi, którzy zarzucali mu niezdecydowanie i słabą reakcję przeciw ZSRR (w sprawie incydentów dotyczących radzieckich okrętów podwodnych) oraz deklarowali wobec premiera brak zaufania.
Podczas kampanii wyborczej 1985 zarzucono mu oszustwo podatkowe). Dotyczyło to wydarzeń z 1984, kiedy to wygłosił wykład na wydziale prawa Uniwersytetu Harvarda, za który odmówił przyjęcia honorarium. Rzekomo miał wtedy dać do zrozumienia władzom uczelni, że zamiast tego wolałby, aby jego syn Joakim otrzymał roczne stypendium na uniwersytecie (które faktycznie mu przyznano jeszcze w tym samym roku). Sprawą tą w trakcie kampanii wyborczej w 1985 zajęły się media. Decyzją organu podatkowego nakazano Olofowi Palmemu zapłacenie podatku za wynagrodzenie, które ten miał otrzymać za wykład. Polityk zaskarżył tę decyzję do sądu administracyjnego, jego pisma w tej sprawie zostały zarejestrowane wkrótce przed jego śmiercią, a sprawa nie została ostatecznie rozpoznana.
Śmierć.
Olof Palme został śmiertelnie postrzelony 28 lutego 1986 w centrum Sztokholmu o godzinie 23:21. Premier bez agentów ochrony wracał wówczas w towarzystwie żony Lisbeth do domu po projekcji filmu "Bracia Mozart" w kinie „Grand” przy ulicy Sveavägen. Sprawca oddał dwa strzały z bardzo bliskiej odległości w plecy polityka, lekko poszkodowana została też Lisbeth Palme. Olof Palme został przewieziony do nieodległego szpitala "Sabbatsbergs sjukhus". 1 marca 1986 o godzinie 00:06 oficjalnie potwierdzono jego zgon. Został pochowany na cmentarzu przy kościele Adolfa Fryderyka.
Zastrzelenie Olofa Palmego doprowadziło do wszczęcia największego śledztwa w najnowszej historii Szwecji. Zabójstwo to stało się również przedmiotem długotrwałej społecznej debaty w Szwecji. Zbrodnią tą zajął się m.in. pisarz Leif G.W. Persson w powieści "Swobodny upadek, jak we śnie".
Okoliczności zabójstwa przez wiele lat budziły wątpliwości i nie były dostatecznie wyjaśnione. Prowadziło to do powstawania różnych teorii spiskowych. Domniemany sprawca, Christer Pettersson, został skazany przez sąd pierwszej instancji, ale oczyszczony z zarzutów przez sąd odwoławczy. Innym podejrzanym o dokonanie zbrodni był Victor Gunnarsson, powiązany ze środowiskami skrajnej prawicy, w tym z "Europeiska arbetarpartiet". W 1996 były funkcjonariusz South African Police Eugene de Kock zeznał, że Olof Palme został zamordowany za sprzeciwianie się apartheidowi i wsparcie Szwecji dla Afrykańskiego Kongresu Narodowego.
W czerwcu 2020 prokurator Krister Petersson oświadczył, że należy przyjąć wersję, iż Olofa Palmego zastrzelił Stig Engström. Był to grafik pracujący w zlokalizowanym blisko miejsca zabójstwa biurze przedsiębiorstwa Skandia, który w 2000 popełnił samobójstwo. Skutkowało to zamknięciem śledztwa, przy czym prokurator przyznał, że nie można dokładnie ustalić motywu zabójstwa.
Poglądy i ocena działalności.
Olof Palme był politykiem, którego osobowość zdominowała życie polityczne Szwecji. W pewnych kręgach społecznych był on wręcz nienawidzony, w innych uwielbiany. Po części wynikało to także z prowadzonej przez niego polityki zagranicznej. Był politykiem aktywnym na arenie międzynarodowej, m.in. wspierając działania Ruchu Państw Niezaangażowanych. Udzielał poparcia ruchom narodowym w krajach rozwijających się, potępiał udział USA w wojnie wietnamskiej. Stany Zjednoczone odwołały czasowo swojego ambasadora ze Szwecji, gdy Olof Palme jako premier w tzw. mowie bożonarodzeniowej z 1972 porównał bombardowanie Hanoi do zbrodni nazistowskich. Miał pozytywny stosunek do Kuby rządzonej przez Fidela Castro, do Chile i prezydenta Salvadora Allende, potępiał natomiast interwencję ZSRR i innych państw Układu Warszawskiego w Czechosłowacji w 1968 oraz reżim generała Francisca Franco w Hiszpanii. W 1983 powołał funkcjonującą do 1989 grupę złożoną z przywódców sześciu państw, która miała działać na rzecz rozbrojenia atomowego. W skład tej inicjatywy weszły oprócz Szwecji: Indie, Grecja, Meksyk, Argentyna i Tanzania.
Ideologię polityczną Olofa Palmego kształtowały przywiązanie do tzw. demokratycznego socjalizmu w klasycznym rozumieniu (jako kierunku zakładającego wrażliwość społeczną, dążącego do równości i sprawiedliwości), odrzucenie komunizmu, wrogość wobec liberalizmu gospodarczego, radykalny antykolonializm, sympatia i znacząca pomoc dla krajów Trzeciego Świata. W polityce wewnętrznej kontynuował realizację tworzenia państwa opiekuńczego przy jednoczesnych trudnościach związanych z finansowaniem wysokiego poziomu świadczeń socjalnych.

</doc>
<doc id="138014" url="https://pl.wikipedia.org/wiki?curid=138014" title="Ekonomia głównego nurtu">
Ekonomia głównego nurtu

Ekonomia głównego nurtu (ang. "main-stream economics") - termin ekonomiczny stosowany na określenie szkół i kierunków we współczesnej ekonomii, które akceptują część paradygmatu szkoły neoklasycznej. 
Warunkiem zaliczenia szkoły do głównego nurtu ekonomii jest m.in. stosowanie w badaniach metod dedukcyjnych i abstrakcyjnych, analizowanie zjawisk gospodarczych w ujęciu statycznym i dynamicznym, uwzględnianie innowacji w tworzonych modelach, opracowanie podstaw mikroekonomicznych dla analizy makroekonomicznej, zapewniających wewnętrzną spójność teorii.
Rozwój teorii sprawia, że zakres ekonomii głównego nurtu ulega zmianom. Współcześnie należą do niej szkoła neoklasyczna, monetaryzm, teoria racjonalnych oczekiwań, teoria realnego cyklu koniunkturalnego oraz keynesizm.
Do ekonomii głównego nurtu zalicza się tezę Arthura Okuna wyboru „coś za coś". 
Źródło:

</doc>
<doc id="138015" url="https://pl.wikipedia.org/wiki?curid=138015" title="Roszpunka">
Roszpunka

Roszpunka, roszponka ("Valerianella" Miller) – rodzaj roślin należący do rodziny przewiertniowatych "Caprifoliaceae". Obejmować ma 64 gatunki, ale zestawienie zaakceptowanych nazw gatunkowych z baz taksonomicznych daje ich 77. Rośliny te występują naturalnie przede wszystkim w Eurazji, w klimacie umiarkowanym, na obszarze od Wysp Brytyjskich i Portugalii na zachodzie po Afganistan na wschodzie. Poza tym obecne są w północnej Afryce. W Europie rosną 24 gatunki. Centrum zróżnicowania stanowi Turcja, gdzie obecnych jest 31 gatunków. Występują także na niewielkim obszarze w środkowo-wschodniej części USA. Poza tym introdukowane zostały do Azji Wschodniej i Ameryki Południowej. W Polsce występuje 7 gatunków, z czego trzy to tylko przejściowo dziczejące efemerofity. Rośliny te zasiedlają najczęściej suche tereny skaliste, częste są także w krajobrazie rolniczym, na polach, i w na siedliskach ruderalnych (np. na starych murach). 
Są to rośliny zielne o silnie rozgałęzionych widlasto pędach, z drobnymi kwiatami, rozróżniane głównie na podstawie budowy owoców, które zaopatrzone są w rozmaite przydatki (haczyki, kolce, włoski, papierzaste oskrzydlenie i spłaszczone wyrostki).
Niektóre gatunki uprawiane i używane są jako warzywa, zwłaszcza roszpunka warzywna "V. locusta". 
Systematyka.
"Masema" Dulac, "Odontocarpa" Necker ex Rafinesque, "Polypremum" Adanson, "Siphonella" (Torr. &amp; A. Gray) Small, "Fedia", "Pseudobetckea"
Według APweb (aktualizowany system APG IV z 2016) rodzaj należy do szeroko ujmowanej rodziny przewiertniowatych "Caprifoliaceae", a w jej obrębie do podrodziny kozłkowych "Valerianoideae". W niektórych ujęciach podrodzina ta podnoszona jest do rangi rodziny – kozłkowatych "Valerianaceae".

</doc>
<doc id="138016" url="https://pl.wikipedia.org/wiki?curid=138016" title="Przemiana alotropowa">
Przemiana alotropowa



</doc>
<doc id="138017" url="https://pl.wikipedia.org/wiki?curid=138017" title="Roszpunka jadalna">
Roszpunka jadalna



</doc>
<doc id="138018" url="https://pl.wikipedia.org/wiki?curid=138018" title="Przemiana polimorficzna">
Przemiana polimorficzna

Przemiana polimorficzna to zmiana struktury krystalicznej związku chemicznego. Taka przemiana może być samorzutna lub wymuszona przez np. bardzo wysokie ciśnienie. Warunkiem pojawienia się przemiany polimorficznej jest istnienie odmian polimorficznych.
Podobnym zjawiskiem jest przemiana alotropowa (jak przemiana polimorficzna ale dla pierwiastków chemicznych).
Przykłady:
Zobacz też polimorfizm (krystalografia), alotropia.

</doc>
<doc id="138019" url="https://pl.wikipedia.org/wiki?curid=138019" title="Stowarzyszenie wyższej użyteczności">
Stowarzyszenie wyższej użyteczności

20Stowarzyszenie wyższej użyteczności – status nadawany w Polsce w latach 1933–1989 stowarzyszeniom, "których rozwój był szczególnie użyteczny dla interesu państwowego lub społecznego państwa", następnie do 1990 tytuł honorowy stowarzyszeń "mających szczególne osiągnięcia w realizacji celów społecznych".
Podstawy prawne.
Status stowarzyszenia wyższej użyteczności nadawany był na podstawie Prawa o stowarzyszeniach, wprowadzonego rozporządzeniem Prezydenta RP z mocą ustawy w 1932. Przyznanie statusu stowarzyszenia wyższej użyteczności następowało w drodze rozporządzenia Rady Ministrów, wydanego na wniosek Ministra Spraw Wewnętrznych, postawiony w porozumieniu z zainteresowanymi ministrami. Uznaniu towarzyszyło nadanie stowarzyszeniu odpowiedniego statutu, regulującego w szczegółach jego byt prawny. Zmiany statutu odbywały się tym samym trybem co nadanie statutu.
Stowarzyszenia wyższej użyteczności posiadały osobowość prawną. Mogły przyjmować zapisy i darowizny oraz nabywać majątek ruchomy i nieruchomy bez ograniczeń i bez potrzeby uzyskiwania zezwoleń, przewidzianych w przepisach specjalnych, regulujących sprawy zapisów i darowizn oraz nabywania majątku przez osoby fizyczne i prawne. Ponadto Minister Spraw Wewnętrznych i Minister Skarbu władni byli do udzielania stowarzyszeniom wyższej użyteczności szczególnych ulg i zwolnień w podatkach i opłatach państwowych i komunalnych.
Przepisy w zakresie stowarzyszeń wyższej użyteczności z 1932 przetrwały do końca II Rzeczypospolitej oraz przez cały okres Polski Ludowej.
Historia.
W latach 1933–1939 status stowarzyszenia wyższej użyteczności nadano 9 organizacjom. Po II wojnie światowej większość z tych stowarzyszeń Rada Ministrów rozwiązała. Wyjątek stanowił Związek Harcerstwa Polskiego i Polski Czerwony Krzyż. Na emigracji reaktywował również działalność Instytut Józefa Piłsudskiego, Poświęcony Badaniu Najnowszej Historii Polski.
W przypadku Związku Harcerstwa Polskiego, w 1950 bezprawnie zlikwidowano struktury stowarzyszenia, tworząc Organizację Harcerską w ramach Związku Młodzieży Polskiej, która następnie od sierpnia do grudnia 1956 funkcjonowała jako Organizacja Harcerska Polski Ludowej. Przywrócenie nazwy stowarzyszenia i struktur organizacyjnych nastąpiło w grudniu 1956. W lipcu 1959 Rada Ministrów ponownie uznała ZHP za stowarzyszenie wyższej użyteczności, stwierdzając jednocześnie utratę mocy rozporządzenia z 1936. We wrześniu 1959 zarządzeniem Ministra Spraw Wewnętrznych nadano też organizacji nowy statut.
Także Lidze Morskiej status ten nadano dwukrotnie. Pierwszy raz w 1946, kiedy funkcjonowała do rozwiązania w 1954. Ponownie w 1983, po reaktywowaniu stowarzyszenia.
W okresie Polski Ludowej status stowarzyszenia wyższej użyteczności nadano kolejnym 48 organizacjom. Część, szczególnie tych, którym status nadano w latach 40. XX wieku, rozwiązano lub przekształcano w inne stowarzyszenia. Przykładem może być rozwiązana w 1947 przedwojenna Liga Obrony Powietrznej i Przeciwgazowej, na majątku której powołano Ligę Lotniczą. W 1954 również ten podmiot został rozwiązany razem z innymi stowarzyszeniami (Towarzystwo Przyjaciół Żołnierza, Liga Morska). Ich następcą prawnym była Liga Przyjaciół Żołnierza, od 1964 występująca pod nazwą Liga Obrony Kraju.
Do momentu uchwalenia nowego prawa o stowarzyszeniach w 1989 status stowarzyszenia wyższej użyteczności miało 45 organizacji.
W ustawie z dnia 7 kwietnia 1989 r. – Prawo o stowarzyszeniach, ustanowiono tytuł honorowy „Stowarzyszenia Wyższej Użyteczności”, który w założeniu miał być nadawany przez Radę Państwa stowarzyszeniom, mającym szczególne osiągnięcia w realizacji celów społecznych. Z mocy tej ustawy stowarzyszenia, które posiadały dotychczasowy status stowarzyszenia wyższej użyteczności przyznano tytuł honorowy „Stowarzyszenia Wyższej Użyteczności” i wpisano do rejestru stowarzyszeń. W związku ze zmianą Konstytucji, w kompetencje Rady Państwa wszedł Prezydent Rzeczypospolitej Polskiej, który 18 stycznia 1990 wydał zarządzenie w sprawie trybu przedstawiania wniosku o nadanie tytułu honorowego „Stowarzyszenie Wyższej Użyteczności”. Miesiąc później, ustawą z 23 lutego 1990 przepisy o tytule honorowym zostały jednak wykreślone z ustawy. Stowarzyszenia utraciły swój dotychczasowy tytuł 13 marca 1990.
W 2004 wprowadzono ustawowo możliwość uzyskania przez stowarzyszenia statusu organizacji pożytku publicznego, który w pewien sposób nawiązuje do statusu stowarzyszenia wyższej użyteczności.

</doc>
<doc id="138021" url="https://pl.wikipedia.org/wiki?curid=138021" title="Reakcja Michaela">
Reakcja Michaela

Reakcja Michaela – reakcja chemiczna, której kluczowym etapem jest addycja nukleofilowa karboanionu do "α,β"-nienasyconych związków karbonylowych. Jest katalizowana zasadowo. Reakcja Michaela prowadzi do utworzenia nowego wiązania węgiel-węgiel, można ją stosować do wielu różnorodnych substratów, często wymaga jednak bezwodnego środowiska.
Mechanizm.
Pierwszym etapem jest utworzenie karboanionu w wyniku ataku zasady na związek z aktywną grupą metylenową, w wyniku czego następuje oderwanie protonu i powstanie karboanionu. Związki, z których powstaje karboanion, muszą posiadać właściwości kwasowe (tzw. C-H kwasy). Wspomniana grupa metylenowa powinna być połączona z jedną lub dwiema grupami wyciągającymi elektrony (EWG - "Electron Withdrawing Group"). W związkach tego typu ładunek ujemny jest zdelokalizowany i stabilizowany rezonansowo przez grupę (grupy) EWG. Można to przedstawić na przykładzie malonianu dietylu. Analogicznie zachowują się np. acetylooctan etylu czy acetyloaceton.
W drugim etapie powstały uprzednio karboanion o cechach silnego, ale miękkiego nukleofila przyłącza się do związku "α,β"-nienasyconego.
W trzecim etapie następuje utworzenie końcowego produktu wraz z regeneracją katalizatora.
Zastosowanie.
Zastosowanie reakcji Michaela w syntezie organicznej jest bardzo szerokie, gdyż prowadzi ona do powstania nowego wiązania węgiel-węgiel. Spektrum reagentów jest tu dość szerokie.
Jako związek "α,β"-nienasycony można zastosować na przykład (estry etylowe lub inne):
Jeszcze większa jest możliwość zastosowania prekursorów karboanionów, dla przykładu:
Jako pewnego rodzaju utrudnienie można uważać stosowany katalizator. Jako zasadę stosuje się bowiem etanolan sodu, który rozkłada się pod wpływem nawet śladowych ilości wody, co pociąga za sobą konieczność stosowania bezwodnych rozpuszczalników i świeżo destylowanych substratów. Niektóre reakcje typu Michaela mogą być katalizowane aminą.
Asymetryczna reakcja Michaela.
Jeśli w produkcie tworzy się nowe centrum stereogeniczne, a reakcję Michaela prowadzi się w obecności katalizatora chiralnego, może ona mieć przebieg stereoselektywny, tj. prowadzić to powstania głównie jednego enancjomeru produktu. W reakcji Michaela zwykle stosuje się w tym celu katalizatory oddziałowujące przez wiązania wodorowe, takie jak chiralne tiomoczniki lub . Przykładem asymetrycznej reakcji Michaela jest addycja nitrometanu do aldehydu "trans"-cynamonowego lub malonianu dietylu do β-nitrostyrenu w obecności chiralnych amidów kwasu kwadratowego. Nadmiar enencjomeryczny w tych reakcjach wyniósł 86–92%. Uzyskane chiralne produkty pośrednie zostały przekształcone stereospecyficznie w baklofen.
Reakcja aza-Michaela.
Wariantem reakcji Michaela, jest reakcja addycji amin do związków nienasyconych zawierających EWG w pozycji α. Reakcja ta nosi nazwę reakcji aza-Michaela i prowadzi do wytworzenia wiązania węgiel-azot (alkilowanie aminy). W przeciwieństwie do klasycznej reakcji Michaela, wersja "aza" nie wymaga katalizatora zasadowego i często może być prowadzona w wodzie lub alkoholu. Jako katalizatory stosowane mogą być np. SiCl4, azotan cerowo-amonowy (CAN), Cu0 lub kwas borowy:
Reakcja tio-Michaela.
Innym wariantem reakcji Michaela, jest reakcja addycji tioli do związków nienasyconych zawierających EWG w pozycji α. Reakcja ta nosi nazwę reakcji tio-Michaela i prowadzi do wytworzenia wiązania węgiel-siarka. W reakcji stosuje się różne układy katalizator/rozpuszczalnik, np: InBr3/DCM, RuCl3/PEG, Bi(NO)3/DCM, Bu4NBr, HCl/woda czy NaHCO3/woda. Katalizatorem mogą być również aminy, a w szczególności aminokwasy, np. L-prolina:
Opisano również reakcje tio-Michaela katalizowaną kwasem borowym:

</doc>
<doc id="138023" url="https://pl.wikipedia.org/wiki?curid=138023" title="Amarylkowce">
Amarylkowce

Amarylkowce (Amaryllidales Bromhead) – rząd roślin należący do klasy jednoliściennych.
Systematyka.
Gromada okrytonasienne, podgromada Magnoliophytina, klasa jednoliścienne, podklasa liliowe, nadrząd Lilianae Takht.
Rodziny należące do amarylkowców:

</doc>
<doc id="138025" url="https://pl.wikipedia.org/wiki?curid=138025" title="Sulejman I">
Sulejman I



</doc>
<doc id="138026" url="https://pl.wikipedia.org/wiki?curid=138026" title="Amarylkowate">
Amarylkowate

Amarylkowate ("Amaryllidaceae" J. St.-Hil.) – rodzina bylin jednoliściennych. Systematyka rodziny była przedmiotem daleko idących zmian na przełomie XX i XXI wieku. W ujęciu systematycznym APG III (2009) i APG IV (2016) obejmuje w randze podrodzin, obok amarylkowych, czosnkowe i agapantowe (wcześniej traktowane zwykle jako odrębne rodziny). Należą tu 73 rodzaje, których przedstawiciele występują na wszystkich kontynentach z wyjątkiem obszarów okołobiegunowych. Wiele gatunków z rodzaju czosnek to popularne warzywa. Spożywane są też rośliny z rodzaju "Tulbaghia" i "Nothoscordum". Rośliny z podrodziny amarylkowych są trujące, ale stosowane były w praktykach szamańskich do wywoływania halucynacji. Liczne gatunki uprawiane są jako rośliny ozdobne. Rośliny z podrodziny amarylkowych zawierają alkaloidy amarylkowate, należące do grupy alkaloidów izochinolinowych, o właściwościach leczniczych znanych już w starożytnej Grecji, takie jak likoryna i galantamina, stosowana w leczeniu choroby Alzheimera.
Systematyka.
Rodzina stanowi grupę siostrzaną szparagowatych "Asparagaceae" "s.l." i w opisanym tu ujęciu opisana została po raz pierwszy w systemie APG III w 2009. Przy czym ścisłe powiązania filogenetyczne wcześniej odrębnie klasyfikowanych rodzin (amarylkowatych, czosnkowatych i agapantowatych) wskazywane były już w systemie APG II (sugerowano w nim możliwość połączenia tych taksonów w jedną rodzinę czosnkowatych "Alliaceae" "s.l.").
Pozycja filogenetyczna rodziny w obrębie rzędu szparagowców:
Podział rodziny opublikowany został także w 2009 r. przez Chase'a, Reveala i Faya. Lista zaakceptowanych nazw rodzajów według Plants of the World Online.
Jeden rodzaj z 9 gatunkami występującymi w południowej Afryce: 
Takson obejmujący 13 rodzajów łączonych w 3 plemiona. Spośród 795 gatunków aż 690 należy do rodzaju czosnek ("Allium"). Przedstawiciele wyróżniają się górną zalążnią, obecnością styloidów, rurek mlecznych oraz związków siarki, będących allilowymi pochodnymi cysteiny, nadających roślinom charakterystyczny zapach:
Plemię Allieae :
Plemię Tulbaghieae :
Plemię Gilliesieae :
Przedstawiciele wyróżniają się dolną zalążnią, okazałymi kwiatami oraz obecnością alkaloidów amarylkowatych (norbelladyny) i aminokwasów niebiałkowych. Należy tu ok. 60–75 rodzajów z ponad 900 gatunkami. Łączone są one w 14 plemion, których relacje filogenetyczne w znacznym stopniu są poznane, jednak wciąż podlegają modyfikacjom:
Plemię "Amaryllideae" 
Plemię "Calostemmateae" 
Plemię "Cyrtantheae" 
Plemię "Haemantheae" 
Plemię "Lycoridae" 
Plemię "Galantheae " 
Plemię "Pancratieae " 
Plemię "Narcisseae " 
Plemię "Griffinieae " 
Plemię "Hippeastreae " 
Plemię "Eustephieae " 
Plemię "Eucharideae " 
Plemię "Hymenocallideae " 
Plemię "Clinantheae " 
Podział nieustalony:

</doc>
<doc id="138028" url="https://pl.wikipedia.org/wiki?curid=138028" title="Świat według Kiepskich">
Świat według Kiepskich

Świat według Kiepskich – polski serial komediowy produkowany przez ATM Grupę. Emitowano go na antenie Polsatu od 16 marca 1999 do 16 listopada 2022. 20 marca 2023 opublikowano na Platformie Polsat Box Go ostatni odcinek, dostępny tylko na tym portalu. Był jednym z najdłużej emitowanych polskich seriali.
Serial piętnował różne wady (wulgaryzmy, lenistwo, egoizm, alkoholizm, patologie, apatie, chamstwo) oraz stereotypowy model życia polskiej rodziny, posługując się prostym humorem i zabawnym językiem bohaterów.
Serial był emitowany również na Ukrainie jako "Sprawy Kiepskich" () przez ICTV, a w 2010 doczekał się tam własnego odpowiednika nazwanego "Niepruchi".
W czerwcu 2022 telewizja Polsat poinformowała o zakończeniu produkcji serialu.
Fabuła.
Serial opowiada o perypetiach życiowych rodziny Kiepskich i ich sąsiadów, mieszkających w starej kamienicy na osiedlu Kosmonautów, przy ulicy Ćwiartki 3/4 we Wrocławiu. Bohaterowie starają się zdobyć pieniądze najmniejszym nakładem sił tak, żeby się nie wysilać. tzn. „zarobić, a się nie narobić”. Głowa rodziny Kiepskich, Ferdynand, to leniwy mężczyzna w średnim wieku, który za wszelką cenę unika każdej pracy (często podkrada pieniądze żonie i teściowej), a jego ulubionym zajęciem jest oglądanie telewizji (zwłaszcza piłki nożnej), palenie papierosów i picie alkoholu (w szczególności wódki i piwa marki "Mocny Full"). Syn Ferdka, Walduś, dzieli z ojcem zamiłowanie do piwa i oglądania meczów piłki nożnej, interesuje się kulturystyką. Córka Ferdynanda, Mariola, to próżna dziewczyna, która chce się koniecznie podobać wszystkim chłopcom. Całą rodzinę utrzymuje ciężko pracująca Halinka. Oprócz nich w domu mieszkała także babka Rozalia, matka Haliny, która często wchodziła w konflikty z Ferdkiem i nazywała go „kanalią”. Babka była wierzącą kobietą i lubiła kreskówki, a w szczególności Koziołka Matołka.
Sąsiadami Kiepskich są Marian Paździoch z żoną Heleną, handlarze bielizny na bazarze. Marian jest wyjątkowo sprytny, więc próbuje nabierać na swoje podstępy niczego niepodejrzewających sąsiadów. Z wzajemnością nie przepada za Ferdynandem, zawsze spiera się z nim, kto pierwszy skorzysta ze wspólnej toalety, ale z czasem ich relacje sie ocieplają. Helena to choleryczka, często agresywna w stosunku do swojego męża. Po 50 latach Marian dowiaduje się, że ma syna Janusza, który jest owocem romansu Paździocha z młodą Romką.
Kiepscy utrzymują relacje również z Arnoldem Boczkiem, sąsiadem z piętra wyżej. Boczek jest pracownikiem miejscowej rzeźni, naiwnym i zawsze nabierającym się na podstępy Paździocha. Jest nielubiany za to, że korzysta z toalety na nie swoim piętrze, kradnie papier toaletowy i żarówki.
Mieszkańców kamienicy odwiedzał często listonosz Edzio, znany był ze swoich limeryków, które wygłaszał na temat bieżącej sytuacji życiowej mieszkańców kamienicy. W późniejszych odcinkach pojawiali się też m.in. Jolasia – chciwa, zaradna i rezolutna żona Waldka, Grażynka – koleżanka Haliny z pracy, Andrzej Kozłowski – prezes spółdzielni mieszkaniowej i przewodniczący rady mieszkańców osiedla oraz Kazimierz Badura – bezdomny znajomy Ferdynanda mieszkający na złomie.
Obsada.
Przesłuchania do głównej obsady serialu przeprowadzili Okił Khamidow, Aleksander Sobiszewski i Janusz Sadza. Z racji ograniczonego budżetu twórcy postawili w większości na aktorów mało znanych widzom. Postać Ferdynanda Kiepskiego początkowo miał zagrać Andrzej Gałła, jednak ostatecznie rolę powierzono Andrzejowi Grabowskiemu. Wcześniej zagrania głównego bohatera odmówili twórcom m.in. Stanisław Tym, Janusz Rewiński i Janusz Gajos. Z kolei rolę Waldemara Kiepskiego otrzymał Marcin Janos Krawczyk, jednak wycofał się z projektu na tydzień przed rozpoczęciem zdjęć do odcinków pilotażowych, a jego miejsce w obsadzie zajął Bartosz Żukowski. Zarówno Gałła, jak i Krawczyk w późniejszym czasie zagrali epizodyczne role w serialu . Rolę listonosza Edzia zaproponowano Zenonowi Laskowikowi, jednak ten odmówił twórcom, po czym zaproszenie do serialu przyjął Bohdan Smoleń.
Role gościnne.
Poza główną obsadą w serialu pojawiało się szereg aktorów, którzy odgrywali epizodyczne role (niektórzy na przestrzeni lat wcielali się w różne postaci). Za obsadę przez wiele lat odpowiedzialny był drugi reżyser Jerzy Owczaczyk. W serialu gościnnie zagrali m.in. Adam Cywka, Agnieszka Włodarczyk, Aleksander Sobiszewski, Andrzej Buszewicz, Andrzej Olejnik, Anna Ilczuk, Daniel Olbrychski, Ferdynand Matysik, Halina Wyrodek, Henryk Gołębiewski, Igor Przegrodzki, Jacek Borkowski, Jacek Grondowy, Jerzy Matysiak, Jerzy Nowak, Jerzy Schejbal, Joanna Brodzik, Katarzyna Figura, Katarzyna Galica, Krystyna Podleska, Krzysztof Krawczyk, Krzysztof Skiba, Leon Niemczyk, Łucja Burzyńska, Łukasz Płoszajski, Magdalena Mazur, Marcel Szytenchelm, Marcin Dorociński, Marcin Troński, Mariusz Drężek, Michał Czernecki, Michał Lesień, Michał Urbaniak, Mikołaj Krawczyk, Miłogost Reczek, Mirosław Kropielnicki, Piotr Gąsowski, Piotr Pręgowski, Robert Gonera, Robert Rozmus, Robert Wrzosek, Sławomir Sulej, Sławomir Zapała, Stanisław Szelc, Tadeusz Kwinta, Tadeusz Szymków, Tomasz Sapryk, Wojciech Dąbrowski, Wojciech Łuszczykiewicz, Zbigniew Lesień, Zbigniew Wodecki i Zuzanna Helska.
Emisja serialu.
Ponadto na przestrzeni dwóch dekad emisji serialu, poza materiałami przedstawiającymi kulisy tworzenia produkcji, powstał nienumerowany odcinek specjalny, odcinek sylwestrowy nadany na przełomie lat 1999 i 2000.
Produkcja i realizacja zdjęć.
Serial wymyślił w 1998 producent Tomasz Kurzewski, współzałożyciel spółki ATM Grupy, na którego zlecenie scenariusz napisali w 1997 Janusz Sadza, Aleksander Sobiszewski, Igor Nurczyński i Roman Rega, powiązanych z grupą Mader Faker Studio działającą przy Wrocławskim Teatrze Pantomimy i tworzącą filmy krótkometrażowe na początku lat 90.. Inspiracją do stworzenia serialu był amerykański sitcom "Świat według Bundych" emitowany na antenie Polsatu od 1996. W odróżnieniu od pierwowzoru, twórcy uczynili głową rodziny kobietę, która utrzymuje bezrobotnego męża i dwoje dzieci. Zgodnie z założeniami rodzina miała mieć charakter lekko patologiczny. Twórcy wprowadzili również postać babki reprezentującą starsze pokolenie rodziny. Sadza wówczas zamieszkiwał „Trójkąt Bermudzki”, jedną z części Wrocławia złożoną z XIX-wiecznych kamienic, który to stał się miejscem akcji serialu. Pierwowzorami bohaterów serialu zostali zamieszkujący kamienicę jego sąsiedzi, natomiast scenariusze powstawały początkowo na bazie zasłyszanych historii i anegdot.
Serial początkowo miał być zatytułowany "Kiepskich świat" (taki też tytuł pojawia się w tekście utworu przewodniego, nagranego przez zespół Big Cyc), jednak ostatecznie zmieniono jego tytuł na "Świat według Kiepskich".
Pierwsze trzy odcinki pilotażowe zostały nakręcone w lutym 1999. Ich scenariusz zawierał wiele wulgaryzmów, które w późniejszym czasie zminimalizowano. Twórcy musieli nakręcić pilotażowe odcinki bez finansowego wsparcia zarządu Polsatu, dlatego byli zmuszeni zrealizować je własnym sumptem, a Kurzewski dodatkowo sprzedał swoje mieszkanie, by uzyskać odpowiednie fundusze. "Świat…" został zgłoszony do konkursu telewizji Polsat wraz z dwiema innymi produkcjami – "Graczykowie" i "Rodzina zastępcza"; ostatecznie wszystkie trzy zostały zamówione przez stację.
Serial ulegał wielu modyfikacjom ze strony producenta i początkowo pod ich wpływem kilku scenarzystów (w tym Sadza) w 2000 zrezygnowało z pracy nad produkcją. Sadza powrócił na krótko jako autor scenariuszy w 2002 i 2007. Serial do 76. odcinka (z wyjątkiem odc. 66–69 i 72) był realizowany w kamienicy znajdującej się przy ul. Podwale 67 we Wrocławiu (w 51. odcinku pokazany został prawdziwy widok z okna). Od odcinka 77., czyli w latach 2001–2021 serial realizowano w studiu ATM Grupa w Bielanach Wrocławskich. Ekipa serialu zrealizowała także niektóre sceny w plenerze (np. w odcinku pt. "Kiepscy zboczeńcy" scenę, w której Ferdek każe trzepać dywan akwizytorowi, kręcono na osiedlu, na którym kręcono również czołówkę serialu) oraz w centrum Wrocławia. W ostatnich latach produkcji przy kręceniu serialu wykorzystywano greenbox. Reżyserem pierwszych 282 odcinków był Okił Khamidow, następnie funkcję przejął Patrick Yoka, a odcinki 529–588 wyreżyserował Adek Drabiński. Za scenografię odpowiadali Bartosz i Rafał Kaufholdowie, za charakteryzacje – Marta Kałużna, za kostiumy – Piotr Bouffał i Barbara Sikorska-Bouffał oraz krawcowe: Renata Kiełbiowska i Renata Śnieżko, a za efekty specjalne – Mariusz Firnys. 
W 2005 Waldemar Dziki, ówczesny dyrektor programowy Polsatu, zdecydował o zdjęciu serialu z ramówki ze względu na „mało ambitny” scenariusz. We wrześniu 2006 serial powrócił na antenę.
Czołówka serialu.
Czołówka w serialu była wielokrotnie zmieniana. W czołówce początkowych odcinków nie było postaci Arnolda Boczka, który dołączył w 2000 w 37. odcinku, natomiast w 2005 odszedł Waldemar Kiepski. Od 155. w wybranych odcinkach zaczęto stosować krótką wersję czołówki, która trwała ok. 30 sekund i stosowano ją wraz ze starą wersją. W krótkiej wersji dodatkowo występowała Krystyna Feldman. Od 246. odcinka zmieniono czołówkę, w której usunięto ze starej wersji sceny z Krystyną Feldman i Bartoszem Żukowskim, a na ich miejsce pojawiły się kadry z odcinków. Powstały trzy wersje czołówki: krótka (ok. 30 sekund), średnia (ok. 60 sekund) i długa (ok. 90 sekund).
Od 283. odcinka, ze względu na zmianę formatu obrazu w serialu z 4:3 do 16:9, używana była nowa czołówka, w której wykorzystywano elementy tej stosowanej dawniej. Pojawiali się w niej ci sami bohaterowie co dotychczas oraz występowała w trzech wersjach trwających 30 sekund. Od 353. odcinka w czołówce pojawiła się scena z Bartoszem Żukowskim.
Tytułowa piosenka serialu została wydana na albumie zespołu Big Cyc, również zatytułowanym "Świat według Kiepskich". Muzykę do niej napisał Jarosław Lis, a słowa Krzysztof Skiba.

</doc>
<doc id="138029" url="https://pl.wikipedia.org/wiki?curid=138029" title="Everton (Liverpool)">
Everton (Liverpool)

Everton – dzielnica Liverpoolu, miasta w Anglii, w Merseyside, w dystrykcie (unitary authority) Liverpool. Według danych ze spisu z 2011 r. zamieszkana przez 14 782 osób.

</doc>
<doc id="138030" url="https://pl.wikipedia.org/wiki?curid=138030" title="Bitwa pod Kurskiem">
Bitwa pod Kurskiem



</doc>
<doc id="138032" url="https://pl.wikipedia.org/wiki?curid=138032" title="Narcyz (imię)">
Narcyz (imię)

Narcyz – imię męskie pochodzenia greckiego, które wywodzi się od wyrazu pospolitego "narcyz" ("ναρκισσος, narkissos"), wywodzące się od słowa "narkáō" – "odurzający, znieczulający". W mitologii greckiej Narcyz był młodzieńcem, który zakochał się we własnym odbiciu i umarł wpatrując się w jego widok.
Kościół katolicki zna kilku świętych i 2 błogosławionych (narodowości polskiej) o tym imieniu. W Polsce jest ono poświadczone od 1495 roku. 
Narcyz imieniny obchodzi:
Żeński odpowiednik: Narcyza
Znane osoby noszące imię Narcyz:

</doc>
<doc id="138033" url="https://pl.wikipedia.org/wiki?curid=138033" title="Narcyz (mitologia)">
Narcyz (mitologia)

Narcyz (gr. Nárkissos, łac. Narcissus) – w mitologii greckiej młodzieniec niezwykłej urody.
Jak pisze Owidiusz w "Metamorfozach", Narcyz pochodził od nimfy Liriope i bóstwa rzecznego Kefisosa. Wyróżniał się wielką urodą. Po narodzinach dziecka rodzice udali się do wieszczka Tejrezjasza z prośbą o wywróżenie chłopcu przyszłości. Tejrezjasz przepowiedział, że chłopiec będzie żył, dopóki nie ujrzy swego odbicia. Stwierdził, że dziecko dożyje starości, jeśli nie będzie siebie oglądało.
Gdy Narcyz dorósł, stał się bardzo urodziwym mężczyzną. Czas spędzał w górach lub lasach, znały go więc wszystkie nimfy. Wszystkie żywiły do niego gorące uczucia. Kochało go też wiele dziewcząt. Narcyz jednak nie był zainteresowany związkami miłosnymi. Kochał tylko polowanie, obojętny na wzbudzaną przez siebie miłość.
Smutny los spotkał nimfę Echo. Jak inne boginki, zakochała się w nim i spotkała z odtrąceniem. Pogrążyła się więc w rozpaczy i stopniowo nikła, aż wreszcie pozostał z niej tylko jękliwy głos. Wedle innej wersji jeszcze przed poznaniem Narcyza Echo swoją gadatliwością wprawiła w gniew Herę. Bogini ukarała nimfę, która mogła jedynie powtarzać ostatnie zasłyszane słowa. Kiedy więc Narcyz nawoływał, Echo odpowiadała mu. Zabawa ta szybko jednak znudziła myśliwego, który porzucił nimfę, zostawiając ją w rozpaczy, przez co uciekła na pustkowie i tam nikła, aż został z niej sam powtarzający zasłyszane słowa głos.
W jednej z wersji wzgardzone przez Narcyza dziewczęta zanosiły do nieba modły o pomszczenie ich krzywdy. W innej zachowanie względem Echo oburzyło jej siostry. Udały się one po pomoc do Nemezis, oskarżając Narcyza o egoizm i obojętność. Bogini zdecydowała się wymierzyć sprawiedliwość. Pewnego upalnego dnia zawiodła polującego młodzieńca nad źródło, gdzie zmęczony polowaniem łowca pragnął się odświeżyć. Chcąc ugasić pragnienie, pochylił się nad strumieniem. Ujrzał w lustrze wody swą twarz. Własna uroda zadziwiła go. Zakochał się sam w sobie. Nie była to szczęśliwa miłość, gdyż młodzieniec, mimo ciągłego nachylania się, nie mógł dosięgnąć własnej twarzy. Nie przyjmował pokarmów ani napojów. Cały świat stał się dla niego obojętny. W jednej z wersji umarł z tęsknoty. Pochowano go, a na jego grobie wyrósł kwiat o złotym środku otoczonym białymi płatkami, który nazwano narcyzem. Młodzieniec jednak i po śmierci nie zaznał ukojenia. Starał się odnaleźć swą twarz w wodach Styksu. Istnieje też wersja mitu mówiąca, że Narcyz tak długo przebywał nad źródłem, że zapuścił tam korzenie. W końcu jego ciało uległo przemianie w kwiat przeglądający się wiosną i latem w zwierciadle wody, a więdnący jesienią.
Istnieje jeszcze inna wersja mitu o Narcyzie. Podaje ona, że młodzieniec miał siostrę, a nawet bliźniaczkę, podobną do niego z wyglądu. To w niej miał się zakochać lub też po prostu kochał ją jako siostrę. Dziewczyna jednak zmarła. Wtedy Narcyz, tak podobny do siostry, wpatrywał się nad wodą w swoją twarz, gdyż przypominała mu oblicze drogiej zmarłej; nie chciał bowiem zapomnieć jej wyglądu. Wydawało mu się, że to jej twarz widzi, co koiło jego cierpienie. Tak więc pocieszał się, wpatrując się w zwierciadło wody. W końcu i on umarł z wyczerpania. Jest to racjonalistyczna interpretacja mitu, podawana przez Pauzaniasza.
Wyróżnia się też beocką wersję mitu. Podaje ona, iż Narcyz zamieszkiwał Tespie w pobliżu Helikonu. Jego uroda i pogarda dla miłości są zgodne z bardziej znanymi wersjami mitu, natomiast w roli zawiedzionego adoratora występuje młody Amejnias. Narcyz odrzucił jego uczucie, odstręczał go od siebie, a nawet któregoś razu posłał mu miecz. Amejnias spełnił sugestię obiektu swojej miłości i popełnił samobójstwo pod drzwiami domu Narcyza. Dalszy ciąg jest podobny – Narcyz zakochuje się we własnym obliczu widzianym w zwierciadle wody, co sprowadza na niego śmierć. Jego krew przesiąkła ziemię, z której wyrósł kwiat noszący imię młodzieńca. Opowieść ta ma związek z kultem Miłości w Tespiach.
Jeszcze inna wersja podaje, jakoby Narcyz pochodził z eubejskiej Eretrii, a zabić go miał Epops lub Epo. Kwiat noszący jego imię miał powstać z krwi zamordowanego.

</doc>
<doc id="138034" url="https://pl.wikipedia.org/wiki?curid=138034" title="Klemens Murańka">
Klemens Murańka

Klemens Murańka również znany jako Klimek Murańka (ur. 31 sierpnia 1994 w Zakopanem) – polski skoczek narciarski, reprezentant klubu Wisła Zakopane, drużynowy brązowy medalista mistrzostw świata seniorów z 2015, indywidualny srebrny medalista mistrzostw świata juniorów z 2013, trzykrotny medalista drużynowy: złoty (2014) i dwukrotnie srebrny (2012, 2013). Złoty medalista drużynowego konkursu Zimowego Olimpijskiego Festiwalu Młodzieży Europy 2011. Zwycięzca Letniego Pucharu Kontynentalnego z 2017 i 2019. Medalista mistrzostw Polski. W styczniu 2021 roku został rekordzistą skoczni w Willingen (153 metry).
Przebieg kariery.
Jego pierwszym trenerem był pierwszy polski medalista zimowych igrzysk olimpijskich Franciszek Gąsienica Groń. Latem 2004 opiekunem Murańki został specjalista ds. szkolenia młodych skoczków Józef Jarząbek z klubu TS Wisła-Zakopane. 31 sierpnia 2004 (w dniu swoich 10. urodzin) Klimek zasłynął skokiem na 135,5 metra na Wielkiej Krokwi w Zakopanem (zaledwie 4,5 metra mniej od oficjalnego rekordu obiektu). 14 października 2007 odniósł swój pierwszy sukces seniorski, zajmując 3. miejsce podczas letnich mistrzostw Polski na skoczni normalnej (na zakopiańskiej Średniej Krokwi). 26 grudnia 2007 podczas zimowych mistrzostw Polski na Wielkiej Krokwi w Zakopanem zajął 2. miejsce (w zawodach nie startował jednak Adam Małysz).
Od sezonu 2007/2008 włącznie jest członkiem polskiej kadry młodzieżowej w skokach narciarskich.
W oficjalnych międzynarodowych zawodach seniorskich zadebiutował 18 marca 2007 podczas konkursu Pucharu Kontynentalnego na Wielkiej Krokwi w Zakopanem, zajmując 52. miejsce i nie kwalifikując się do drugiej serii. Po raz drugi w Pucharze Kontynentalnym wystąpił 5 stycznia 2008 w Kranju, a były to jego pierwsze zawody seniorskie poza Polską. Po pierwszej turze i skoku na odległość 107 m. zajmował 13. miejsce (najwyższe spośród wszystkich Polaków), jednak tuż po nim został zdyskwalifikowany ze względu na zbyt niską wagę w stosunku do długości nart. Następnego dnia Klimek – startując już na krótszych nartach – zajął 7. miejsce, otrzymując łączną notę 254,8 pkt. (po skokach na 107 m i 106,5 m). Były to jego pierwsze punkty (w sumie 36) w zawodach PK. 24 stycznia 2008 – mając 13 lat, 4 miesiące i 24 dni – zadebiutował na zakopiańskiej Wielkiej Krokwi w cyklu Pucharu Świata, stając się tym samym najmłodszym skoczkiem w historii, który został dopuszczony do startu w zawodach najwyższej rangi. W odbywających się tego dnia kwalifikacjach uzyskał jednak zaledwie 88,5 m i zajmując ostatnią pozycję (65. miejsce) nie zakwalifikował się do konkursu głównego. W zawodach "FIS Youth" w Lahti na skoczni o Punkcie K 70 metrów, zajął drugie miejsce. Za skoki na odległość 69,5 i 70 metrów dostał notę łączną 258,1 pkt, i przegrał o 0,2 pkt z Finem Samim Saapunkim.
W sezonie 2009/2010 wystartował w kwalifikacjach do dwóch konkursów Pucharu Świata w Zakopanem. Zajął odpowiednio 58. i 57. miejsce, przez co nie wystąpił w pierwszej serii zawodów. W tym samym sezonie wygrał dwa konkursy FIS Cup w Szczyrku (pierwszy ex aequo z Grzegorzem Miętusem), dzięki czemu został najmłodszym zwycięzcą tych zawodów. W sezonie 2010/11 został powołany na inaugurujące cykl Pucharu Świata zawody w fińskiej Ruce, a także następujące po nich zmagania w Kuopio i Lillehammer. Ani razu nie zdołał zakwalifikować się do konkursu głównego.
25 lutego 2012 zdobył z drużyną srebrny medal Mistrzostw Świata Juniorów 2012, a wcześniej zajął szóste miejsce w indywidualnej rywalizacji.
3 marca 2012 roku w konkursie drużynowym Pucharu Świata w Lahti zajął 3. miejsce, skacząc w drużynie z Maciejem Kotem, Aleksandrem Zniszczołem i Kamilem Stochem. Dzień później zdobył swoje pierwsze punkty do klasyfikacji PŚ za 21. miejsce. Później punktował jeszcze dwukrotnie i ukończył sezon na 56. miejscu w tabeli.
Latem 2012 u Murańki wykryto problemy ze wzrokiem. Musiał poddać się serii operacji. Z tego powodu na kilka tygodni przerwał treningi i przez większość sezonu letniego nie uczestniczył w zawodach. Dnia 15 grudnia wystąpił w zawodach pucharu świata w Engelbergu i tam zajął 28. lokatę. W Mistrzostwach Świata Juniorów w Narciarstwie Klasycznym 2013 w Libercu zdobył srebrny medal w konkursie indywidualnym. Dwa dni później powtórzył ten wynik w konkursie drużynowym. W 2015 r. został brązowym medalistą MŚ w Falun w drużynie.
29 stycznia 2021 roku Murańka skoczył 153 metry podczas kwalifikacji do pierwszego konkursu w turnieju Willingen Six i tym samym pobił o jeden metr dotychczasowy rekord skoczni Mühlenkopfschanze w Willingen należący do Janne Ahonena i Jurija Tepeša.
Mistrzostwa Polski w skokach narciarskich.
Zimowe mistrzostwa Polski seniorów (indywidualnie).
Stan w trakcie sezonu 2022/2023. Opracowano na podstawie.
Letnie mistrzostwa Polski seniorów (indywidualnie).
Stan po zakończeniu sezonu letniego 2022. Opracowano na podstawie.
Życie prywatne.
Jego ojciec, Krzysztof Murańka był w młodości biathlonistą. 28 sierpnia 2014 jego narzeczona Agnieszka urodziła syna Klemensa. 25 kwietnia 2015 roku wziął z nią ślub. 4 stycznia 2021 roku na świat przyszedł drugi syn skoczka Jan.

</doc>
<doc id="138035" url="https://pl.wikipedia.org/wiki?curid=138035" title="Druk termotransferowy">
Druk termotransferowy

Druk termotransferowy polega na uzyskiwaniu obrazu na etykiecie poprzez podgrzewanie pigmentu zawartego w taśmie termotransferowej (odpowiednik taśmy barwiącej). Taśma termotransferowa przesuwa się wraz z taśmą z etykietami, a rozgrzana głowica drukarki termotransferowej uwalnia substancję barwiącą z taśmy termotransferowej i dzięki dociskowi przenosi ją na powierzchnię etykiety. Za pomocą tej techniki można dokonywać druku na różnych rodzajach podłoży. Druk termotransferowy cechuje wysoka trwałość.
Stosowane metody druku termotransferowego:

</doc>
<doc id="138036" url="https://pl.wikipedia.org/wiki?curid=138036" title="Potoccy herbu Pilawa">
Potoccy herbu Pilawa

Potoccy herbu Pilawa – jeden z największych i najmożniejszych rodów magnackich w dziejach Rzeczypospolitej. W czasach swojej świetności podejmowali królów, cesarzy, czy arcyksięcia Rudolfa. Nazwisko Potocki nosili prymasi, wielcy wodzowie, politycy, artyści i generałowie, członkowie rodu niekiedy byli posiadaczami największych majątków ziemskich w Polsce. Potoccy budowali własne miasta i piastowali najwyższe urzędy dygnitarskie, bronili też ustroju Polski, oddając swoje życie w licznych wojnach.
Etymologia nazwiska.
Nazwisko "Potocki" utworzone formantem „-ski” pochodzi od popularnie występującej nazwy miejscowej – „Potok”. W przypadku nazwiska Potockich spod herbu Pilawa, miejscowością tą jest Potok Wielki, znajdujący się nieopodal Jędrzejowa w obecnym województwie świętokrzyskim.
Historia.
Pierwsza wzmianka dotycząca Potockich bez podania herbu pochodzi z 1236 roku.
Według hipotezy prof. Mariana Wolskiego, Potoccy herbu Pilawa wywodzili się od Pampickich z Pampic (Pępic) w powiecie chęcińskim.
Według heraldyka Szymona Okolskiego, Potoccy wywodzili się od Pilawitów Moskorzewskich – Jednakże Kasper Niesiecki podważa tę hipotezę słowami:
Kasper Niesiecki, Bartosz Paprocki i Szymon Okolski są zgodni, że miejscem pochodzenia Potockich jest Potok Wielki pod Jędrzejowem, zlokalizowany niegdyś w województwie krakowskim (obecnie województwo świętokrzyskie).
Za najstarszego znanego członka rodu uważa się Żyrosława z Potoka, legendarnego wojownika i pierwszego, który posiadał herb Pilawa. Około roku 1200, Żyrosław przekazał swojemu synowi Aleksandrowi, liczne włości. Ten zaś podzielił je na kilku synów, którzy mieli przybrać nazwisko od dziedziczonych dóbr, stając się protoplastami nowych rodzin. Według heraldyka Kaspra Niesieckiego, jego syn mógł być protoplastą Tworowskich z Tworowa, Stanisławskich ze Stanisławic, Borowskich z Borowy i Słostowskich ze Słostowy. Szymon Okolski natomiast twierdzi, że Aleksander miał łącznie ośmiu synów, należeli do nich chociażby: Janusz z Moskorzewa (Moskorzewscy z Moskorzewa, potem Kamienieccy z Kamieńca), Sulisław z Potoka (Potoccy z Potoka). Jednym z synów Aleksandra był niejaki Sulisław z Potoka, który został kasztelanem sandomierskim w roku 1217. Ten natomiast miał syna Aleksandra Potockiego. Aleksander pozostawił po sobie syna noszącego imię Jan, który w roku 1330 pełnił urząd stolnika Elżbiety, żony Karola Węgierskiego. Włostko, syn Jana, był dziedzicem na Potoku i kasztelanem wiślickim, w roku 1366 podpisał się tak na przywileju Jędrzejowa, a w roku 1368 na przywileju miasta Krakowa.
Włostko Potocki spłodził syna, Jakuba Potockiego, kasztelana radomskiego w roku 1398, późniejszego ojca Andrzeja i Bernarda Potockich. Bernard osławił się pobożnością i wspaniałością umysłu, przed śmiercią pozostawił po sobie trzech synów, Bernarda, Macieja i Stanisława, według niektórych historyków mógł pozostawić po sobie nawet ośmiu synów. Bernard Potocki opat jędrzejowski, syn Bernarda – takie imię przypisał mu Szymon Okolski w swoim herbarzu, choć Szymon Starowolski nazywa go Stanisławem. Według Kaspra Niesieckiego oba imiona mogą być poprawne zważywszy na fakt, że imię Stanisław mogło być pochodzić ze chrztu.
Pozostali dwaj synowie Bernarda dali początek dwóm liniom rodowym Potockich, Maciej – "„małopolskiej”", a Stanisław – "„wielkopolskiej”".
Linia małopolska.
Na początku XVI wieku Potoccy stali się zwykłą ubogą rodziną szlachecką, jakich wiele było wówczas w królestwie polskim. Odrodzenie świetności rodu rozpoczęło się dopiero za sprawą syna Macieja, Jakuba Potockiego – jednego ze współwłaścicieli wsi Potok Wielki. Sprzedał on swoją część wsi i przeniósł się w pierwszej połowie XVI wieku do województwa ruskiego, ożeniwszy się z pochodzącą z ziemi halickiej, Katarzyną Jemielnicką. Podczas walk z Tatarami i Mołdawią dosłużył się stopnia rotmistrza i dorobił kilkunastu wsi na Rusi i Podolu, objął też cieszący się dużym poważaniem urząd podkomorzego halickiego. Jakub miał ćwiczyć w fechtunku i jeździe konnej młodego Zygmunta II Augusta, na prośbę Zygmunta I, za co otrzymał wioski Sokołów i "Zagajpole". Jakub Potocki zmienił nazwę "Zagajpola" na "Potok", a w 1601 roku, na prośbę kolejnego właściciela, król zezwolił na ponowną zmianę nazwy na Potok Złoty. W taki sposób Potoccy utworzyli nowe rodowe gniazdo na ziemi tarnopolskiej i stąd rozpoczęła się ich ekspansja na tereny obecnej Ukrainy.
Syn Jakuba, Mikołaj Potocki, został starostą chmielnickim, a z czasem stanął na czele starostwa kamienieckiego, które przynosiło mu około 4 tys. złotych rocznego dochodu w ówczesnej walucie. Za te pieniądze Mikołaj masowo skupywał tereny i wioski i w ten sposób założył podstawy potęgi rodu.
O zasadniczym zwrocie w pozycji Potockich można mówić jednak, dopiero gdy przeanalizuje się dzieje synów Mikołaja Potockiego; Jana, Andrzeja, Jakuba i Stefana. Jan wsparł króla Zygmunta III Wazę podczas rokoszu sandomierskiego i pożyczył mu 12 tys. złotych pod zastawę starostwa lityńskiego, wkrótce potem otrzymał województwo bracławskie i został pierwszym wojewodą wśród Potockich. Zmarł bezdzietny, ale jego bracia stali się protoplastami trzech kolejnych gałęzi rodu.
Gałąź jezupolska (Pilawa).
Jakub Potocki przemianował miasteczko Czesybiesy w Jezupol i założył tzw. gałąź "„jezupolską"”. Jego syn Mikołaj dla swej olbrzymiej siły otrzymał przezwisko "„Niedźwiedzia łapa”". Był hetmanem i wszedł do historii jako zażarty wojownik przeciwko Bohdanowi Chmielnickiemu. Gałąź ta wymarła prawdopodobnie około 1711 roku .
Gałąź prymasowska (Pilawa Złota).
Stefan Potocki osiadł w Buczaczu i dał początek Pilawie Złotej – na jej herbach rodowy krzyż malowano na żółty kolor. Jednym z najbardziej znanych przedstawicieli tej gałęzi był starosta kaniowski, Mikołaj Bazyli Potocki, fundował on wspaniałe obiekty w Buczaczu, Horodence i Poczajowie. Jeden z potomków Stefana, Teodor Potocki, został arcybiskupem gnieźnieńskim – najwyższym dostojnikiem kościelnym w Polsce, prymasem. Teodor kolejno był biskupem chełmińskim, warmińskim, wreszcie jako arcybiskup gnieźnieński, prymas Polski lawirował pomiędzy dworem królewskim a koteriami magnackimi. Przede wszystkim jednak kierował on skonsolidowanym obozem potockim wraz z Józefem, przyszłym hetmanem. Z uwagi pełnione przez Teodora role, potomkowie Pilawy Złotej są też nazywani gałęzią "„prymasowską"”. W XIX wieku Potockich z Pilawy Złotej było tak wielu, że zubożeli i z czasem zeszli z historycznej areny. Spośród najciekawszych XVIII-wiecznych przedstawicieli gałęzi „"prymasowskiej”" warto wymienić m.in. Prota Potockiego, magnata przedsiębiorce. Uczestniczył on w różnych interesach: współtworzył Kompanię Handlową Polską do handlu czarnomorskiego i flotę handlową na Dniestrze, zakładał manufaktury w dobrach ukraińskich oraz kantory bankowe w Chersoniu i Warszawie. Gałąź "„prymasowska”" po latach rozczepiała się na inne gałęzie; "„buczacką" (starszą)"”", "„smotrycką”", "„guzowską”", "„chrząstowską”", "„tykocińską”", "„buczacką" (młodszą)"”", "„monasterzyską”" i "„de Montalk”""." We wrześniu 1777 roku, Dominik Potocki, otrzymał tytuł hrabiowski w Galicji, a w 1821 roku, generał brygady Antoni Potocki, otrzymał przyznanie tytułu hrabiowskiego w Królestwie Polskim.
24 stycznia 1845 roku Marianna Górska, żona Stanisława Floriana Potockiego otrzymała dla siebie i swoich dzieci tytuł hrabiowski w Królestwie Polskim, tytuły obecnie wygasły.
Gałąź hetmańska (Pilawa Srebrna).
Andrzej Potocki (zm. 1610) był kasztelanem kamienieckim, kalwinistą i zaciętym obrońcą granic Rzeczypospolitej, zaprezentował się jako zdolny dowódca. Jego syn, Stanisław założył „"hetmańską”" gałąź rodu, pierwotnie był kalwinistą, ale na początku XVII wieku przeszedł na katolicyzm. Brał udział we wszystkich wojnach, które toczyła Rzeczpospolita, za co nagradzany był przez króla i pieniędzmi, i ziemią, i tytułami. Był starostą halickim, kołomyjskim, wojewodą bracławskim i kijowskim. Stworzył olbrzymie dobra ze stolicą w Podhajcach w województwie tarnopolskim. Będąc w poważnym wieku i zmęczony wojnami, Potocki zdecydował się na dymisję i spoczynek. Został także hetmanem wielkim koronnym i wodzem wojsk koronnych. Z czasem gałąź „"hetmańska”" rozczepiła się na inne gałęzie; "„wilanowską”", "„tulczyńską”", "„łańcucką”" i "„krzeszowicką”".
Alfred Potocki, założyciel ordynacji łańcuckiej w Galicji, otrzymał tytuł hrabiowski w Austrii w roku 1866. Franciszek Potocki wywodzący się z tej samej gałęzi, otrzymał od cara Mikołaja I Romanowa tytuł hrabiego w Rosji w 1824 roku (uroczyste nadanie tytułu miało miejsce w 1838 roku), jednakże zmarł nie pozostawiając po sobie męskiego potomka.
Linia wielkopolska.
Pierwotnie używali oni herbu Szeliga, jednakże z czasem przeszli na herb Pilawa. Otrzymali też tytuł hrabiowski od papieża Leona XIII. Prawdopodobnie używali własnej odmiany herbu Pilawa, zwanej też Pilawą "Żelazną""."
Herb i motto.
Według legend, rycerz Żyrosław z Potoka (protoplasta min. Potockich), w 1166 r. miał brać udział w wyprawie księcia Bolesława Kędzierzawego przeciwko Prusom. W decydującej bitwie Prusy przypuścili trzy ataki na skrzydło, którym dowodził Żyrosław. Odważny rycerz obronił się przed ich dwoma atakami, a podczas trzeciego przebił się przez środek wojska nieprzyjacielskiego, następnie zwalił z konia i zabił ich wodza w pojedynku pod Piławą. Kazimierz Sprawiedliwy, następca Bolesława, jak tylko na tronie polskim osiadł, obdarował Żyrosława herbem Pilawa nawiązującym nazwą do wydarzenia bitwy: dwie całe poprzeczki – symbolizujące dwa odparte ataki, i jedną złamaną – wspomnienie triumfalnego zakończenia bitwy.
Najwcześniejsze źródło heraldyczne wymieniające herb to datowane na lata 1464–1480 „Insignia seu clenodia Regis et Regni Poloniae” autorstwa polskiego historyka, Jana Długosza, który uznaje go za rdzennie polski. Zapisuje on informacje o herbie wśród 71 najstarszych polskich herbów szlacheckich we fragmencie: "„Pylawa: crucem geminatam cum semisse ceruleam in campo celestino defert. Genus Polonicum ad impietatem pronum”". Pilawa Potockich stała się również herbem niektórych miejscowości w Polsce, mających historyczne powiązanie z Potockimi. Motto rodu brzmi "„Scutum Opponebat Scutis”" co z łaciny na polski oznacza "„Tarcza przeciw tarczy”""."
Jurydyka Potockich.
5 listopada 1762 roku, Eustachy Potocki wraz z żoną, Marią Kątską, założyli za zgodą króla Augusta III Sasa, osadę, zlokalizowaną nieopodal miasta królewskiego. Została nazwana "Marienstadt" (pol. "miasto Marii") – od imienia właścicielki. Herbami Mariensztatu były Pilawa Potockich i Brochwicz Kątskich.
Jurydyka powstała pod skarpą wiślaną, na tyłach ogrodów klasztorów bernardynów i bernardynek, na dawnych terenach pozalewowych powstałych dzięki przesunięciu się na wschód koryta Wisły, osuszaniu nadbrzeża i naniesieniu iłów rzecznych. Miała kształt zbliżony do kwadratu z rynkiem pośrodku. W 1770 r. na terenie jurydyki znajdowało się 105 dworków i 9 kamienic. Potoccy sprzedali Mariensztat, Janowi i Helenie Szanowskim.
Obecnie na terenie dawnej jurydyki znajduje się osiedle Mariensztat. 
Posiadłości.
Potoccy na przestrzeni lat byli w posiadaniu ogromnej ilości ziem oraz zlokalizowanych na nich pałaców, zamków, dworów czy parków. Większość z nich znajduje się na terenach nienależących już do Polski.
Należące do Potockich w historii (obecnie w Polsce).
Inne:
Należące do Potockich w historii (obecnie poza Polską).
Inne:

</doc>
<doc id="138038" url="https://pl.wikipedia.org/wiki?curid=138038" title="Ekonomia heterodoksyjna">
Ekonomia heterodoksyjna

Ekonomia heterodoksyjna (z gr. "heteros" ‘inny’, "heterodoksia" – u Platona lekceważąco o filozofii innej niż jego własna). Kierunki w ekonomii niezaliczane do ekonomii głównego nurtu ze względu na odmienność metody badawczej oraz na przedmiot analizy.
Twórcy heterodoksyjni stosują opisową i historyczną metodę badawczą. Odrzucają koncepcję homo oeconomicus. Analizują zjawiska gospodarcze w wielu aspektach (społecznych, politycznych, psychologicznych, historycznych itp.). Stosują ewolucyjne podejście do gospodarki.
Do ekonomii heterodoksyjnej zalicza się: szkołę historyczną, instytucjonalizm wraz z jego współczesnymi odmianami, ekonomię ewolucyjną, szkołę neoaustriacką oraz teorię wyboru publicznego Jamesa M. Buchanana.
Zobacz też:
Źródło:

</doc>
<doc id="138039" url="https://pl.wikipedia.org/wiki?curid=138039" title="James Buchanan (ujednoznacznienie)">
James Buchanan (ujednoznacznienie)



</doc>
<doc id="138041" url="https://pl.wikipedia.org/wiki?curid=138041" title="Wojna angielsko-hiszpańska (1655–1660)">
Wojna angielsko-hiszpańska (1655–1660)

Wojna angielsko-hiszpańska (1655-1660) Do konfliktu doprowadziły nieporozumienia obu stron w sprawach handlowych. Po zdobyciu przez angielską flotę dowodzoną przez admirała Williama Penna w roku 1655 Jamajki i Santo Domingo Hiszpanie wypowiedzieli Anglikom wojnę. Rok później angielska flota kaperska rozbiła hiszpańską srebrną flotę pod Kadyksem. W roku 1657 Anglicy zawarli sojusz z Francją będącą od 1648 r. w stanie wojny z Hiszpanią. Następnie kardynał Mazarin i dowodzący Anglikami Oliver Cromwell uzgodnili wspólny atak angielsko-francuski skierowany na hiszpańskie Niderlandy. Dnia 14 czerwca 1658 r. na plażach Dunkierki doszło do decydującego starcia, w którym sprzymierzeni rozbili siły hiszpańskie. W wyniku tego starcia Hiszpanie utracili szereg twierdz w Niderlandach na rzecz Anglii. W wyniku zawartego w roku 1670 traktatu pokojowego w Madrycie Hiszpanie uznali panowanie brytyjskie na Jamajce. 
Działania na morzu.
W roku 1655 admirał Robert Blake zablokował port w Kadyksie, a jeden z jego kapitanów Richars Stayner zniszczył większą część hiszpańskiej srebrnej floty. Zdobyto m.in. całkowicie załadowany galeon. Łączne straty Hiszpanów w trakcie tego ataku szacowane są na około 3 mln dzisiejszych Euro. 
W maju 1655 r. inwazyjna flota dowodzona przez admirała Sir Williama Penn seniora (ojca założyciela Pensylwanii) wraz z oddziałami generała Roberta Venablesa zajęła Jamajkę. Dwa lata później gubernator wyspy zaoferował piratom karaibskim port Royal jako bazę wypadową przeciwko Hiszpanom.
Dnia 20 kwietnia 1657 r. admirał Blake zniszczył hiszpańską flotę wojenną składająca się z 16 okrętów w zatoce Santa Cruz na Teneryfie. Sam stracił zaledwie jeden okręt, który dostał się pod silny ostrzał artylerii nadbrzeżnej. Po tej bitwie hiszpańska flota handlowa stała się praktycznie bezbronna i padała łupem blokad angielskich. 
Jeszcze w latach 1657-1658 Hiszpanie próbowali kontrataków z rejonów Kuby i Jamajki, doznali jednak porażek w bitwach pod Ocho Rios i Rio Nuevo. Jedynym niezrealizowanym przez Anglików celem były próby zajęcia wyspy Hispaniola.
Przymierze z Francją.
Po zakończeniu pierwszej wojny angielsko-niderlandzkiej Oliver Cromwell skierował swoją uwagę przeciwko starym nieprzyjaciołom Anglii- katolickiej Francji i Hiszpanii. Cromwell wierzył w siłę protestantyzmu w Europie a Hiszpania jako odwieczyny wróg identyfikowana była z agresywną polityką antybrytyjską. W przypadku Francji obawiano się, ze konflikt z nią mógłby wzmocnić dynastię Stuartów w Anglii. Podczas pierwszych lat swojego protektoratu Cromwell prowadził rozmowy z kardynałem Mazarinem, które doprowadziły do zawarcia w marcu 1657 r. układu angielsko-francuskiego skierowanemu przeciwko Hiszpanii. Anglicy zobowiązali się wesprzeć siły francuskie w ich walce przeciwko Hiszpanom na ziemiach Flandrii. Francja wystawiła armię składającą się z 20 000 ludzi, natomiast Anglicy powołali pod broń 6000 ,czerwonych kurtek, z New Model Army. Równocześnie flota angielska prowadziła działania przeciwko flamandzkim fortom nadbrzeżnym w Gravelines, Dunkierce i Mardyck. Po zdobyciu Gravelines fort przekazano w ręce francuskie, natomiast Dunkierka oraz Mardyck przypadła w udziale Anglikom. 
Wojna lądowa we Flandrii.
Połączone inwazyjne siły angielsko-francuskie we Flandrii dowodzone były przez francuskiego marszałka Turenne. Armią hiszpańską dowodził Don Juan Jose de Austria nieślubny syn hiszpańskiego króla Filipa. Armię 15 000 Hiszpanów wspierały siły 3000 wiernych królowi Anglików, którzy byli zalążkiem armii inwazyjnej Karola II. Jednym z dowódców tych sił był brat Karola James książę Yorku, późniejszy król Jakub II. 
Flota angielska zablokowała porty flamandzkie, jednak ku niezadowoleniu Cromwella przygotowania do kampanii lądowej przeciągnęły się aż do końca roku i były stale przesuwane. W związku z tym marszałek Turenne latem 1657 r. przerwał działania wojenne przeciwko Hiszpanom w Luksemburgu, zwlekając z atakiem na Flandrię. W międzyczasie flota angielska zajęła port Mardyck dnia 9 września 1657 r. oraz rozpoczęła oblężenie Dunkierki w maju 1658 r. 
Dnia 4 czerwca hiszpańska armia pomocnicza, która miała za zadanie odblokowanie miasta została pobita w bitwie pod Dunkierką (bitwa na wydmach). W walce odznaczył się angielski kontyngent wojskowy, który przypuścił atak na 50 metrowy przyczółek. W końcu po poddaniu się miasta dnia 14 czerwca kardynał Mazarin przekazał miasto w ręce Anglików, pomimo protestów króla Ludwika XIV. Anglicy obiecali królowi jednak respektowanie praw katolickiej ludności miasta. 
Niektóre oddziały angielskie walcząc w szeregach wojsk Turenne, pomogły Francuzom w odzyskaniu Gravelines oraz dwóch innych miast flamandzkich. 
Pokój.
Wojna pomiędzy Francją a Hiszpanią zakończyła się podpisaniem pokoju pirenejskiego w dniu 28 października 1659 r. Po wstąpieniu na tron angielski Karola II podpisano także pokój pomiędzy Anglią a Hiszpanią. Oficjalnie wojna zakończyła się w roku 1660. Dwa lata później Charles odsprzedał Dunkierkę królowi Ludwikowi XIV. Jamajka pozostała kolonią angielską. W roku 1670 przynależność wyspy uznali Hiszpanie. 

</doc>
<doc id="138042" url="https://pl.wikipedia.org/wiki?curid=138042" title="Ołówek">
Ołówek

Ołówek – narzędzie do pisania lub rysowania na papierze lub drewnie. Cechuje się czarnym lub ciemnoszarym kolorem pisma oraz możliwością starcia naniesionego za jego pomocą napisu.
Metalowe zakończenie akselbantów noszonych przy współczesnym umundurowaniu jest pozostałością przymocowywanego do nich dawniej kawałka ołowiu, który spełniał rolę ołówka.
Historia.
Polska nazwa pochodzi od ołowiu, który był używany do pisania w starożytnym Egipcie, Grecji oraz Rzymie. Do XIV wieku europejscy artyści używali prętów ołowianych, cynkowych lub ze srebra do tworzenia jasnoszarych rysunków zwanych "silver-point". W XVI wieku Szwajcar Konrad Gesner opisał w rozprawie o skamielinach pt. "De omni rerum fossilium genere, gemmis, lapidibus metallis, et huiusmedi..." pręt do pisania w drewnianej oprawce. Gdy w 1564 roku w Borrowdale w Anglii znaleziono czysty grafit, zaczęto go używać zamiast ołowiu, jednak nazwa "ołówek" pozostała. 
W 1662 r. Friederich Stadler wytwarza wkładki grafitowe osadzone w drewnie oraz ekskluzywne, osadzone w metalu, w trakcie zużycia wykręcane. 
W 1790 r. niezależnie Nicolas Conte i Josef Hardtmuth produkowali ołówki w których materiałem pisarskim była mieszanina oczyszczonego grafitu zmieszanego z glinką. Wkład był trwale osadzony w drewnie i przewidywano temperowanie w miarę zużywania się drewna.
Ołówek z gumką opatentowano w 1858 roku.
Rysunki ołówkami wykonywali artyści tacy jak Le Corbusier i Picasso.
24 stycznia 1906 r. chorwacki wynalazca, urodzony w Liptowskim Mikułaszu Eduard Slavoljub Penkala opatentował w Zagrzebiu pierwszy na świecie ołówek automatyczny z pręcikiem grafitowym wysuwanym mechanicznie z obudowy.
Zasada działania.
Współczesny ołówek jest cienkim prętem wykonanym z grafitu oraz kaolinu w oprawie drewnianej lub z tworzywa sztucznego. Podczas pisania grafit ściera się, pozostając cienką warstwą na powierzchni kartki lub drewna. Gdy wystający grafit ulegnie starciu lub stępieniu, ołówek należy naostrzyć przez ścięcie części drewnianej oprawy w celu dotarcia do grafitu, który znajduje się dalej. W ten sposób ołówek ulega skróceniu. Problem ten został usunięty w ołówkach automatycznych, w których skracaniu w miarę pisania ulega tylko sam pręcik grafitowy. Twardość oraz odcień ołówka zależy od proporcji pomiędzy grafitem a kaolinem z nim zmieszanym. Im więcej grafitu, tym ciemniejszy oraz bardziej miękki jest ołówek. Większa ilość kaolinu sprawia, że ołówek jest twardszy i jaśniejszy.
Ołówki podzielić można ze względu na zastosowanie. Ołówki twarde i bardzo twarde znajdują zastosowanie w rysunku technicznym (oznaczone literą „H”), ołówki miękkie zaś do rysunku artystycznego (oznaczone „B”).
Między tymi rodzajami ołówków znajdują się ołówki o twardości pośredniej, oznaczone „HB” i „F”, używane głównie do pisania. Istnieje 20 różnych stopni twardości ołówków artystycznych (wyższej klasy): EE, 12B, 9B, 8B, 7B, 6B, 5B, 4B, 3B, 2B, B, HB, F, H, 2H, 3H, 4H, 5H, 6H, 7H, 8H, 9H oraz 4 stopnie twardości ołówków zwykłych (od 1 do 4). Ołówek nr 1 odpowiada miękkiemu 2B, ołówek nr 2 – HB, nr 3 – twardemu H, a nr 4 – 3H.
Europejski system oznaczania twardości ołówków używa liter: H (ang. hard – twardy), F (ang. firm – pewny) i B (ang. black – czarny).
Ołówek 9B ma wkład z czystego grafitu.
Nie od początku litery „H”, „B” i „F” oznaczały stopień twardości rysika. Oznaczenia wprowadziła fabryka ołówków KOH-I-NOOR Hardtmuth z Czeskich Budziejowic w XIX wieku. Oznaczały tyle co H – Hardtmuth (Joseph – założyciel fabryki), B – Budějovice (siedziba fabryki) oraz F – Franz Hardtmuth (wnuk założyciela, który opracował technologię pozwalającą produkować ołówki o różnej twardości).
Sposób wytwarzania.
W początkowej fazie produkcji należy rozdrobnić grafit. Stosuje się do tego celu urządzenia, w których pod wpływem sprężonego powietrza kawałki grafitu zderzają się ze sobą, krusząc się wzajemnie. Sproszkowany grafit miesza się z kaolinem i wodą do uzyskania konsystencji kitu. W celu wymodelowania odpowiedniego kształtu grafit zostaje wtłoczony do dyszy, z której wychodzi jako uformowany pręt. Następnie pręt tnie się na kawałki oraz praży się w temperaturze . Kawałek grafitu zostaje powoskowany, a następnie umieszczony w drewnianej oprawce. Drewno na oprawkę musi być miękkie, by łatwo dało się zatemperować, kiedy grafit się wypisze. Drewno tnie się na listewki o długości ołówka, szerokości kilku ołówków i grubości połowy ołówka. W listewkach nacina się rowki i wkłada w nie grafity. Następnie od góry przykleja się takie same listewki z rowkami. Taki twór zostaje następnie pocięty na pojedyncze ołówki. W ostatniej fazie ołówki zostają pomalowane i ewentualnie zaopatrzone w gumkę.
Ołówek kopiowy („chemiczny”, „atramentowy”).
Specjalny ołówek, obecnie rzadko spotykany, który stosowany był po zwilżeniu rdzenia ołówka (np. śliną). Wynalazł go w 1857 roku K. Puscher, a opatentował 10 lipca 1866 roku Edison Clark.
Rdzeń takiego ołówka wykonany jest ze ścieralnej glinki (nie podlegającej wypalaniu) nasączonej barwnikiem rozpuszczalnym w wodzie, np. fioletem metylowym; zostawia on ślady odporne na ścieranie gumką. Takim ołówkiem dokonywano wpisów w dokumentach, w których każdy wpis powinien być nieusuwalny i pozostawiać trwały ślad – np. w dokumentach finansowych – w czasach, kiedy nieznany był jeszcze (lub nie dość popularny) długopis, a pióra wieczne nie były dostępne dla wszystkich ze względu na cenę. Potoczna nazwa „kopiowy” pochodzi stąd, że dokument zapisany takim ołówkiem można było skopiować (uzyskując obraz w lustrzanym odbiciu) przy użyciu specjalnej wilgotnej bibuły i prasy – dzięki temu można było przechowywać kopie wysyłanej korespondencji. Zapis ołówkiem kopiowym był wrażliwy na zawilgocenie (barwnik rozmywał się i spływał), co było istotną niedogodnością w porównaniu z ołówkami grafitowymi; jednak z drugiej strony, również zapisy sporządzone zwykłym atramentem były równie wrażliwe na wilgoć – w XIX i na początku XX wieku nie znano taniego sposobu szybkiego sporządzania trwałych notatek odpornych na wilgoć.
Ołówkiem kopiowym pisać można – prócz papieru i drewna – także na innym podłożu, np. na skórze.
Stosowany dawniej powszechnie w ołówkach kopiowych błękit anilinowy jest trujący, toteż zdarzały się przypadki martwicy tkanek zanieczyszczonych tym barwnikiem: dochodziło zazwyczaj do oparzeń śluzówki jamy ustnej (od częstego ślinienia ołówka językiem lub trzymania jego końca w ustach) bądź oczu (np. od zaprószenia oka drobinami rdzenia ołówka). Barwnik anilinowy niszczy czerwone ciałka krwi, stąd też może doprowadzić do anemii (niedokrwistości). 

</doc>
<doc id="138045" url="https://pl.wikipedia.org/wiki?curid=138045" title="Narcyz">
Narcyz

Narcyz ("Narcissus" L.) – rodzaj roślin należący do rodziny amarylkowatych. Obejmuje 74 gatunki i dużą liczbę mieszańców. Dziko rosną w krajach śródziemnomorskich, w Europie Środkowej i Północnej oraz w zachodniej Azji po Uzbekistan i Afganistan oraz we wschodniej Azji (wschodnie Chiny i Japonia). Są popularnymi roślinami uprawianymi jako ozdobne dla efektownych i pachnących kwiatów. Wyhodowano ponad 10 tysięcy odmian w obrębie rodzaju.
Systematyka.
Rodzaj "Narcissus" należy do rodziny amarylkowatych (Amarylidaceae), która wraz z rodziną czosnkowatych "Alliaceae", tworzą grupę siostrzaną dla agapantowatych "Agapanhaceae". Wszystkie trzy rodziny stanowią jedną z linii rozwojowych grupy określanej pomocniczo rangą rzędu jako szparagowce "Asparagales" w obrębie kladu jednoliściennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd amarylkowce ("Amaryllidales" Bromhead), rodzina amarylkowate ("Amaryllidaceae" J. St.-Hil.), podrodzina "Narcissoideae" Haw. in Sweet, plemię "Narcisseae" Lam. &amp; DC., podplemię "Narcissinae" Pax in Engl. &amp; Prantl., rodzaj narcyz ("Narcissus" L.).
Zastosowanie.
Rośliny ozdobne – są uprawiane w ogrodach, na kwietnikach lub przyspieszane w okresie jesienno-zimowym pod osłonami, na kwiaty cięte. Należy mieć na uwadze fakt, iż cięte narcyzy przyśpieszają więdnięcie innych kwiatów, wydzielając lepki, szkodliwy dla innych roślin sok.
Poza wymienionymi gatunkami botanicznymi uprawianych jest w sumie ponad 10 tys. odmian uprawnych różniących się m.in. wielkością, kształtem, barwą i wypełnieniem kwiatów. Wiele z nich powstało w wyniku krzyżowania różnych gatunków narcyzów i ich pochodzenia obecnie nie da się już ustalić, obejmowane są wspólną nazwą "Narcissus" spp. Ogrodnicy klasyfikują wszystkie narcyzy w 12 grupach:
Obecność w kulturze i symbolice.
W mitologii greckiej występował młodzieniec niezwykłej urody o imieniu Narcyz (Narcissus, Narkissos). Był synem boga rzecznego Kefisosa i nimfy Liriope. Nie chciał odwzajemnić uczuć nimfy Echo, wobec czego Nemezis ukarała go miłością do własnego odbicia w tafli wody. Narcyz zmarł z niezaspokojonej tęsknoty i po śmierci na jego grobie wyrósł piękny kwiat nazwany później jego imieniem. Narcyz był również kwiatem, który bogini Persefona zerwała przed porwaniem przez boga podziemi, Hadesa. Według Jana Parandowskiego narcyzy są poświęcone bóstwom podziemnym. W Biblii narcyz wymieniony jest dwukrotnie: w Księdze Izajasza (35,1–2) oraz w Pieśni nad Pieśniami (2,1).

</doc>
<doc id="138048" url="https://pl.wikipedia.org/wiki?curid=138048" title="Ekonomia ortodoksyjna">
Ekonomia ortodoksyjna

Ekonomia ortodoksyjna (z gr. "ortodoksia", od "orthós" 'prosty' i "dóksa" 'opinia, sława') - należą do niej szkoły ekonomiczne rygorystycznie przestrzegające swoich modelowych teorii i założeń przyjętych dla nich przez twórców szkół. 
W szkole klasycznej jest to założenie o zmienności cen i płac, osiąganiu równowagi w warunkach wolności gospodarczej i nieingerencji państwa; 
W neoklasycznej szkole w ekonomii - pełne wykorzystanie zasobów, maksymalizacja użyteczności i zysku; 
W keynesizmie - stałość płac i cen, równowaga w warunkach niepełnego wykorzystania zasobów (bezrobocie), konieczność interwencji państwa przywracająca równowagę. 
Przedmiot badań ekonomii ortodoksyjnej dotyczy alokacji zasobów, dystrybucji wytworzonego dochodu, stabilności gospodarki i jej wzrostu. Ekonomia ortodoksyjna w przeciwieństwie do ekonomii heterodoksyjnej nie analizowała zjawisk ekonomicznych w kontekście różnych czynników, oddziałujących na nie. Przyjmowała zjawiska za dane i na ich tle analizowała działalność gospodarczą ludzi. Współcześnie wzbogaciła swoje badania o ten element np.: nowa ekonomia polityczna, teoria wyboru publicznego, ekonomika praw własności.
Zobacz też: Ekonomia heterodoksyjna
Źródło:

</doc>
<doc id="138049" url="https://pl.wikipedia.org/wiki?curid=138049" title="Druk atramentowy">
Druk atramentowy



</doc>
<doc id="138055" url="https://pl.wikipedia.org/wiki?curid=138055" title="André Malraux">
André Malraux

André Malraux (ur. 3 listopada 1901 w Paryżu, zm. 23 listopada 1976 w Créteil) – francuski pisarz, eseista, polityk, autor ważnych opracowań z dziedziny historii sztuki. Podawał się za orientalistę i archeologa, lecz nie posiadał wyższego wykształcenia.
Życiorys.
Malraux był zbyt młody, by wziąć udział w walkach I wojny światowej. Jego rodzice rozwiedli się, gdy był dzieckiem. Wychowywała go matka, ojciec popełnił samobójstwo w 1930.
W 1923 przybył do Indochin wraz z żoną – Clarą Goldschmidt, jako członek wyprawy badawczej. Aresztowano go i skazano na karę więzienia za wydarcie ze ścian jednej ze świątyń kilku posągów Buddy. Po apelach niektórych francuskich intelektualistów wyrok zawieszono.
Malraux miał poglądy zdecydowanie lewicowe. Od młodości był krytykiem kolonializmu. W Indochinach wydawał nielegalną gazetę. W czasie pobytu w Chinach pracował dla Kuomintangu.
Po powrocie do Francji opublikował swoje pierwsze powieści. Na początku lat 30. XX w. był już znanym i cenionym pisarzem. W 1933 zdobył nagrodę Goncourtów za książkę "Dola człowiecza". Akcja powieści rozgrywa się w 1927, w ogarniętym wojną domową Szanghaju.
Działał w międzynarodowym ruchu antyfaszystowskim. Napisał książkę o obozach koncentracyjnych ("Czas pogardy"). Walczył w wojnie domowej w Hiszpanii, był współorganizatorem republikańskiego lotnictwa. Na podstawie własnych przeżyć w Hiszpanii napisał kolejną powieść zatytułowaną "Nadzieja".
W czasie kampanii obronnej Francji w 1940 dostał się do niewoli, kiedy jego czołg został rozbity. Został zwolniony i brał udział w ruchu oporu, nie unikając aresztowania. Po wyzwoleniu bronił m.in. Strasburga podczas niemieckiej kontrofensywy, dowodząc wówczas brygadą.
Po zakończeniu wojny został ministrem informacji w rządzie de Gaulle’a. Po ustąpieniu generała z funkcji w styczniu 1946, Malraux pozostał przy jego boku i wrócił wraz z nim do władzy w 1958. Był zaliczany do tzw. lewicowych (lub liberalnych) gaullistów.
Od 10 lipca 1958 do 20 czerwca 1969 pełnił urząd (pierwszego w historii Francji) ministra kultury. Posiadał rangę ministra stanu (wicepremiera), a na posiedzeniach gabinetu zasiadał zawsze po prawej stronie prezydenta. Ustąpił z rządu po rezygnacji de Gaulle’a.
Zmarł na zapalenie płuc – podczas szalejącej epidemii grypy przyjął zbyt silną dawkę szczepionki, z czego wywiązała się śmiertelna choroba.
Oprócz powieści, takich jak "Dola człowiecza" (przekład Adam Ważyk) czy "Czas pogardy" (przekład Wacław Rogowicz), opublikował trzytomowe dzieło z zakresu historii sztuki pt. "La Métamorphose des Dieux" ("Przemiana bogów"): I tom – "Nadprzyrodzone" (przekład Eligia Bąkowska), II tom – "Ponadczasowe" (przekład Jerzy Lisowski), III tom – "Nierzyczywiste" (przekład Joanna Guze).

</doc>
<doc id="138057" url="https://pl.wikipedia.org/wiki?curid=138057" title="Agawowe">
Agawowe

Agawowe ("Agavoideae" Herbert) – takson wyróżniany w różnych systemach w randze rodziny lub podrodziny (tu opisany jako podrodzina zgodnie z ujęciem systemu APG III z 2009 i APG IV z 2016). Obejmuje sukulenty liściowe i drzewa występujące na wszystkich kontynentach z wyjątkiem Antarktydy, poza strefą okołobiegunową i znaczną częścią Australii oraz Azji zachodniej.
Systematyka.
Podrodzina w obrębie rodziny szparagowatych ("Asparagaceae" "s.l."), tworząca klad wspólnie z "Aphyllanthoideae", "Brodiaeoideae" i "Scilloideae".
W obrębie rodziny Angiosperm Phylogeny Website wyróżnia kilka linii rozwojowych:
Klad bazalny tworzy monotypowy rodzaj "Anemarrhena" z jednym gatunkiem – "A. asphodeloides", występującym w północnych Chinach i Korei. Następnie następuje podział na dwa klady, jeden obejmujący m.in. rodzaj agawa "Agave" i drugi obejmujący grupy "Behnia–Herreria–Anthericum". W kladzie wspólnie z agawami znajduje się 9 innych rodzajów występujących na obu kontynentach amerykańskich oraz we wschodniej Azji. Kladem bazalnym w tej linii rozwojowej jest rodzaj "Hesperocallis", poza tym należą do niej m.in. "Camassia", "Funkia", "Furcraea", "Hesperaloe", "Hosta", "Polianthes", "Yucca". W różnych systemach ta grupa roślin lub jej część wyłączana bywała w randze rodzin: "Chlorogalaceae" Doweld &amp; Reveal, "Funkiaceae" Horaninov, "nom. illeg.", "Hesperocallidaceae", "Hostaceae" B. Mathew, "Yuccaceae" J. Agardh.
Klad bazalny dla kolejnej linii rozwojowej stanowi monotypowy rodzaj "Behnia" z jednym gatunkiem – "Behnia reticulata" występującym w Afryce południowo-wschodniej. Następnie wyróżnia się dwie linie rozwojowe, do pierwszej zaliczając rodzaje "Herreria" i "Herreriopsis" (Ameryka Południowa i Madagaskar), do drugiej 8 rodzajów z: "Anthericum", "Chlorophytum", "Echeandia", "Leucocrinum", "Paradisea".
Takson wyróżniany w randze rodziny wchodzącej w skład linii rozwojowej obejmującej hiacyntowate ("Hyacintheaceae"), "Themidaceae" i "Aphyllanthaceae" w rzędzie szparagowców ("Asparagales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), nadrząd "Lilianae" Takht., rząd agawowce ("Agavales" Hutch.), rodzina agawowate ("Agavaceae" Endl.).

</doc>
<doc id="138059" url="https://pl.wikipedia.org/wiki?curid=138059" title="XXX w. p.n.e.">
XXX w. p.n.e.



</doc>
<doc id="138060" url="https://pl.wikipedia.org/wiki?curid=138060" title="XXIX w. p.n.e.">
XXIX w. p.n.e.



</doc>
<doc id="138061" url="https://pl.wikipedia.org/wiki?curid=138061" title="Czosnkowe">
Czosnkowe

Czosnkowe ("Allioideae" Herbert) – podrodzina roślin zielnych zaliczana do amarylkowatych ("Amaryllidaceae"), do niedawna wyróżniana zwykle w randze rodziny czosnkowate ("Alliaceae" J. G. Agardh). Należy tu w zależności od ujęcia 13 do 20 rodzajów łączonych w trzy plemiona, obejmujących ok. 800 gatunków, z czego ok. 690 należy do rodzaju czosnek ("Allium"). Przedstawiciele tego rodzaju rozprzestrzenieni są na wszystkich kontynentach półkuli północnej, poza tym spotykani są na bardzo rozproszonych obszarach w strefie równikowej i w Afryce Południowej na drugiej półkuli. Plemię "Tulbaghieae" występuje w Afryce Południowej, a "Gilliesieae" na obu kontynentach amerykańskich. Wiele gatunków z rodzaju czosnek to popularne warzywa. Spożywane są też rośliny z rodzaju "Tulbaghia" i "Nothoscordum". Liczne gatunki uprawiane są jako rośliny ozdobne. 
Biologia i ekologia.
Byliny w większości zawierające pochodne cysteiny z siarką w składzie, nadające roślinom specyficzny zapach.
Systematyka.
Jeszcze w popularnym w końcu XX wieku systemie Cronquista (1981) przedstawiciele czosnkowatych zaliczani byli do rodziny liliowatych ("Liliaceae"). Późniejsze odkrycie para- i polifiletycznego charakteru tej grupy roślin spowodowało jej podział. W systemach Reveala (1994-1999) i Takhtajana (1997) czosnkowate zostały podniesione do rangi odrębnej rodziny zaliczonej do rzędu amarylkowców ("Amaryllidales"). W opublikowanym w 2003 roku systemie APG II czosnkowate uznane zostały za jedną z linii rozwojowych kladu szparagowców (rząd "Asparagales") także w randze rodziny. Potwierdzono przy tym jednak bliskie pokrewieństwo czosnkowatych z rodziną amarylkowatych ("Amaryllidaceae"), która wspólnie z rodziną czosnkowatych stanowi klad siostrzany dla agapantowatych ("Agapanthaceae"). W systemie tym rozważano celowość połączenia tych trzech rodzin w czosnkowate "Alliaceae" "s.l.". Ostatecznie faktycznie rodziny te połączono w jedną w systemie APG III (2009) jednak pod nazwą amarylkowatych ("Amaryllidaceae"). Ustalone zostało ujęcie czosnkowych w randze podrodziny wraz z podziałem na plemiona, utrzymane także w systemie APG IV z 2016.
W zależności od ujęcia systematycznego liczy od 10 rodzajów do 18 rodzajów z ok. 80 gatunkami występującymi w pasie od południowej części Stanów Zjednoczonych do Argentyny. Wykaz rodzajów:

</doc>
<doc id="138062" url="https://pl.wikipedia.org/wiki?curid=138062" title="XXVIII w. p.n.e.">
XXVIII w. p.n.e.



</doc>
<doc id="138063" url="https://pl.wikipedia.org/wiki?curid=138063" title="XXVII w. p.n.e.">
XXVII w. p.n.e.



</doc>
<doc id="138064" url="https://pl.wikipedia.org/wiki?curid=138064" title="XXVI w. p.n.e.">
XXVI w. p.n.e.



</doc>
<doc id="138065" url="https://pl.wikipedia.org/wiki?curid=138065" title="XXV w. p.n.e.">
XXV w. p.n.e.



</doc>
<doc id="138066" url="https://pl.wikipedia.org/wiki?curid=138066" title="XXIV w. p.n.e.">
XXIV w. p.n.e.



</doc>
<doc id="138067" url="https://pl.wikipedia.org/wiki?curid=138067" title="XXIII w. p.n.e.">
XXIII w. p.n.e.



</doc>
<doc id="138068" url="https://pl.wikipedia.org/wiki?curid=138068" title="XXII w. p.n.e.">
XXII w. p.n.e.



</doc>
<doc id="138069" url="https://pl.wikipedia.org/wiki?curid=138069" title="XXI w. p.n.e.">
XXI w. p.n.e.



</doc>
<doc id="138072" url="https://pl.wikipedia.org/wiki?curid=138072" title="Ekonomia podaży">
Ekonomia podaży

Ekonomia podaży (ekonomia strony podażowej) (ang. "supply-side economics") – szkoła myśli ekonomicznej, która twierdzi, że rozwój gospodarczy następuje najszybciej, kiedy zapewnione jest odpowiednie powiązanie wysiłku (pracy) i podejmowania ryzyka (inwestowania) z wynagrodzeniem (płacą lub zyskiem).
Ekonomia podaży zyskała popularność w latach 80. XX wieku, kiedy stała się podstawą polityki gospodarczej Ronalda Reagana. Głównym postulatem jej zwolenników była obniżka krańcowych stóp opodatkowania dochodów osobistych, zysków firm i zysków kapitałowych oraz nastawiona na zapewnienie stabilnej wartości pieniądza polityka pieniężna.
Geneza.
Źródłem inspiracji dla ekonomii podaży była ekonomia klasyczna (David Hume, Adam Smith, Alexander Hamilton, Joseph Schumpeter) i szkoła austriacka (Ludwig von Mises, Friedrich von Hayek).
Twórcami ekonomii podaży byli: Robert Mundell, Arthur Laffer oraz Jude Wanniski. Wyszli z założenia, że przyczyną kryzysu, w jakim od połowy lat 70. XX w. pogrążyła się gospodarka amerykańska, była interwencja państwa, prowadzona zgodnie z teorią Johna M. Keynesa. Twierdzili, że działania interwencyjne państwa nie zdołają przezwyciężyć kryzysu, a zakłócają mechanizm rynkowy.
Termin ekonomia podaży został ukuty przez Juda Wanniskiego dla jej odróżnienia od dwóch dominujących szkół makroekonomicznych – keynesizmu i monetaryzmu, według których głównym narzędziem polityki gospodarczej państwa jest regulowanie poziomu zagregowanego popytu.
Główne założenia.
Ekonomia podaży nawiązuje do teorii ekonomii klasycznej i opiera się na dwóch założeniach:
Podażowcy dowodzili, że przez oddziaływanie w sferze mikroekonomicznej można osiągnąć cele makroekonomiczne: wzrost PKB, spadek bezrobocia i obniżenie poziomu inflacji.
Ekonomia podaży uznaje, że produkcja albo podaż jest kluczem do dobrobytu, zaś konsumpcja czy popyt jest jedynie jej efektem. Podobnie jak konsumpcja jest wtórna wobec produkcji, tak w gospodarce jako całości zagregowany popyt zależy wyłącznie od zagregowanej podaży. To jest istota prawa Saya, które ekonomia podaży starała się zrehabilitować po krytyce Keynesa, który twierdził, że to zagregowany popyt jest głównym czynnikiem determinującym stan koniunktury.
Polityka gospodarcza.
Skupienie uwagi na produkcji doprowadziło zwolenników ekonomii podaży do analizy czynników, które zachęcają lub zniechęcają ludzi do aktywności gospodarczej. Im ludzie są lepiej wynagradzani za pracę, tym bardziej produktywnie (choć niekoniecznie więcej) będą pracować. Im mniej ludzie są za pracę nagradzani lub im bardziej są nagradzani za niepracę, tym ich aktywność ekonomiczna będzie mniejsza. Czynnikiem, który w skali całej gospodarki wpływa na wysokość efektywnego wynagrodzenia za pracę jest opodatkowanie. Stąd najbardziej znanym postulatem ekonomii podaży była obniżka krańcowych stóp opodatkowania. Podażowcy argumentowali, że obniżka uwolni wzrost gospodarczy, a dzięki poszerzeniu bazy podatkowej dochody budżetu po jakimś czasie mogą wzrosnąć. Ważną rolę w argumentacji zwolenników ekonomii podaży odgrywała koncepcja krzywej Laffera. Zagrożeniem zbyt ekspansywnej polityki fiskalnej, przed którym przestrzegali zwolennicy podejścia podażowego, był efekt wypierania.
Zwolennicy ekonomii podaży ponad krótkookresowe wahania koniunktury przedkładali długookresowy wzrost gospodarczy. Nie podzielali obaw swych przeciwników o pojawienie się deficytu budżetowego. Odrzucili też zarzut, że obniżka podatków, powiększając dochody rozporządzalne ludności, wywoła inflację, argumentując, że redukcja w równym stopniu obejmie dochody osób fizycznych i korporacji, zatem wzrost popytu konsumentów zostanie zrównoważony przez wzrost produkcji i poziom cen się nie zmieni. Jeśli redukcja podatków zostanie uznana za zjawisko trwałe, to zwiększy się potencjał produkcyjny gospodarki.
Zwolennicy ekonomii podaży zalecali również deregulację jako sposób na zmniejszenie barier dla działalności gospodarczej.
Zwolennicy ekonomii podaży często są orędownikami powrotu do złota jako kotwicy systemu pieniężnego jak w systemie z Bretton Woods, czym różnią się od monetarystów.

</doc>
<doc id="138074" url="https://pl.wikipedia.org/wiki?curid=138074" title="Algirdas Brazauskas">
Algirdas Brazauskas

Algirdas Mykolas Brazauskas (ur. 22 września 1932 w Rakiszkach, zm. 26 czerwca 2010 w Wilnie) – litewski polityk, w okresie ZSRR działacz komunistyczny, prezydent Litwy w latach 1993–1998, premier Litwy w latach 2001–2006.
Życiorys.
Ukończył w 1956 studia inżynieryjne w Kowieńskim Instytucie Politechnicznym. Obronił później pracę z zakresu ekonomii w CEMI (instytucie ekonomiczno-matematycznym Akademii Nauk ZSRR w Moskwie), uzyskując w 1974 stopień doktora.
Po ukończeniu studiów podjął pracę w budownictwie. W latach 1956–1957 był głównym inżynierem na budowie hydroelektrowni kowieńskiej, a od 1958 do 1962 naczelnikiem zarządu przedsiębiorstwa budownictwa energetycznego. Od 1962 kierował wydziałem materiałów budowlanych w Radzie Gospodarki Narodowej Litewskiej SRR. W latach 1965–1966 był ministrem przemysłu materiałów budowlanych, po czym został zastępcą przewodniczącego Państwowego Komitetu Planowania. Pełnił tę funkcję do 1977.
W 1977 został sekretarzem, a w 1988 I sekretarzem Komitetu Centralnego KPL.
24 lutego 1990 został wybrany do Rady Najwyższej Litewskiej SRR. Znalazł się wśród sygnatariuszy Aktu Przywrócenia Państwa Litewskiego z 11 marca tego samego roku.
Do 1992 był zastępcą przewodniczącego Rady Najwyższej, przekształconej w Sejm Republiki Litewskiej. Doprowadził do powołania na bazie Komunistycznej Partii Litwy nowej formacji pod nazwą Litewska Demokratyczna Partia Pracy. Współpracował z rządem Kazimiery Prunskienė, reprezentując postawę zachowawczą w opozycji do głównego nurtu Sąjūdisu, związanego z Vytautasem Landsbergisem.
W 1992 poprowadził postkomunistów do zwycięstwa w wyborach parlamentarnych. Jako nowy marszałek Sejmu stał się jednocześnie głową państwa. W 1993 wygrał pierwsze po odzyskaniu niepodległości wybory prezydenckie, pokonując w nich wspieranego przez opozycję ambasadora w USA Stasysa Lozoraitisa. Oba te sukcesy tłumaczono m.in. kryzysem ekonomicznym i rozczarowaniem rządami niepodległościowego Sąjūdisu, a wygraną w 1993 także rozpoznawalnością Algirdasa Brazauskasa. Urząd prezydenta sprawował do 1998, nie ubiegając się o reelekcję.
W 2000 sygnował swoim nazwiskiem koalicję socjaldemokratyczną, skupiającą Litewską Demokratyczną Partię Pracy, Litewską Partię Socjaldemokratyczną i dwa mniejsze ugrupowania, samemu nie kandydując jednocześnie do parlamentu. Utworzony lewicowy blok ten wygrał wybory parlamentarne w tym samym roku, pozostając jednak w opozycji do nowo powołanego rządu Rolandasa Paksasa.
W styczniu 2001 Algirdas Brazauskas stanął na czele Litewskiej Partii Socjaldemokratycznej, do której formalnie przyłączyła się LDDP. W lipcu tegoż roku został premierem Litwy, gdy po rozpadzie koalicji partii liberalnych, jego ugrupowanie porozumiało się z Nowym Związkiem.
Po wyborach parlamentarnych w 2004 pozostał na tym stanowisku, inicjując nową koalicję rządową z udziałem m.in. Partii Pracy. Urząd premiera sprawował do czerwca 2006. Podał się do dymisji po ujawnieniu szeregu afer w zapleczu politycznym jego rządu, które doprowadziły m.in. do wyjścia z koalicji Partii Pracy. W 2007 zrezygnował także z kierowania socjaldemokratami.
26 czerwca 2010 zmarł w Wilnie w wieku 77 lat na raka prostaty. Metropolita wileński Audrys Bačkis nie zgodził się na wniesienie trumny z ciałem prezydenta do katedry wileńskiej na czas uroczystości pogrzebowych, co wywołało liczne kontrowersje. 1 lipca został pochowany na Cmentarzu Antokolskim.
Życie prywatne.
W pierwszym małżeństwie żonaty z Juliją Styraitė-Brazauskienė, miał z nią córki: Audronė i Laimę. Po raz drugi żonaty z Kristiną Butrimienė. Miał brata Gerarda, dyrektora szwedzkiego koncernu Euroc AB na Litwę.

</doc>
<doc id="138076" url="https://pl.wikipedia.org/wiki?curid=138076" title="Zawał">
Zawał

Zawał (łac. "infarctus", ang. infarct) – ogólne pojęcie patomorfologiczne oznaczające rodzaj martwicy spowodowanej skrajnym ograniczeniem perfuzji (przepływu) krwi przez obszar tkankowy danego narządu. Obszar martwicy powstałej w wyniku zawału może mieć charakter martwicy skrzepowej ("necrosis coagulativa", "necrosis denaturativa") lub rozpływnej ("necrosis colliquativa").
Etymologia pojęcia.
Z łac. "in" = na, w, ku, do środka + "farctus" = napchany, nadziany, nafaszerowany. 
Rodzaje zawałów.
Ze względu na mechanizm powstawania wyróżnia się dwa podstawowe rodzaje zawałów, odmienne także pod względem wyglądu makroskopowego i histopatologicznego:
Zawał niedokrwienny powstaje najczęściej w:
a rzadziej w:
Zawał przekrwienny powstaje zwykle w:
a czasami w:
Obydwa typy zawału mogą wystąpić w nerce, łożysku i, rzadko, w wątrobie.
Zawał wtórnie ukrwotoczniony jest postacią zawału, który powstaje w wyniku utrudnienia dopływu krwi tętniczej (tak jak w zawale niedokrwiennym), wskutek czego powstaje ognisko martwicy rozpływnej, do którego wtórnie wlewa się krew z uszkodzonych naczyń krwionośnych znajdujących się w sąsiedztwie obszaru zawału - co upodabnia makroskopowo do zawału czerwonego. Mechanizm ten najczęściej się obserwuje w zawałach mózgu, opisywano go także w powiększonej śledzionie w przypadkach schorzeń hematologicznych.
Patogeneza.
Zawały powstają najczęściej w wyniku:
Zejście zawału:
1. organizacja, polegająca na zastąpieniu tkanki martwiczej przez tkankę łączną, która, starzejąc się tworzy bliznę.
2. rozmiękanie, czyli trawienie tkanki martwiczej przez enzymy proteolityczne granulocytów lub bakterii
3. Zwapnienie tkanek martwiczych
4. Sekwestracja, czyli oddzielenie tkanki martwiczej od zdrowotnej - martwak
Budowa sieci naczyniowej i warunki krążenia krwi są przyczyną, że w niektórych narządach praktycznie nigdy nie występują zawały. Należą do nich: 
Historia pojęcia.
Współczesne rozumienie tego pojęcia ustaliło się dopiero na początku XX wieku.
Pierwotne i dawne znaczenie słowa "infarctus", rozumiane w kategoriach patologii humoralnej, oznaczało miejscowe „zagęszczenie” i „konsolidację” czterech humorów. 
Niemiecki patolog Rudolf Virchow (1821-1902) w latach czterdziestych XIX wieku analizował przyczyny powstawania wylewów krwi w obrębie płuc i zastosował nazwę "infarctus" w odniesieniu do szczególnej postaci zawału, jakim jest zawał krwotoczny płuc. Nazwa wiąże się z makroskopowym wyglądem tej zmiany, robiącej wrażenie krwistego „farszu” lub „nadzienia” w ograniczonym obszarze tego narządu. Polski patolog Tadeusz Browicz (1847-1928) przetłumaczył to pojęcie jako "nadzianka krwawa", natomiast polskie słowo "zawał" lub "zawalisko" w znaczeniu medycznym występuje w "Słowniku terminologii lekarskiej polskiej" z 1881 roku. W XIX w. "zawał" rozumiano jako: „wylew krwi w miąższu organu spowodowany zatkaniem tętnicy końcowej. Gdy nastąpi zator przez zatkanie tętnicy końcowej wsteczny strumień krwi [z żył] prowadzi do nawału [...], a następstwem tego jest krwotok. [Zawał może powstać tylko] w śledzionie, nerkach, mózgu i płucach. Z czasem może być on wessany [...]”. Myśl, że zawał jest spowodowany zamknięciem tętnic końcowych jako pierwszy przedstawił w 1872 roku niemiecki patolog Julius Friedrich Cohnheim (1839-1884). Z opisu tego wynika jednak, że pojęcie zawału wiązano tylko z jego krwotoczną postacią, która rzeczywiście ma wygląd "nadzianki". 
W 1842 roku francuski patolog Jean Cruveilhier (1791-1874), a w 1856 austriacki patolog Carl von Rokitansky (1804-1878) oraz Virchow opisali obrazy patomorfologiczne zmian w sercu, mogące odpowiadać zawałowi mięśnia sercowego (nazywane przez nich "apoplexia" = udar). Podobnie w 1882 roku niemiecki patolog Ernst Ziegler (1849-1905) wyróżnił szczególną postać schorzenia serca, którą nazwał "myomalatio cordis" (z łac. "malacia" = rozmiękanie), ale rozumiał ją jako rodzaj zwyrodnienia, spowodowanego „wciskaniem się” krwi. Obecność martwicy (a nie krwotoku) jako wyróżnika stanu zawału, wprowadzono do jego definicji na początku XX wieku, rozróżniając i wprowadzając pojęcie zawału bladego spowodowanego wyłącznie „zapchaniem” skrzepliną lub zatorem tętnicy zaopatrującej zmieniony obszar (bez wstecznego dopływu krwi żylnej), oraz zawału czerwonego w którym dochodzi do utrudnienia odpływu żylnego krwi, jako istotnej (a nawet jedynej) przyczyny martwicy.
Pojęcie "zawału" w sensie klinicznym zaczęło funkcjonować później. W odniesieniu do mięśnia sercowego nazwę tę wprowadził w 1896 roku francuski lekarz René Marie (1868-1952), a według innych niemiecki patolog Carl Weigert (1845-1902) w 1880 roku. W 1910 roku ros. lekarze Wasilij Parmenowicz Obrazcow (1849-1920) i Nikołaj Dymitriewicz Strażesko (1876-1952) jako pierwsi opisali pod względem klinicznym trzy przypadki zawału serca, a jednoznaczny związek przyczynowy pomiędzy zakrzepicą tętnic wieńcowych a zawałem serca ustalił amerykański lekarz James Bryan Herrick (1861-1954) w 1912 roku. Przedtem zmiany narządowe o tym charakterze nazywano rozmaicie, najczęściej łacińskimi nazwami: "apoplexia", "infiltratio", "hepatisatio", "myomalatio".
Zawał moczanowy.
Tradycyjna nazwa tzw. „zawału” moczanowego ("infarctus uricus"), który nie jest skutkiem zaburzeń krążenia krwi, ale zmianą o charakterze zwyrodnieniowym w nerkach (wytrącanie się kwasu moczowego), odnosi się do historycznego rozumienia zawału jako zaburzenia składu "humorów".

</doc>
<doc id="138077" url="https://pl.wikipedia.org/wiki?curid=138077" title="Linie papilarne">
Linie papilarne

Linie papilarne, dermatoglify – charakterystyczny układ bruzd na skórze ssaków naczelnych, w szczególności na opuszkach palców rąk, ale również na wewnętrznej powierzchni dłoni, palcach stóp i wargach, a u niektórych gatunków na spodniej stronie ogona. Poza naczelnymi, obecność linii papilarnych stwierdzono u koali.
Badaniem linii papilarnych palców dłoni zajmuje się daktyloskopia. Prócz tego bada się linie papilarne dłoni (chejroskopia), stóp (podoskopia), czerwieni wargowej (cheiloskopia).
Układ linii i jego znaczenie.
Układ linii papilarnych u człowieka tworzy się w czasie trwania życia płodowego (pomiędzy 100 a 120 dniem) w przypadkowym procesie kurczenia się, początkowo całkowicie gładkiej i wypukłej, skóry opuszków palców. Nawet bliźnięta jednojajowe mają je różne. Jednakże istnieje pewna zależność między liniami papilarnymi rodziców a ich dzieci. Wysokość listewek na opuszkach palców w stosunku do bruzd wynosi od 0,1 do 0,4 mm. Szerokość natomiast zazwyczaj waha się między 0,2 do 0,7 mm. Na części zewnętrznej listewek znajdują się kanaliki potowe.
Rozróżnia się wzory linii papilarnych pętlicowe, wirowe i łukowe.
W ramach wyżej wymienionych wzorów linii papilarnych rozróżniane są ich podgrupy, jak np. wzór pętlicowy lewy i prawy, wzór wirowy lewoskrętny i prawoskrętny, wzór wirowy wielorodny, wzór wirowy dwupętlicowy, wzór łukowy, namiotowy oraz wzory nietypowe niepodlegające klasycznej identyfikacji.
Polski system klasyfikacji daktyloskopijnej oparty jest na czterech typach wzorów: pętlicowe, wirowe, łukowe i namiotowe. Baza danych znajduje się wraz z kartami daktyloskopijnymi w Centralnej Registraturze Daktyloskopijnej.
W kręgu zainteresowań daktyloskopii znajduje się także problematyka wieku śladów linii papilarnych. Pod pojęciem tym rozumiemy czas, jaki upłynął pomiędzy powstaniem śladu a momentem jego badania. ślady „starzeją się” pod wpływem czynników zewnętrznych, takich jak temperatura, wilgoć czy światło.
Sam proces ujawniania śladów linii papilarnych na różnych powierzchniach może się odbywać przy zastosowaniu różnych metod. Może on nastąpić poprzez fizykalne ujawnienie poprzez zastosowanie wielomatowych proszków oraz odczynników aminokwasowych (ninhydryna, DFO). Obecnie bardzo popularna staje się technika termalnego ujawnienia śladów linii papilarnych, polegająca na ogrzewaniu powierzchni temperaturą ponad 300 °C przez krótki czas (do 20 sekund).
Trzy prawa sformułowane przez Francisa Galtona głoszą, że linie papilarne są niepowtarzalne, niezmienne i nieusuwalne (zasada 3N).
Linii papilarnych można się pozbyć poprzez głęboką dermabrazję – zabieg dermatologiczny. Istnieją też ludzie bez linii papilarnych: na przykład w niektórych bardzo rzadkich genetycznych schorzeniach skóry uszkodzone zostaje białko keratyna 14, co skutkuje brakiem linii papilarnych (). Również efektem zażywania pewnego leku przeciwnowotworowego – kapecytabiny – bywa złuszczanie się skóry na dłoniach, w wyniku którego znikają linie papilarne.
Linie papilarne opisuje się za pomocą tzw. minucji – charakterystycznych cech, takich jak początki, zakończenia, rozwidlenia, haczyki itp. Wzajemny układ minucji jednoznacznie identyfikuje daną osobę. Do uznania dwóch śladów linii papilarnych za tożsame wystarczy od kilku do kilkunastu cech wspólnych (ta sama minucja występująca w tym samym miejscu). Przyjmuje się, że 12 cech wspólnych wystarcza do pewnego określenia tożsamości, choć niektóre minucje występujące rzadziej lub specyficzne dla danej populacji zmniejszają tę liczbę. W poszczególnych krajach liczba cech wspólnych wymaganych przez prawo lub procedury kryminalistyczne do ustalenia tożsamości jest różna i waha się od 8–12 (Niemcy) do 17 (Francja). W Polsce przyjmuje się, że wystarczające jest 12 zgodnych minucji, w przypadku minucji rzadziej występujących (np. oczka bądź haczyki) wystarczy ich mniej.
W Polsce odbitki linii papilarnych można pobierać jedynie w ściśle określonych przez kodeks postępowania karnego przypadkach.
Od 29 czerwca 2009 roku odbitki linii papilarnych pobierane są przy składaniu wniosku o wydanie paszportu.
Typy minucji.
Klasyfikacja typów minucji według C. Grzeszyka:
Typy i częstość występowania.
Do podstawowych typów wzorów linii papilarnych należą: łuk (A – "arch"), pętla (L – "loop") oraz wir (W – "whirl").
Częstość występowania poszczególnych typów wzorów jest zróżnicowana w zależności od palca, ręki (lewej bądź prawej) oraz płci.
Istnieje również duże zróżnicowanie międzypopulacyjne – wzory wirowe występują najczęściej u odmiany żółtej (ok. 50–60%), najrzadziej u odmiany czarnej (20%). U odmiany białej dominują pętle (65%).
Według szacunków Francisa Galtona prawdopodobieństwo powtórzenia się takich samych linii papilarnych u dwóch przypadkowych osób wynosi 1:64 000 000 000 co znacznie przewyższa liczbę ludzi na Ziemi, którą szacuje się na 7,3 miliarda. Obecnie nie jest znany żaden przypadek, w którym dwie różne osoby miałyby identyczny wzór linii papilarnych.

</doc>
<doc id="138083" url="https://pl.wikipedia.org/wiki?curid=138083" title="Ekonomia przedklasyczna">
Ekonomia przedklasyczna

Ekonomia przedklasyczna – terminem w ekonomii określający poglądy na temat gospodarowania głoszone od starożytności do połowy XVIII w., kiedy ekonomia uzyskała status nauki, a twórczość Adama Smitha została określona jako ekonomia klasyczna.
Ekonomia przedklasyczna obejmuje poglądy filozofów i etyków greckich oraz rzymskich: Ksenofonta, Platona, Arystotelesa, Cycerona, średniowiecznych kanonistów: Tomasza z Akwinu, Mikołaja z Oresme, filozofów utopijnych, m.in. Tomasza Morusa i twórców okresu merkantylizmu oraz fizjokratów, których przedstawicielem był François Quesnay. 
Życie ekonomiczne przedstawiane było przez twórców ekonomii przedklasycznej z punktu widzenia etyki i moralności. Ich poglądy miały charakter normatywny i zawierały oceny dotyczące funkcjonowania gospodarki i postępowania jednostki.

</doc>
<doc id="138086" url="https://pl.wikipedia.org/wiki?curid=138086" title="Bubo">
Bubo



</doc>
<doc id="138087" url="https://pl.wikipedia.org/wiki?curid=138087" title="Araliowate">
Araliowate

Araliowate ("Araliaceae" ) – rodzina drzew, krzewów, pnączy o zdrewniałych łodygach (podrodzina "Aralioideae"), rzadziej roślin zielnych (podrodzina "Hydrocotyloideae"). Należą tu 43 rodzaje z 1450 gatunkami występującymi głównie w strefie tropikalnej i subtropikalnej, choć sięgające także rejonów arktycznych i umiarkowanych chłodnych w Ameryce Północnej, na Dalekim Wschodzie (Sachalin), na półkuli południowej rosnąc na południowych krańcach Ameryki Południowej i w Nowej Zelandii. W Polsce rosną dziko przedstawiciele dwóch rodzajów – wąkrota "Hydrocotyle" i bluszcz "Hedera".
W ziołolecznictwie cenione od dawna są różne gatunki z rodzaju wszechlek "Panax". W Azji "Tetropanax papyrifer" dostarcza surowca do wyrobu wysokiej jakości papieru stosowanego do malowania farbami wodnymi (gwaszem) oraz wyrobu papierowych kwiatów. Użytkowane jest także drewno do celów konstrukcyjnych i na opał niektórych gatunków z rodzajów eleuterokok, szeflera i "Meryta". Liczne gatunki uprawiane są jako rośliny ozdobne, zwłaszcza z rodzajów: bluszcz, fatsja (także mieszaniec międzyrodzajowy – fatsjobluszcz), szeflera, aralia, eleuterokok, "Dendropanax", "Polyscias", "Plerandra" i innych. Przedstawiciele rodzaju wąkrota uprawiani są jako rośliny akwariowe.
Systematyka.
Jedna z rodzin rzędu selerowców "Apiales". Dawniej przyjmowano, że w odróżnieniu od zielnych selerowatych do rodziny tej należą rośliny zdrewniałe. To sztuczne kryterium nie utrzymało się, bowiem formy zielne występują w obrębie rodzajów "Aralia" i "Panax", a co istotniejsze – rodzaje wąkrota "Hydrocotyle" i "Trachymene", tradycyjnie włączane do selerowatych okazały się tworzyć grupę siostrzaną wobec pozostałych araliowatych (inne rodzaje tworzące tradycyjnie wyróżnianą podrodzinę "Hydrocoloideae" pozostały w selerowatych – azorella "Azorella", wąkrotka "Centella" i "Xanthosia"). Niektóre zaliczane dawniej do araliowatych rodzaje przeniesione zostały do innych rodzin, gdy odkryto ich rzeczywiste relacje filogenetyczne. Rodzaj "Diplopanax" przeniesiony został do błotniowatych "Nyssaceae", "Homalosciadium" włączone zostało do rodzaju "Platysace" w obrębie selerowatych, rodzaj "Delarbrea" klasyfikowany jest do "Myodocarpaceae". 
Podział na rodzaje w obrębie araliowatych jest w wielu miejscach jeszcze prowizoryczny i wiadomo, że wymaga licznych zmian i rewizji. Do taksonów polifiletycznych, wymagających podziału należy m.in. szeflera "Schefflera".
W systemie Cronquista (1981) rodzina araliowatych była jedną z dwóch, obok selerowatych "Apiaceae", tworzących rząd selerowców "Apiales". W systemie Takhtajana (1997) araliowate tworzyły rząd araliowców "Araliales" wspólnie z selerowatymi i wyodrębnionymi z nich wąkrotowatymi "Hydrocotylaceae". W wersji systemu Takhtajana z 2008 ujęcie rodziny i wyodrębnione kolejne rodziny w obrębie selerowców zbliżone są do ujęcia z systemów APG.
Podrodzina: Hydrocotyloideae 
Podrodzina: Aralioideae 

</doc>
<doc id="138095" url="https://pl.wikipedia.org/wiki?curid=138095" title="Arnulf z Metzu">
Arnulf z Metzu

Arnulf z Metzu, "Arnulf (Arnold) Piwowarski", franc. "Arnoul, Arnould " (ur. przed 580 w Lay-Saint-Christophe w Austrazji, zm. 18 lipca 640 w rejonie Remiremontu) – mąż stanu, rycerz na dworze frankijskiego króla Teodeberta II, biskup Metzu (613-629), święty Kościoła katolickiego.Zapoczątkował dynastię Karolingów, od jego imienia nazywaną również "Arnulfingami".
Żywot świętego.
Arnulf urodził się i żył w Austrazji. "Martyrologium rzymskie" podaje rok urodzenia „do 580”, niektóre źródła podają rok ok. 582. Był mężem Dody i ojcem Ansegisela, Chlodulfa i Martina. Ansegisel z żoną Beggą, córką Pepina z Landen, dali początek dynastii Karolingów. Arnulf wraz z Pepinem z Landen przyczynił się do zjednoczenia państw frankijskich pod berłem Chlotara II. Gdy Doda wstąpiła do zakonu chciał pójść do klasztoru, jednak w 614 został obwołany biskupem Metzu.
Współdziałał z Pepinem, był doradcą Dagoberta I. Słynął ze swej krzepkości, ponieważ podnosił z łatwością wozy drabiniaste i beczki z piwem. Zasłynął również z cudownego rozmnożenia piwa i uratowania tym sposobem oblężonego przez Arabów miasta w południowej Francji.
W 629 roku osiadł jako pustelnik w lesie koło Remiremont, w południowych Wogezach we Francji, gdzie zajął się pielęgnowaniem trędowatych i chorych na inne choroby. Tam zmarł w 640 roku.
Kult.
Św. Arnulf jest patronem piwowarów.
Jego wspomnienie liturgiczne obchodzone jest 18 lipca.

</doc>
<doc id="138100" url="https://pl.wikipedia.org/wiki?curid=138100" title="Ahmed Zogu">
Ahmed Zogu

Zogu I, właśc. Ahmed ben Zogu, Ahmed bej Zogolli, Ahmed beg Zogu (ur. 8 października 1895 w Burgajet, zm. 9 kwietnia 1961 w Suresnes) – albański polityk, król Albanii w latach 1928–1939.
Wczesna kariera.
Ahmed ben Zogu urodził się w 1895 roku jako syn Xhemala Pashy Zogu i Sadije Toptani we wpływowym rodzie albańskim. Jego ojciec był wpływowym przywódcą jednego z muzułmańskich klanów w północno-wschodniej Albanii – Mati.
W okresie I wojny światowej Albania oficjalnie zachowywała neutralność, aczkolwiek na jej terytoriach stacjonowały cudzoziemskie wojska. W tym czasie Ahmed Zogu opowiadał się po stronie Austro-Węgier. Po roku 1920, kiedy to została oficjalnie uznana niezależność Albanii, Zogu sprawował rozmaite funkcje w rządzie albańskim, mając poparcie bejów – posiadaczy ziemskich z południa i "bajraktarów" (wodzów plemiennych) na północy. Dość szybko Zogu został liderem reformistycznej Partii Narodowej i od 1922 roku premierem rządu.
23 lutego 1923 roku Zogu został postrzelony przez studenta Beqira Valteriego podczas kłótni przed parlamentem albańskim. Jego głównym oponentem politycznym był Fan Noli, który w 1924 roku sięgnął po władzę, obejmując urząd premiera. Zogu zdecydował wówczas o wyjeździe z kraju. Udał się do Królestwa SHS, jednak już w grudniu tego samego roku znów był w Tiranie, wraz z wspierającymi go oddziałami rosyjskich najemników (byłych białogwardzistów). W zamian za wsparcie obiecał rządowi SHS niewielki kawałek terytorium albańskiego wokół klasztoru św. Nauma nad Jeziorem Ochrydzkim.
Gdy Zogu ponownie objął władzę w kraju, większość działaczy opozycyjnych zdecydowała się na emigrację lub ukrywała się w górach. Nie uchroniło to ich jednak przed represjami, np. w Bari (Włochy) zastrzelony został Luigj Gurakuqi, a osaczony w ostępach górskich na północy Albanii Bajram Curri został zabity lub popełnił samobójstwo.
Prezydentura.
21 stycznia 1925 roku z inspiracji Zogu parlament albański ogłosił kraj republiką na wzór amerykański, natomiast już 31 stycznia Zogu został wybrany prezydentem. Ponieważ nowy prezydent praktycznie nie miał żadnych liczących się przeciwników politycznych, zakres jego władzy, ustanowiony na podstawie nowej konstytucji, był dość znaczny.
Mimo wszystko problemy, wobec których stanął nowy rząd, były liczne i bardzo trudne. Przede wszystkim państwu brakowało funduszy, nie tylko na normalny rozwój, ale na przeprowadzenie jakichkolwiek reform. Pieniędzy brakowało także na działanie aparatu państwowego oraz wojska. Zogu musiał nieustannie zabiegać o wsparcie lokalnych panów ziemskich i bejów. Udało mu się przynajmniej obudzić w nich poczucie przynależności do jednego narodu oraz współodpowiedzialności za kraj, ponieważ większość z nich na pierwszym miejscu stawiała dobro swojego klanu.
Aby nie stać się zakładnikiem wewnętrznych stronnictw politycznych, które nie zawsze mu były przychylne, Zogu zwrócił się do rządów Królestwa SHS i Włoch o pomoc. W latach 1926 i 1927 polityczne wpływy Włoch w kraju były już bardzo duże, pogłębiała się także zależność gospodarcza Albanii od sąsiednich państw.
Król.
Artykuł 141 konstytucji stanowił, że "ustrój republikański państwa albańskiego nie może w żaden sposób ulec zmianie". W 1928 okazał się on martwą literą – w sierpniu rozpoczęła obrady Konstytuanta, 1 września przyjmując nową konstytucję, uchwalającą, że państwo albańskie jest "monarchią demokratyczną, parlamentarną i dziedziczną". Na czele jako król ("mbret") stanął Zogu. Aby ugruntować swe prawa do korony, ogłosił się spadkobiercą Skanderbega i przybrał imię Zogu I. Koronacja odbyła się w Krui, a nowy monarcha przysięgał na Biblię i Koran.
Nie odpowiadał przed żadnym organem władzy, a zarazem miał prawo kontrolować wszystkie. Do jego nowych prerogatyw należało prawo wydawania dekretów o charakterze politycznym i wojskowym.
Panowanie Zogu zagwarantowało Albanii stabilność polityczną, a nawet powolny rozwój. Przy pomocy włoskich kredytów państwo i armia zostały zreformowane. Zbudowano wówczas wiele nowych dróg oraz mostów, osuszano bagna, umożliwiając rozwój rolnictwa na zagospodarowanych terenach. Powiększała się natomiast zależność finansowa od Włoch, rządzonych podówczas przez Benito Mussoliniego. Mussolini dążył do ściślejszego powiązania Albanii z Włochami, mając na celu zwiększenie wpływów włoskich na Bałkanach.
27 kwietnia 1938 roku Zogu ożenił się z katoliczką, Geraldine Apponyi, zubożałą szlachcianką pochodzenia węgiersko-amerykańskiego. Ślub był wielkim wydarzeniem politycznym i obyczajowym (choć wywołał pewne wzburzenie wśród bejów, którzy niechętnie widzieli cudzoziemkę na tronie). Ceremonia zaślubin była podwójna – muzułmańska i katolicka. Do Tirany przyjechały tłumy zagranicznych gości, a europejscy dyktatorzy przysłali okazałe prezenty – Adolf Hitler białego mercedesa kabrioleta, Miklós Horthy cztery białe konie, a Benito Mussolini cztery miedziane wazy. Po ceremoniach w stolicy odbyły się prezentacje zespołów folklorystycznych i przemarsze młodzieży śpiewającej patriotyczne pieśni.
5 kwietnia 1939 królewskiej parze urodził się syn, Leka I Zogu.
Zaledwie dwa dni później, 7 kwietnia 1939 roku, wojska włoskie wkroczyły do Albanii. Kraj stał się włoskim protektoratem i częścią królestwa Włoch pod panowaniem Wiktora Emanuela III
Zogu wraz z rodziną musiał schronić się w Grecji. Stamtąd przedostał się do Londynu, przejeżdżając także przez Polskę. Czas wojny spędził w Wielkiej Brytanii. 23 lutego 1946 roku dotarł do Port Said, witany przez króla Egiptu Faruka. Jego rezydencją w Egipcie była okazała willa w Ramleh. Po przewrocie politycznym w Egipcie i przejęciu władzy przez Nasera Zogu został pozbawiony przywilejów głowy państwa albańskiego, którymi cieszył się poprzednio. W sierpniu 1955 roku opuścił Egipt udając się do Cannes. Ostatnie lata życia spędził we Francji.
Ahmed Zogu zmarł 9 kwietnia 1961 roku we francuskim mieście Suresnes. Dwa dni później pochowano go na cmentarzu Thiais, niedaleko Orly. Uroczystość żałobną prowadził algierski mufti. Na nagrobku z szarego marmuru znajdowały się słowa "Ojczyzna ponad wszystko". 17 listopada 2012 trumna z jego szczątkami powróciła do Albanii i spoczęła w mauzoleum w Tiranie.
Nazwisko Zog (z rodzajnikiem: „Zogu”) oznacza po albańsku „ptak”. Ahmed Zogu jest notowany w Księdze rekordów Guinnessa jako największy palacz wszech czasów (wypalał ponoć 240 papierosów dziennie).

</doc>
<doc id="138101" url="https://pl.wikipedia.org/wiki?curid=138101" title="Wojna rosyjsko-szwedzka (1656–1658)">
Wojna rosyjsko-szwedzka (1656–1658)

Wojna rosyjsko-szwedzka miała miejsce w latach 1656–1658. Część II wojny północnej.
Rosjanie rozpoczęli konflikt w 1656 roku. Po zawarciu z Rzecząpospolitą rozejmu w Niemieży nasilili działania. W krótkim czasie oddziały rosyjskie zajęły szwedzkie twierdze w ujściu Newy. Oblężenie Rygi (sierpień–wrzesień 1656) zakończyło się jednak niepowodzeniem.
W 1658 roku car Aleksy I Romanow widząc, że dalsze prowadzenie wojny nie przyniesie mu zwycięstwa, zdecydował się na rozejm. W wyniku układu Szwedzi utrzymali swoje zdobycze nad Bałtykiem.
Wojna miała związek z II wojną północną i wpłynęła na jej przebieg, angażując część sił szwedzkich. Jednak, wobec nieudolności działań wojsk rosyjskich i odnowienia walk Rosji z Rzecząpospolitą, Rosjanie i Szwedzi podpisali pokój w Kardis (1661).

</doc>
<doc id="138107" url="https://pl.wikipedia.org/wiki?curid=138107" title="Hiacynt (roślina)">
Hiacynt (roślina)

Hiacynt ("Hyacinthus" L.) – rodzaj roślin z rodziny szparagowatych. W zależności od ujęcia systematycznego należy tu jeden lub trzy gatunki. Gatunkiem typowym jest hiacynt wschodni ("Hyacinthus orientalis" L.), występujący na obszarze od Turcji po Palestynę. Gatunek ten został szeroko rozpowszechniony jako roślina ogrodowa. Ozdobny jest z powodu efektownych kwiatostanów rozwijających się w kwietniu i maju. Uprawiany jest także w Polsce.
Systematyka.
Rodzaj z podrodziny "Scilloideae" Burnett (plemię "Hyacintheae" podplemię "Hyacinthinae") z rodziny szparagowatych w obrębie szparagowców. We wcześniejszej wersji systemu (APG II z 2003) zaliczany wraz z obecną podrodziną "Scilloideae" do rodziny hiacyntowatych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd amarylkowce ("Amaryllidales" Bromhead), rodzina hiacyntowate ("Hyacinthaceae" Batsch), podrodzina "Hyacinthoideae" Link., plemię "Hyacintheae" Dumort, podplemię "Hyacinthinae" Parl., rodzaj hiacynt ("Hyacinthus" L.).
Nazewnictwo.
Nazwa rodzaju "Hyacinthus" pochodzi od imienia Hiacynta (Hyacinthus, Hyakinthos), który był ukochanym Apollina i Zefira.
Uprawa.
Hiacynty mogą być uprawiane w tym samym miejscu 3–4 lata. Zalecane jednak jest, wykopywanie hiacyntów na początku lata i sadzenie ich jesienią w inne miejsce by uchronić je przed chorobami grzybowymi i bakteryjnymi. Cebule sadzi się na trzykrotną głębokość ich rozmiaru. Rozstawa sadzenia zależy od rozmiarów cebul. Hiacynty preferują lekkie, żyzne podłoże o obojętnym odczynie. Stanowisko może być lekko zacienione, jednak zaleca się miejsca nasłonecznione, osłonięte od wiatrów. W okresie zimowym cebule warto okryć, bowiem hiacynty są wrażliwe na niskie temperatury. W okresie wiosennym, po rozpoczęciu wzrostu stosuje się nawożenie saletrą amonową, by po 2–3 tygodniach zacząć nawożenie wieloskładnikową mieszanką. Podczas suchej wiosny rośliny trzeba nawadniać.

</doc>
<doc id="138108" url="https://pl.wikipedia.org/wiki?curid=138108" title="Jeffrey Buttle">
Jeffrey Buttle

Jeffrey Buttle (ur. 1 września 1982 w Smooth Rock Falls) – kanadyjski łyżwiarz figurowy, startujący w konkurencji solistów. Brązowym medalista olimpijski z Turynu (2006), mistrz świata (2008), dwukrotny mistrz czterech kontynentów (2002, 2004), medalista finału cyklu Grand Prix oraz trzykrotny mistrz Kanady. Po zakończeniu kariery amatorskiej został choreografem łyżwiarskim.
Życie prywatne.
Buttle urodził się w Smooth Rock Falls w prowincji Kanady Ontario. Jest gejem. W lutym 2014 roku poślubił swojego partnera Justina Harrisa.

</doc>
<doc id="138109" url="https://pl.wikipedia.org/wiki?curid=138109" title="Ontario (prowincja)">
Ontario (prowincja)



</doc>
<doc id="138112" url="https://pl.wikipedia.org/wiki?curid=138112" title="Termostat">
Termostat

Termostat – urządzenie lub element urządzenia utrzymujący ("-stat") zadaną temperaturę ("termo-") poprzez aktywne działanie. Czasami nazwa rozciągana jest też na urządzenia o charakterze biernym utrzymujące temperaturę dzięki dobrej izolacji cieplnej np. termos lub naczynie Dewara lub wykorzystujące zjawiska przebiegające w określonych temperaturach np. łaźnia wodna.

</doc>
<doc id="138115" url="https://pl.wikipedia.org/wiki?curid=138115" title="Danuta Wałęsowa">
Danuta Wałęsowa



</doc>
<doc id="138117" url="https://pl.wikipedia.org/wiki?curid=138117" title="Hipnoza">
Hipnoza

Hipnoza ( "hýpnos", dosłownie „sen”) – definiowana jest jako stan prawidłowo funkcjonującego umysłu, w którym uwaga danej osoby jest mocno zogniskowana na określonych bodźcach, świadomość bodźców pochodzących spoza obszaru zogniskowania uwagi jest znacznie ograniczona oraz podczas którego krytyczny osąd danej osoby zostaje częściowo zawieszony.
Doświadczenia nad hipnozą pokazały, że nie jest ona związana z istotną zmianą funkcjonowania mózgu. Częstotliwość fal mózgowych osób zahipnotyzowanych nie różni się od częstotliwości rejestrowanych u osób znajdujących się w stanie czuwania. Podczas hipnozy człowiek nie zyskuje żadnych umiejętności czy też możliwości, których nie posiadałby w stanie pełnej świadomości, jeśli byłby odpowiednio zmotywowany.
Część badaczy uznaje hipnozę za stan zmienionej świadomości odmienny zarówno od stanu czuwania, jak i snu. W stosunku do stanu czuwania, podkreśla się takie odmienności hipnozy, jak obniżenie zdolności planowania, nierozdzielność uwagi, możliwość przywoływania wspomnień wzrokowych lub wyobrażeń, wzrost zdolności do wytwarzania nowych wyobrażeń lub fantazji, ograniczoną zdolność do prawidłowej oceny realności, zwiększoną sugestywność, skłonność do zachowań zgodnych z przyjętą rolą oraz niepamięć tego wszystkiego, co działo się podczas stanu hipnozy.
Hipnoza jest wykorzystywana w psychologii klinicznej i psychiatrii, między innymi jako jedna z metod diagnozowania i leczenia zaburzeń nerwicowych, zaburzeń lękowych, przy zmniejszaniu bólu oraz w terapii niektórych uzależnień.
Historia badań nad hipnozą.
Zachodni badacze zwrócili po raz pierwszy uwagę na zjawisko hipnozy na przełomie XVIII i XIX wieku za sprawą stworzonej przez niemieckiego lekarza Franza Antona Mesmera teorii „magnetyzmu zwierzęcego”, czy też „uniwersalnego fluidu”, nazywanego także mesmeryzmem. Jego teoria zakładała istnienie fluidu magnetycznego rozumianego jako forma oddziaływania na siebie ludzi i zwierząt. Według Mesmera, fluid magnetyczny może przenosić się z jednej osoby na drugą, a terapeuta może wywołać przypływy lub odpływy fluidu i wykorzystywać owe zmiany do leczenia chorych, w czym teorie jego przypominają bioenergoterapię.
W konsekwencji odrzucenia teorii Mesmera jako nienaukowych, kojarzona z jego osobą hipnoza również została uznana za szarlatanerię. Część badaczy próbowała dowieść, że wszelkie działania terapeutyczne Mesmera były w istocie rodzajem oddziaływania czysto psychologicznego. Wykazywano, że pacjenci niewidzący, że Mesmer zbliża do ich ciała dłoń lub magnes, nie odczuwali w żaden sposób jego oddziaływania, natomiast odczuwali je wówczas, gdy widzieli zabiegi Mesmera lub byli przekonani o tym, że ów już je rozpoczął. Czysto psychologiczne znaczenie samego magnesu w zabiegach przeprowadzanych przez Mesmera wykazano podmieniając go na zwykły kawałek żelaza. Pomimo owych licznych argumentów za uznaniem psychologicznych aspektów terapii, Mesmer do końca swojego życia oficjalnie podtrzymywał swoje koncepcje magnetycznych fluidów, jednocześnie odcinając się od wyjaśniania obserwowanych efektów jego terapii oddziaływaniami psychologicznymi takimi, jak sugestia czy hipnoza. Léon Chertok w swojej pracy z 1989 roku, pomimo przekonań samego Mesmera, nazwał go prekursorem badań nad hipnozą, jakkolwiek ograniczającym się przy tym do prób wyjaśnień czysto fizjologicznych, przy pominięciu aspektów psychologicznych.
Termin „hipnoza” został wprowadzony około 1841 roku przez szkockiego lekarza Jamesa Braida posługującego się mesmeryzmem, po czym został ogólnie przyjęty. Tym niemniej, podkreśla się, że termin ten pochodzący od greckiego słowa "hypnos" oznaczającego „sen” mylnie i jak się wydaje bezpodstawnie sugeruje pokrewieństwo stanu hipnotycznego ze snem. W odróżnieniu od Mesmera, Braid uważał jednak stosowane przez siebie zabiegi hipnotyczne za rodzaj oddziaływań psychologicznych.
Dla późniejszych poglądów dotyczących hipnozy znamienny był także spór pomiędzy dwoma badaczami: Jean-Martinem Charcotem uznającym hipnozę za stan psychopatologiczny występujący wyłącznie w związku z zaburzeniami psychicznymi oraz Hippolyte'em Bernheimem uważającym hipnozę za zjawisko psychologiczne mogące wystąpić u każdego, także zdrowego człowieka. Dalsze badania potwierdziły słuszność poglądów Bernheima.
Podatność na hipnozę.
Podatność na hipnozę jest nieodłącznie związana z podatnością na sugestię rozumianą jako tendencja osoby zahipnotyzowanej do akceptowania komunikatów i informacji przy częściowym zawieszeniu zwykłego krytycznego osądu. Innym jeszcze czynnikiem determinującym podatność na hipnozę jest skłonność bycia zaabsorbowanym pewnymi bodźcami (ang. "absorption") oznaczająca zdolność do ignorowania (niedopuszczania do świadomości) bodźców pochodzących spoza obszaru, na którym w danej chwili skoncentrowana jest uwaga. Istotną rolę w podatności na hipnozę odgrywa także skłonność do dysocjacji (ang. "dissociation") rozumiana jako tendencja do oddzielania i wyłączania z obszaru świadomości poszczególnych elementów takich, jak wrażenia percepcyjne, wspomnienia, aktywność ruchowa – w takim przypadku elementy te mogą być odbierane przez osobę zahipnotyzowaną jako niezależne od jej woli lub obce, niejako niedotyczące jej.
Podatność na hipnozę można mierzyć "standfordzkim testem podatności na hipnozę" (ang. "The Stanford Hypnotic Susceptibility Scale"). Podatność ta w ciągu całego życia zwykle utrzymuje się na względnie stałym poziomie i prawdopodobnie jest w pewnym stopniu dziedziczona, a po części podatności na hipnozę można się nauczyć. Wraz z każdą kolejną hipnozą podatność na hipnozę zwykle wzrasta, co przypisuje się m.in. coraz mniejszym obawom hipnotyzowanego. Około 25% ludzi charakteryzuje się dużą podatnością, natomiast około 20% jest niepodatna na sugestię, a więc niepodatna także na hipnozę. 95% badanych uzyskuje przynajmniej jeden punkt w dwunastostopniowej „Standfordzkiej skali podatności na hipnozę”. Innym, prostszym sposobem pomiaru podatności na hipnozę jest badanie profilu indukcji hipnotycznej (ang. "Hypnotic Induction Profile").
Im głębsze są zaburzenia nerwicowe u danej osoby, tym trudniej wprowadzić ją w stan hipnozy. Im silniejszy jest lęk (m.in. nieuświadamiany) przed kontaktami społecznymi, im większy jest niedostatek pewności siebie i obaw przed zależnością, im gorsze przystosowanie, tym mniejsza jest podatność na hipnozę.
Indukcja hipnotyczna i hipnotyzer.
Indukcji hipnotycznej, czyli wprowadzenia określonej osoby w stan hipnozy, dokonuje hipnotyzer. Wbrew pozorom stwarzanym przez scenicznych hipnotyzerów i manipulujące ludźmi osoby podające się za uzdrowicieli, hipnotyzer nie musi dysponować żadnym szczególnym talentem czy siłą oddziaływania. Niektórzy badacze opisują przypadki dzieci w wieku szkolnym, którym udało opanować się metody wprowadzania w stan hipnozy.
Hipnotyzer może posłużyć się wieloma różnymi metodami. W większości metody te obejmują skupienie uwagi osoby hipnotyzowanej na jakimś obiekcie, błyskach światła, ołówku, monecie podczas gdy hipnotyzer posługując się spokojnym, monotonnym głosem przekazuje szereg sugestii hipnotycznych mówiąc np. że powieki hipnotyzowanego stają się coraz cięższe i staje się on coraz bardziej senny. Niekiedy hipnotyzerzy wolą, aby pacjent zamknął oczy w czasie przekazywania mu sugestii sennych. Najczęściej hipnotyzerzy zaczynają od sugestii najprostszych (dotyczących uczucia senności, odprężenia), po czym stopniowo przechodzą do bardziej złożonych (odczucie sztywności ramienia), po sugestie doznawania bodźców słuchowych lub wzrokowych podobnych do halucynacji.
O ile samo wprowadzenie w stan hipnozy jest stosunkowo proste, to wykorzystanie tego stanu do udzielenia pomocy pacjentom wymaga odpowiednich kompetencji i doświadczenia.
Bezpieczeństwo.
Mniemanie, iż hipnotyzer jest w stanie wbrew woli wprowadzić inną osobę w stan hipnozy oraz zmusić ją do postępowania wbrew jej woli, jest błędne. Przyjmuje się, że skłonienie osoby zahipnotyzowanej do zachowań niezgodnych z jej charakterem, moralnością, poglądami czy też nieświadomymi dążeniami, skłonienie takiej osoby do wyrządzenia krzywdy sobie samej lub innym, jest niemożliwe lub bardzo mało prawdopodobne. Hipnotyzer może jedynie pomóc w osiągnięciu stanu hipnozy osobom, które mają ku temu odpowiednie predyspozycje. Wówczas, w stanie intensywnego zogniskowania uwagi oraz ograniczonego krytycyzmu, hipnotyzer może ułatwić zahipnotyzowanej osobie przyjęcie nowych myśli lub uczuć. Twierdzenie, iż krytyczny osąd osób zahipnotyzowanych może zostać całkowicie zawieszony, wciąż wzbudza kontrowersje wśród badaczy hipnozy.
Etyczne aspekty praktykowania hipnoterapii.
Aby ograniczyć nieprofesjonalne, szkodliwe lub nieetyczne przypadki wykorzystywania hipnozy (zwłaszcza pod szyldem hipnoterapii czyli hipnozy stosowanej celem leczenia), renomowane ośrodki szkoleniowe i medyczne propagują szereg standardów i unormowań, które dotyczą jej praktykowania. Szkolenia w dziedzinie hipnoterapii, przeprowadzane przez specjalistów w dziedzinie psychologii klinicznej i psychiatrii, są kierowane wyłącznie do osób które mają już wykształcenie w tym kierunku, bądź też są lekarzami, pragnącymi poszerzyć swoje umiejętności. Elementami etosu, przekazywanego na tych szkoleniach osobom, które mają poznawać hipnozę, wykorzystywać ją do celów terapeutycznych, bądź też nauczać hipnozy innych, są następujące zasady:
Formy oddziaływań hipnotycznych.
Hipnoza w psychoterapii ericksonowskiej.
Jednym z najbardziej znanych propagatorów zastosowań hipnozy w praktyce klinicznej i hipnoterapii był Milton Hyland Erickson. Na podstawie jego warsztatu pracy amerykański psycholog Richard Bandler i lingwista John Grinder opracowali Model Miltona, który stał się podstawą odkrytego przez nich programowania neurolingwistycznego (NLP).
Erickson napisał ponad sto prac z dziedziny hipnozy; nauczał hipnozy oraz praktykował w latach 1920–1980. Badając hipnozę, Erickson próbował odnaleźć w niej systematycznie występujące wzorce: dopasowywanie się do sygnałów zachowań niewerbalnych, ukryte sugestie oraz stosowanie metafor w kontakcie indywidualnym i grupowym.
Model Miltona jest sposobem wywołującym i utrzymującym trans przy użycia języka w celu skontaktowania się z ukrytymi zasobami osobowości. Pomiędzy terapeutą a klientem powstaje współpraca; odpowiedzi klienta pozwalają terapeucie rozpoznać, co należy zrobić dalej.
Erickson respektował nieświadomą myśl pacjenta. Przyjmował, że nawet za najdziwaczniejszymi zachowaniami kryją się pozytywne intencje i że jednostki podejmują najlepsze, dostępne im w danym momencie, wybory. Celem jego pracy było dostarczenie ludziom większej liczby możliwych wyborów. Przyjmował również, że na pewnym poziomie każdy posiada zasoby potrzebne do dokonania zmian.
Hipnoza w nurcie elmanowskim.
Dave Elman jest uważany za jednego z najbardziej znaczących hipnotyzerów XX wieku przez część środowisk związanych z hipnozą. Swoją pozycję zawdzięcza prostym i szybkim indukcjom hipnozy, które zostały opisane w jego jedynej książce "Hypnotherapy 1970 Westwood Pub. " .
Elman instruował ponad dziesięć tysięcy lekarzy, dentystów i psychiatrów, a ponadto z powodzeniem pracował jako hipnoterapeuta – pomagając tysiącom osób z ich problemami.
Praktykowane przez Elmana podejście do terapii, zakłada dyrektywne podejście do klienta, opierające się na regresji bezpośrednio do przyczyny problemu i oczyszczenie emocjonalne sytuacji inicjującej.
Trening autogenny.
Trening autogenny dużą popularność zawdzięcza swojej prostocie i dużej skuteczności oddziaływania świadomości na podświadomość. Najłatwiej naukę hipnozy rozpocząć właśnie od treningu autogennego i wielu trenerów hipnozy tak właśnie postępuje.
Podczas wykonywania treningu adept zapoznaje się z naturalnymi reakcjami swojego organizmu na wizualizacje, oczekiwania, wyobrażenia. Wcześniej też u każdego z nas takie reakcje pomiędzy myśleniem a reakcjami organizmu zachodziły, lecz dopiero podczas treningu autogennego wiele osób, po raz pierwszy, je sobie uświadamia.
Autohipnoza.
Autohipnoza to inaczej samodzielne wprowadzenie się w stan hipnozy. Osoba hipnotyzowana jest zarazem hipnotyzerem, a sugestie wprowadzane są za pomocą słów wypowiadanych w myślach lub poprzez tworzenie wyobrażeń. Autohipnoza jest podobna do medytacji, bo również opiera się na uspokojeniu i oczyszczeniu umysłu z myśli wywołujących napięcia. Na tym jednak analogie kończą się, bo autohipnoza jest formą bardziej aktywną i oprócz oczyszczania umysłu z myśli, zaszczepia w nim sugestie.
Nagrania transowe.
Dodatkowymi narzędziami pomocnymi w osiąganiu stanów zbliżonych do głębokiego transu hipnotycznego są nagrania transowe, których można używać w domowym zaciszu na polecenie terapeuty, można także korzystać z takich nagrań w celu zwalczenia stresu w codziennym zabieganym życiu. Przekaz o określonej konstrukcji językowej, można we własnym zakresie nagrać dla siebie lub dla innych osób, jest to tzw. spersonalizowany przekaz. Istnieje wiele nagrań tego typu: Począwszy od nagrań zawierających trening autogenny, poprzez sesje autohipnotyczne których z oczywistych względów należy unikać podczas prowadzenia wszelkich pojazdów.
Zastosowania hipnozy.
Hipnoza w walce z bólem.
Hipnoza jest wykorzystywana jako metoda znieczulająca lub środek w walce z bólem. W odróżnieniu od metod farmakologicznych, działa jedynie na pewną część osób (podatnych na hipnozę), w ograniczonym zakresie sytuacji. Niemniej, w przypadku podatności pacjenta, możliwe jest wykorzystanie hipnozy do znieczulenia bardzo silnego bólu, związanego z zabiegiem stomatologicznym, chirurgicznym lub porodem.
Hipnoterapia uzależnień.
Hipnoterapia bywa stosowana jako samodzielny środek terapeutyczny, lub (częściej) jako element dodatkowej psychoterapii w leczeniu uzależnień, takich jak alkoholizm, narkomania, nikotynizm oraz zespół uzależnienia od internetu. Niemniej, skuteczność metody, szczególnie w przypadku silnych uzależnień, jest kwestionowana, a szanse ewentualnego powodzenia terapii są zależne od wielu czynników, na które terapeuta nie ma wpływu. Kluczowym warunkiem terapii jest odpowiedni poziom podatności na hipnozę. Ponadto nie zawsze stan zdrowia pacjenta pozwala na zastosowanie hipnozy. Hipnoza jest również stosowana w leczeniu zaburzeń odżywiania, takich jak kompulsywne jedzenie, bulimia czy anoreksja.
Jedną z metod oddziaływania terapeutycznego, wykorzystywaną m.in. przez lekarzy rosyjskiej szkoły leczenia alkoholizmu, jest terapia awersyjna, polegająca (w przypadku hipnozy) na wbudowaniu silnych negatywnych skojarzeń z alkoholem, np. wymiotów skojarzonych z przyjmowaniem alkoholu lub samym myśleniem na jego temat. Ograniczenie terapii do samego tylko wywołania awersji eliminuje możliwość zażywania substancji powodującej uzależnienie, jednak nie eliminuje potrzeby jej zażywania, co dla pacjenta może być torturą. Dlatego oprócz wzbudzenia awersji najważniejszym składnikiem terapii jest redukcja przymusu sięgania po środek wywołujący uzależnienie (np. alkohol), a ogólny sukces terapii zależy od wielu czynników niehipnotycznych. Oprócz motywacji pacjenta czynnikiem takim jest np. odpowiednie poczucie własnej wartości oraz ograniczenie lęku – czynniki te mogą być również wspierane przez psychoterapię z użyciem hipnozy, m.in. dzięki wykorzystaniu zjawiska regresu hipnotycznego. Pozwala on na cofnięcie się osoby poddawanej hipnozie do czasu, w którym miało miejsce traumatyczne wydarzenie, lub do lat wcześniejszych. Umożliwia to zarówno pracę nad ograniczeniem skutków negatywnego zdarzenia, jak i czerpanie pozytywnych wrażeń z regresu do momentów, w których pacjent był szczęśliwy.
Hipnoza w kryminalistyce.
Osoba poddana hipnozie może wykazywać cechy hipermnezji, a zatem przypominać sobie szczegóły wydarzeń, których nie byłaby w stanie odtworzyć bez wejścia w stan hipnotyczny. Zjawisko hipermnezji hipnotycznej dowodzi, że pamięć człowieka jest znacznie bogatsza niż zakres wspomnień kontrolowanych przez świadomość. Hipnoza pozwala na wydobycie wspomnień ukrytych w obszarze podświadomości. Możliwość odtworzenia widzianych obrazów i sytuacji w hipnozie znajduje zastosowanie w kryminalistyce; na przykład do ustalenia cyfr i znaków tablic rejestracyjnych pojazdów, szczegółów wyglądu osób i wnętrz.
Oprócz wykorzystania hipnozy w poszukiwaniu wskazówek umożliwiających identyfikację sprawców przestępstw, hipnoza jest również wykorzystywana do przełamania amnezji dysocjacyjnej (związanej z przebytą traumą) ofiar brutalnych przestępstw, np. gwałtu. Niemniej, metoda uzyskiwania w ten sposób zeznań wymaga od hipnotyzującego bardzo dużej biegłości, gdyż nieumiejętne zastosowanie hipnozy może doprowadzić do wpojenia hipnotyzowanemu przekonań o prawdziwości wydarzeń, które w rzeczywistości nie miały miejsca – a zatem powstania sugestii hipnotycznej lub posthipnotycznej (tzn. mającej skutki w działaniach podejmowanych pod wpływem hipnozy po wyjściu ze stanu hipnotycznego).
Według informacji z roku 2009 na temat wykorzystania hipnozy w polskim sądownictwie, użyto jej (tzn. wykonano ekspertyzy kryminalistyczne z udziałem biegłych, którzy wykonali badania z użyciem hipnozy) w 56 sprawach o zabójstwo (część z nich była w momencie zlecania badań sprawami o zaginięcie), 12 przypadkach rozboju i 6 sprawach o gwałt.
Etyka postępowania specjalistów, którzy mogą pełnić funkcję biegłych w zakresie hipnozy, zabrania im stosowania tej metody wobec podejrzanych o popełnienie przestępstwa. Wyjątkiem są sytuacje, w których podejrzany na własną prośbę poddaje się hipnozie, na przykład w celu przypomnienia sobie szczegółów mogących dostarczyć alibi, i w konsekwencji dowiedzenia niewinności.
Hipnoza w służbach specjalnych.
Nieterapeutyczne zastosowania hipnozy były przedmiotem zainteresowania służb specjalnych, w tym wywiadu. Potencjalne zastosowania hipnozy, przydatne z punktu widzenia takich służb, dotyczą możliwości ukrycia prawdy podczas przesłuchań prowadzonych z udziałem tortur lub substancji psychoaktywnych takich jak MDA lub skopolamina. Hipnoza może być bowiem pomocna w wytworzeniu w podświadomości osoby podatnej fałszywego przekonania o prawdziwości określonych informacji, np. tworzących tak zwaną „przykrywkę” (fałszywe alibi). Te same cele próbowano realizować również za pomocą substancji psychoaktywnych lub ich łączenia z hipnozą.
Innym polem zastosowania hipnozy w specsłużbach i – potencjalnie – terroryzmie jest poddanie kogoś hipnozie w celu wytworzenia sugestii posthipnotycznych programujących określone działania. U osób o wyjątkowo silnej podatności na hipnozę możliwe jest wytworzenie silnych sugestii posthipnotycznych obejmujących wykonywanie czynności sprzecznych z logiką i uświadomioną wolą zahipnotyzowanego. Pod wpływem mającego miejsce w przeszłości aktu hipnozy osoba będąca obiektem takich praktyk może działać w sposób dla samej siebie absurdalny, przy czym sygnałem do rozpoczęcia akcji może być wystąpienie określonego bodźca (np. bicie zegara lub rzadko występujące zjawisko, przewidziane lub wywołane przez hipnotyzującego).
W odtajnianych systematycznie dokumentach CIA znajdują się liczne ślady prób wykorzystania takich technik. Część z nich obejmowała projekt MKULTRA. W ujawnionych dokumentach CIA z lat 50. XX wieku opisane są przypadki wykorzystywania seksualnego lub gwałtu z użyciem hipnozy. Sugestie posthipnotyczne wykorzystano próbnie w celu przeprowadzenia symulowanego morderstwa: pod wpływem wcześniejszej hipnozy dziewiętnastoletnia kobieta miała zastrzelić z pistoletu swoją koleżankę. Eksperyment zakończył się sukcesem, w którym kobieta pociągnęła za spust (pistolet nie był jednak nabity).
Hipnoza w kulturze.
W kręgach New Age hipnoza bywa przedstawiana jako przykład tajemniczego zjawiska, które dawniej było negowane przez naukowców (a przynajmniej uznawane za całkowicie nieznaczące). W 1933 roku niektórzy psychiatrzy i psychologowie uważali, że zjawisko nie istnieje; inni utrzymywali, że nie przedstawia ono sobą żadnej wartości. W tamtym czasie hipnozę dołączano do kategorii tricków scenicznych sztukmistrzów. W świecie nauki była swoistym tabu, a zajmujący się nim badacze byli wyśmiewani.
Zobacz też.
Postacie historyczne:
Współcześni badacze (poza Polską):
Polscy badacze:
Tematy powiązane:

</doc>
<doc id="138119" url="https://pl.wikipedia.org/wiki?curid=138119" title="Ekonomika kaleckiańska">
Ekonomika kaleckiańska

Ekonomika kaleckiańska (ang. "Kaleckian economics") – teoria polskiego ekonomisty Michała Kaleckiego mieszcząca się w szeroko rozumianym nurcie keynesizmu, jednakże nawiązująca do tradycji marksowskiej. Ten czynnik, jak również inne wyraźnie różniące się aspekty wobec teorii Johna M. Keynesa, pozwoliły wyodrębnić ekonomikę kaleckiańską jako jedną ze szkół postkeynesowskich.
Podstawowym elementem teorii Kaleckiego (podobnie jak J.M. Keynesa) jest zasada efektywnego popytu i nadrzędna rola inwestycji w kształtowaniu zysków i cyklu koniunkturalnego. W odróżnieniu od Keynesa zwracającego uwagę na zmiany produkcji, Kalecki skupia się na zmianach zysków kapitalistów i znaczeniu podziału dochodu między klasy społeczne.
Kalecki inaczej też niż Keynes postrzegał czynniki wpływające na decyzje inwestycyjne. Podczas gdy Keynes eksponował znaczenie niepewności i pieniądza, Kalecki zwracał uwagę na faktyczną, bieżącą dochodowość i koszt uzyskania kredytu.
Kalecki zbudował model makroekonomiczny wyjaśniający przyczyny masowego bezrobocia lat 30. XX w. poprzez włączenie do analizy elementów monopolu. Na uwagę zasługuje również jego tzw. klasowa teoria cyklu koniunkturalnego i analiza procesu ustalania cen. Kalecki podkreślał, że sprzeczność, jaka zachodzi między popytowymi i podażowymi efektami wydatków inwestycyjnych prowadząca w sposób konieczny do wahań cyklicznych wynika ze wzrostu stopnia monopolizacji gospodarki i udziału dochodów przypadających na zyski.
Oryginalny był również wkład Kaleckiego do teorii cen. Oprócz cen wyznaczonych przez popyt wyróżniał ceny uwzględniające narzut na koszty określony przez stopień monopolizacji.

</doc>
<doc id="138124" url="https://pl.wikipedia.org/wiki?curid=138124" title="Grand Prix Bahrajnu Formuły 1">
Grand Prix Bahrajnu Formuły 1

Grand Prix Bahrajnu – zawody Formuły 1, które po raz pierwszy odbyły się w sezonie 2004 na nowoczesnym torze Bahrain International Circuit
Grand Prix Bahrajnu, sponsorowane przez Gulf Air, jest pierwszym w historii Formuły 1 Grand Prix organizowanym na Bliskim Wschodzie. Przy okazji pierwszego Grand Prix pojawiło się wiele obaw związanych z atakami terrorystycznymi, które mogły zostać zorganizowane. Jednak te przypuszczenia okazały się bezpodstawne i eliminacja odbyła się bez problemu.
W inauguracyjnym wyścigu zwyciężył Michael Schumacher w Ferrari F2004. Rok później zwyciężył Fernando Alonso, było to jego drugie z siedmiu zwycięstw w sezonie 2005, które dały mu tytuł mistrzowski.
W sezonie 2006 w Bahrajnie rozpoczynały się zmagania kierowców o tytuł mistrzowski. Drugi raz z rzędu najszybszy okazał się Fernando Alonso. Tuż za Hiszpanem na mecie pojawił się Michael Schumacher. Bardzo skuteczny był także Kimi Räikkönen, który startując z 22. pozycji stanął na najniższym stopniu podium.
W sezonie 2007 wyścig o Grand Prix Bahrajnu ponownie znalazł się na trzecim miejscu w kalendarzu mistrzostw.
W sezonie 2010 włodarze toru postanowili użyć nowej konfiguracji toru, która wydłuży go z 5,412 km do 6,299 km.
W sezonie 2011 Grand Prix Bahrajnu, pierwotnie zaplanowane na 11-13 marca zostało odwołane przez organizatorów z powodu antyrządowych protestów.
Od sezonu 2012 powrócono do poprzedniej konfiguracji toru o długości 5,412 km.
Od sezonu 2014 wyścig odbywa się w nocy przy sztucznym oświetleniu.
Tor.
Budowa toru wyścigowego Bahrain International Circuit została zakończona 5 marca 2004, czyli na niespełna miesiąc przed inauguracyjnym Grand Prix. Koszty inwestycji wyniosły 150 mln USD.
Zwycięzcy Grand Prix Bahrajnu.
!align="center"|2011
Liczba zwycięstw (kierowcy):
Liczba zwycięstw (producenci pojazdów):
Liczba zwycięstw (producenci silników):

</doc>
<doc id="138125" url="https://pl.wikipedia.org/wiki?curid=138125" title="Marija Butyrska">
Marija Butyrska

Marija Wiktorowna Butyrska, ros. Мария Викторовна Бутырская (ur. 28 czerwca 1972 w Moskwie) – rosyjska łyżwiarka figurowa, startująca w konkurencji solistek. Dwukrotna uczestniczka igrzysk olimpijskich – w Nagano (1998) i Salt Lake City (2002), mistrzyni świata (1999), 3-krotna mistrzyni Europy (1998, 1999, 2002), medalistka finału Grand Prix oraz 6-krotna mistrzyni Rosji (1993, 1995–1999). Zakończyła karierę amatorską w 2002 roku.
Latem 2006 roku w Archangielsku poślubiła 10 lat młodszego hokeistę Wadima Chomickiego. 16 kwietnia 2007 roku urodziła syna Władisława, a 3 czerwca 2009 roku na świat przyszła ich córka Aleksandra. W maju 2017 urodziła trzecie dziecko, syna Gordieja.
Po zakończeniu kariery zajęła się trenowaniem młodych łyżwiarzy m.in. na lodowisku Umka.

</doc>
<doc id="138128" url="https://pl.wikipedia.org/wiki?curid=138128" title="95 tez Marcina Lutra">
95 tez Marcina Lutra



</doc>
<doc id="138130" url="https://pl.wikipedia.org/wiki?curid=138130" title="Księga Sofoniasza">
Księga Sofoniasza

Księga Sofoniasza (hebr. צפניה "Cfanija") – jedna z ksiąg Pisma Świętego, znajdująca się wśród ksiąg prorockich Starego Testamentu. W kanonie hebrajskim stanowiła dziewiątą część Księgi Dwunastu Proroków Mniejszych. 
Księga powstała w VII wieku p.n.e podczas rządów króla Jozjasza. Jej tematem jest nadchodzący "dzień gniewu Pańskiego", który miał dotknąć Jerozolimę i narody pogańskie. Przetrwają tylko ubodzy i pokorni, ufający Bogu. Księga Sofoniasza jako pierwsza podejmuje ideę ubóstwa jako wartości religijnej. 
Autorstwo księgi.
Autorem księgi jest Sofoniasz (hebr. "Cefan-jah" oznacza "oby Jahwe odsłonił"), imię proroka pojawia się w nagłówku księgi.
Jako jedyna księga prorocka, Księga Sofoniasza zawiera szczegółową genealogię autora. Był on synem Kusziego (ew. Kuszyty), a jego przodkami byli Gedaliasz, Amariasz i Ezechiasz (So 1,1). Kuszyci oznaczali mieszkańców terytorium Etopii, a więc tak długa lista przodków mogła sugerować, że autor nie był sam Hebrajczykiem czystej krwi, miał jednak hebrajskie pochodzenie.
Przypuszczano, że wśród przodków autora wymieniony został król Ezechiasz, o czym świadczyła też dobra orientacja proroka w życiu dworu królewskiego i odwaga w jego krytyce. Jest to jednak wątplliwe, gdyż królewskie pochodzenie proroka zostałoby odpowiednio wyróżnione.
Sofoniasz mógł należeć do grupy proroków i lewitów uczestniczącej w reformie Jozjasza, innym był m.in. Jeremiasz. Był prawdopodobnie mieszkańcem Jerozolimy, o czym świadczyła dobra znajomość miasta i jego mieszkańców - widoczna przede wszystkim w pierwszym rozdziale księgi.
Czas i okoliczności powstania.
Nagłówek księgi określa jednoznacznie czas powstania proroctwa na "za czasów Jozjasza, syna Amona, króla judzkiego". 
Proroctwo Sofoniasza mogło wiązać się ze wczesnym etapem reformy religijnej Jozjasza, a prorok walczył z dziedzictwem bałwochwalstwa z czasów królów Manassesa i Amona. Poza nagłówkiem, księga nigdzie nie wymienia samego Jozjasza, a krytykuje otoczenie króla - co mogło wskazywać, że król był jeszcze małoletni; Jozjasz objął tron w roku 640 p.n.e. mając 8 lat. W treści księgi odbija się też burzliwa sytuacja międzynarodowa, z czasów gdy królestwo judzkie uzależnione było w dużym stopniu od Asyrii, chylącej się wówczas ku upadkowi, na czym w większym stopniu skupiała się, napisana niewiele później Księga Nahuma.
Rozdziały 1 i 2 powstały prawdopodobnie po 640 r. p.n.e., natomiast fragment 3,1–17 w latach 612-609, gdy wiadomym stało się, że reforma Jozjasza była nieskuteczna. Epilog księgi: 3,18–20 mógł być dodatkiem z okresu wygnania babilońskiego. Wyrocznie z rozdziału 2 przeciwko Asyrii poprzedzały na pewno upadek Niniwy w roku 612 p.n.e., a wyrocznie przeciwko Filistynom mogły powstać około 628 p.n.e. i być związane z podbojami króla Jozjasza.
Niektórzy uczeni (A. van Hoonacker, V.O.E Oesterley, Th. K. Robinson) przypuszczali, że sugestywny opis "dnia gniewu" jest reminescencją przemarszu przez Palestynę plemion Scytów, co według Herodota nastąpiło między 630 a 625 p.n.e. Jednak sama treść księgi nie potwierdza w żaden sposób takiego zdarzenia.
Kanoniczność księgi Sofoniasza nigdy nie podlegała wątpliwości. Księga przekazuje autentyczne proroctwo Sofoniasza, jedynie niektóre fragmenty, m.in. 2,7.10.11 oraz 3,10 uznawane były (m.in. A. van Hoonacker) za dodatki redakcyjne, być może z okresu powygnaniowego.
Tekst księgi został przekazany w dobrym stanie, zaledwie kilka lekcji w tekście masoreckim zawiera niejasności (2,1–2; 3–18).
Treść.
Na treść księgi Sofoniasza składają się krótkie mowy, wygłaszane przy różnych okazjach, choć można je także potraktować jako jedną dużą mowę, o zmieniającym się temacie. Wspólnym motywem jest nawoływanie do pokuty i groźba przed "dniem gniewu" Bożego.
Na księgę, poza tytułem (1,1), składają się cztery części:
W pierwszej części Sofoniasz opisuje "dzień gniewu" nad mieszkańcami państwa judzkiego, którzy popełniają szereg grzechów. Kilkukrotnie prorok wymienia bałwochwalstwo, czyli oddawanie czci Baalowi, asyryjskim "wojskom niebieskim" oraz Milkomowi, amonickiemu bóstwu utożsamianemu niekiedy z Molochem. Następnie prorok piętnuje obce zwyczaje, nawet w dziedzinie ubioru. Najważniejsza jest jednak obojętność mieszkańców Judy wobec działania Boga, którą autor określa jako "zastyganie na swych drożdżach"; przenośnia dotyczy procesu wytwarzania wina, gdy zbyt długie jego przetrzymywanie powodowało zgęstnienie napoju.
Zapowiadana przez proroka zagłada miała się zacząć od części Jerozolimy i następnie rozlać na cały świat.
W drugim rozdziale Sofoniasz nawołuje do pokory i pokuty, gdyż jedynie zdanie się na łaskę Boga może ocalić Judę. Następują proroctwa przeciwko narodom pogańskim, które przypominają fragmenty z ksiąg Amosa, Izajasza i Micheasza. Autor wylicza kolejno narody Filistynów (na zachodzie), Moabitów-Ammonitów (na wschodzie), Kuszytów (na południu) i Asyryjczyków (na północy) – tak więc kraje otaczające Izrael z czterech stron świata. Wszystkim zapowiada pokonanie w dniu gniewu i zajęcie ich ziem przez mieszkańców Judy.
W trzeciej części powracają wyrocznie przeciwko Jerozolimie. Sofoniasz wymienia uchybienia moralne każdej klasy społecznej - rządzących, sędziów, proroków i kapłanów. Część tę kończy, być może ironiczne, wezwanie do oczekiwania na zniszczenie.
Ostatnia część księgi nagle odwraca jej nastrój i zapowiada powszechne nawrócenie. Obejmie ono narody pogańskie, a także triumf pokornej reszty Izraela. Księga kończy się pieśniami o odnowionej Jerozolimie.
Teologia.
Dzień gniewu.
Księga Sofoniasza piętnuje grzechy jako wstęp do opisu "Dnia Jahwe", dnia gniewu Bożego, którego temat podjęty jest m.in. za Am 5,1–20 oraz Iz 2,22. Dzień ten ma nadejść gwałtownie, podobnie jak nieprzyjacielski najazd. Sofoniasz jako jedyny użył określenia "dzień gniewu" (hebr. "jom 'ebra").
Dzień Jahwe ma być teofanią, okazaniem Bożej obecności i mocy, wobec którego całe stworzenie może wyłącznie zamilknąć.
Sugestywny opis dnia gniewu („Dzień ów będzie dniem gniewu, dniem ucisku i utrapienia, dniem ruiny i spustoszenia”; 1,15–16) był inspiracją do powstania średniowiecznego hymnu Dies Irae, który miał pokazywać grozę sądu ostatecznego.
Reszta Izraela i ubodzy duchem.
Księga Sofoniasza wprowadziła teologię ubóstwa, która została później rozwinięta m.in. w księdze Jeremiasza, Psalmach oraz "Pieśni o Słudze Pańskim" z księgi Izajasza. W dniu gniewu Pańskiego ocalona miała być tylko mała reszta, którą charakteryzuje wypełnianie prawa Bożego, szukanie sprawiedliwości i ubóstwo, przy czym Sofoniaszowi chodzi o szczególne, wewnętrzne nastawienie i oderwanie od ziemskich wartości.
Sofoniasz rozwinął pojęcie Reszty Izraela spotykane u wcześniejszych proroków – mówiąc o "szukających Boga", wspomniał też o "szukających ubóstwa", określił ich też wreszcie jako "anawim" - ubogimi ziemi (por. So 3,12n). Dzięki Księdze Sofoniasza, ubóstwo przestało być określeniem jedynie społecznym, a stało się pojęciem z kategorii religijnej. Według Leopolda Sabourina stworzyło to idealną sytuację do rozwoju hebrajskiej mistyki, rozwiniętej ostatecznie w pierwszym z ośmiu błogosławieństw: "Błogosławieni ubodzy duchem".
W Księdze Sofoniasza pojawia się zapowiedź uniwersalnego zbawienia, obejmującego również narody pogańskie. Brak w niej jednak zapowiedzi stricte mesjańskich, choć niektórzy (G. Rinaldi) sam finał księgi określali jako mesjański.
Nawiązania.
W Starym Testamencie, Księga Sofoniasza była cytowana przez Joela (Jl 2,2).
W Nowym Testamencie nie ma bezpośrednich cytowań z księgi Sofoniasza, jedynie w Mt 13,41 można szukać analogii do So 1,3. Jednak autorzy Nowego Testamentu, podobnie jak Sofoniasz zapowiadali sąd Boży i zdobycie królestwa Bożego przez ubogich w duchu.
W myśli chrześcijańskiej Księga Sofoniasza pojawiła się dopiero na początku III wieku, gdy w swoim "Komentarzu do Listu do Rzymian" cytował ją Orygenes. W połowie III wieku i na początku IV wieku księgę cytowali też afrykańscy apologeci, Arnobiusz Starszy i Laktancjusz.
Według Tadeusza Brzegowego, w Kościele Katolickim, który po Soborze Watykańskim II opowiedział się po stronie ubogich, Księga Sofoniasza może utworzyć fundamenty teologii ubóstwa.

</doc>
<doc id="138131" url="https://pl.wikipedia.org/wiki?curid=138131" title="Andre Malraux">
Andre Malraux



</doc>
<doc id="138132" url="https://pl.wikipedia.org/wiki?curid=138132" title="Teoria praw własności">
Teoria praw własności

Teoria praw własności lub ekonomika praw własności – to jeden z instytucjonalnych nurtów ekonomii neoklasycznej, zainicjowany w latach 70. XX w. m.in. przez Armena A. Alchiana i Harolda Demsetza, odrzucający jednak neoklasyczny sposób rozumienia równowagi ekonomicznej.
Prawa własności są ukształtowanymi przez prawo (stanowione, normatywne), zwyczaje oraz moralność uprawnieniami definiującymi i zarazem ograniczającymi (w stosunku do innych osób) zakres zawłaszczania oraz wykorzystywania zasobów i dóbr ekonomicznych. Większość dóbr nie jest dobrami czysto prywatnymi dlatego w realnych gospodarkach występują efekty zewnętrzne (bezpośrednie).
Ekonomika praw własności (ang. property rights) podkreśla znaczenie indywidualnych i transferowalnych praw własności dla efektywnej alokacji zasobów w gospodarce. Teoria praw własności zakłada, że prawa własności pozwalają ograniczyć zakres stosunków niewymiennych w gospodarce, czyli takich, które są niekoordynowane przez rynek, co oznacza, że prawa te są sposobem swoistego "uwewnętrzniania (internalizacji)" efektów zewnętrznych.
Inne nurty instytucjonalne ekonomii neoklasycznej:

</doc>
<doc id="138138" url="https://pl.wikipedia.org/wiki?curid=138138" title="Konrad Leczkow">
Konrad Leczkow

Konrad Leczkow (niem. "Conrad Letzkau") (ur. ok. 1350 w okręgu Wieringen koło Alkmaar, zm. zamordowany 6 kwietnia 1411 w Gdańsku) – burmistrz Gdańska (Głównego Miasta).
Życiorys.
W 1387 uzyskał obywatelstwo Gdańska. W 1393 został ławnikiem Głównego Miasta Gdańska, 1395 wszedł do Rady Miejskiej, 1397 objął urząd sędziego, a od 1405 do śmierci był jednym z burmistrzów. Był zwolennikiem ścisłych kontaktów z Polską. W 1398 dowódca krzyżackiej wyprawy na Gotlandię przeciwko korsarzom z Bractwa Witalijskiego (wyspa została zdobyta).
5 sierpnia 1410 po bitwie pod Grunwaldem jako przedstawiciel Rady Miasta uznał zwierzchność Polski nad miastem i złożył hołd królowi Władysławowi Jagielle. Po odzyskaniu przez Zakon kontroli nad miastem nadal pozostał burmistrzem.
6 kwietnia 1411 wraz z dwoma innymi przedstawicielami miasta (drugim burmistrzem Arnoldem Hechtem i rajcą, swoim zięciem, Bartłomiejem Grossem) udał się do zamku krzyżackiego na rozmowy z komturem gdańskim Henrykiem von Plauen w celu rozwiązania sporu dotyczącego płacenia podatków zakonowi przez stany pruskie (chcąc wymusić posłuszeństwo gdańszczan, komtur nałożył na miasto ogromny podatek, a dla zapewnienia jego egzekucji zablokował wejście do portu). Z rozkazu komtura wszyscy trzej zostali bez sądu ścięci, a ich ciała wyrzucono do fosy. Zamordowanych pochowano w kościele Mariackim w Gdańsku. Pogrzeb odbył się w zupełnej ciszy, bez bicia dzwonów. Do dziś zachowała się płyta nagrobna burmistrza.
Sprawę Leczkowa przytoczono w skardze, jaką Związek Pruski złożył cesarzowi w 1453, jako dowód przewrotności zakonu.
Jest patronem ulicy w Gdańsku-Wrzeszczu oraz dzwonu f4 carillonu Ratusza Głównego Miasta w Gdańsku.

</doc>
<doc id="138141" url="https://pl.wikipedia.org/wiki?curid=138141" title="Michel Rocard">
Michel Rocard

Michel Rocard (ur. 23 sierpnia 1930 w Courbevoie, zm. 2 lipca 2016 w Paryżu) – francuski polityk, wieloletni parlamentarzysta krajowy, minister, w latach 1988–1991 premier Francji, działacz i lider Partii Socjalistycznej, eurodeputowany.
Życiorys.
Urodził się w rodzinie protestanckiej. Studiował w Instytucie Nauk Politycznych w Paryżu i następnie w "École nationale d’administration". Od 1958 był zatrudniony jako inspektor finansowy. Pracował także jako dziennikarz, opracował raport krytykujący sytuację uchodźców w czasie wojny algierskiej.
Od lat 60. pozostawał aktywny w polityce. Został działaczem Zjednoczonej Partii Socjalistycznej (PSU). Od 1967 do 1973 pozostawał jej faktycznym przewodniczącym (sekretarzem krajowym). W 1974 zdecydował się z grupą działaczy przejść do bardziej umiarkowanej Partii Socjalistycznej (PS). W 1975 został członkiem jej biura wykonawczego, do 1979 pełnił funkcję krajowego sekretarza ds. sektora publicznego.
W 1969 kandydował w wyborach prezydenckich, uzyskując 3,61% głosów i zajmując 5. miejsce wśród 7 kandydatów. Nigdy później nie ubiegał się o ten urząd.
Również od 1969 zaczął obejmować różne funkcje publiczne. Został wówczas wybrany do Zgromadzenia Narodowego (do 1973). Powrócił do niższej izby krajowego parlamentu w 1978, uzyskiwał reelekcję w 1981, 1986 i 1988, kandydując w różnych okręgach wyborczych departamentu Yvelines. Pełnił też stanowiska w administracji terytorialnej. Był wieloletnim radnym Conflans-Sainte-Honorine, a w latach 1977–1994 sprawował urząd mera tej miejscowości. Zasiadał również w radzie regionu Île-de-France.
W latach 1981–1983 w dwóch rządach Pierre’a Mauroy był ministrem planowania gospodarczego i ministrem stanu. Następnie w jego trzecim rządzie i w gabinecie Laurenta Fabiusa sprawował do 1985 urząd ministra rolnictwa. 10 maja 1988 objął stanowisko premiera Francji (jego poprzednikiem był Jacques Chirac), które zajmował do 15 maja 1991, ustępując na rzecz Édith Cresson. Kierował w tym czasie dwoma gabinetami – pierwszy rząd Michela Rocarda powstał 10 maja 1988, zaś drugi urzędował od 23 czerwca 1988. W 1993 Michel Rocard stanął na czele Partii Socjalistycznej jako jej pierwszy sekretarz, ustąpił już jednak po roku. Od 1995 do 1997 był członkiem francuskiego Senatu.
W 1994, 1999 i 2004 z ramienia PS był wybierany do Parlamentu Europejskiego IV, V i VI kadencji. Należał do grupy socjalistycznej. Był przewodniczącym Komisji ds. Rozwoju i Współpracy (1997–1999), Komisji ds. Socjalnych i Zatrudnienia (1999–2002), Komisji Kultury, Młodzieży, Edukacji, Mediów i Sportu (2002–2004). Mandat europosła złożył w styczniu 2009 na pół roku przed końcem VI kadencji. W tym samym roku stanął na czele komisji ekspertów badającej zasadność wprowadzenia we Francji opodatkowania emisji dwutlenku węgla.
Odznaczenia.
Odznaczony m.in. Legią Honorową II klasy, Orderem Narodowym Zasługi I klasy oraz Krzyżem Wielkim Orderu Zasługi Rzeczypospolitej Polskiej.

</doc>
<doc id="138146" url="https://pl.wikipedia.org/wiki?curid=138146" title="Zogu I">
Zogu I



</doc>
<doc id="138147" url="https://pl.wikipedia.org/wiki?curid=138147" title="Iguanodon">
Iguanodon

Iguanodon („ząb iguany”) – rodzaj dinozaura z grupy ornitopodów, zajmujący pozycję pośrodku pomiędzy pierwszymi z szybkich, dwunożnych hipsylofodontów z jury środkowej, a hadrozaurami stanowiącymi najbardziej zaawansowane formy z kredy późnej. Do rodzaju zaliczano wiele gatunków datowanych w czasie od jury późnej do kredy późnej, zamieszkujących Europę, Azję i Amerykę Północną. Taksonomia rodzaju pozostaje przedmiotem badań, opisywane są nowe gatunki, a stare przenosi się do odrębnych rodzajów. Na początku XXI wieku badacze zasugerowali pozostawienie w nim tylko jednego dobrze uzasadnionego gatunku "I. bernissartensis", żyjącego od późnego barremu do najwcześniejszego aptu (kreda wczesna) na terenie dzisiejszej Belgii i prawdopodobnie na innych terenach Europy. Dokładniej okres ten przypada na 126-125 milionów lat temu. Były to masywne, duże zwierzęta roślinożerne wyróżniające się dużym kolcem na kciuku służącym prawdopodobnie do obrony przed drapieżnikami, podczas gdy cztery kolejne chwytne palce używane były podczas żerowania.
Nazwany w 1825 przez angielskiego geologa Gideona Mantella, "Iguanodon" był drugim nieptasim dinozaurem, któremu formalnie nadano nazwę. Wyprzedził go megalozaur. Razem z tym teropodem i z hileozaurem użyto go do stworzenia definicji dinozaurów.
Pogląd naukowy na iguanodona ewoluował z biegiem czasu i zdobywaniem nowych informacji ze skamieniałości. Liczne okazy, w tym prawie kompletne szkielety z dwóch dobrze poznanych cmentarzysk, pozwoliły badaczom na postawienie uzasadnionych hipotez wyjaśniających wiele aspektów życia zwierzęcia, jak pożywienie, poruszanie się i zachowania społeczne. Jako jeden z pierwszych dobrze poznanych nieptasich dinozaurów iguanodon zajmuje znaczące miejsce w publicznym odbiorze dinozaurów. Jego wizje artystyczne zmieniały się znacznie w odpowiedzi na nowe interpretacje jego szczątków.
Budowa.
"Iguanodon" był potężnym roślinożercą poruszającym się na dwóch lub czterech łapach. Jedyny dobrze uzasadniony gatunek to "I. bernissartensis", którego średnią masę ciała szacuje się na około 3 tony, długość dorosłego osobnika zaś na około 10 m, przy czym niektóre okazy dorastały prawdopodobnie aż do 13 m. Zwierzę cechowało się dużą, wysoką, acz wąską czaszką, bezzębnym dziobem pokrytym prawdopodobnie keratyną i zębami przywodzącymi na myśl spotykane u legwanów (iguan), jednakże większymi i bardziej gęsto upakowanymi.
Kończyny górne "I. bernissartensis" były dobrze zbudowane i długie – mierzyły do 75% długości kończyn dolnych. Dłonie raczej nie zginały się. Ciężar spoczywał na trzech środkowych palcach. Kciuk kończył się stożkowatym kolcem odstającym na zewnątrz od trzech głównych palców. Wczesne rekonstrukcje umieszczały ten kolec na nosie zwierzęcia. Dopiero później odkryte skamieniałości ujawniły prawdziwą naturę kolca, choć jego ścisłe funkcje są wciąż dyskusyjne. Mógł służyć do obrony, jak również do zdobywania pokarmu. Palec mały, wydłużony i zręczny, mógł być używany do manipulacji przedmiotami. Kończyny dolne były silne, ale nieprzystosowane do biegu. Każda stopa kończyła się trzema palcami. Kręgosłup i ogon wspierały i usztywniały skostniałe ścięgna: tkanka ścięgna podczas życia zwierzęcia ulegała kostnieniu, stając się kością (te przypominające pręty kości omija się zwykle przy wystawianiu szkieletów czy ich ilustracjach).
Systematyka i ewolucja.
"Iguanodon" użyczył swej nazwy nieposiadającemu swej rangi w systemie linneuszowskim kladowi iguanodontów, bardzo licznej grupie ornitopodów, zawierającej wiele gatunków żyjących od jury środkowej do kredy późnej. Prócz iguanodona do najlepiej znanych członków kladu zaliczają się driozaur, kamptozaur, uranozaur i kaczodziobe. Starsze źródła podają Iguanodontidae jako odrębną rodzinę. Stanowiła ona tradycyjnie rodzaj taksonu spełniającego funkcję worka, wrzucano doń ornitopody nie pasujące do hipsylofodontów ani kaczodziobych. W praktyce umieszczano tam zwierzęta takie, jak kelowozaur, kamptozaur, kraspedodon, kangnazaur, "Mochlodon", mutaburazaur, uranozaur i probaktrozaur. Z nadejściem kladystyki tradycyjnie skonstruowane Iguanodontidae okazały się parafiletyczne, a umieszczone tam zwierzęta pochodziły z różnych miejsc drzewa rodowego w stosunku do kaczodziobych, nie tworząc odrębnego kladu. W zasadzie współczesna koncepcja iguanodonów jako rodziny zawierałaby tylko "Iguanodon". Grupy takie, jak Iguanodontoidea, używane są ciągle w literaturze naukowej jako pozbawione rangi klady, ale wiele z tradycyjnie rozumianych iguanodontydów włączono do nadrodziny Hadrosauroidea. "Iguanodon" zajmuje natomiast na kladogramach pozycję pomiędzy uranozaurem i kamptozaurem (chodzi o kolejne grupy zewnętrzne). Pochodzi prawdopodobnie od ptasiomiednicznego przypominającego kamptozaura. Jack Horner zasugerował, polegając głównie na cechach czaszek, że hadrozaury tworzą właściwie dwie bardziej od siebie oddalone grupy, "Iguanodon" leży na linii prowadzącej do hadrozaurów płaskogłowych, podczas gdy uranozaur na linii lambeozaurynów. Jego propozycję odrzucono.
McDonald zaproponował w 2012 następujący kladogram:
Biologia.
Pożywienie.
Jedną z pierwszych odnotowanych cech iguanodona było posiadanie przezeń zębów roślinożernego gada, choć nie zawsze panował konsensus, w jaki sposób zwierzę jadło. Jak zauważył Mantell, szczątki, z którymi pracował, nie przypominały żadnego współczesnego gada, zwłaszcza zaś bezzębna, łopatkowata żuchwa z "symphysis menti", którą porównuje się z występującą u leniwców dwupalczastych czy wymarłego leniwca naziemnego "Mylodon". Naukowiec zasugerował też, że "Iguanodon" miał giętki język, którego mógł używać do zbierania pożywienia jak żyrafa. Bardziej kompletne pozostałości udowodniły, że był to błąd. Dla przykładu kość gnykowa wspierająca język cechowała się ciężką budową, co wskazuje na dobrze umięśniony, a nie giętki język służący do przemieszczania pokarmu w jamie ustnej. Pomysł z żyrafą również został przyjęty w sposób nieuzasadniony z uwagi na złamanie żuchwy.
Zęby iguanodona, jak wskazuje jego nazwa, przypominają zęby iguany, czyli legwana, tylko są większe. W przeciwieństwie do kaczodziobych o kolumnach zębów zastępujących zużyte, "Iguanodon" dysponował tylko jednym zapasowym zębem na każdej pozycji. Szczęka utrzymywała po każdej stronie 29 zębów, żaden ząb nie łączył się z kością przedszczękową. Żuchwa liczyła po 25 zębów. Liczby te różnią się od siebie, ponieważ zęby żuchwy są szersze, niż szczęki. Rzędy zębów leżą daleko od zewnętrznych części szczęki i żuchwy. Z tego powodu i ze względu na inne szczegóły anatomiczne sądzi się, że, jak większość innych ptasiomiednicznych, "Iguanodon" miał struktury przypominające policzki, mięśniowe lub nie, w których przetrzymywał pożywienie.
Czaszka zbudowana była w taki sposób, że gdy jama ustna była zamknięta, kości szczękowe noszące zęby uginały się. Powodowało to, że dolne powierzchnie zębów szczęki tarły o górne powierzchnie zębów żuchwy, rozdrabniając cokolwiek, co znalazło się między nimi, wykonując zadanie tożsame ze spotykanym u ssaków żuciem. Ponieważ zęby zawsze były zastępowane, zwierzę mogło wykorzystywać ten mechanizm przez całe swe życie, a dzięki niemu mogło żywić się twardym pokarmem roślinnym. Dodatkowo przednie brzegi szczęki i żuchwy były bezzębne, kończyły się guzkami kostnymi tworzącymi nierówne brzegi prawdopodobnie pokryte przez keratynowy twór zwiększający ich długość i tworzący ścinający dziób dla odgryzania gałązek i pędów. Zdobywanie pożywienia wspomagał giętki palec mały, który zwierzę mogło wykorzystywać do manipulowania przedmiotami, w przeciwieństwie do pozostałych palców.
Nie wyjaśniono, co dokładnie spożywał iguanodon. Rozmiary większych gatunków, jak "I. bernissartensis", pozwoliły na ocenę poziomu żerowania rozciągającego się od poziomu gruntu do liści drzew rosnących 4-5 metrów wyżej. David Norman zasugerował dietę złożoną ze skrzypów, sagowcowych i iglastych, iguanodony w ogólności wiązano z rozwojem w kredzie okrytonasiennych, wnioskując, że te ornitopody pasły się na niskiej roślinności. Wzrost kwiatowych zgodnie z tą hipotezą byłby wspierany przez pasące się Iguanodontia, wyjadające nagonasienne, zapewniając więcej miejsca wczesnym okrytonasiennym. Rozstrzygające kwestię dowody nie istnieją. Cokolwiek w rzeczywistości spożywał, z uwagi na swe rozmiary i liczebność iguanodon uchodzi za dominującego roślinożercę średniej-dużej wielkości swoich ekosystemów. W Anglii obejmowały one także małego drapieżnika aristozucha, większych drapieżców eotyrana, barionyksa i neowenatora, pasącego się w niskiej roślinności hipsylofodonta i waldozaura, iguanodonta "Mantellisaurus", opancerzonego polakanta i zauropody, jak pelorozaur.
Postawa i przemieszczanie się.
Znane początkowo szczątki iguanodona były bardzo fragmentaryczne. Doprowadziło to do spekulacji na temat postawy i natury zwierzęcia. Gada przedstawiono pierwotnie jako stworzenie czworonożne z rogiem na nosie. Gdy odkryto więcej kości, Mantell zauważył, że przednie łapy osiągały rozmiary znacznie mniejsze od tylnych. Jego rywal Owen wyznawał opinię, zgodnie z którą było to krępe zwierzę stojące na czterech słupowatych nogach. Nadzór nad wykonaniem pierwszej rekonstrukcji w wymiarach rzeczywistych zaoferowano Mantellowi, który odmówił z uwagi na zły stan zdrowia. Figury przybrały więc kształt wymyślony przez Owena. Jednak znaleziska z Bernissart ujawniły dwunożną postawę zwierzęcia. Przedstawiano je odtąd na dwóch łapach w postawie wyprostowanej, podpierającego się spoczywającym na podłożu ogonem.
Ponownie przebadawszy iguanodona, David Norman wykazał, że przyjmowanie przez iguanodona postawy trójnogu jest nieprawdopodobne, ponieważ jego długi ogon usztywniały skostniałe ścięgna. Przyjęcie postawy trójnogu wymagałoby złamania ogona. Z kolei przyjęcie postawy horyzontalnej pozwala lepiej zrozumieć wiele aspektów rąk i obręczy miednicznej. Dla przykładu względnie nieruchawa dłoń o trzech środkowych palcach zgrupowanych razem, zakończonych kopytkowatymi paliczkami, o zdolności do przeprostu wskazuje na przystosowania do dźwigania ciężaru ciała. Względnie mało ruchomy jest również nadgarstek. Zarówno ręce, jak i ramiona cechują się solidną budową. Wszystkie te cechy wskazują na czworonożność.
Co więcej, wydaje się, że iguanodon stawał się coraz bardziej czworonożny z wiekiem, gdy przybierał na wadze. Młodociany "I. bernissartensis" miał ręce krótsze, niż osobniki dorosłe, stanowiły one 60% długości kończyn tylnych, gdy u dorosłych zwierząt proporcja ta wynosiła 70%. Spacerując na czterech łapach, ornitopod trzymał dłonie ksobnie, co ukazują ślady i anatomia rąk i dłoni tego rodzaju. Trójpalczasta stopa ornitopoda była względnie długa. Gdy chodził, opierał się na palcach kończyn górnych i dolnych. Maksymalną prędkość dinozaura szacuje się na 24 km/h w przypadku dwunożności. Na czterech łapach iguanodon galopował jak koń.
Duże trójpalczaste odciski z wczesnokredowych skał w Anglii, zwłaszcza osady z Wealdenna wyspie Wight, sprawiały pierwotnie trudności interpretacyjne. W 1846 E. Tagert posunął się daleko i przypisał je do ichnorodzaju, który nazwał "Iguanodon". Samuel Beckles zauważył w 1854, że przypominały ślady ptaków, choć mogły pochodzić od nieptasich dinozaurów. Ich identyfikacja rozjaśniła się po odkryciu w 1857 tylnej łapy młodego iguanodona z wyraźnie trójpalczastą stopą, co pokazało, że takie dinozaury mogły pozostawić takie ślady. Pomimo braku bezpośrednich dowodów ślady te często przypisywano iguanodonowi. Ślady z Anglii mogły należeć do "Iguanodon" przemieszczających się na czterech łapach, ale odciski stóp są kiepskie, więc trudno je bezpośrednio skojarzyć. Ślady przypisane ichnorodzajowi "Iguanodon" znane są z miejsc w Europie, gdzie znaleziono również skamieniałości iguanodona, jak Spitsbergen (Svalbard, Norwegia).
Spiczasty kciuk.
Kciuk zwierzęcia interpretuje się zazwyczaj jako sztyletowatą broń przeciwko drapieżnikom, choć mógł być również używany do dobierania się do pokarmu roślinnego lub przeciwko innym przedstawicielom swego rodzaju. Zasugerowano też, że kolec łączył się z gruczołem jadowym, co nie zostało zaakceptowane, gdyż kolec nie był wydrążony ani nie posiadał żadnych rowków, którymi jad miałby spływać.
Możliwe zachowania społeczne.
Obecnie, znaleziska z Bernissart interpretuje się jako zapis wielu zdarzeń, niekiedy jedynie uznając je za wynik pojedynczego kataklizmu. Zgodnie z tym poglądem odnotowano trzy powody śmierci. Liczne osobniki umarłyby więc w geologicznie krótkim czasie (od być może 10 do 100 lat), co oznacza, że ze stanowiska nie wynika, by "Iguanodon" żyły w stadach.
Argumentem przeciwko życiu stadnemu jest wielka rzadkość szczątków młodocianych osobników w tym miejscu, inaczej niż w przypadku śmiertelności dzisiejszych stad. Chodzi tu raczej o okresowe ofiary nagłych powodzi, których zwłoki woda zebrała w jeziorze bądź bagiennych osadach. W Nehden zauważa się jednak większą rozpiętość wieku zwierząt, więcej lub tyle samo "Dollodon" lub "Mantellisaurus" niż "Iguanodon bernissartensis" i ograniczoną naturę geograficzną, co może być jednak tłumaczone padnięciami zwierząt stadnych migrujących przez rzekę.
W przeciwieństwie do innych dinozaurów podejrzewanych o zachowania stadne, zwłaszcza kaczodziobych i Ceratopsidae, nie ma dowodów na istnienie u iguanodona dymorfizmu płciowego. Nie było dostrzegalnych różnic pomiędzy płciami. Zasugerowano kiedyś, że pochodzące z Bernissart "I." "mantelli" lub "I. atherfieldensis" ("Dollodon" lub "Mantellisaurus", odpowiednio) reprezentowały jedną z płci, prawdopodobnie żeńską, a okazy większe i solidniejszej budowy były samcami. Nie wspiera się jej dzisiaj.
Pojawiają się też hipotezy, że spiczaste kciuki iguanodonów służyły do walk pomiędzy rywalizującymi ze sobą samcami, być może także podczas zalotów. W przeciwieństwie do hadrozaurów, zapis kopalny wczesnych stadiów rozwojowych "I. bernissartensis" jest ubogi. Najmniejsze nehdeńskie osobniki mierzą 2 m długości.
Historia.
Gideon Mantell, Sir Richard Owen i odkrycie dinozaurów.
Z odkryciem iguanodona wiąże się popularna anegdota. Mówi ona, że pierwsze zęby odkryła żona Gideona Mantella, Mary Ann, w warstwie Tilgate Forest w Whitemans Green w Cuckfield w Susseksie w Anglii w 1822. Jej mąż odwiedzał wtedy pacjenta. Nie ma jednakże dowodów, że Mantell zabierał ze sobą żonę podczas wizyt domowych u pacjentów. Co więcej, w 1851 stwierdził, że sam znalazł ząb. Nie ma jednak powszechnej zgody, że historia jest fałszywa. Z jego notatnika wiadomo, że Mantell po raz pierwszy zdobył kości z kamieniołomu w Whitemans Green w 1820. Znaleziono także zęby teropoda, a więc mięsożercy. Uczony pierwszy raz zinterpretował kości, próbując złączyć je w niekompletny szkielet ogromnego krokodyla. W 1821 Mantell zwrócił uwagę na znalezione zęby roślinożernego gada i zaczął rozważać możliwość, że szczątki te należały do tego typu olbrzymiego zwierzęcia. W 1822 napisał jednak publikację "Fossils of the South Downs" ("Skamieniałości z South Downs"), w której nie ośmielił się jeszcze sugerować związku pomiędzy zębami i wielce fragmentarycznym szkieletem. Przyjął raczej założenie, że jego znaleziska reprezentują dwie wielkie formy, jedną mięsożerną, którą określił jako zwierzę z plemienia jaszczurek o niezwykłej wielkości, drugą roślinożerną. W maju 1822 po raz pierwszy zaprezentował zęby roślinożercy w Geological Society of London, ale jego członkowie, w tym William Buckland, uznali je za należące do ryby bądź kły nosorożca z trzeciorzędu. 23 czerwca 1823 Charles Lyell pokazał część z nich Cuvierowi podczas spotkania w Paryżu, ale słynny francuski przyrodnik znowu nieprawidłowo sklasyfikował je jako należące do nosorożca. Niedługo później Cuvier wycofał się, a Lyell zawiadomił Mantella jedynie o odmowie. Odkrywca szczątków nie miał pewności. W 1824 Buckland opisał megalozaura. Zaproszono go także, by obejrzał kolekcję Mantella. Zobaczywszy kości 6 marca, zgodził się, że należały do jakiejś wielkiej jaszczurki, negował jednak jej roślinożerność. Ośmielony, Mantell ponownie wysłał część zębów Cuvierowi. Ten odpowiedział mu 22 czerwca 1824, że szczątki należały do gada i bardzo prawdopodobne, że do wielkiego roślinożercy. W nowym wydaniu jego "Recherches sur les Ossemens Fossiles" w tym samym roku Cuvier przyznał się do błędu, co prowadziło do szybkiego przyjęcia odkrycia Mantella i jego nowej jaszczurki w kręgach naukowych. Mantell starał się potwierdzić swą hipotezę poprzez znalezienie analogii wśród współczesnych gadów. We wrześniu 1824 odwiedził Royal College of Surgeons of England, początkowo jednak nie udało mu się znaleźć odpowiadających zębów. Jednak zastępca kustosza Samuel Stutchbury dostrzegł, że przypominają one zęby legwana, które niedawno preparowali, choć różniły się długością około dwudziestokrotnie. Mantell nie opisał swego znaleziska do 10 lutego 1825, kiedy zaprezentował publikację Royal Geological Society of London.
Kierując się podobieństwem w stosunku do zębów legwana ("Iguana"), Mantell nazwał nowy rodzaj iguanodonem ("Iguanodon"), czyli "zębem legwana", łącząc słowo "iguana" i grecki wyraz ὀδών ("odon", "odontos") oznaczający ząb. Opierając się na skalowaniu izometrycznym (allometria), uczony oszacował długość zwierzęcia na osiągającą do 18 m, więcej niż w przypadku mierzącego 12 m megalozaura. Pierwotnie planował nazwać to stworzenie "Iguana-saurus", co oznacza legwanią jaszczurkę, ale jego przyjaciel William Daniel Conybeare zasugerował mu, że taka nazwa stosowałaby się raczej do samego legwana, więc lepszymi nazwami byłyby "Iguanoides" (przypominający legwana) bądź "Iguanodon". Odkrywca pominął jednak epitet gatunkowy, nie tworząc właściwej nazwy binominalnej. Uzupełnił to w 1829 Friedrich Holl, wymyślając "I. anglicum", co później poprawiono na "I. anglicus".
Lepszej jakości okaz znaleziono w kamieniołomie Maidstone w Kent w 1834 (odpowiada to Formacji Lower Greensand), który został szybko zdobyty przez Mantella. Badacz potrafił zidentyfikować go jako iguanodona dzięki charakterystycznym zębom. Płyta z Maidstone umożliwiła pierwsze rekonstrukcje szkieletu i artystyczne przedstawienia iguanodona. Nie udało się uniknąć błędów. Najsłynniejszy z nich to umieszczenie zwierzęciu rogu na nosie. Odkrycia znacznie lepiej zachowanych okazów w następnych latach ujawniły, że rzekomy róg był w rzeczywistości wyspecjalizowanym kciukiem. Pozostawiony w skale, szkielet z Maidstone wystawiany jest obecnie w Muzeum Historii Naturalnej w Londynie. Maidstone upamiętniło to odkrycie, dodając iguanodona jako trzymacza heraldycznego w swoim herbie w 1949. Okaz ten pierwotnie zaliczano do gatunku "I. mantelli" (gatunek nazwany w 1832 przez Christiana Ericha Hermanna von Meyera, będący młodszym synonimem "I. anglicus"), jednakże w rzeczywistości pochodzi on z innej formacji geologicznej, niż oryginalny materiał "I. mantelli"/"I. anglicus".
W tym samym czasie pomiędzy Mantellem i Owenem powstało napięcie. Richard Owen był ambitnym naukowcem o wiele lepszym zapleczu finansowym i znajomościach w burzliwym świecie czasów Reform Act 1832. Zawzięty kreacjonista, stanowił opozycję dla wczesnych wersji ewolucjonizmu (jak transmutacjonizm). Podczas debaty nie zawahał się użyć tego, co nazwał dinozaurami, do atakowania oponentów. To on napisał publikację ustanawiającą dinozaury (Dinosauria). Wraz z ich opisem zastosował skalę zmniejszającą długość z ponad 61 m (200 stóp). Ustalił, że nie były one po prostu olbrzymimi jaszczurkami, ale wysunął przypuszczenie, że były one zaawansowanymi istotami przypominającymi ssaki. Taki obraz nadać im miał Bóg. Idąc za ówczesnymi poglądami, nie mogły one być formami przeobrażonymi z gadów w kierunku istot ssakokształtnych.
W 1849, na kilka lat, nim zmarł w 1852, Mantell zorientował się, że "Iguanodon" nie był ciężkim zwierzęciem przypominającym gruboskóre, jak pierwotnie zakładał Owen, ale posiadał smukłe przednie łapy. Niestety jego odejście uniemożliwiło mu uczestnictwo w tworzeniu rzeźb dinozaurów w Crystal Palace Dinosaurs, podczas gdy wizja Owena stała się tą oglądaną przez publiczność przez dekady. Przy udziale Hawkinsa wykonano prawie dwa tuziny modeli naturalnej wielkości przedstawiających różne prehistoryczne zwierzęta, zbudowane z betonu przy użyciu ram z cegieł i stali. Były tam też 2 iguanodony: jeden stojący i jeden leżący na brzuchu. Nim ukończono figurę stojącego iguanodona, odbył się w nim bankiet dla 20 osób.
Obecnie przynależność okazu z Maidstone (oznaczonego NHMUK R3741) do rodzaju "Iguanodon" jest kwestionowana. Gregory Paul (2008) zaliczył ten okaz do gatunku "Mantellisaurus atherfieldensis"; w późniejszej publikacji stwierdził jednak, że różnice w budowie kości biodrowej oraz fakt, że okaz z Maidstone znaleziono w osadach młodszych od tych, w których odkryto holotyp "M. atherfieldensis" wskazuje, że okaz ten reprezentuje odrębny od "M. atherfieldensis" gatunek. Paul (2012) ustanowił go holotypem osobnego gatunku "Mantellodon carpenteri". Z kolei McDonald (2012) ograniczył się do uznania okazu z Maidstone za prawdopodobnego przedstawiciela rodzaju "Mantellisaurus" lub jego bliskiego krewnego; podobnie Norman (2012) uznał okaz z Maidstone za przedstawiciela gatunku "M. atherfieldensis" lub jego bliskiego krewnego.
Bernissart.
Największe znalezione szczątki "Iguanodon" odkryto 28 lutego 1878 w kopalni węgla w Bernissart w Belgii, na głębokości 322 m. Znaleźli je dwaj górnicy, Jules Créteur i Alphonse Blanchard, którzy po przypadkowym natknięciu się na szkielet, wzięli go początkowo za skamieniałe drewno. Dzięki wsparciu Briarta, nadzorcy kopalń w okolicy Morlanwelz, Louis de Pauw 15 maja 1878 zaczął wydobywać szkielety i w 1882 Louis Dollo dokonał rekonstrukcji. Wydobyto co najmniej 38 osobników, z których większość stanowiły dorosłe zwierzęta. Wiele z nich trafiło na publiczne wystawy poczynając on lipca 1883. 9 jest zmontowanych na stojąco, a 19 nadal tkwi w suterenie muzeum. Tworzą one imponującą wystawę w Belgijskim Króelwskim Instytucie Nauk Przyrodniczych w Brukseli. Repliki jednego z nich są na wystawie w Oxford University Museum of Natural History i w Sedgwick Museum of Earth Sciences w Cambridge. Większość tych szczątków przypisano do nowego gatunku "I. bernissartensis" („z Bernissart”), większego i solidniej zbudowanego zwierzęcia, niż to, którego szczątki znaleziono w Anglii. Jednakże jeden z osobników przypisany został do wysmukłego "I. mantelli" (obecnie osobnik ten zaliczany jest do gatunku "Dollodon bampingi"). Szkielety te należą do pierwszych znalezionych kompletnych kośćców nieptasich dinozaurów. Razem z nimi znaleziono pozostałości roślin, ryb i innych gadów.
Sztuka konserwowania skamieniałych szczątków była wtedy jeszcze w powijakach, wobec tego improwizowano z użyciem nowych technik, by poradzić sobie z problemem określanym później jako „pyrite disease” („choroba pirytowa”). Krystaliczny piryt kości ulegał utlenianiu do siarczanu żelaza(II), powodując zwiększenie objętości. Kości pękały i kruszyły się. W glebie izolowała je od tlenu wilgotna, beztlenowa warstwa gliniasta, uniemożliwiająca utlenianie. Wyjęte na suchsze powietrze, szczątki zaczęły podlegać naturalnej reakcji chemicznej. By ograniczyć jej przebieg, De Pauw pośpiesznie, na chodniku kopalni, ponownie przykrył wykopane skamieniałości wilgotną gliną, pieczętując je papierem i gipsem i wzmacniając to wszystko pierścieniami z żelaza. Stworzono w efekcie 6 gotowych do transportu bloków, których łączna masa liczyła 130 ton. W Brukseli po otwarciu gipsu impregnowano kości gotującą się żelatyną zmieszaną z olejkiem goździkowym jako konserwantem. Usunąwszy większość widocznego pirytu, dokonano utwardzenia. Pracę zakończono, tworząc ostatnią warstwę z folii cynowej. Uszkodzenia naprawiono za pomocą papier-mâché. Postępowanie to przyniosło niezamierzony efekt: zatrzymało wilgoć w środku i wydłużyło okres, w którym zachodziły uszkodzenia. W 1932 dyrektor muzeum Victor van Straelen zdecydował, że znaleziska muszą ponownie przejść cały proces konserwacji, by zabezpieczyć ich przetrwanie. Od grudnia 1935 do sierpnia 1936 personel muzeum w Brukseli rozwiązał problem, używając kombinacji alkoholu, arszeniku i 390 kilogramów szelaku. Mieszanina taka miała jednocześnie penetrować skamieniałości (dzięki alkoholowi), zabezpieczać przed rozwijaniem się pleśni (dzięki arszenikowi) i utwardzać szczątki (dzięki szelakowi). Skamieniałości przeszły trzecią konserwację od 2003 do maja 2007, gdy usunięto żywicę, klej zwierzęcy i żelatynę, a zastosowano impregnację octanem poliwinylowym i cyjanoakrylanem oraz klejem epoksydowym. Współczesne sposoby radzenia sobie z tym problemem obejmują monitoring wilgoci w miejscu składowania szczątków lub, w przypadku świeżych znalezisk, preparowanie w specjalnym płaszczu glikolu polietylenowego, podgrzewanego potem w pompie próżniowej. Wilgoć jest szybko usuwana, a puste przestrzenie wypełniane glikolem polietylenowym w celu ochrony i wzmocnienia skamieniałości.
Okazy Dollo pozwoliły mu wykazać, że prehistoryczne gruboskóre Owena nie były właściwym sposobem zobrazowania iguanodona. Zamiast tego uczony wzorował się na kazuarach i walabiach. Usunął też „róg” z nosa zwierzęcia i umieścił go na kciuku. On również nie wykonał rekonstrukcji zupełnie poprawnie, ale cały czas były to jedne z pierwszych odkrytych szczątków dinozaurów. Rozpoznany później problem dotyczył wprowadzonego zgięcia ogona. Narząd ten był mniej lub bardziej prosty, jak wykazano dzięki wydobyciu szkieletów i obecności skostniałych ścięgien. W rzeczywistości zgięcie ogona w celu otrzymania postawy przyjmowanej przez dzisiejsze kangury czy walabie wymagałoby jego złamania. Zwierzę w rzeczywistości trzymało ogon i plecy prosto, poruszało się w pozycji poziomej, równoległej do podłoża, trzymając przednie łapy tak, by w razie potrzeby wesprzeć na nich ciało.
Wydobycie w kopalni zatrzymano w 1881, choć nie wyczerpano wtedy wszystkich skamieniałości, jak wykazały współczesne badania. Podczas pierwszej wojny światowej miasto okupowane było przez Cesarstwo Niemieckie. Poczyniono wtedy przygotowania do ponownego odkrycia kopalni dla potrzeb paleontologii. Z Berlina wysłano Otto Jaekela dla nadzoru. Ententa odbiła jednak Bernissart, kiedy pierwsza zasobna w skamieniałości warstwa miała zostać odkryta. Późniejsze próby otwarcia kopalni nie powiodły się z uwagi na problemy finansowe. Zatrzymano je w 1921, gdy kopalnię zalała woda.
Kolejne znaleziska.
Badania "Iguanodon" osłabły na początku XX wieku z powodu obu wojen światowych i wielkiego kryzysu w Europie. Nowy gatunek, który stał się przedmiotem licznych badań i kontrowersji taksonomicznych, nazwano w 1925. Reginald Hooley ukuł dla znaleziska z Atherfield Point na Wyspie Wight nazwę "Iguanodon atherfieldensis". Początkowo uznawany za rodzaj europejski, iguanodon stwierdzony został w wielu miejscach świata. Materiał znaleziono w Afryce (zęby z Tunezji i innych miejsc na Saharze), Azji (w Mongolii – "I. orientalis") i Ameryce Północnej ("I. ottingeri" z Utah). Inny gatunek północnoamerykański z Dakoty Południowej przypisano kiedyś iguanodonowi jako "I. lakotaensis", później reklasyfikowano go w osobnym rodzaju "Dakotadon".
"Iguanodon" nie należał do rodzajów, od których zaczął się „renesans dinozaurów”, rozpoczęty w 1969 opisem deinonycha. Nie pomijano go jednak zbyt długo. David B. Weishampel napisał pracę tłumaczącą mechanizmy żywienia się ornitopodów, która polepszyła rozumienie tych kwestii. David B. Norman opisał liczne aspekty dotyczące rodzaju, czyniąc go jednym z najlepiej poznanych nieptasich dinozaurów. W dodatku dalsze znaleziska licznych szkieletów "Iguanodon" w Nehden w Nadrenii Północnej-Westfalii w Niemczech przyniosły argumenty za zachowaniami stadnymi w przypadku tego rodzaju. Zwierzęta, znalezione na ograniczonym obszarze, zdawały się zginąć na skutek powodzi. Mogły też ponieść śmierć, przekraczając stadnie rzekę. Znaleziono tam co najmniej 15 osobników mierzących od 2 do 8 m długości, aczkolwiek przynajmniej część z nich to smukłe iguanodony zaliczane do blisko spokrewnionych rodzajów "Mantellisaurus" lub "Dollodon" (opisany jako "Iguanodon atherfieldensis", uznawany przez pewien czas za gatunek iguanodona).
Materiału "Iguanodon" użyto również w badaniach polegających na poszukiwaniu dinozaurzego DNA i innych biomolekuł. W badaniach Grahama Embery'ego i współpracowników w kościach "Iguanodon" poszukiwano pozostałości białek. Wykryto wtedy identyfikowalne pozostałości typowych białek kości, a właściwie fosfoprotein i proteoglikanów. Znaleziono je w żebrze.
Gatunki.
"Iguanodon" należy do pierwszych nazwanych nieptasich dinozaurów, zdążono więc przypisać doń liczne gatunki. Nigdy nie doczekał się roli taksonu-kosza na śmieci (gdzie umieszcza się taksony o niepewnej systematyce), jak kilka innych wcześnie opisanych rodzajów nieptasich dinozaurów (dla przykładu wymienić można megalozaura czy pelorozaura), mimo to cechuje się skomplikowaną historią, a jego taksonomia ulegała zmianom. Pozostałości jedynego solidnie wspartego gatunku pochodzą na pewno jedynie z Belgii, dodatkowe szczątki niekiedy jeszcze przypisywane "I bernissartensis" znaleziono w Anglii. Jednak część badaczy rekomenduje ograniczenie użycia nazwy "I. bernissartensis" do znalezisk z Bernissart i używanie "I." sp. (co oznacza nieokreślony gatunek iguanodona) dla solidnej budowy Iguanodontia z barremskich skał Europy.
"I. anglicus" był pierwotnie gatunkiem typowym, jednakże holotyp obejmował pojedynczy ząb i w ogóle odkryto jedynie fragmentaryczne szczątki tego gatunku. W marcu 2000 Międzynarodowa Komisja Nomenklatury Zoologicznej zmieniła gatunek typowy na znacznie lepiej znany "I. bernissartensis", którego holotyp stanowi IRSNB 1534. Oryginalny ząb "Iguanodon" posiada Museum of New Zealand Te Papa Tongarewa, muzeum narodowe Nowej Zelandii w Wellington, mimo że go nie wystawia. Skamieniałość przybyła do Nowej Zelandii za synem Gideona Mantella Walterem, który przejął szczątki po śmierci ojca.
Gatunki obecnie uznawane za pewne.
Obecnie z wielu przypisywanych rodzajowi gatunków tylko kilka uznaje się za pewne, a tylko dwa z nich pozostają w rodzaju "Iguanodon". "I. bernissartensis", opisany przez Boulengera w 1881, stanowi neotyp rodzaju. Najlepiej poznano go dzięki licznym szkieletom znalezionym w Europie. David Norman zasugerował, że "I. bernissartensis" jest starszym synonimem wątpliwego mongolskiego gatunku "I. orientalis". Inni badacze nie podzielili tego poglądu. Verdú i współpracownicy (2015) na podstawie skamieniałości okrytych w dolnokredowych (barrem) osadach formacji Camarillas w hiszpańskiej prowincji Teruel opisali nowy gatunek "Iguanodon galvensis"; z przeprowadzonej przez Verdú i współpracowników (2018) analizy filogenetycznej wynika, że "I. bernissartensis" i "I. galvensis" były taksonami siostrzanymi.
Gatunki przeniesione.
Dwa gatunki "Iguanodon" nazwane przez Owena przeniesiono do innych rodzajów:
Prócz dwóch gatunków Owena 16 innych gatunków również reklasyfikowano:
Dwa gatunki opisane przez Lydekkera w późnym XIX wieku przypisano do różnych rodzajów
"Delapparentia turolensis" otrzymała swą nazwę w 2011. Bazowano na okazie zaliczanym wcześniej do "Iguanodon bernissartensis". Verdú i współpracownicy (2017) uznają jednak holotyp "D. turolensis" za przedstawiciela rodzaju "Iguanodon" o niepewnej przynależności gatunkowej.
Gatunki wątpliwe.
Dwa gatunki "Iguanodon" uznawane są obecnie za "nomina dubia":
W końcu kilka innych słabo poznanych rodzajów/gatunków łączy się z "Iguanodon", nie przyznając im statusu oddzielnego, posiadającego własną nazwę gatunku, aczkolwiek przyporządkowanie to jest mniej pewne od nadania nowej nazwy "I. atherfieldensis". Chodzi tutaj o "Streptospondylus" "recentior" (Owen, 1851), "Cetiosaurus" "brachyurus" i część "C." "brevis" (Owen, 1842; "C." "brevis" to chimera). "Nomen nudum" "Proiguanodon" (van den Broeck, 1900) także zalicza się do tej grupy, a prawdopodobnie również i bardzo mało znany "Streptospondylus" "grandis" (Owen, 1851) i "meyeri" (Owen, 1854). Rodzaje "Iguanosaurus" (Ritgen, 1828), "Hikanodon" (Keferstein, 1834) i "Therosaurus" (Fitzinger, 1840) stanowią młodsze synonimy, późniejsze nazwy określające materiał "I. anglicus".
W kulturze.
Od czasu jego opisu w 1825 "Iguanodon" doczekał się przedstawień w kulturze popularnej. Dwie rekonstrukcje wielkości naturalnej wybudowano w Kryształowym Pałacu (Crystal Palace) w Londynie w 1852. Znacznie przyczyniły się one do wzrostu popularności rodzaju. Kciuki zwierzęcia umieszczono na jego nosie jako rogi, a same gady przedstawiono jako przypominające słonie stworzenia czworonożne. Była to jednak pierwsza próba stworzenia modeli nieptasich dinozaurów w rzeczywistych wymiarach.
Kilkakrotnie przedstawiano iguanodona na kliszy filmowej. Disneyowski film "Dinozaur" ukazuje jako głównego protagonistę iguanodona o imieniu Aladar, do głównych bohaterów zaliczają się jeszcze 3 inne "Iguanodon". Luźno wiąże się z nim noszący taki sam tytuł film Disney's Animal Kingdom. "Iguanodon" należy też do trzech rodzajów dinozaurów, którymi inspirowano się, tworząc Godzillę (pozostałe to tyranozaur i stegozaur).
"Iguanodon" wystąpił też w dokumentalnym miniserialu telewizyjnym Wędrówki z dinozaurami (1999) produkcji BBC. Grał też główną rolę w epizodzie dokumentu Discovery Channel Dinosaur Planet. Obecny był też w "Raptor Red" Bakkera (1995), gdzie polował nań "Utahraptor". Nazwano na jego cześć również asteroidę (9941) Iguanodon.
Będąc jednym z pierwszych opisanych dinozaurów i jednym z najlepiej poznanych, "Iguanodon" stanowił swego rodzaju barometr zmian w postrzeganiu dinozaurów przez specjalistów i opinię publiczną. Wyróżnia się trzy etapy jego rekonstrukcji. Pierwszy obejmuje słoniopodobne czworonożne zwierzęta z rogiem na nosie, charakterystyczne dla epoki wiktoriańskiej. Później występują stwory dwunożne, ale podpierające się ogonem. Te wyobrażenia dominowały na początku XX wieku. Powoli ustąpiły w latach 60. obecnym rekonstrukcjom zwinnych i dynamicznych zwierząt, zdolnych do przemieszczania się na dwóch bądź czterech łapach.

</doc>
<doc id="138149" url="https://pl.wikipedia.org/wiki?curid=138149" title="Nicky Ryan">
Nicky Ryan

Nicky Ryan, właśc. Nicholas Dominick Ryan (ur. 14 lipca 1949 w Dublinie) – irlandzki producent muzyczny.
W latach 1975–1982 był menedżerem zespołu Clannad. W 1982 opuścił formację wraz z jedną z członkiń zespołu Eithne Ni Bhraonain, która rozpoczęła karierę solową jako Enya. Ryan jest jej współproducentem, zajmuje się inżynierią dźwięku i uzyskiwaniem nowych efektów brzmieniowych (multilayering).
Jest mężem Romy Ryan.

</doc>
<doc id="138150" url="https://pl.wikipedia.org/wiki?curid=138150" title="Fu Hsi">
Fu Hsi



</doc>
<doc id="138151" url="https://pl.wikipedia.org/wiki?curid=138151" title="Sytuacja trudna">
Sytuacja trudna

Sytuacja trudna – ma miejsce, gdy dochodzi do nierównowagi między potrzebami i zadaniami a sposobami i warunkami ich realizacji. Nierównowaga ta dotyczy sytuacji normalnej, która powoduje, że zakłócony zostaje normalny przebieg aktywności i zmniejsza się prawdopodobieństwo realizacji zadania na poziomie normalnym. Zaburzenia przewidywalności sytuacji, zwiększające prawdopodobieństwo niepowodzenia (zagrożenia celu) definiują na nowo sytuację jako trudną, a człowiek aby sobie poradzić musi zmobilizować dodatkowe zasoby.
Typy sytuacji trudnych.
W zależności od rodzaju i genezy zakłóceń, Tadeusz Tomaszewski rozróżnia następujące sytuacje trudne: 

</doc>
<doc id="138152" url="https://pl.wikipedia.org/wiki?curid=138152" title="Dorota Siudek">
Dorota Siudek

Dorota Siudek, z domu Zagórska (ur. 9 września 1975 w Krakowie) – polska łyżwiarka figurowa, startująca w parach sportowych z mężem Mariuszem Siudkiem. Uczestniczka igrzysk olimpijskich (1998, 2002, 2006), brązowa medalistka mistrzostw świata (1999), dwukrotna wicemistrzyni (1999, 2000) i dwukrotna brązowa medalistka mistrzostw Europy (2004, 2007) oraz 9-krotna mistrzyni Polski (1995–2000, 2002–2004).
Po zakończeniu kariery amatorskiej w 2007 roku wraz z mężem zostali trenerami łyżwiarstwa figurowego w Toruniu, zaś Siudek została międzynarodowym specjalistą technicznym w łyżwiarstwie figurowym (jazda indywidualna).
Życiorys.
Kariera sportowa.
Początkowo Dorota Zagórska występowała jako solistka, a następnie w parze z Januszem Komenderą.
Pomysł utworzenia nowej pary sportowej Zagórskiej z Mariuszem Siudkiem zasugerowała sędzina Anna Sierocka podczas zawodów Grand Prix de St. Gervais 1994, gdzie startowały dwie pary reprezentujące Polskę – Głuchowska i Siudek oraz Zagórska i Komendera. Obie pary wypadły na francuskich zawodach bardzo słabo zajmując kolejno 10. i 12. miejsce, a oba partnerstwa nie zwiastowały sukcesów w przyszłości. Zagórska pochodziła z Krakowa i pierwotnie to tam trenowała, ale po śmierci ojca w trakcie ich wspólnej podróży na trening zdecydowała się na przeniesienie do Oświęcimia. Przed podjęciem współpracy Zagórska i Siudek znali się tylko z widzenia, choć przez dwa lata trenowali na tym samym lodowisku.
Zagórska i Siudek zaczęli wspólne 8-godzinne treningi w 1995 roku. Od kwietnia do lipca, z powodu braku dostępu do lodowisk w Polsce, para trenowała w Rosji i Czechach. Ich dysproporcje fizyczne (ona 154 cm wzrostu i 44 kg wagi, on 187 cm wzrostu i 84 kg wagi) w połączeniu z odpowiednią techniką umożliwiły im wykonywanie efektownych podnoszeń łyżwiarskich, które stały się ich znakiem rozpoznawczym. Pomimo tego, zdarzyły im się dwa poważne wypadki. Jeden z nich podczas zawodów, drugi zaś na treningu w Warszawie, podczas którego Mariusz upuścił Dorotę w trakcie podnoszenia, co skończyło się dla niej trzydziestoma szwami na łuku brwiowym oraz szesnastoma szwami na kolanie. Ich słabszym elementem były skoki łyżwiarskie, pomimo tego, że w odróżnieniu od poprzedniej partnerki Siudka, Zagórska nie bała się ich wykonywać. Zagórska i Siudek byli niepokonani na arenie krajowej wygrywając mistrzostwa Polski za każdym razem, gdy brali w nich udział tj. w latach 1995–2000 i 2002–2004, łącznie zdobywając 9 tytułów mistrzów Polski.
W sezonie 1994/1995, obydwoje byli studentami, co umożliwiło im start w zimowej uniwersjadzie 1995 w Jacy, gdzie zdobyli srebrny medal. Był to ich pierwszy międzynarodowy sukces. Następnie zajęli 9. miejsce na mistrzostwach Europy i 16. lokatę na mistrzostwach świata. W kolejnych dwóch sezonach utrzymywali się w czołówce europejskiej. W 1995 roku zostali pierwszą polską parą sportową, która wystąpiła w zawodach z pierwszego cyklu Champions Series (później Grand Prix), Trophée de France 1995, gdzie zajęli 8. miejsce (wyprzedzili jedną parę). W 1997 roku weszli do pierwszej dziesiątki na mistrzostwach świata, gdzie zajęli 8. lokatę.
W sezonie olimpijskim 1997/1998 kontynuowali dobrą passę czego dowodem było czwarte miejsce na mistrzostwach Europy 1998 tuż przed rozpoczęciem Zimowych Igrzysk Olimpijskich 1998 w Nagano. W debiucie olimpijskim zajęli 10. lokatę. Na kończących sezon mistrzostwach świata zajęli piąte miejsce.
Kolejny sezon, 1998/1999 okazał się najlepszym w ich karierze. Podczas igrzysk dobrej woli zdobyli brązowy medal. Z kolei na mistrzostwach Europy 1999 w Pradze zdobyli srebro, które było czwartym medalem polskich łyżwiarzy na mistrzostwach Europy ogółem, a zarazem drugim medalem polskiej pary sportowej po brązowym medalu wywalczonym przez Zofię Bilorównę i Tadeusza Kowalskiego w 1934 roku, również w Pradze. Z kolei największy sukces w karierze Zagórska i Siudek odnieśli na zawodach kończących sezon, czyli mistrzostwach świata 1999 w Helsinkach, podczas których zdobyli brązowy medal, ustępując parze rosyjskiej Jelena Bierieżna / Anton Sicharulidze oraz parze chińskiej Shen Xue / Zhao Hongbo (w obu przypadkach późniejszym mistrzom olimpijskim). Był to pierwszy medal mistrzostw świata polskiej pary sportowej, a drugi w historii. W głosowaniu na najlepszego sportowca Polski w Plebiscycie Przeglądu Sportowego 1999 zajęli 13. miejsce.
W sezonie 1999/2000 Zagórska i Siudek, jako pretendenci do podium w każdych zawodach, w których brali udział, po raz pierwszy zdobyli medale zawodów z cyklu Grand Prix. Dwukrotnie wywalczyli brąz, na NHK Trophy 1999 oraz Trophée Lalique 1999. Ponadto zwyciężyli w Memoriale Ondreja Nepeli. Następnie po raz drugi z rzędu wywalczyli wicemistrzostwo Europy, za rosyjską parą Marija Pietrowa / Aleksiej Tichonow. Pierwotnie zajmowali trzecią lokatę, ale srebro zostało im przyznane po dyskwalifikacji Jeleny Bierieżnej i Antona Sicharulidze, którzy zostali pozbawieni tytułu mistrzów Europy po wykryciu w organizmie Bierieżnej zakazanej pseudoefedryny. Na mistrzostwach świata zostali sklasyfikowani na 5. miejscu. Ponadto zajęli 18. miejsce w głosowaniu na najlepszego sportowca Polski w Plebiscycie Przeglądu Sportowego 2000.
W sezonie 2000/2001 zajęli czwartą lokatę na Skate Canada International 2000 i trzecie miejsce na Cup of Russia 2000 co pozwoliło im na awans do finału Grand Prix 2000 w Tokio, gdzie zajęli czwarte miejsce. Na mistrzostwach Europy 2001 byli zmuszeni do wycofania się z zawodów po programie krótkim, z powodu kontuzji kostki Zagórskiej. Wrócili do rywalizacji na mistrzostwach świata, gdzie zajęli 6. miejsce.
Sezon olimpijski 2001/2002 rozpoczęli od czwartego miejsca na zawodach cyklu Grand Prix Cup of Russia 2001 i brązowego medalu na NHK Trophy 2001. Następnie wywalczyli srebrny medal igrzysk dobrej woli w Brisbane oraz czwarte miejsce na mistrzostwach Europy. Na Zimowych Igrzyskach Olimpijskich 2002 w Salt Lake City Siudek był chorążym reprezentacji Polski podczas ceremonii otwarcia igrzysk. Zagórska i Siudek swój występ w zawodach olimpijskich rozpoczęli od nieudanego programu krótkiego, po którym zajmowali ósmą pozycję. Po programie dowolnym zakończyli zmagania na miejscu siódmym. Sezon zakończyli szóstym miejscem na mistrzostwach świata.
Po występie na igrzyskach w Salt Lake City zdecydowali się na zmiany w sztabie trenerskim i nawiązanie współpracy z Richardem Gauthierem. W sezonie 2002/2003 wzięli udział w trzech zawodach z cyklu Grand Prix. Zajęli czwartą lokatę na Cup of Russia 2002 oraz zdobyli dwa medale: brąz na Bofrost Cup on Ice 2002 w Gelsenkirchen oraz srebro na NHK Trophy 2002 w Kioto. Co po raz drugi w karierze, dało im kwalifikację do finału Grand Prix w Petersburgu, gdzie ostatecznie zajęli piątą lokatę. Następnie na mistrzostwach Europy po raz drugi z rzędu zajęli czwarte miejsce, zaś mistrzostwa świata ukończyli na miejscu siódmym.
Wiosną 2003 roku zdecydowali się na wyjazd do Kanady, gdzie pierwotnie planowali zostać na stałe. Od sezonu 2003/2004 zaczęli trenować w St. Leonard: ich głównym trenerem został Gauthier, zaś choreografię układała dla nich Julie Bault. Na zawodach Grand Prix po raz kolejny zdobywali brązowe medale: podczas Skate Canada International 2003 oraz NHK Trophy 2003, a także zajęli czwarte miejsce na Cup of China 2003 w Pekinie. Ich największym sukcesem tamtego sezonu był brązowy medal mistrzostwach Europy w Budapeszcie, podczas których ustąpili obrońcom tytułu, rosyjskiej parze Tatjana Tot´mianina / Maksim Marinin oraz ich rodakom, parze Marija Pietrowa / Aleksiej Tichonow. Sezon zakończyli udziałem w mistrzostwach świata, gdzie zajęli 5. miejsce.
W sezonie 2004/2005 zdobyli dwa kolejne brązowe medale zawodów z cyklu Grand Prix: Skate Canada International 2004 w Halifaksie i NHK Trophy 2004 w Nagoi. Podczas ich trzeciego startu w zawodach cyklu Grand Prix, Cup of Russia, Dorota doznała kontuzji ramienia po upadku, co zmusiło ich do wycofania się nie tylko z tych zawodów, ale i z mistrzostw Europy. Do rywalizacji wrócili na ostatnie zawody w sezonie, mistrzostwa świata 2005, podczas których zajęli 7. pozycję.
W sezonie olimpijskim 2005/2006 po raz kolejny zdobywali brązowe medale zawodów cyklu Grand Prix, na: Cup of China 2005 oraz Cup of Russia 2005. Następnie zajęli piąte miejsce na mistrzostwach Europy. Podczas trzeciego występu olimpijskiego w karierze, na zimowych igrzyskach olimpijskich 2006 w Turynie zajęli 9. miejsce. Sezon zakończyli udziałem w mistrzostwach świata, gdzie również zajęli miejsce dziewiąte.
Pierwotnie Zagórska i Siudek planowali zakończenie kariery sportowej w 2006 roku po igrzyskach w Turynie, ale po przyznaniu Warszawie organizacji mistrzostw Europy 2007 zdecydowali na przedłużenie kariery o jeden sezon i występ przed własną publicznością. Ostatni sezon w karierze sportowej rozpoczęli od 5. miejsca na Cup of China 2006, następnie zajęli 4. miejsce na Cup of Russia 2006, a występy w zawodach z cyklu Grand Prix zakończyli srebrnym medalem na Skate America 2006 w Hartford. Zwieńczeniem sezonu, a zarazem ich kariery sportowej, były mistrzostwach Europy 2007 rozgrywane po raz drugi w historii, a po raz pierwszy od II wojny światowej w Warszawie. Po programie krótkim do piosenek z filmu "Nigdy w życiu!" zajmowali trzecią lokatę. Za program dowolny do utworów Fryderyka Chopina otrzymali 113,10 pkt, co dało notę łączną 170,91 pkt i drugi brązowy medal mistrzostw Europy w karierze. Później okazało się, że był to ich ostatni występ w karierze, gdyż nie wystąpili na mistrzostwach świata 2007 z powodu kontuzji kręgosłupa Siudka (miał taką samą kontuzję podczas swojego debiutu). Mariusz Siudek chciał zaryzykować i pomimo bólu zakończyć karierę startem, ale żona i trener odwiedli go od tej decyzji.
Kariera trenerska.
Tuż po zakończeniu kariery sportowej małżeństwo Siudków otrzymało propozycję pracy trenerskiej w prywatnym klubie MKS Axel Toruń. Ponieważ nie otrzymali żadnej propozycji współpracy ze strony Polskiego Związku Łyżwiarstwa Figurowego, zdecydowali się wrócić do Kanady, aby podziękować Gauthierowi za współpracę i po powrocie do Polski, latem 2007 roku, rozpoczęli pracę w Toruniu. Obydwoje postanowili zdobyć odpowiednie wykształcenie trenerskie, dlatego obydwoje ukończyli Akademię Wychowania Fizycznego i Sportu im. Jędrzeja Śniadeckiego w Gdańsku.
W ostatnim sezonie ich kariery sportowej równolegle przygotowywali się do rozpoczęcia kariery trenerskiej prowadząc zajęcia w sztabie szkoleniowym ich trenera Richarda Gauthiera w Kanadzie i towarzyszyli mu podczas prowadzonych przez niego seminariów. Tuż po zakończeniu kariery sportowej, za poleceniem Gauthiera zostali trenerami estońskiej pary Maria Sergejeva / Ilja Glebov oraz z prośbą o przyjęcie do ich grupy szkoleniowej w Toruniu zwróciła się brytyjska para Stacey Kemp / David King. Dorota i Mariusz Siudkowie byli głównymi trenerami obu par podczas igrzysk olimpijskich 2010 w Vancouver.
Ponadto Siudek została międzynarodowym specjalistą technicznym w łyżwiarstwie figurowym (jazda indywidualna).
Życie prywatne.
Dorota Zagórska i Mariusz Siudek zostali parą w życiu prywatnym po dwóch tygodniach od rozpoczęcia wspólnych treningów w 1994 roku. Zaręczyli się podczas bankietu po mistrzostwach świata 2000 w Nicei. Pobrali się 13 maja 2000 roku podczas ceremonii cywilnej w Oświęcimiu. Ich ślub kościelny i wesele odbyły się w Krakowie we wrześniu tego samego roku w Sukiennicach. Ślubu udzielił im Paweł Łukaszka, były bramkarz reprezentant Polski w hokeju na lodzie oraz „ówczesny duszpasterz sportowców”. 8 lipca 2009 roku na świat przyszedł ich syn Ryszard, który zaraz po rozpoczęciu nauki chodzenia otrzymał swoje pierwsze łyżwy od byłego trenera rodziców, Richarda Gauthiera. Ich syn rozpoczął oficjalne treningi łyżwiarstwa figurowego w sezonie 2015/2016, jego rodzice zaś zostali jego trenerami.
Po zakończeniu kariery osiedlili się w Toruniu.
Programy.
Z Mariuszem Siudkiem

</doc>
<doc id="138153" url="https://pl.wikipedia.org/wiki?curid=138153" title="Mariusz Siudek">
Mariusz Siudek

Mariusz Krzysztof Siudek (ur. 29 kwietnia 1972 w Oświęcimiu) – polski łyżwiarz figurowy, startujący w parach sportowych z żoną Dorotą Siudek (wcześniej Zagórską). Uczestnik igrzysk olimpijskich (1998, 2002, 2006), brązowy medalista mistrzostw świata (1999), dwukrotny wicemistrz (1999, 2000) i dwukrotny brązowy medalista mistrzostw Europy (2004, 2007) oraz 12-krotny mistrz Polski (1992–2000, 2002–2004).
W 2002 roku był chorążym reprezentacji Polski na zimowych igrzyskach olimpijskich w Salt Lake City.
Po zakończeniu kariery amatorskiej w 2007 roku wraz z żoną zostali trenerami łyżwiarstwa figurowego w Toruniu, zaś Siudek został międzynarodowym specjalistą technicznym (jazda indywidualna) i specjalistą technicznym ISU (pary sportowe).
Życiorys.
Początki.
Urodził się i wychował w Oświęcimiu, w rodzinie Marii Józefy (z domu Szewczyk) i Tadeusza Jana Siudków. Jego starsza siostra Anna uprawiała łyżwiarstwo figurowe i startowała w zawodach. Za jej namową, ich rodzice postanowili zapisać na treningi łyżwiarskie również 6-letniego wtedy Mariusza. W młodości był kibicem lokalnej drużyny hokejowej. W 1991 roku ukończył Technikum Chemiczne w Oświęcimiu, a później studiował na Akademii Wychowania Fizycznego w Krakowie.
Kariera sportowa.
Siudek rozpoczynał karierę łyżwiarską jako solista w KS Unia Oświęcim, gdzie był wychowankiem Iwony Mydlarz-Chruścińskiej, która doprowadziła go do medali na Ogólnopolskiej Olimpiadzie Młodzieży w kategorii juniorów młodszych. Siudek zdecydował się na zmianę konkurencji na pary sportowe, co spotkało się aprobatą jego trenerki ze względu na widoczne predyspozycje fizyczne pasujące do nowej konkurencji. Jego pierwszą partnerką była Anna Wikłacz, ale pomimo dobrze układającej się próby współpracy, Wikłacz postanowiła jeździć z innym, starszym partnerem.
W 1987 roku drugą partnerką sportową Siudka została Beata Szymłowska. Szymłowska i Siudek dwukrotnie wystartowali na mistrzostwach świata juniorów zajmując 9. miejsce w 1989 roku i 10. miejsce w 1991 roku. Ich współpraca układała się dobrze, ale Szymłowska zaczęła mieć problemy zdrowotne. Okazało się, że jej nogi nie wytrzymują obciążeń, a lekarze orzekli, że musi porzucić uprawianą dyscyplinę, aby nie mieć w przyszłości problemów z chodzeniem.
Od sezonu 1991/1992 jego trzecią partnerką sportową została Beata Zielińska. W 1992 roku para zdobyła wspólnie pierwsze mistrzostwo Polski, a następnie zadebiutowała na arenie międzynarodowej zajmując 10. miejsce na mistrzostwach Europy. W kolejnym sezonie ponownie zdobyli mistrzostwo krajowe i poprawili swoje miejsce na mistrzostwach Europy 1993 o jedną lokatę względem poprzedniego sezonu. Podczas debiutu na mistrzostwach świata zajęli 17. lokatę. Siudek marzył również o debiucie olimpijskim w kolejnym sezonie, ale w październiku 1993 roku, na cztery miesiące przed rozpoczęciem zimowych igrzysk olimpijskich 1994 w Lillehammer, Zielińska postanowiła nagle porzucić karierę sportową.
Pomimo rozpoczęcia sezonu 1993/1994 znaleziono dla Siudka czwartą partnerkę, tym razem pochodzącą z Warszawy. Była to Marta Głuchowska, z którą zdobył trzecie mistrzostwo Polski w karierze. W 1994 roku na mistrzostwach Europy zajęli 12. miejsce, zaś na mistrzostwach świata miejsce 22. Jednak partnerstwo z Głuchowską nie zapowiadało możliwości osiągania sukcesów na arenie międzynarodowej w przyszłości. Partnerka obawiała się trudniejszych dla niej skoków i wolała otrzymać niższe oceny, niż ryzykować wykonywanie takich elementów możliwym upadkiem, a Siudek zastanawiał się nad porzuceniem łyżwiarstwa i zostaniem weterynarzem.
Pomysł utworzenia nowej pary sportowej Siudka z Dorotą Zagórską zasugerowała sędzina Anna Sierocka podczas zawodów Grand Prix de St. Gervais 1994, gdzie startowały dwie pary reprezentujące Polskę – Głuchowska i Siudek oraz Zagórska i Komendera. Obie pary wypadły na francuskich zawodach bardzo słabo zajmując kolejno 10. i 12. miejsce, a oba partnerstwa nie zwiastowały sukcesów w przyszłości. Zagórska pochodziła z Krakowa i pierwotnie to tam trenowała, ale po śmierci ojca w trakcie ich wspólnej podróży na trening zdecydowała się na przeniesienie do Oświęcimia. Przed podjęciem współpracy Zagórska i Siudek znali się tylko z widzenia, choć przez dwa lata trenowali na tym samym lodowisku.
Zagórska i Siudek zaczęli wspólne 8-godzinne treningi w 1995 roku. Od kwietnia do lipca, z powodu braku dostępu do lodowisk w Polsce, para trenowała w Rosji i Czechach. Ich dysproporcje fizyczne (ona 154 cm wzrostu i 44 kg wagi, on 187 cm wzrostu i 84 kg wagi) w połączeniu z odpowiednią techniką umożliwiły im wykonywanie efektownych podnoszeń łyżwiarskich, które stały się ich znakiem rozpoznawczym. Pomimo tego, zdarzyły im się dwa poważne wypadki. Jeden z nich podczas zawodów, drugi zaś na treningu w Warszawie, podczas którego Mariusz upuścił Dorotę w trakcie podnoszenia, co skończyło się dla niej kilkoma szwami na głowie i kolanie. Ich słabszym elementem były skoki łyżwiarskie, pomimo tego, że w odróżnieniu od poprzedniej partnerki Siudka, Zagórska nie bała się ich wykonywać. Zagórska i Siudek byli niepokonani na arenie krajowej wygrywając mistrzostwa Polski za każdym razem, gdy brali w nich udział tj. w latach 1995–2000 i 2002–2004, łącznie zdobywając wspólnie 9 tytułów.
W sezonie 1994/1995, obydwoje byli studentami, co umożliwiło im start w zimowej uniwersjadzie 1995 w Jacy, gdzie zdobyli srebrny medal. Był to ich pierwszy międzynarodowy sukces. Następnie zajęli 9. miejsce na mistrzostwach Europy i 16. lokatę na mistrzostwach świata. W kolejnych dwóch sezonach utrzymywali się w czołówce europejskiej. W 1995 roku zostali pierwszą polską parą sportową, która wystąpiła w zawodach z pierwszego cyklu Champions Series (później Grand Prix), Trophée de France 1995, gdzie zajęli 8. miejsce (wyprzedzili jedną parę). W 1997 roku weszli do pierwszej dziesiątki na mistrzostwach świata, gdzie zajęli 8. lokatę.
W sezonie olimpijskim 1997/1998 kontynuowali dobrą passę czego dowodem było czwarte miejsce na mistrzostwach Europy 1998 tuż przed rozpoczęciem Zimowych Igrzysk Olimpijskich 1998 w Nagano. W debiucie olimpijskim zajęli 10. lokatę. Na kończących sezon mistrzostwach świata zajęli piąte miejsce.
Kolejny sezon, 1998/1999 okazał się najlepszym w ich karierze. Podczas igrzysk dobrej woli zdobyli brązowy medal. Z kolei na mistrzostwach Europy 1999 w Pradze zdobyli srebro, które było czwartym medalem polskich łyżwiarzy na mistrzostwach Europy ogółem, a zarazem drugim medalem polskiej pary sportowej po brązowym medalu wywalczonym przez Zofię Bilorównę i Tadeusza Kowalskiego w 1934 roku, również w czeskiej Pradze. Z kolei największy sukces w karierze Zagórska i Siudek odnieśli na zawodach kończących sezon, czyli mistrzostwach świata 1999 w Helsinkach, podczas których zdobyli brązowy medal, ustępując jedynie parze rosyjskiej Jelena Bierieżna / Anton Sicharulidze oraz parze chińskiej Shen Xue / Zhao Hongbo (w obu przypadkach późniejszym mistrzom olimpijskim). Był to pierwszy medal mistrzostw świata polskiej pary sportowej, a drugi w historii. W głosowaniu na najlepszego sportowca Polski w Plebiscycie Przeglądu Sportowego 1999 zajęli 13. miejsce.
W sezonie 1999/2000 Zagórska i Siudek, już jako pretendenci do podium w każdych zawodach, w których brali udział, po raz pierwszy zdobyli medale zawodów z cyklu Grand Prix. Dwukrotnie wywalczyli brąz, na NHK Trophy 1999 oraz Trophée Lalique 1999. Ponadto zwyciężyli w Memoriale Ondreja Nepeli. Następnie po raz drugi z rzędu wywalczyli wicemistrzostwo Europy, tym razem ustępując jedynie rosyjskiej parze Marija Pietrowa / Aleksiej Tichonow. Pierwotnie zajmowali trzecią lokatę, ale srebro zostało im przyznane po dyskwalifikacji Jeleny Bierieżnej i Antona Sicharulidze, którzy zostali pozbawieni tytułu mistrzów Europy po wykryciu w organizmie Bierieżnej zakazanej pseudoefedryny. Na mistrzostwach świata zostali sklasyfikowani na 5. miejscu. Ponadto zajęli 18. miejsce w głosowaniu na najlepszego sportowca Polski w Plebiscycie Przeglądu Sportowego 2000.
W sezonie 2000/2001 zajęli czwartą lokatę na Skate Canada International 2000 i trzecie miejsce na Cup of Russia 2000 co pozwoliło im na awans do finału Grand Prix 2000 w Tokio, gdzie zajęli czwarte miejsce. Na mistrzostwach Europy 2001 byli zmuszeni do wycofania się z zawodów po programie krótkim, z powodu kontuzji kostki Zagórskiej. Wrócili do rywalizacji na mistrzostwach świata, gdzie zajęli 6. miejsce.
Sezon olimpijski 2001/2002 rozpoczęli od czwartego miejsca na zawodach cyklu Grand Prix Cup of Russia 2001 i brązowego medalu na NHK Trophy 2001. Następnie wywalczyli srebrny medal igrzysk dobrej woli w Brisbane oraz zajęli czwarte miejsce na mistrzostwach Europy. Na Zimowych Igrzyskach Olimpijskich 2002 w Salt Lake City Siudek był chorążym reprezentacji Polski podczas ceremonii otwarcia igrzysk. Zagórska i Siudek swój występ w zawodach olimpijskich rozpoczęli od nieudanego programu krótkiego, po którym zajmowali ósmą pozycję. Ostatecznie po programie dowolnym zakończyli zmagania na miejscu siódmym. Sezon zakończyli szóstym miejscem na mistrzostwach świata.
Po występie na igrzyskach w Salt Lake City zdecydowali się na zmiany w sztabie trenerskim i nawiązanie współpracy z Richardem Gauthierem. W sezonie 2002/2003 wzięli udział w trzech zawodach z cyklu Grand Prix. Zajęli czwartą lokatę na Cup of Russia 2002 oraz zdobyli dwa medale: brąz na Bofrost Cup on Ice 2002 w Gelsenkirchen oraz srebro na NHK Trophy 2002 w Kioto. Co po raz drugi w karierze, dało im kwalifikację do finału Grand Prix w Petersburgu, gdzie ostatecznie zajęli piątą lokatę. Następnie na mistrzostwach Europy po raz drugi z rzędu zajęli czwarte miejsce, zaś mistrzostwa świata ukończyli na miejscu siódmym.
Wiosną 2003 roku zdecydowali się na wyjazd do Kanady, gdzie pierwotnie planowali zostać na stałe. Od sezonu 2003/2004 zaczęli trenować w St. Leonard, ich głównym trenerem został Gauthier, zaś choreografię układała dla nich Julie Bault. Na zawodach Grand Prix po raz kolejny zdobywali brązowe medale: podczas Skate Canada International 2003 oraz NHK Trophy 2003, a także zajęli czwarte miejsce na Cup of China 2003 w Pekinie. Ich największym sukcesem tamtego sezonu był brązowy medal mistrzostwach Europy w Budapeszcie, podczas których ustąpili jedynie obrońcom tytułu, rosyjskiej parze Tatjana Tot´mianina / Maksim Marinin oraz ich rodakom, parze Marija Pietrowa / Aleksiej Tichonow. Sezon zakończyli udziałem w mistrzostwach świata, gdzie zajęli miejsce piąte.
W sezonie 2004/2005 zdobyli dwa kolejne brązowe medale zawodów z cyklu Grand Prix: Skate Canada International 2004 w Halifax i NHK Trophy 2004 w Nagoi. Podczas ich trzeciego startu w zawodach cyklu Grand Prix, Cup of Russia, Dorota doznała kontuzji ramienia po upadku, co zmusiło ich do wycofania się nie tylko z tych zawodów, ale i z mistrzostw Europy. Do rywalizacji wrócili na ostatnie zawody w sezonie, mistrzostwa świata 2005, podczas których zajęli 7. pozycję.
W sezonie olimpijskim 2005/2006 po raz kolejny zdobywali brązowe medale zawodów cyklu Grand Prix, na: Cup of China 2005 oraz Cup of Russia 2005. Następnie zajęli piąte miejsce na mistrzostwach Europy. Podczas trzeciego występu olimpijskiego w karierze, tym razem na zimowych igrzyskach olimpijskich 2006 w Turynie zajęli 9. miejsce. Sezon zakończyli udziałem w mistrzostwach świata, gdzie również zajęli miejsce dziewiąte.
Pierwotnie Zagórska i Siudek planowali zakończenie kariery sportowej w 2006 roku po igrzyskach w Turynie, ale po przyznaniu Warszawie organizacji mistrzostw Europy 2007 zdecydowali na przedłużenie kariery o jeden sezon i występ przed własną publicznością. Ostatni sezon w karierze sportowej rozpoczęli od 5. miejsca na Cup of China 2006, następnie zajęli 4. miejsce na Cup of Russia 2006, a występy w zawodach z cyklu Grand Prix zakończyli srebrnym medalem na Skate America 2006 w Hartford. Zwieńczeniem sezonu, a zarazem ich kariery sportowej były mistrzostwach Europy 2007 rozgrywane po raz drugi w historii, ale po raz pierwszy od II wojny światowej w Warszawie. Po programie krótkim do piosenek z filmu "Nigdy w życiu!" zajmowali trzecią lokatę. Z kolei za program dowolny do utworów Fryderyka Chopina otrzymali 113,10 pkt, co dało notę łączną 170,91 pkt i drugi brązowy medal mistrzostw Europy w karierze. Później okazało się, że był to ich ostatni występ w karierze, gdyż nie wystąpili na mistrzostwach świata 2007 z powodu kontuzji kręgosłupa Siudka (miał taką samą kontuzję podczas swojego debiutu). Mariusz Siudek chciał zaryzykować i pomimo bólu zakończyć karierę startem, ale żona i trener odwiedli go od tej decyzji.
Kariera trenerska.
Tuż po zakończeniu kariery sportowej małżeństwo Siudków otrzymało propozycję pracy trenerskiej w prywatnym klubie MKS Axel Toruń. Ponieważ nie otrzymali żadnej propozycji współpracy ze strony Polskiego Związku Łyżwiarstwa Figurowego, zdecydowali się wrócić do Kanady, aby podziękować Gauthierowi za współpracę i po powrocie do Polski, latem 2007 roku, rozpoczęli pracę w Toruniu. Obydwoje postanowili zdobyć odpowiednie wykształcenie trenerskie, dlatego obydwoje ukończyli Akademię Wychowania Fizycznego i Sportu im. Jędrzeja Śniadeckiego w Gdańsku.
W ostatnim sezonie ich kariery sportowej równolegle przygotowywali się do rozpoczęcia kariery trenerskiej prowadząc zajęcia w sztabie szkoleniowym ich trenera Richarda Gauthiera w Kanadzie i towarzyszyli mu podczas prowadzonych przez niego seminariów. Tuż po zakończeniu kariery sportowej, za poleceniem Gauthiera zostali trenerami estońskiej pary Maria Sergejeva / Ilja Glebov oraz z prośbą o przyjęcie do ich grupy szkoleniowej w Toruniu zwróciła się brytyjska para Stacey Kemp / David King. Dorota i Mariusz Siudkowie byli głównymi trenerami obu par podczas igrzysk olimpijskich 2010 w Vancouver.
Ponadto Siudek został międzynarodowym specjalistą technicznym (jazda indywidualna) i specjalistą technicznym ISU (pary sportowe).
Życie prywatne.
Dorota Zagórska i Mariusz Siudek zostali parą w życiu prywatnym po dwóch tygodniach od rozpoczęcia wspólnych treningów w 1994 roku. Zaręczyli się podczas bankietu po mistrzostwach świata 2000 w Nicei. Pobrali się 13 maja 2000 roku podczas ceremonii cywilnej w Oświęcimiu. Ich ślub kościelny i wesele odbyły się w Krakowie we wrześniu tego samego roku w Sukiennicach. Ślubu udzielił im Paweł Łukaszka, były bramkarz reprezentant Polski w hokeju na lodzie oraz „ówczesny duszpasterz sportowców”. 8 lipca 2009 roku na świat przyszedł ich syn Ryszard, który zaraz po rozpoczęciu nauki chodzenia otrzymał swoje pierwsze łyżwy od byłego trenera rodziców, Richarda Gauthiera. Ich syn rozpoczął oficjalne treningi łyżwiarstwa figurowego w sezonie 2015/2016, jego rodzice zaś zostali jego trenerami.
Po zakończeniu kariery osiedlili się w Toruniu. Siudek zaczął amatorsko uprawiać hokej na lodzie.
Programy.
Z Dorotą Zagórską

</doc>
<doc id="138154" url="https://pl.wikipedia.org/wiki?curid=138154" title="Ryszard Zembaczyński">
Ryszard Zembaczyński

Ryszard Andrzej Zembaczyński (ur. 28 czerwca 1948 w Cieplicach Śląskich-Zdroju) – polski samorządowiec i polityk, w latach 1990–1998 wojewoda opolski, w latach 2002–2014 prezydent Opola.
Życiorys.
Ukończył studia na Politechnice Śląskiej w Gliwicach, działał w ZSP. Uczestniczył też w szkoleniach w USA i we Francji.
Od 1974 pracował w Wojewódzkim Biurze Projektów Budownictwa Komunalnego w Opolu. W 1981 mianowano go na dyrektora Wydziału Ochrony Środowiska i Gospodarki Terenowej Urzędu Wojewódzkiego w Opolu, później w latach 1982–1985 kierował Wydziałem Gospodarki Komunalnej i Mieszkaniowej w tym urzędzie. W 1985 objął funkcję wicewojewody opolskiego, rekomendowany przez Stronnictwo Demokratyczne, w którym działał od 1970. Stanowisko to zajmował do 1990, tj. do czasu mianowania na urząd wojewody opolskiego. Funkcję tę sprawował do końca 1998 – był najdłużej urzędującym wojewodą w latach 90.
W latach 1998–2002 z ramienia Akcji Wyborczej Solidarność zasiadał w sejmiku opolskim I kadencji, przewodniczył Komisji Polityki Regionalnej i Współpracy z Zagranicą. Od 1999 do 2001 zajmował stanowisko dyrektora oddziału Banku Ochrony Środowiska w Opolu. Następnie do 2002 prowadził działalność gospodarczą jako doradca inwestycyjny.
Od 2001 działa w Platformie Obywatelskiej, pełni funkcję wiceprzewodniczącego zarządu regionu opolskiego tej partii. W 2002 po raz pierwszy został prezydentem Opola, wygrywając w pierwszej turze wyborów bezpośrednich z wynikiem około 66% głosów. W wyborach samorządowych w 2006 uzyskał reelekcję (również w pierwszej turze, w której zdobył ponad 51% głosów). W 2010 wygrał wybory na kolejną kadencję w drugiej turze. W maju 2012 został skazany przez sąd I instancji nieprawomocnym wyrokiem na karę 1 roku i 6 miesięcy pozbawienia wolności z warunkowym zawieszeniem jej wykonania na okres 4 lat próby za przekroczenie uprawnień w czasie pełnienia funkcji dyrektora opolskiego oddziału Banku Ochrony Środowiska. We wrześniu 2013 Sąd Okręgowy uchylił ten wyrok i postępowanie karne prawomocnie umorzył. W 2014 Ryszard Zembaczyński nie ubiegał się o prezydencką reelekcję. Został w tym samym roku wybrany z listy PO do sejmiku opolskiego V kadencji. W 2018 nie ubiegał się o reelekcję.
Syn Bolesława, jego teściem był pułkownik Ludwik Kukier. Jest żonaty, ma dwoje dzieci (w tym syna Witolda Zembaczyńskiego). W 2013 poinformował, że choruje na chorobę Parkinsona.
Odznaczenia i wyróżnienia.
W 2003 odznaczony „Missio Reconciliationis”. W 2010 otrzymał Srebrną Odznakę „Zasłużony dla Ochrony Przeciwpożarowej”.

</doc>
<doc id="138155" url="https://pl.wikipedia.org/wiki?curid=138155" title="Okręgi w Albanii">
Okręgi w Albanii

Okręg (alb. l.poj. rreth, l.mn. rrethe) – dawna jednostka podziału administracyjnego Albanii, formalnie obowiązująca w latach 1913–2000, lecz faktycznie funkcjonująca jeszcze do czerwca 2015 r., jako jednostka podziału terytorialnego tego kraju.
Pierwotnie Albania była podzielona na 39 okręgów. W 1939 r. ich liczbę zmniejszono do 26 i która została utrzymana również w latach 1959–1991. W latach 1992–2000 dodano kolejnych 10 okręgów, przez co ich liczba wzrosła do 36. 31 lipca 2000 r., zgodnie z ustawą nr 8653, okręgi zostały zniesione jako jednostki administracyjne i zastąpione przez 12 obwodów (alb. l.poj. "qark" lub "qarku", l.mn. "qarqe"). Pomimo że od 2001 r. okręgi nie realizowały już żadnych zadań administracyjnych, nadal były uregulowane ustawowo jako jednostka terytorialna, a przede wszystkim pozostały obecne w życiu codziennym Albańczyków, ponieważ - w przeciwieństwie do obwodów - odpowiadały tradycyjnym regionom (np. Mirdita, Dibra, Mat, Has, Tropoja, Kolonja, Skrapar) lub zasięgom aglomeracji miejskich (np. Tirana, Elbasan, Librazhd, Gramsh, Gjirokastra). Do 2011 r. wyróżniki miejsca związane z okręgami używane były również na albańskich tablicach rejestracyjnych pojazdów. Ostatecznie, okręgi w Albanii zniesiono ustawą nr 115/2014 z dnia 31 lipca 2014 r., a 27 listopada 2015 usunięto je z listy .
W ostatniej fazie istnienia tego stopnia podziału administracyjnego (tj. w latach 1992–2000) Republika Albanii była podzielona na 36 okręgów:

</doc>
<doc id="138156" url="https://pl.wikipedia.org/wiki?curid=138156" title="Osiedle Armii Krajowej (Opole)">
Osiedle Armii Krajowej (Opole)

Osiedle Armii Krajowej (dawniej ZWM) – opolskie osiedle mieszkaniowe wybudowane na przełomie lat 70. i 80. XX wieku na gruntach dawnej wsi Gosławice. Wraz z pobliskim Osiedlem Malinka zarządzane jest przez "Spółdzielnię Mieszkaniową Lokatorsko-Własnościową". Do 2 czerwca 2006 patronem spółdzielni był Związek Walki Młodych. Obecnie spółdzielnia nie posiada patrona. Teren jej działalności podzielono na cztery pomocnicze osiedla administracyjne obejmujące wymienione niżej ulice.
Nieformalnie osiedle dzieli się na dwie części:
W centralnej części osiedla znajduje się park miejski i kościół rzymskokatolicki pw. Przemienienia Pańskiego, a w jego sąsiedztwie Centrum Handlowe Auchan. Komunikację z innymi częściami miasta zapewnia ul. Sosnkowskiego i ul. Pużaka, a także autobusy miejskie linii nr 3, 5, 7, 9, 10, 11, 13, 15, 17, 18 i N. Działają tutaj trzy przedszkola, dwie szkoły podstawowe, jedno gimnazjum, jedno liceum oraz szkoła specjalna.
Historia.
27 maja 1976 na zebraniu przedstawicieli Opolskiej Spółdzielni Mieszkaniowej "Przyszłość" podjęto uchwałę powołującą "Osiedle Związku Walki Młodych" jako samodzielną jednostkę gospodarczą i organizacyjną, działającą w oparciu o wewnętrzny rozrachunek gospodarczy. Decyzja o powołaniu nowej spółdzielni zapadła w związku z wielkim zapotrzebowaniem na mieszkania wśród młodego pokolenia z wyżu demograficznego. Aby przyśpieszyć termin otrzymania mieszkania wielu przyszłych lokatorów, w czynie społecznym pracowało na budowie, zwłaszcza przy pracach wykończeniowych. Pierwszy blok oddano do użytku 14 lutego 1977 Ze względów praktycznych Spółdzielnia początkowo działała częściowo w ramach OSM "Przyszłość" zajmując się głównie sprawami bieżącymi i budową. Całkowitą samodzielność Spółdzielnia Mieszkaniowa Lokatorsko - Własnościowa imienia ZWM uzyskała dopiero 1 lipca 1981 na podstawie uchwały podjętej na zebraniu założycielskim, które odbyło się 25 marca 1981.
Przedstawione liczby dotyczą ilości mieszkań łącznie na osiedlu AK i Malinka.
¹ dane dotyczą zasobów własnych spółdzielni oraz obcych (tylko administrowanych)
Zmiana nazwy osiedla.
Wstęp.
Opole nie jest podzielone na dzielnice i osiedla, w użyciu spotyka się zwyczajowe nazwy poszczególnych części miasta: wsi włączonych do miasta głównie w latach 70. (np. Grudzice, Wróblin), historycznych części Opola (Zaodrze, Stare Miasto), osiedli (np. Dambonia, Malinka) czy dzielnic biorących swoje "nazwy" od ulic na ich terenie (np. dzielnica malarzy, dzielnica generalska). Osiedla jako takie stanowią jednostki pomocnicze spółdzielni mieszkaniowych zarządzających budynkami i okolicznymi terenami. Osiedlami określa się również nowo budowane zespoły mieszkalne: Osiedle Arcadia, Osiedle Festival Park czy Osiedle Zachodnie. Nie istnieją ustalone granice dzielnic ani osiedli, w związku z czym drogowskazy kierujące do poszczególnych osiedli i dzielnic są czysto orientacyjne i umowne.
Obecność w popkulturze.
Tytułowy bohater komiksu „Wilq” autorstwa Tomasza i Bartosza Minkiewiczów jest mieszkańcem Osiedla.

</doc>
<doc id="138159" url="https://pl.wikipedia.org/wiki?curid=138159" title="Nicolas Malebranche">
Nicolas Malebranche

Nicolas Malebranche (ur. 6 sierpnia 1638, zm. 13 października 1715) – francuski filozof wywodzący się ze szkoły kartezjańskiej; także: duchowny katolicki ze zgromadzenia oratorian.
Życiorys.
Malebranche urodził się w Paryżu, tam też odebrał wykształcenie (filozofia na Collège de la Marche oraz teologia na Sorbonie). W 1660 wstąpił do zgromadzenia oratorianów poświęcającego się w szczególności zgłębianiu teologii. Ten okres był dla Malebranche'a czasem wytężonej pracy – zajmował się studiami nad Euzebiuszem z Cezarei, Sokratesem oraz filozofią chrześcijańską (w szczególności Św. Augustyna).
W 1664 przypadkowo zetknął się z "Traktatem o człowieku" ("Traité de l'homme") Kartezjusza, dziełem, które wywarło na nim ogromne wrażenie. Po dziesięciu latach szczegółowych studiów nad Kartezjuszem, Malebranche wydał słynne "De la recherche de la verité" ("W poszukiwaniu prawdy"), które pozostało jego głównym dziełem. Składało się ono z 6 ksiąg, z których 5 traktowało o źródłach błędów w zmysłach, wyobraźni, rozumie, skłonnościach i namiętnościach, a ostatnia z nich poświęcona została metodzie poznania prawdy. Jak większość wielkich metafizyków XVII wieku, Malebranche również interesował się zagadnieniami matematycznymi i przyrodniczymi, a w 1699 został honorowym członkiem Francuskiej Akademii Nauk.
Wymienia się go często jako twórcę okazjonalizmu (w rzeczywistości rozwinął on teorię Arnolda Geulincxa).

</doc>
<doc id="138160" url="https://pl.wikipedia.org/wiki?curid=138160" title="Okręg Berat">
Okręg Berat

Okręg Berat () – jeden z trzydziestu sześciu okręgów administracyjnych w Albanii; leży w środkowej części kraju, w obwodzie Berat. Liczy ok. 118 tys. osób (2008) i zajmuje powierzchnię 939 km². Jego stolicą jest Berat. W skład okręgu wchodzi dwanaście gmin: Berat, Cukalat, Kutalli, Lumas, Otllak, Poshnje, Roshnik, Sinjë, Tërpan, Ura Vajgurore, Velabisht, Vërtop.
Inne miasta: Urë Vajgurore.

</doc>
<doc id="138161" url="https://pl.wikipedia.org/wiki?curid=138161" title="Okręg Bulqiza">
Okręg Bulqiza

Okręg Bulqiza () – jeden z trzydziestu sześciu okręgów administracyjnych w Albanii; leży we wschodniej części kraju, w obwodzie Dibra. Liczy ok. 28 tys. osób (2008) i zajmuje powierzchnię 469 km². Jego stolicą jest Bulqiza. W skład okręgu wchodzi osiem gmin: jedna miejska (alb. "Bashkia") Bulqiza oraz siedem wiejskich Fushë-Bulqiza, Gjoricë, Martanesh, Ostren, Shupenzë, Trebisht, Zerqan.

</doc>
<doc id="138162" url="https://pl.wikipedia.org/wiki?curid=138162" title="Puchar Świata w biathlonie">
Puchar Świata w biathlonie

Puchar Świata w biathlonie – cykl zawodów biathlonowych rozgrywany od sezonu zimowego 1977/78 dla mężczyzn i 1982/83 dla kobiet.
Na cały cykl pucharowy składa się od 9 do 10 zawodów rozgrywanych od grudnia do marca. W czasie każdego spotkania w różnych centrach biathlonowych (głównie Europy) zawodnicy startują w kilku konkurencjach biathlonowych (sprint, bieg pościgowy, masowy, indywidualny i sztafeta). Do Pucharu Świata zaliczane są także wyniki konkurencji podczas mistrzostw świata i igrzysk olimpijskich. Wyniki uzyskane podczas Igrzysk Olimpijskich w Soczi w 2014 roku po raz pierwszy nie zaliczały się do klasyfikacji Pucharu Świata.
Punktacja.
Początkowo punktacja PŚ wyglądała następująco:
W sezonie 1984/1985 wprowadzono korektę, wciąż jednak punkty do klasyfikacji Pucharu Świata otrzymywali zawodnicy, którzy plasowali się w pierwszej 25.
Punktacja była następująca:
Od początku sezonu 2000/2001 aż do końca sezonu 2007/2008 punkty do klasyfikacji Pucharu Świata otrzymywali zawodnicy, którzy plasowali się w pierwszej 30. Punktacja była następująca:
Od pierwszych zawodów Pucharu Świata 2008/2009 punkty otrzymywało czołowych 40 zawodników. Punktacja prezentowała się następująco:
Od początku sezonu 2010/2011 zniesiono zasadę, według której każdemu zawodnikowi od sumy punktów z całego sezonu odejmowano punkty za 3 najgorsze jego rezultaty w sezonie, co obejmowało również zawody, w których zawodnik nie startował, w których nie zdobył punktów lub których nie ukończył. Ponadto do tego czasu w poszczególnych klasyfikacjach (np. sprintu), również odejmowano rezultaty jednego najgorszego startu, zaś w Pucharze Narodów cztery najsłabsze wyniki.
Od początku sezonu 2011/2012 wprowadzono zasadę, według której każdemu zawodnikowi od sumy punktów z całego sezonu odejmuje się punkty za 2 najgorsze jego rezultaty w sezonie, co obejmuje również zawody, w których zawodnik nie startował, w których nie zdobył punktów lub których nie ukończył.
W sezonie 2020/2021 obowiązywała zasada, według której każdemu zawodnikowi od sumy punktów z całego sezonu odejmuje się punkty za 4 najgorsze jego rezultaty w sezonie, co obejmuje również zawody, w których zawodnik nie startował, w których nie zdobył punktów lub których nie ukończył.
Międzynarodowa Unia Biathlonu postanowiła, że od sezonu 2022/2023 punktacja będzie przedstawiała się następująco:
Poza tym zniesiono zasadę według której odliczano każdemu zawodnikowi od sumy punktów z całego sezonu punkty za najgorsze rezultaty. Postanowiono również, że Mistrzostwa Świata nie będą zaliczane do rywalizacji w Pucharze Świata.

</doc>
<doc id="138163" url="https://pl.wikipedia.org/wiki?curid=138163" title="Okazjonalizm">
Okazjonalizm

Okazjonalizm – pogląd filozoficzny sformułowany przez Arnolda Geulincxa i Nicolasa Malebranche'a, starający się przezwyciężyć trudności wynikające z założenia Kartezjusza, że świat duchowy i świat materialny są na tyle od siebie jakościowo różne, że nie mogą na siebie oddziaływać bezpośrednio.
Pogląd ten stworzony został przez Arnolda Geulincxa, a najbardziej znaną jego formę sformułował Nicolas Malebranche. Okazjonalistami byli również Louis de La Forge i Géraud de Cordemoy. Okazjonalizm można też uznać za przekształcony kartezjanizm.
Okazjonalizm wiąże się z postawionym przez Kartezjusza problemem wzajemnych relacji ciała i umysłu, a więc związków cielesnego z mentalnym, w tym związków przyczynowo-skutkowych. Descartes zajął tutaj stanowisko dualistyczne – postulował istnienie dwóch odrębnych substancji: myślącej, tworzącej duszę, i rozciągłej, budującej ciało. Pogląd taki nazywa się dualizmem substancjalnym. Rodzi on jednak problemy, których Kartezjuszowi nigdy – również z jego własnej perspektywy – nie udało się rozwiązać. Obie substancje mają całkiem różne natury, tworzą wręcz odrębne światy. Jednakże w przypadku człowieka muszą się jakoś wiązać, działać na siebie. W końcu przyczyny cielesne wywołują skutki mentalne. Uszkodzenie organizmu wywołuje ból. Również i odwrotnie – zdarzenia umysłowe zdają się wywoływać skutki w świecie fizycznym. Wola wykonania jakiegoś ruchu, w żadnym wypadku nie fizyczna, powoduje rzeczony ruch, skutek jak najbardziej dotyczący świata materialnego.
Okazjonalizm nie odpowiada na pytanie, w jaki sposób omówione oddziaływanie jest możliwe. Zamiast wyjaśniać mechanizm takiego działania, Geulincx i Malebranche zaprzeczyli jego istnieniu. Otóż w ich opinii dwie substancje o tak różnej naturze nie mogą na siebie oddziaływać. Negacja ta rodzi jednak kolejny problem: w końcu człowiekowi zdaje się obserwować wzajemne interakcje cielesnego z mentalnym. Okazjonalizm twierdzi jednak, że to jedynie złudzenie.
Łączność obu substancji zapewniona jest, zdaniem okazjonalistów, dzięki Bogu, który jest pośrednikiem między nimi. Malebranche uważa, że dusza nie poznaje świata samodzielnie. Filozof ten w ogóle odmawia bytom stworzonym działania, uznając, że tylko Bóg działa. Działanie jest dla niego tworzeniem, zaś tylko Bóg stwarza, a cała reszta to substancja stworzona. Wobec tego postrzeganie polega na przedstawianiu duszy idei przez Stwórcę. Człowiek widzi więc wszystko w Bogu. Podobnie to nie człowiek dysponujący swoją wolą poruszenia ręką wykonuje ruch kończyną. To Stwórca wykonuje ruch, nawet wtedy, gdy prowadzi to do czynu sprzecznego z wolą Boga. Nie ma więc żadnych oddziaływań ducha na materię ani odwrotnie. Jednak z okazji przemian substancji cielesnej Bóg wpływa odpowiednio na substancję duchową. Podobnie z okazji zmian substancji mentalnej Bóg dokonuje odpowiednich modyfikacji w materii. Od tej okazji właśnie pogląd ten bierze swą nazwę okazjonalizmu.

</doc>
<doc id="138164" url="https://pl.wikipedia.org/wiki?curid=138164" title="Alfons Nossol">
Alfons Nossol

Alfons Nossol (ur. 8 sierpnia 1932 w Brożcu) – polski duchowny rzymskokatolicki, profesor nauk teologicznych, biskup diecezjalny opolski w latach 1977–2009, arcybiskup ad personam od 1999, od 2009 arcybiskup senior diecezji opolskiej.
Życiorys.
Młodość i wykształcenie.
Urodził się 8 sierpnia 1932 w Brożcu. W czasie II wojny światowej razem z matką udzielał pomocy Żydom. W latach 1948–1952 kształcił się w gimnazjum Carolinum (niższe seminarium duchowne) w Nysie.
W latach 1952–1957 odbył studia filozoficzno-teologiczne w Wyższym Seminarium Duchownym Śląska Opolskiego w Nysie. W ich trakcie pełnił funkcję kleryka odpowiedzialnego za kwestie gospodarcze. Święceń prezbiteratu udzielił mu 23 czerwca 1957 w katedrze Podwyższenia Krzyża Świętego w Opolu biskup Franciszek Jop, delegat Prymasa Polski z uprawnieniami biskupa rezydencjalnego w Opolu.
Studia kontynuował w zakresie teologii dogmatycznej na Wydziale Teologicznym Katolickiego Uniwersytetu Lubelskiego. Tamże w 1959 uzyskał magisterium i licencjat na podstawie pracy "Augustyńska teoria poznania Boga", a w 1961 doktorat na podstawie dysertacji "Nauka Jana Hessena o religijnym poznaniu Boga". W 1976 na podstawie rozprawy "Chrystologia Karla Bartha i jej wpływ na współczesną chrystologię katolicką" uzyskał na Katolickim Uniwersytecie Lubelskim stopień doktora habilitowanego. W 1982 otrzymał tytuł profesora nadzwyczajnego, a w 1986 profesora zwyczajnego teologii dogmatycznej i ekumenicznej (zatwierdzony przez Ministra Edukacji Narodowej w 1988).
Prezbiter.
Od 1961 do 1962 był administratorem parafii Zielina-Kujawy.
Działalność naukowo-akademicka.
W 1961 został wykładowcą w Wyższym Seminarium Duchownym w Nysie. Prowadził w nim zajęcia z teologii dogmatycznej, ponadto w latach 1962–1963 pełnił funkcję prefekta. W latach 1968–1997 był pracownikiem naukowo-dydaktycznym Katolickiego Uniwersytetu Lubelskiego. Od 1968 do 1977 zajmował stanowisko adiunkta w Katedrze Teologii Dogmatycznej, w latach 1977–1997 był kierownikiem II Katedry Teologii Dogmatycznej, a w latach 1983–1997 kierownikiem Instytutu Ekumenicznego. Od 1977 do 1997 pełnił funkcję kierownika Katedry Sakramentologii na Papieskim Wydziale Teologicznym we Wrocławiu. W 1977 po uzyskaniu paszportu na wyjazd do Republiki Federalnej Niemiec podjął gościnne wykłady na Wydziale Teologicznym Uniwersytetu Jana Gutenberga w Moguncji. W 1981 został wykładowcą w Instytucie Teologiczno-Pastoralnym w Opolu. W 1994 objął funkcję kierownika Katedry Teologii Dogmatycznej Wydziału Teologicznego Uniwersytetu Opolskiego. Został przyjęty w poczet członków Europejskiej Akademii Nauki i Sztuki.
Biskup.
25 czerwca 1977 został mianowany biskupem diecezjalnym diecezji opolskiej. Diecezję objął kanonicznie 4 sierpnia 1977. 17 sierpnia 1977 otrzymał święcenia biskupie i odbył ingres do katedry Podwyższenia Krzyża Świętego w Opolu. Konsekracji dokonał kardynał Stefan Wyszyński, prymas Polski, z towarzyszeniem Henryka Gulbinowicza, arcybiskupa metropolity wrocławskiego, i Antoniego Adamiuka, biskupa pomocniczego opolskiego. Jako zawołanie biskupie przyjął słowa „"Veritatem facere in caritate"” ("Czynić prawdę w miłości"). W czasie swych rządów w diecezji założył w 1977 Diecezjalny Instytut Teologiczno-Pastoralny w Opolu, stanowiący filię Wydziału Teologicznego Katolickiego Uniwersytetu Lubelskiego. Po powstaniu w 1994 Uniwersytetu Opolskiego i przekształceniu Instytutu w Wydział Teologiczny objął w nim urząd wielkiego kanclerza. W 1997 dokonał przeniesienia Wyższego Seminarium Duchownego z Nysy do Opola. Utworzył Muzeum i Archiwum Diecezjalne, a także Diecezjalny Dom Księży Emerytów w Opolu. W 1990 reaktywował diecezjalny oddział Caritas. Ustanowił radę kapłańską i radę duszpasterską. W latach 2002–2005 przeprowadził I Synod Diecezji Opolskiej. W parafiach zamieszkanych przez mniejszość niemiecką wprowadził liturgię w języku niemieckim. W 1984 założył diecezjalne Radio Góra Św. Anny (przemianowane później na Radio Plus Opole). W 1983 gościł na Górze Świętej Anny papieża Jana Pawła II w trakcie jego II podróży apostolskiej do Polski. W 1989 odprawił w Krzyżowej Mszę Pojednania między narodami polskim i niemieckim, w trakcie której premier Tadeusz Mazowiecki i kanclerz Helmut Kohl przekazali sobie znak pokoju. W 1999 Jan Paweł II wyniósł go do godności arcybiskupa ad personam. 14 sierpnia 2009 papież Benedykt XVI przyjął jego rezygnację z obowiązków biskupa diecezjalnego opolskiego.
W Episkopacie Polski został członkiem Rady Głównej (od 1996 Rady Stałej), objął funkcje przewodniczącego Rady Naukowej i Rady ds. Ekumenizmu oraz współprzewodniczącego Komisji ds. Dialogu Konferencji Episkopatu Polski i Polskiej Rady Ekumenicznej. Wszedł w skład Papieskiej Rady Popierania Jedności Chrześcijan oraz Międzynarodowych Komisji Mieszanych ds. Dialogu Teologicznego między Kościołem katolickim a prawosławnym oraz między Kościołem katolickim a luterańskim.
Konsekrował biskupów pomocniczych opolskich: Jana Wieczorka (1981) i Pawła Stobrawę (2003), a także biskupa diecezjalnego opolskiego Andrzeja Czaję (2009). Był współkonsekratorem podczas sakr biskupów pomocniczych opolskich: Jana Bagińskiego (1985), Gerarda Kusza (1985) i Rudolfa Pierskały (2014), biskupa pomocniczego katowickiego Gerarda Bernackiego (1988), biskupa pomocniczego San Antonio Johna Yanty (1994) oraz biskupa diecezjalnego Sztokholmu Andersa Arboreliusa (1998).
Odznaczenia i wyróżnienia.
Postanowieniem prezydenta RP Bronisława Komorowskiego z 12 września 2013 został odznaczony Krzyżem Wielkim Orderu Odrodzenia Polski. Wcześniej postanowieniem prezydenta Lecha Kaczyńskiego z 17 października 2008 został odznaczony Krzyżem Komandorskim tego orderu. W 2009 otrzymał Wielki Krzyż Zasługi z Gwiazdą Orderu Zasługi Republiki Federalnej Niemiec. W tym samym roku został uhonorowany Złotym Medalem „Zasłużony Kulturze Gloria Artis”.
Przyznano mu tytuł honorowego obywatela: miasta i gminy Głogówek (2006), gminy Zdzieszowice (2008), a także województwa opolskiego.
Otrzymał tytuł doktora honoris causa: Westfalskiego Uniwersytetu Wilhelma w Münsterze (1991), Uniwersytetu Jana Gutenberga w Moguncji (1992), Uniwersytetu Opolskiego (1995), Chrześcijańskiej Akademii Teologicznej w Warszawie (1997), Uniwersytetu Ottona i Fryderyka w Bambergu (1998), Uniwersytetu Palackiego w Ołomuńcu (2000) oraz Papieskiego Wydziału Teologicznego we Wrocławiu (2007). W 2007 został uhonorowany Medalem „Za zasługi dla Katolickiego Uniwersytetu Lubelskiego”.
Za działalność ekumeniczną oraz zaangażowanie w pojednanie narodów polskiego i niemieckiego został laureatem nagród, m.in.: Nagrody Pokojowej miasta Augsburga (1997), Medalu Świętego Jerzego „Tygodnika Powszechnego” (1999), Komandorii Missio Reconciliationis (2003), Nagrody Polsko-Niemieckiej za rok 2005, Nagrody Księżnej Jadwigi Śląskiej (2006), Śląskiego Szmaragdu (2006), Niemieckiej Nagrody Narodowej (2010), Nagrody im. Klausa Hemmerlego za rok 2010, Ekumenicznej Nagrody Homiletycznej za rok 2011 w kategorii dzieło życia, Orderu Ecce Homo (2011), Medalu Śląskiego przyznawanego przez Ziomkostwo Śląsk (2011) i Nagrody Polskiej Rady Ekumenicznej (2020).
Ponadto został uhonorowany m.in.: Nagrodą św. Ulryka (1993), Nagrodą im. Księdza Idziego Radziszewskiego (1994), Nagrodą im. Karola Miarki (1994), nagrodą Lux ex Silesia (1996), Nagrodą Orła Jana Karskiego (2003), tytułem Ślązaka Roku (2003), Nagrodą im. Wojciecha Korfantego nadaną przez Związek Górnośląski (2004), wyróżnieniem specjalnym w kategorii osiągnięcia w dziedzinie kultury chrześcijańskiej Nagrody Totus (2012) i Nagrodą im. Sérgio Vieira de Mello (2017).

</doc>
<doc id="138165" url="https://pl.wikipedia.org/wiki?curid=138165" title="Pistolet P-83">
Pistolet P-83

P-83 – polski pistolet wprowadzony do uzbrojenia na miejsce pistoletu P-64. Strzela nabojem 9 x 18 mm Makarowa, który jest w Polsce używany w P-64 oraz pistolecie maszynowym PM-63.
Historia.
Prace konstrukcyjne nad nowym pistoletem rozpoczęto w drugiej połowie lat 70. Prowadzono je równolegle nad dwoma prototypami. Pierwszy z nich, oznaczony P-78A "TUL", opracowano w Wojskowym Instytucie Technicznym Uzbrojenia (WITU) w Zielonce. TUL wyposażono w samonastawny bezpiecznik wewnętrzny, sterowany spustem i 12-nabojowy magazynek. Drugi o nazwie WANAD (P-78B) powstał w ośrodku Badawczo-Rozwojowym Zakładów Metalowych „Łucznik” w Radomiu. WANAD wyposażono w skrzydełkowy bezpiecznik nastawny i 8-nabojowy magazynek.
Po przeprowadzeniu badań prototypów, uwzględnieniu poprawek, wykonaniu partii próbnej i uwzględnieniu proponowanych zmian, do produkcji seryjnej skierowano pistolet P-78B.
Konstruktorami pistoletu byli inżynierowie Ośrodka Badawczo-Rozwojowego Zakładów Metalowych „Łucznik” w Radomiu: Ryszard Chełmicki i Marian Gryszkiewicz. Powstały dwa warianty pistoletu. W pierwszym prototypie zastosowano zewnętrzny bezpiecznik skrzydełkowy. Drugi prototyp był pozbawiony bezpiecznika zewnętrznego. Posiadał jedynie zabezpieczenia wewnętrzne, przede wszystkim samoczynną blokadę iglicy zwalnianą poprzez nacisk na spust. W 1983 roku konstruktorzy otrzymali za konstrukcję pistoletu Nagrodę Państwową II stopnia.
Opierając się na konstrukcji pistoletu P-83, skonstruowano i wyprodukowano 10 egzemplarzy nie produkowanego seryjnie pistoletu PT-83 wyposażonego w zintegrowany tłumik dźwięku.
P-83 został przyjęty do uzbrojenia przez Wojsko Polskie, Milicję Obywatelską, Policję, Służbę Bezpieczeństwa. Był także sprzedawany na cywilnym rynku broni. Produkcja seryjną pistoletu P-83 prowadzono w latach 1984–2000.
Następca P-64 został pozbawiony głównych wad swojego poprzednika. Ma pojemniejszy magazynek (o dwa naboje), wygodniejszy chwyt, oraz dzięki większej masie charakteryzuje go słabsze oddziaływania na dłoń strzelca podczas strzelania (odrzut i podrzut). Mniejsza siła potrzebna jest do samonapinania kurka. Został zaprojektowany tak, aby można go było produkować metodami tłoczenia, zgrzewania i lutowania, zamiast tradycyjnego skrawania, co dało obniżenie materiałochłonności, pracochłonności oraz kosztów produkcji. W czasie projektowania zwrócono szczególną uwagę na zabezpieczenie pistoletu przed strzałem przypadkowym i przedwczesnym. Dzięki dużemu kabłąkowi, może być obsługiwany w rękawicach.
Konstrukcja.
P-83 działa na zasadzie wykorzystania energii odrzutu zamka swobodnego. Mechanizm spustowy z samonapinaniem kurka i przerywaczem umożliwia tylko ogień pojedynczy. Lufa ma 4 bruzdy prawoskrętne o skoku 252 mm. Funkcję przerywacza pełni występ w tylnej części szyny spustowej. Do samonapinania potrzebna jest siła 50 N. Pistolet ma mechanizm uderzeniowy kurkowy z kurkiem zewnętrznym napędzanym sprężyną działającą na kurek poprzez żerdź kurka. Wyciąg sprężynujący umieszczony jest w zamku. W zamku znajduje się wskaźnik obecności naboju w komorze nabojowej. Po wystrzeleniu ostatniego naboju zamek zostaje zatrzymany w tylnym położeniu. Przyrządy celownicze stałe wyregulowane na 25 m. Do zabezpieczenia pistoletu służy bezpiecznik skrzydełkowy zlokalizowany nad rękojeścią z lewej strony zamka. Ustawienie bezpiecznika w położeniu zabezpieczającym powoduje unieruchomienie iglicy. Pistolet można zabezpieczyć przy kurku napiętym i przy zwolnionym. Przed przypadkowym wystrzałem przy kurku zwolnionym chroni dźwignia zabezpieczająca. Pistolet P-83 w stanie zabezpieczonym można przeładować. Do zasilania służy magazynek pudełkowy, jednorzędowy, mieszczący 8 naboi. Wysoki punkt oparcia pistoletu na dłoni strzelca powoduje, że w znacznym stopniu niwelowany jest podrzut broni, dzięki czemu podczas szybkiego strzelania pistolet łatwo utrzymać jest w celu. Jest to także zasługa naboju Makarowa, jednak w większym stopniu jest to zaleta konstrukcji. Dodatkowym atutem pistoletu są wąskie i relatywnie wysokie przyrządy celownicze, dzięki którym poprawia się stopień widoczności celu. Język spustowy pistoletu, w porównaniu do wielu nowoczesnych konstrukcji, jest umiejscowiony bliżej rękojeści, dzięki czemu użytkownicy o małych dłoniach nie mają problemów z prawidłowym chwytem. 
Odwołanie literackie.
Broń wspomniana jest w drugiej części trylogii "Millennium" Stiega Larssona – "Dziewczyna, która igrała z ogniem". Główna bohaterka – Lisbeth Salander, zdobywa go w walce, a następnie wybiera go do realizacji jednego z zadań, ponieważ "był węższy i lepiej leżał w dłoni".

</doc>
<doc id="138166" url="https://pl.wikipedia.org/wiki?curid=138166" title="Okręg Delvina">
Okręg Delvina

Okręg Delvina (alb. "rrethi i Delvinës") – jeden z trzydziestu sześciu okręgów administracyjnych w Albanii; leży w południowej części kraju, w obwodzie Wlora. Liczy ok. 12 tys. osób (2008) i zajmuje powierzchnię 348 km². Jego stolicą jest Delvina.

</doc>
<doc id="138167" url="https://pl.wikipedia.org/wiki?curid=138167" title="Arnold Geulincx">
Arnold Geulincx

Arnold Geulincx wymowa nazwiska: chelinks (ur. 31 stycznia 1624 w Antwerpii, zm. w listopadzie 1669 w Lejdzie), flamandzki filozof i logik, profesor na uniwersytecie w Louvain, a następnie w Lejdzie, twórca okazjonalizmu.
Najbardziej znany z dzieł "Metaphysica" (publikowane w 1691) i "Ethica" (publikowane pod pseudonimem Philaretus w 1675), wydanych dopiero po jego śmierci.

</doc>
<doc id="138168" url="https://pl.wikipedia.org/wiki?curid=138168" title="Okręg Devoll">
Okręg Devoll

Okręg Devoll () – jeden z trzydziestu sześciu okręgów administracyjnych w Albanii; leży we wschodniej części kraju, w obwodzie Korcza. Liczy ok. 34 tys. osób (2008) i zajmuje powierzchnię 429 km². Jego stolicą jest Billisht. W skład okręgu wchodzi pięć gmin. Jedna miejskia ("Bashkia"): Bilisht oraz cztery wiejskie: Hoçisht, Miras, Progër i Qendër Bilisht

</doc>
<doc id="138169" url="https://pl.wikipedia.org/wiki?curid=138169" title="Okręg Dibër">
Okręg Dibër



</doc>
<doc id="138171" url="https://pl.wikipedia.org/wiki?curid=138171" title="Okręg Durrës">
Okręg Durrës

Okręg Durrës () – jeden z trzydziestu sześciu okręgów administracyjnych w Albanii; leży w zachodniej części kraju, w obwodzie Durrës. Liczy ok. 246 tys. osób (2008) i zajmuje powierzchnię 433 km². Jego stolicą jest Durrës. W skład okręgu wchodzi dziesięć gmin: cztery miejskie (alb. "Bashkia") Durrës, Shijak, Manëz, Sukth oraz sześć wiejskich Gjepalaj, Ishëm, Katund i Ri, Maminas, Rrashbull, Xhafzotaj.
Inne miasta: Shijak.

</doc>
<doc id="138173" url="https://pl.wikipedia.org/wiki?curid=138173" title="Diecezja opolska">
Diecezja opolska

Diecezja opolska (, niem. "Bistum Oppeln)" – jedna z 3 diecezji obrządku łacińskiego w metropolii katowickiej w Polsce ustanowiona Administraturą Apostolską zachodniej części Górnego Śląska w okresie 1945–1972, którą kierował m.in. biskup Bolesław Kominek, ustanowiona diecezją w 1972 przez papieża Pawła VI bullą "Episcoporum Poloniae coetus" i włączona do metropolii wrocławskiej, a od 25 marca 1992 – katowickiej.

</doc>
<doc id="138174" url="https://pl.wikipedia.org/wiki?curid=138174" title="Menarche">
Menarche

Menarche – określenie oznaczające wystąpienie u dziewcząt pierwszej miesiączki (pierwszego cyklu menstruacyjnego).
Menarche występuje po 14 miesiącach od szczytu skoku pokwitaniowego. Wiek menarche jest zewnątrzpopulacyjnie jak i wewnątrzpopulacyjnie zróżnicowany, zależy od czynników genetycznych i czynników środowiskowych. Jest czułym wskaźnikiem sytuacji społeczno-ekonomicznej, w której przebiega rozwój osobniczy danej jednostki. Złe warunki bytowe opóźniają wiek menarche, natomiast poprawa warunków obniża ten wiek. U polskich dziewcząt występuje średnio w wieku 12 lat i 9 miesięcy, a tzw. krytyczna masa ciała, która określa masę ciała przeważnie niezbędną do wystąpienia pierwszej miesiączki, wynosi 46 ± 0,5 kg przy średnim wzroście 157 ± 0,5 cm. Występowanie menarche związane jest również z porami roku, na wsi częściej ma miejsce w miesiącach: czerwiec-lipiec, zaś w mieście w miesiącach: grudzień-styczeń. Menarche jest oznaką dojrzałości płciowej, co jest jednoznaczne z zakończeniem procesu pokwitania.
Pierwsze cykle są zazwyczaj bezowulacyjne, wyjątkiem jest 6% dziewcząt. Zgodność cykli menstruacyjnych z owulacją występuje u 18% dziewcząt po roku, zaś u ok. 60% po dwóch latach. Jest to związane z dostrajaniem się do funkcji jajników.

</doc>
<doc id="138175" url="https://pl.wikipedia.org/wiki?curid=138175" title="Okręg Elbasan">
Okręg Elbasan

Okręg Elbasan (alb. "rrethi i Elbasanit") – jeden z trzydziestu sześciu okręgów administracyjnych w Albanii; leży w środkowej części kraju, w obwodzie Elbasan. Liczy ok. 227 tys. osób (2008) i zajmuje powierzchnię 1372 km². Jego stolicą jest Elbasan.
W skład okręgu wchodzą dwadzieścia trzy gminy: trzy miejskie Belsh, Cërrik, Elbesan oraz dwadzieścia wiejskich Bradashesh, Fierzë, Funarë, Gostimë, Graçen, Grekan, Gjergjan, Gjinar, Kajan, Klos, Labinot-Fushë, Labinot-Mal, Mollas, Papër, Rrasë, Shalës, Shirgjan, Shushicë, Tregan, Zavalinë.
Inne miasta: Cërrik i Kërrabë.

</doc>
<doc id="138177" url="https://pl.wikipedia.org/wiki?curid=138177" title="Okręg Fier">
Okręg Fier

Okręg Fier (alb. "rrethi i Fierit") – jeden z trzydziestu sześciu okręgów administracyjnych w Albanii; leży w południowo-zachodniej części kraju, w obwodzie Fier. Liczy ok. 203 tys. osób (2008) i zajmuje powierzchnię 785 km². Jego stolicą jest Fier.
W skład okręgu wchodzi siedemnaście gmin: trzy miejskie Fier, Patos, Roskovec oraz czternaście wiejskich Cakran, Dermenas, Frakull, Kuman, Kurjan, Levan, Libofshë, Mbrostar, Portëz, Ruzhdije, Strum, Topojë, Zharrëz, Qendër.
Inne miasta: Patos i Roskovec.

</doc>
<doc id="138178" url="https://pl.wikipedia.org/wiki?curid=138178" title="Puchar świata w biatlonie">
Puchar świata w biatlonie



</doc>
<doc id="138180" url="https://pl.wikipedia.org/wiki?curid=138180" title="Okręg Gjirokastra">
Okręg Gjirokastra

Okręg Gjirokastra (alb. "rrethi i Gjirokastrës", gr. Αργυρόκαστρο/Argyrokastro) – jeden z trzydziestu sześciu okręgów administracyjnych w Albanii; leży w południowej części kraju, w obwodzie Gjirokastra. Liczy ok. 57 tys. osób (2008) i zajmuje powierzchnię 1137 km². W czasie spisu powszechnego z 2011 roku okręg zamieszkiwało 72176 osób, 36542 mężczyzn i 36634 kobiet. Jego stolicą jest Gjirokastra.
Inne miasta: Libohova.
W skład okręgu wchodzi trzynaście gmin: dwie miejskie Gjirokastra, Libohova oraz jedenaście wiejskich Antigone, Cepo, Dropull i Poshtëm, Dropull i Sipërm, Lazarat, Lunxhër, Odrie, Picar, Pogon, Qendër, Zagorie.

</doc>
<doc id="138181" url="https://pl.wikipedia.org/wiki?curid=138181" title="Okręg Gramsh">
Okręg Gramsh

Okręg Gramsh (alb. "rrethi i Gramshit") – jeden z trzydziestu sześciu okręgów administracyjnych w Albanii; leży w środkowej części kraju, w obwodzie Elbasan. Liczy ok. 25 tys. osób (2008) i zajmuje powierzchnię 695 km². Jego stolicą jest Gramsh.
W skład okręgu wchodzi dziesięć gmin: jedna miejska Gramsh oraz dziewięć wiejskich Kodovjat, Kukur, Kushovë, Pishaj, Poroçan, Shënepremte, Skënderbegas, Sult, Tunjë.

</doc>
<doc id="138182" url="https://pl.wikipedia.org/wiki?curid=138182" title="Okręg Has">
Okręg Has

Okręg Has () – jeden z trzydziestu sześciu okręgów administracyjnych w Albanii; leży w północno-wschodniej części kraju, w obwodzie Kukës. Liczy ok. 13 tys. osób (2008) i zajmuje powierzchnię 393 km². Jego stolicą jest Kruma.
W skład okręgu wchodzą cztery gminy. Jedna miejska Krume oraz trzy wiejskie: Golaj, Gjinaj oraz Fajzë.

</doc>
<doc id="138183" url="https://pl.wikipedia.org/wiki?curid=138183" title="Okręg Kavaja">
Okręg Kavaja

Okręg Kavaja (alb. "rrethi i Kavajës") – jeden z trzydziestu sześciu okręgów administracyjnych w Albanii; leży w zachodniej części kraju, w obwodzie Tirana. Liczy ok. 85 tys. osób (2008) i zajmuje powierzchnię 414 km². Jego stolicą jest Kavaja.

</doc>
<doc id="138184" url="https://pl.wikipedia.org/wiki?curid=138184" title="Miejska Telewizja Opole">
Miejska Telewizja Opole

Miejska Telewizja Opole (od 2008 TVO Telewizja Opole) – prywatna lokalna kablowa stacja telewizyjna, nadająca w Opolu w latach 2001-2010. Głównym programem był codzienny program informacyjny "Wydarzenia" (godz. 18.00; 20.00 i 8.00 oraz 12.00). Jego prowadzącymi byli, między innymi, Karolina Chyc i Wiktor Balcer. 
Stacja powstała w 2001 r. i w całości należała do gminy Opole, w lipcu 2008 r. udziały w spółce zostały sprzedane prywatnemu inwestorowi. W 2010 r. KRRiT odebrała spółce koncesję na nadawanie programu i stacja została zlikwidowana. Zasięg stacji był ograniczony do sieci kablowej UPC na terenie Opola, telewizja nadawała na kanale S-34. Stacją zarządzały kolejno Anita Weber i Anna Mołodecka. 
Programy OTV Miejskiej Telewizji Opole.
Informacyjne
Reporterskie
Publicystyczne
Rozrywkowe i poradnikowe

</doc>
<doc id="138186" url="https://pl.wikipedia.org/wiki?curid=138186" title="Okręg Kolonja">
Okręg Kolonja

Okręg Kolonja () – jeden z trzydziestu sześciu okręgów administracyjnych w Albanii; leży w południowo-wschodniej części kraju, w obwodzie Korcza. Liczy ok. 14 tys. osób(w tym stosunkowo duża liczba Greków i Arumunów; dane z 2008) i zajmuje powierzchnię 805 km². Jego stolicą jest Erseka. W skład okręgu wchodzi osiem gmin. Dwie miejskie ("Bashkia"): Ersekë i Leskovik, oraz sześć wiejskich: Barmash, Çlirim, Mollas, Novoselë, Qendër Ersekë i Qendër Leskovik.
Inne miasta: Leskovik.

</doc>
<doc id="138188" url="https://pl.wikipedia.org/wiki?curid=138188" title="Okręg Korcza">
Okręg Korcza

Okręg Korcza (alb. "rrethi i Korçës") – jeden z trzydziestu sześciu okręgów administracyjnych w Albanii; leży w południowo-wschodniej części kraju, w obwodzie Korcza.
Liczy ok. 141 tys. osób (2008) i zajmuje powierzchnię 1752 km², jest drugim co do wielkości okręgiem w kraju (po okręgu Szkodra). Jego stolicą jest Korcza. W skład okręgu wchodzi szesnaście gmin. Dwie miejskie ("Bashkia"): Korcza i Maliq, oraz czternaście wiejskich: Drenovë, Gorë, Lekas, Libonik, Pustec (do 2013 roku Liqenas), Moglicë, Mollaj, Pirg, Pojan, Qendër Bulgarec, Vithkuq, Voskop, Voskopojë, Vreshtas.
Ludność.
Całkowita liczba ludności: 193 992 mieszkańców; 50 786 rodziny, z tego w Korczy: 74 370 mieszkańców (23 082 rodziny) oraz w Maliq 5361 mieszkańców (1388 rodzin).
Inne miejscowości: Maliq, Voskopojë.

</doc>
<doc id="138189" url="https://pl.wikipedia.org/wiki?curid=138189" title="Okręg Kruja">
Okręg Kruja

Okręg Kruja (alb. "rrethi i Krujës") – jeden z trzydziestu sześciu okręgów administracyjnych w Albanii; leży w środkowej części kraju, w obwodzie Durrës. Liczy ok. 68 tys. osób (2008) i zajmuje powierzchnię 333 km². Jego stolicą jest Kruja. W skład okręgu wchodzi sześć gmin: dwie miejskie (alb. "Bashkia") Fushë-Krujë, Krujë oraz cztery wiejskich Bubq, Çudhi, Kodër-Thumanë, Nikël.
Inne miasta: Mamurras, Milot.

</doc>
<doc id="138190" url="https://pl.wikipedia.org/wiki?curid=138190" title="Doom (gra komputerowa 1993)">
Doom (gra komputerowa 1993)

Doom – strzelanka pierwszoosobowa wyprodukowana przez id Software i wydana 10 grudnia 1993 na platformę MS-DOS.
Fabuła.
Gracz wciela się w postać bezimiennego żołnierza, członka kosmicznego oddziału marines. Po tym jak główny bohater sprzeciwił się rozkazowi oficera otwarcia ognia do ludności cywilnej, zostaje zesłany na Marsa. Po incydencie w korporacji Union Aerospace Corporation na Fobosie – korporacji, która eksperymentowała z bramami do innych wymiarów – zostaje wysłany by to zbadać, lecz z czasem traci kontakt ze swoimi towarzyszami i wyrusza na poszukiwanie oddziału. Dowiaduje się, że eksperymenty teleportacji zakończyły się niepowodzeniem, a przez bramy stojące na Fobosie przedostały się stworzenia z piekła, zabijając personel lub zamieniając go w zombie. Gracz musi przedrzeć się przez hordy przeciwników, by ochronić ludzkość na Ziemi.
Produkcja i rozgrywka.
W odróżnieniu od pierwszej gry FPS tego studia, "Wolfensteina 3D", wprowadzono po raz pierwszy możliwość ruchu postaci gracza w trzecim wymiarze (w górę i w dół). Gra wyróżniała się również prawie realistycznym oświetleniem scenerii oraz rozbudowanymi efektami dźwiękowymi. Po raz pierwszy wprowadzono rodzaj rozgrywki wielu graczy zwany "deathmatch". Uruchomienie gry wymagało komputera z procesorem 80386 z 4 MB pamięci RAM i kartą graficzną VGA.
Gra w wersji pierwotnej składała się z trzech epizodów, z których pierwszy był darmowy, i oferowała gamę broni od piły łańcuchowej po futurystyczny miotacz plazmy BFG 9000. W 1995 roku wydana została edycja "Ultimate Doom" wzbogacona o czwarty epizod. Dzięki udostępnieniu kodu źródłowego w dniu 26 grudnia 1997 roku, powstało wiele modyfikacji i portów. Wydano też reedycję całej serii "Doom" w formie "Doom Collector's Edition".
W 2005 roku premierę miał film pod tym samym tytułem, w reżyserii Andrzeja Bartkowiaka, luźno bazujący na serii gier.
Kontynuacje.
Ogromny sukces gry przyczynił się do powstania kontynuacji "Doom II" (1994) z dodatkiem "Final Doom" (1996). W roku 2004 ukazał się "Doom 3", określany przez twórców nie jako kontynuacja poprzednich gier, ale „opowiedzenie tej samej historii na nowo”. Rok później ukazał się dodatek "".
W 2008 pojawiła się nieoficjalna wersja gry dla iPhone ("iOS"). Była niegrywalna, ale w związku z dużym zainteresowaniem firma id Software zdecydowała się na wydanie oficjalnej wersji, która pojawiła się w 2009.
Odbiór gry.
Popularność tytułu przyczyniła się do ukucia terminu "gra doomopodobna", którym w połowie lat 90. zaczęto określać gry tworzone na wzór "Dooma", takie jak "Heretic" czy "Blood".
W 2004 roku gra otrzymała tytuł gry wszech czasów przyznawany przez portal GameSpy. Serwis GameRankings agregujący recenzje gier komputerowych, przyznał średnią ocenę wynoszącą 86,67%.
Redakcja magazynu „PC Gamer UK” w 2015 roku przyznała grze 23. miejsce na liście najlepszych gier na PC.
Ścieżka dźwiękowa.
Ścieżka dźwiękowa do gry została skomponowana przez Roberta Prince’a i wydana jako "Doom Music".

</doc>
<doc id="138192" url="https://pl.wikipedia.org/wiki?curid=138192" title="Herman Smith-Johannsen">
Herman Smith-Johannsen

Herman "Jackrabbit" Smith-Johannsen (ur. 15 czerwca 1875 w Horten, zm. 5 stycznia 1987 w Tønsberg) – narciarz norweski mieszkający większą część życia w Kanadzie, pionier narciarstwa w krajach Europy i Ameryki Północnej. Zyskał popularność pod przydomkiem "Jackrabbit", otrzymanym prawdopodobnie w czasie kontaktów z Indianami. Dodatkową sławę przyniosła mu długowieczność - dożył 111 lat i 204 dni, będąc w chwili śmierci najstarszym żyjącym mężczyzną na świecie.
Życiorys.
Pod koniec XIX wieku był jednym z wyróżniających się narciarzy w Norwegii, o wszechstronnych umiejętnościach, obejmujących zarówno skoki narciarskie, jak i elementy narciarstwa alpejskiego; przede wszystkim specjalizował się w biegach narciarskich na długich dystansach. Miał okazję trenować biegi z polarnikami norweskimi, Nansenem (który przebiegł na nartach Grenlandię) i Amundsenem. W 1894 ukończył Królewską Akademię Wojskową w Norwegii w stopniu oficerskim i wyjechał na studia inżynierskie do Berlina. W ciągu pięciu lat studiów na Uniwersytecie Berlińskim promował jazdę na nartach w Niemczech, Austrii, Szwajcarii; m.in. jako pierwszy zdobył na nartach Brocken – najwyższy szczyt w niemieckich górach Harz (1895).
Po zakończeniu studiów stopniem inżyniera mechanika w 1899 wyjechał do pracy w USA. Pracował w przedsiębiorstwie produkującym dźwigi w Cleveland (Ohio) i był pierwszym narciarzem w stanie Ohio. Wykorzystywał swoje umiejętności narciarskie w kontaktach handlowych z Kanadą, zaprezentował wówczas także narty plemionom indiańskim. W 1907 wyjechał na kilka lat na Kubę i w Hawanie kierował firmą produkującą sprzęt do uprawy trzciny cukrowej.
W 1907 poślubił Alice Robinson, córkę sędziego z Cleveland. Mieli trójkę dzieci, córki Alice i Peggy oraz syna Boba.
W 1915 osiedlił się w Kanadzie. Prowadził prywatny interes w okolicach Montrealu (po I wojnie światowej w samym Montrealu), ale często podróżował do amerykańskiego Lake Placid, gdzie mieszkała żona z dziećmi. Brał udział w narciarskich zawodach biegowych w USA, zajmując wysokie lokaty. Był jednym z twórców klubu narciarskiego Sno Birds Ski Club w Lake Placid, promującego narciarstwo w stanie Nowy Jork. W tym okresie władze klubu wielokrotnie prosiły go o oprowadzanie prominentnych gości, zainteresowanych narciarstwem. W 1929 sprowadził rodzinę do Kanady i kontynuował działalność popularyzującą narty głównie w nowej ojczyźnie. Został honorowym członkiem klubu Red Birds przy McGill University, organizował zawody sportowe, był sędzią, trenerem, doradcą, promotorem. Jedną z najsłynniejszych imprez narciarskich, zapoczątkowanych przez Smitha-Johannsena, był "Maple Leaf Trail". Dzięki jego pracy powstało wiele narciarskich tras biegowych w Kanadzie. W 1931 został prezesem najstarszego kanadyjskiego klubu narciarskiego Montreal Ski Club.
W 1932 pełnił funkcję asystenta trenera kadry biegaczy narciarskich Kanady na igrzyska olimpijskie w Lake Placid. Brał nadal udział w zawodach weteranów. Po wybuchu II wojny światowej zaoferował armii swoją pomoc w ćwiczeniu rekrutów w biegach narciarskich; ponieważ miał już wówczas 65 lat, jego propozycji nie przyjęto. Startował w regularnych zawodach do 75. roku życia. W kolejnych latach nie porzucił nart, jeździł rekreacyjnie jeszcze po ukończeniu 100 lat, stając się przykładem długowieczności sportowej. W grudniu 1972 został uhonorowany Orderem Kanady (C.M.). Jeszcze za życia stał się patronem kanadyjskiego programu rozwoju narciarstwa wśród młodzieży ("Jackrabbit Ski League") oraz maratonu narciarskiego ("Canadian Ski Maraton"). W 1960 był honorowym gościem zawodów narciarskich w Oslo-Holmenkollen.
W wieku 107 lat (1982) został przyjęty do Hall of Fame Sportu Kanadyjskiego. Zmarł w wieku 111 lat w czasie wizyty w Norwegii, prawdopodobnie pod koniec życia będąc najstarszym żyjącym mężczyzną na świecie. Tytuł najstarszego mężczyzny przeszedł po jego śmierci na amerykańskiego artystę malarza Alphaeusa Cole'a (ur. 12 lipca 1876).

</doc>
<doc id="138193" url="https://pl.wikipedia.org/wiki?curid=138193" title="Dorastanie (serial telewizyjny)">
Dorastanie (serial telewizyjny)

Dorastanie – polski społeczno-obyczajowy serial telewizyjny z 1987 roku.
Fabuła.
Serial opowiada o trzech młodych ludziach – inteligencie, robotniku i rolniku, których połączyło wspólne zamiłowanie do siatkówki. Akcja dzieje w latach 1972–1980, na tle sytuacji polityczno-gospodarczej w Polsce. W tym czasie bohaterowie zaczynają dorosłe życie, zakładają rodziny, doświadczają pierwszych sukcesów i porażek.
Obsada.
Wystąpili także:
Odcinek 1:
Odcinek 2:
Odcinek 3:
Odcinek 4:
Odcinek 5:
Odcinek 6:
Odcinek 7:

</doc>
<doc id="138196" url="https://pl.wikipedia.org/wiki?curid=138196" title="Malebranche">
Malebranche



</doc>
<doc id="138201" url="https://pl.wikipedia.org/wiki?curid=138201" title="Rzeka Hudsona">
Rzeka Hudsona



</doc>
<doc id="138204" url="https://pl.wikipedia.org/wiki?curid=138204" title="Mastitis">
Mastitis

Mastitis (łac.), zapalenie wymienia – przewlekły, utajony lub ostry stan zapalny gruczołu mlekowego zwierząt, a także stosowana niekiedy w medycynie łacińska nazwa zapalenia sutka. Zaburzenie czynnościowe gruczołu mlekowego, przebiegające pod wpływem drobnoustrojów, które przedostały się do organizmu. Postać kliniczna (ostra i przewlekła), podkliniczna (septyczna i aseptyczna).
Stan zapalny wymienia powoduje różnorodne zmiany jakościowe w mleku, przede wszystkim obniżające jego przydatność technologiczną. Najbardziej zdecydowane zmiany to:
Mleko mastitisowe można wykryć przy pomocy wielu metod:

</doc>
<doc id="138207" url="https://pl.wikipedia.org/wiki?curid=138207" title="Kodeks ISM">
Kodeks ISM

Kodeks ISM (ang. "International Safety Management code" – "Międzynarodowy kodeks zarządzania bezpieczną eksploatacją statków i zapobieganiem zanieczyszczaniu" lub "międzynarodowy kodeks zarządzania bezpieczeństwem") — uchwalony przez IMO Rezolucją A741(18), zaczął obowiązywać z chwilą wejścia w życie 1 lipca 1998 rozdziału IX Konwencji SOLAS dotyczącego zarządzania bezpieczną eksploatacją statków. 
Kodeks ISM przedstawia międzynarodową normę dotyczącą bezpiecznego zarządzania i eksploatacji statków oraz zapobiegania zanieczyszczaniu.
Zastosowanie Kodeksu ISM powinno wspierać i motywować rozwój kultury bezpieczeństwa w żegludze.
Celem Kodeksu ISM jest zapewnienie bezpieczeństwa na morzu, zapobieganie nieszczęśliwym wypadkom lub utracie życia oraz unikanie niszczenia środowiska morskiego i mienia.
Regulacje Kodeksu ISM weszły do polskiego prawa podatkowego, dokument zgodności zgody z nim jest podstawowym warunkiem wyboru przez podatników zasad opodatkowania PIT - podatku tonażowego.

</doc>
<doc id="138208" url="https://pl.wikipedia.org/wiki?curid=138208" title="Epifenomenalizm">
Epifenomenalizm

Epifenomenalizm – pogląd filozoficzny według którego myśli oraz uczucia są epifenomenami fizycznych stanów mózgu, a nie realnymi procesami.
Podział.
Epifenomenalizm możemy podzielić na dwa rodzaje: według pierwszego rodzaju epifenomenalizmu pewne zdarzenia, które mają charakterystykę fizjologiczną, mają także charakterystykę mentalną, zdarzenie zaś, które ma charakterystykę mentalną, nigdy nie pełni roli przyczynowej na mocy swoich cech fizjologicznych.
Drugi rodzaj epifenomenalizmu głosi tezę, zgodnie z którą nie ma jednocześnie cech mentalnych i fizjologicznych i całkowitą przyczyną jakiegoś zdarzenia, które ma cechy mentalne, jest zdarzenie lub zbiór zdarzeń mających cechy fizjologiczne.
Epifenomenalizm zakłada, że jeśli psychologia ma być rzetelną nauką, musi się ograniczyć do mierzalnych, jasno zdefiniowanych eksperymentów, w których ludzi poddaje się działaniu określonych bodźców i obserwuje się ich określone reakcje na te bodźce. Współczesny epifenomenalista, szukając podstawy (przyczyn) zjawisk mentalnych, mówi raczej o procesach (fizycznych) zachodzących na poziomie neuronalnym. Idealnym przykładem może być Antonio R. Damasio. Antonio Damasio, neurobiolog, w swojej książce pod tytułem "Błąd Kartezjusza" zaznacza, że Kartezjański dualizm jest niemożliwy do utrzymania, albowiem nawet nie to, że coś duchowego nie ma prawa oddziaływać na nic materialnego, ale to, że owo duchowe (wedle niego w rozumieniu kartezjańskim) jest możliwe do wytłumaczenia na gruncie materializmu mechanistycznego.
Argumenty za epifenomenalizmem.
W warunkach laboratoryjnych dowiedzione zostały tak zwane "potencjalne gotowości", w których elektryczne impulsy z mięśni zostawały zarejestrowane aż dwie sekundy przed tym jak podmiot był świadomy podejmowania decyzji. Gdyby badania te potwierdziły się i zostałyby udokumentowane, epifenomenalizm z poglądu filozoficznego miałby szansę stać się faktem naukowym.
Krytyka epifenomenalizmu.
Epifenomenalizm jest krytykowany na gruncie paru trafnych stwierdzeń np. Benjamin Libet stwierdza, że mimo tych otrzymanych rezultatów (rezultatów laboratoryjnych) wierzy, że podmiot nadal może mieć "przytomne weto" (pomiędzy tym, gdy przychodzi impuls, a mechanizmem). Inną krytyką epifenomenalizmu jest to, że obecność teorii epifenomenalistycznej wydaje się zaprzeczać jej założeniom. Przez moment bowiem muszę założyć, że myślenie jest umysłowym procesem, gdyż jeżeli epifenomenalizm jest prawdziwy, to nigdy nie mógłbym przekazać jego idei. Byłoby to niemożliwe, ponieważ to "wyrażanie" wymagałoby zakazanego związku między umysłem i zachowaniem. Czyli epifenomenalizm neguje się w samym swoim pojęciu. Następnym powodem krytyki jest jego pragmatyzm, bowiem nie został odkryty z niczego, a po to, by załatać dziurę po kartezjańskim dualizmie. Niektórzy mówią, że został on wymyślony jako potencjalne rozwiązanie dualizmu: od czasów Kartezjusza zastanawiano się, jak świat mentalny oddziałuje na fizyczny. Epifenomenalizm dostarcza odpowiedzi.

</doc>
<doc id="138212" url="https://pl.wikipedia.org/wiki?curid=138212" title="Wywiad (instytucja)">
Wywiad (instytucja)

Instytucja wywiadowcza (wywiad) – służba specjalna zajmująca się pozyskiwaniem (często niejawnych) informacji oraz ich przetwarzaniem, przechowywaniem, analizą tych informacji i przekazywaniem ich rządowi.
Służba wywiadowcza realizuje poza zadaniami o charakterze informacyjnym także zadania o charakterze sprawczym. Taka instytucja poza granicami państwa wykonuje politykę rządu. Politykę zagraniczną rządu może wykonywać w sposób legalny, nielegalny, a także poprzez dyplomację. Czyni to wpływając (także w sposób brutalny) na osoby mające wpływ na działalność, która jest ważna dla rządu, dla interesu państwa.
W skali państwa wywiad to jeden ze sposobów rozpoznania strategicznego, polegający na zbieraniu najważniejszych wiadomości politycznych, wojskowych i gospodarczych. Współcześnie, dzięki takim zdobyczom techniki jak podsłuch satelitarny, działalność wywiadowczą można również prowadzić nie opuszczając terytorium własnego państwa.
Wywiad to także określenie metod pozyskiwania informacji wywiadowczych (zbieranie informacji wywiadowczych).
Oprócz wywiadu państwowego istnieje też indywidualny wywiad gospodarczy, prowadzony nierzadko przez byłych funkcjonariuszy bądź żołnierzy wywiadu lub kontrwywiadu. Wywiad gospodarczy organizowany jest przez przedsiębiorstwa zainteresowane pozyskiwaniem informacji o konkurencyjnych przedsiębiorstwach i skutecznym lobbingiem.
Wywiad dzieli się ogólnie na dwa podstawowe rodzaje:
Wykształcone kierunki wywiadu państwowego:
Ze względu na formy pozyskiwania informacji można wyróżnić:

</doc>
<doc id="138214" url="https://pl.wikipedia.org/wiki?curid=138214" title="Fatalizm">
Fatalizm

Fatalizm – wiara w przeznaczenie, tzn. w nieuchronność przyszłości. Pogląd ten mówi, że przyszłość i wydarzenia, które dopiero się mają wydarzyć, są już ustalone (lub można uważać za ustalone) przez siły wyższe i nie mogą być zmienione przez żadne działania pojedynczego człowieka lub całej ludzkości (które w najlepszym razie się w "przyszłe" przeznaczenie wpisują jako jego przyczyna). Ludzkie decyzje i zamierzenia są w tym poglądzie także częścią przeznaczenia i są nieuniknione.
Fatalizm w różnych odmianach stanowi część wielu religii (m.in. pewnych szkół islamu i protestantyzmu, a także licznych religii politeistycznych: występował m.in. u starożytnych Greków i Rzymian); stosowano materialne wyobrażenia losu (np. zapisana księga, snucie nici, naradzanie się bogów). Fatalizm podzielała część stoików; teorie chrześcijańskie skłaniające się ku predestynacji zostały w filozofii scholastycznej określone jako "argument lenia".
Radykalną postacią wiary w przeznaczenie jest wiara w nieuchronność losu, jaki ma spotkać człowieka i który, jako siła wyższa i "niezależna" (brak wpływu ludzkiego), determinuje życie człowieka i jego ostateczny wynik choćby wbrew woli. Tzw. fatum (zły los) jest, w ogólności, osnową konfliktu tragicznego i tragedii.
Przeciwieństwem tak pojętego fatalizmu jest wiara w wolną wolę.
Fatalizm nie jest tożsamy z wiarą w determinizm (w jego powszechnym rozumieniu, symbolizowanym przez demona Laplace'a i efekt domina, tzn. jako determinizm nomologiczny). W najogólniejszej swej formie nie wypowiada się bowiem o istnieniu zależności przyczynowo-skutkowych lub ich braku. Można go ewentualnie uznać za determinizm logiczny lub teologiczny.

</doc>
<doc id="138216" url="https://pl.wikipedia.org/wiki?curid=138216" title="Seiryū">
Seiryū



</doc>
<doc id="138218" url="https://pl.wikipedia.org/wiki?curid=138218" title="Resident Evil (gra komputerowa)">
Resident Evil (gra komputerowa)

Resident Evil (jap. "バイオハザード", "Baiohazādo" – Biohazard) – gra komputerowa z gatunku survival horror wydana w 1996 roku na konsolę PlayStation przez Capcom. Po 18 miesiącach wydano poprawioną wersję zatytułowaną "Resident Evil: Director's Cut". Gra pierwotnie planowana była jako remake gry "Sweet Home", jednak w trakcie tworzenia zdecydowano się na stworzenie osobnej marki. Prace nad "Resident Evil" trwały trzy lata.
Popularność tytułu przyczyniła się do powstania kilku kontynuacji ("Resident Evil 2", ', "Resident Evil 4", "Resident Evil 5"), konwersji na komputery osobiste i Sega Saturn oraz trzech remake'ów: "Resident Evil REmake" na konsolę GameCube, ' na Nintendo DS oraz "Resident Evil Archives: Resident Evil" na Wii. W 2001 roku na jej podstawie powstał film "Resident Evil" z Millą Jovovich w roli głównej.
Scenariusz.
Opis fabuły.
Akcja gry rozpoczyna się 24 lipca 1998 roku. Sekcja Bravo S.T.A.R.S. (Special Tactics And Rescue Service, z ang. Specjalne Służby Taktyczne i Ratownicze), oddziału do zadań specjalnych departamentu policji w Raccoon City, została wysłana w góry Arklay na przedmieściach miasta, by zbadać przyczynę serii niewyjaśnionych morderstw, które miały miejsce w tamtym rejonie, jednak w dziwnych okolicznościach zaginęła. Do akcji poszukiwawczej wysłana została druga część oddziału (Alpha Team). Na miejscu, w pobliżu lasu, znajdują szczątki śmigłowca Bravo oraz odciętą ludzką rękę. Podczas eksploracji terenu zostają zaatakowani przez watahę Cerberusów (psów zainfekowanych T-virusem). Pilot oddziału, Brad Vickers panikuje i odlatuje w pośpiechu zostawiając swoich kolegów na ziemi. W wyniku ataku jeden z członków oddziału – Joseph Frost – ponosi śmierć na miejscu, a pozostali ratują się ucieczką. Docierają do tajemniczej posiadłości, która w pierwszym momencie wydaje się być opuszczona.
W zależności od tego, którą postacią steruje gracz, jeden z członków Alpha Team zostaje oddzielony w trakcie pościgu od reszty i nie dociera razem z pozostałymi do rezydencji (Barry jeśli gracz steruje Chrisem, Chris jeśli gracz steruje Jill). Bohaterowie przebywając w głównym holu słyszą strzały i dwójce z nich udaje się sprawdzić ich pochodzenie. W tym momencie gracz przejmuje kontrolę nad wybraną wcześniej postacią i zaczyna eksplorację rezydencji. Jednym z pierwszych odkryć okazuje się być ciało jednego z członków Bravo Team, Kennetha J. Sullivana, jedzone przez zombie. Podczas przeszukiwania posiadłości, gracz odnajduje pozostałych członków Bravo Team. Richard Aiken, zostaje odnaleziony umierający, po ukąszeniu przez ogromnych rozmiarów jadowitego węża. Przed śmiercią oddaje protagoniście krótkofalówkę. Ciało Foresta Speyera, zadziobanego przez zmutowane kruki zostaje odnalezione na balkonie rezydencji. Gracz spotyka również Enrico Mariniego – kapitan Bravo Team, który ujawnia, że jeden z członków Alpha Team jest zdrajcą jednak zanim zdąża wypowiedzieć jego imię i nazwisko zostaje zastrzelony przez niezidentyfikowanego napastnika.
Protagonista wraz z rozwojem fabuły zdaje sobie sprawę, że w rezydencji aż roi się od różnego rodzaju zagadek, łamigłówek oraz co najgorsze różnego rodzaju potworów. Znalezione fragmenty dokumentów sugerują, że tereny rezydencji (wraz ze znajdującym się pod nimi laboratorium) były miejscem nielegalnych eksperymentów prowadzonych przez tajny zespół badawczy, pod nadzorem korporacji farmaceutycznej o nazwie Umbrella. Liczne potwory napotkane przez protagonistę na terenach rezydencji i jej okolic, są albo rezultatem tychże eksperymentów (przeprowadzanych zarówno na ludziach jak i zwierzętach), albo wynikiem niekontrolowanego rozprzestrzenienia się czynnika biologicznego używanego w tych eksperymentach – silnie zakaźnego i posiadającego zdolności mutagenne T-virusa.
Przemierzając szereg budynków, korytarzy i tuneli podziemnych, gracz odkrywa tajne podziemne laboratorium Umbrelli. Wraz z biegiem wydarzeń protagonista dowiaduje się, że Albert Wesker jest podwójnym agentem pracującym dla korporacji. Wesker, uwalnia z kapsuły laboratoryjnej jednego z bioorganicznych produktów eksperymentów Umbrelii – Tyranta, który, nieoczekiwanie dla zdrajcy, unicestwia go. Gracz walczy z potworem, chwilowo go unieszkodliwiając. Następnie odnajduję drugą grywalną postacią w celi, zamkniętą tam wcześniej przez Weskera po czym udaje się mu/jej uwolnić go/ją poprzez aktywację systemu autodestrukcji kompleksu. Chris, Jill i postać pomocnicza (Rebecca jeśli gracz steruje Chrisem, Barry jeśli gracz steruje Jill) udają się do lądowiska helikopterów, jednak po drodze postać sterowana przez gracza zostaje oddzielona od pozostałej dwójki w wyniku ataku kolejnych przeciwników. Protagonista dostaje się w końcu do lądowiska po czym udaje się mu/jej skontaktować z Bradem, który deklaruje gotowość wydostania trójki bohaterów z terenów rezydencji. Na lądowisko dociera też pozostała dwójka bohaterów po czym wszyscy zostają ponownie zaatakowani przez Tyranta. Zostaje on pokonany dzięki zrzuconej przez Brada, krążącego cały czas w helikopterze nad lądowiskiem, ręcznej wyrzutni rakiet. Chris, Jill oraz Barry’emu (jeśli gracz steruje Jill) lub Rebecce (jeśli gracz steruje Chrisem) udaje się dostać na pokład helikoptera. Zaraz po ich starcie, cały kompleks laboratoryjny wraz z rezydencją i innymi budynkami znajdującymi się na terenie posesji ulega zniszczeniu przez aktywowany wcześniej system autodestrukcji. Jeśli graczowi nie udaje się ocalić pozostałych dwóch członków swojego zespołu (Jill nie ratuje Chrisa i Barry umiera, lub Chris nie ratuje Jill i Rebecca umiera), to walka z Tyrantem na lądowisku w ogóle nie ma miejsca, a gra kończy się od razu po tym kiedy protagonista dostaje się do helikoptera.
Gra posiada kilka, nieznacznie różniących się od siebie zakończeń. W zależności od tego ilu członków swojego zespołu uratuje gracz i którą z dwóch grywanych postaci to zrobi, w scenie gdy helikopter odlatuje znad posiadłości, można oglądać różne postacie na jego pokładzie (z krótkimi dialogami, lub bez – odpowiadającymi danym bohaterom). Również od liczby uratowanych członków zespołu S.T.A.R.S zależne jest czy posiadłość wraz z całym kompleksem Umbrelli wyleci w powietrze czy też pozostanie nietknięta.
Rozgrywka.
W grze do wyboru poziomu trudności twórcy podeszli nietypowo – poprzez wybór postaci, której poczynaniami pokieruje gracz. Do wyboru jest jeden z dwójki bohaterów: Jill Valentine (osiem slotów w ekwipunku, sporo amunicji, bardziej podatna na ataki wrogów), Chris Redfielda (poziom trudny – sześć slotów, małe zasoby amunicji, większe obrażenia z broni palnej, bardziej odporny na ataki potworów, bardzo ograniczone możliwości zapisu gry). Tła w grze to statyczne zdjęcia doczytywane z dysku, które pomimo prostego wykonania dzięki odpowiedniej perspektywie, tworzonej przez wiele nietypowo ustawionych kamer, niczym we wcześniejszym Alone in the Dark sprawiają wrażenie głębi (trójwymiaru), postacie zaś to trójwymiarowe obiekty. Sama gra składa się z dwóch głównych elementów – walki z zombie i innymi przeciwnikami oraz rozwiązywania zagadek. Postać sterowana przez gracza miała ograniczoną amunicję, i ilość broni, a przez niewielką pojemność ekwipunku korzystać ze skrzyń na przedmioty. Wśród dostępnych broni był między innymi nóż, pistolet, czy też potężna wyrzutnia rakiet.
System zapisu w grze sprowadza się do skorzystania z maszyny do pisania przy użyciu taśmy barwiącej w specjalnie do tego celu wyznaczonych miejscach-kryjówkach. .
Wersje gry.
Director’s Cut.
Jest to nieocenzurowana i wzbogacona o dodatki wersja gry, która dotychczas była dostępna tylko w Japonii. Została wydana w Europie i Ameryce Północnej. Zawiera dwie płyty: jedną z wersją demonstracyjną "Resident Evil 2", a drugą z trzema trybami części pierwszej. Pierwszy tryb – original, to pierwotna wersja gry wydana w Europie i Ameryce Północnej (wersja ocenzurowana). Drugi tryb to arrange, czyli nieocenzurowany "Director’s Cut", wzbogacony o dodatki i różniący się w pewnych aspektach od oryginału. Trzeci tryb – beginner, to złagodzona wersja gry o niskim poziomie trudności. Wersja "Director’s Cut" pojawiła się także na PlayStation Classic.
DualShock Version.
Została wydana w Ameryce Północnej i Japonii. Ta wersja gry obejmowała obsługę analogów w padzie, dzięki czemu również dodano wibracje. Dodatkowo zawierał nowy soundtrack skomponowany przez Mamoru Samuragouchi'ego. Gra została dostępna do ściągnięcia na konsole PlayStation 3 i PlayStation Portable przez PlayStation Network.
GameBoy Color.
Specjalna wersja gry przygotowana przez Capcom na GameBoy Color została anulowana, głównie przez zbyt małą moc obliczeniową konsoli i słabą grafikę. Po tej wersji pozostały jedynie screeny dostępne w internecie.
PC.
Wersja na domowe komputery zawierała nieocenzurowane i koloryzowane intro (prócz wersji wydanych w Australii, gdzie wykorzystano ocenzurowane i czarno-białe intro). Tak samo jak wersja "Director's Cut" na PlayStation, gra zawiera dodatkowe bonusy po pierwszym ukończeniu rozgrywki.
Remake.
Capcom w 2002 roku wydał remake pierwszego "Resident Evil", dostępny tylko na konsolę GameCube. Ustawienia kamer są niemalże identyczne jak w pierwowzorze, znacznej poprawie uległa natomiast jakość renderingu statycznych scenerii oraz poziom dokładności grafiki 3D. Tutaj również są dostępne dwa scenariusze – Chrisa i Jill. Fabuła została rozbudowana o nowe wątki, również pojawiło się kilka nowych miejsc.

</doc>
<doc id="138219" url="https://pl.wikipedia.org/wiki?curid=138219" title="Klasa betonu">
Klasa betonu

Klasa betonu – określenie jakości i typu betonu wykorzystujące wytrzymałość na ściskanie. Badanie wykonuje się według normy PN-EN 13791. Próbę wytrzymałości na ściskanie przeprowadza się na kostkach sześciennych lub walcach. Zapis klasy betonu można wyrazić symbolem "Cxx/yy", gdzie:
Zapis C20/25 oznacza, że beton ma wytrzymałość na ściskanie kostki sześciennej - 25 MPa oraz walca - 20 MPa. Można zrealizować również badanie wytrzymałości betonu w konstrukcji (bez wycinania próbki). W tym celu można wykorzystać metodę sklerometryczną młotka Schmidta lub metodę przyczepności metodą pull-off. 
Beton klas C55/67 wzwyż jest określany jako beton wysokowartościowy (wysokowytrzymały, BWW).
Beton klas LC55/60 wzwyż jest określany jako beton wysokowartościowy (wysokowytrzymały, BWW).
Według dawnej normy budowlanej klasę betonu oznaczono literą "B" i liczbą wyrażającą wartość wytrzymałości gwarantowanej {fGc,cube} na ściskanie w MPa (według PN-B-03264:2002 "Konstrukcje betonowe, żelbetowe i sprężone. Obliczenia statyczne i projektowanie").
Norma PN-B-03264 została w 2004 r. uzupełniona poprawką (PN-B-03264:2002/Ap1 2004) zgodnie z którą np. beton oznaczony jako B-25 jest odpowiednikiem betonu klasy C20/25.

</doc>
<doc id="138220" url="https://pl.wikipedia.org/wiki?curid=138220" title="Ananke">
Ananke



</doc>
<doc id="138221" url="https://pl.wikipedia.org/wiki?curid=138221" title="Ananke (mitologia)">
Ananke (mitologia)

Ananke ( Anánkē – potrzeba, – konieczność, przymus, nieuchronność) – w mitologii greckiej bogini i uosobienie konieczności, bezwzględnego przymusu, nieuchronności, siły zniewalającej do podporządkowania się wyrokowi przeznaczenia.
W Grecji występowała w teogonii orfickiej. Należała do bóstw pierwotnych. Uchodziła za córkę Hydrosa i Gai. Z Chronosem, który był jej bratem, spłodziła Chaosa, Etera, Ereba. Była także matką Mojr i Adrastei. Jej rzymską odpowiedniczką była personifikacja Necessitas.

</doc>
<doc id="138222" url="https://pl.wikipedia.org/wiki?curid=138222" title="Johann Reinhold Forster">
Johann Reinhold Forster

Johann Reinhold Forster (ur. 22 października 1729 w Tczewie, zm. 9 grudnia 1798 w Halle) – duchowny kalwiński i badacz historii naturalnej szkockiego pochodzenia. Zajmował się wczesną ornitologią w Europie i Ameryce Północnej. Wraz z synem Georgiem Forsterem brał udział w drugiej wyprawie Jamesa Cooka dookoła świata.
Pochodził z rodziny szkockiej, która po 1642 roku wyemigrowała i osiedliła się w Prusach Królewskich. Studiował teologię na niemieckim Uniwersytecie w Halle, po niej zaś pracował jako kalwiński pastor w Mokrym Dworze (niem. Nassenhuben) na Żuławach Gdańskich.
Na zaproszenie Katarzyny Wielkiej odbył wraz z synem podróż do Rosji, gdzie miał zbadać warunki życia niemieckich osadników na Powołżu. W 1766 roku przeniósł się do Anglii, gdzie najpierw przez trzy lata uczył w szkole w Warrington, a następnie do Londynu, by zostać badaczem historii naturalnej.
Dzięki opublikowanej w roku 1767 rozprawie o przyrodzie nadwołżańskiej został przyjęty do Royal Society. Kiedy Joseph Banks w ostatniej chwili zrezygnował z posady badacza podczas drugiej wyprawy Cooka, Forster wraz z synem zostali zaproszeni do zajęcia wolnego stanowiska. Podróż na "HMS Resolution" rozpoczęła się w lipcu 1772 i trwała do lipca 1775 roku, gdy powrócili do Anglii. Podczas postoju w Kapsztadzie Forster przyjął jako asystenta Andersa Sparrmana. Z podróży pozostały szczegółowe pamiętniki zarówno ojca, jak i syna, w których dokładnie ją opisali oraz zebrane liczne okazy zarówno fauny, jak i flory. Po powrocie Forster opublikował "Obserwacje poczynione podczas podróży dookoła świata" (1778). W listopadzie 1779 roku został mianowany profesorem historii naturalnej i mineralogii Uniwersytetu w Halle, gdzie pozostał aż do śmierci.

</doc>
<doc id="138223" url="https://pl.wikipedia.org/wiki?curid=138223" title="Zakrzewo">
Zakrzewo



</doc>
<doc id="138225" url="https://pl.wikipedia.org/wiki?curid=138225" title="Ananke (księżyc)">
Ananke (księżyc)

Ananke (Jowisz XII) – księżyc Jowisza, odkryty 28 września 1951 roku przez Setha Barnesa Nicholsona w Obserwatorium Mount Wilson w Kalifornii.
Nazwa.
Jego nazwa pochodzi z mitologii greckiej – Ananke była jedną z kochanek Zeusa. Nazwę tę księżyc oficjalnie nosi od 1975, wcześniej był określany jako "Jowisz XII", a w pewnym okresie proponowano dla niego nazwę "Adrastea" (którą nosi obecnie inny satelita tej planety).
Charakterystyka fizyczna.
Średnica Ananke wynosi 28 km. Jest to ciało zbudowane głównie z krzemianów, o niskim albedo – tylko 4% światła słonecznego odbija się od jego powierzchni. Jasność absolutna Ananke wynosi 12,2 magnitudo.
Księżyc ten porusza się po orbicie ruchem wstecznym – w kierunku przeciwnym niż ruch obrotowy Jowisza wokół własnej osi. Jest największym ciałem grupy Ananke.

</doc>
<doc id="138232" url="https://pl.wikipedia.org/wiki?curid=138232" title="Okręg Kuçova">
Okręg Kuçova

Okręg Kuçova (alb. "rrethi" i "Kuçovës") – jeden z trzydziestu sześciu okręgów administracyjnych w Albanii; leży w środkowej części kraju, w obwodzie Berat. Liczy ok. 35 tys. osób (2008) i zajmuje powierzchnię 84 km². Jego stolicą jest Kuçova.
W skład okręgu wchodzi dwanaście gmin: Kuçova, Kozare, Perondi.

</doc>
<doc id="138235" url="https://pl.wikipedia.org/wiki?curid=138235" title="Tringa nebularia">
Tringa nebularia



</doc>
<doc id="138236" url="https://pl.wikipedia.org/wiki?curid=138236" title="Jan Reinhold Forster">
Jan Reinhold Forster



</doc>
<doc id="138237" url="https://pl.wikipedia.org/wiki?curid=138237" title="Gamla Uppsala">
Gamla Uppsala

Gamla Uppsala ("Stara Uppsala") – parafia i miejscowość w okolicy Uppsali w Szwecji. Parafia liczy 17 164 mieszkańców (2004).
Opis geograficzny.
Gamla Uppsala znajduje się 5 km na północ od Uppsali, na płaskiej, uprawnej równinie nad rzeką Fyrisån (dawniej równinę tę nazywano Fyrisvellir). Równina ta jest gęsto zaludniona w południowej części, zaś w części północnej znajdują się rzadkie gospodarstwa rolne.
Historia.
Wczesne źródła pisane podają, że w czasach przedhistorycznych Gamla Uppsala była słynna na całą północną Europę i stanowiła siedzibę szwedzkich królów z legendarnej dynastii Ynglingów. W średniowieczu była to największa miejscowość w Upplandzie, zaś jej wschodnia część stanowiła zasadniczą część sieci budowli królewskich noszących nazwę Uppsala öd.
Według tzw. teorii dotyczącej Svealand większość naukowców wyraża przekonanie, że Gamla Uppsala, we wczesnych przekazach pisemnych nazywana Uppsalą, była miejscem, w którym znajdowała się stara pogańska świątynia kultu Asów. Teoria ta zakłada również, że Uppland oraz rejony nad jeziorem Melar były miejscem pochodzenia Svearów oraz ich państwa Svealand.
Adam z Bremy opisuje Uppsalę z roku 1070 i określa ją jako centrum kultu pogańskiego z ogromną Świątynią w Uppsali, w której znajdowały się drewniane posągi Odyna, Thora i Frejra. W Gamla Uppsala odbywał się również duże Tingi - "Tingi wszystkich Szwedów" oraz duży targ, Disting (targ ten odbywa się raz na rok po dziś dzień).
Inne źródła podają, że pod koniec XI wieku pod rządami króla Sven Blota nastąpiło ożywienie kultury pogańskiej. O ogromnym znaczeniu Gamla Uppsala w szwedzkiej tradycji świadczy fakt, iż kiedy Szwecja otrzymała swoje arcybiskupstwo w roku 1164, to zostało ono ulokowane właśnie w tym miejscu. W praktyce jednak, w związku ze stałym oddalaniem się pławnej wody, miejscowość straciła swoje strategiczne znaczenie.
W roku 2000, Sveriges Asatrosamfund wznowiło tradycję przeprowadzania misterium blót w Gamla Uppsala. Było to pierwsze publicznie przeprowadzone w tym miejscu blót od ponad 900 lat. W wydarzeniu brało udział 90-100 osób. Stanęło ono na czołówce lokalnej gazety Upsala Nya Tidning, a pismo Expressen poświęciło mu całą stronę.
Etymologia nazwy.
Nazwa Uppsala oznaczała "wysokie miejsce zamieszkania" i odnosiła się do miejsca pobytu królów szwedzkich.
Archeologia.
W parafii znajduje się ponad 1 000 zachowanych zabytków archeologicznych, jednak o wiele więcej zostało naruszonych w wyniku uprawiania roli. Znaleziono tutaj kopce potrzaskanych kamieni świadczące o tym, że obszar ten był zasiedlony już w nordyckiej epoce brązu, jednak większość cmentarzysk pochodzi z epoki żelaza i czasów wikingów.
Większe znaczenie mają trzy cmentarze: Pierwszy z nich to Kopce Królewskie (zob. sekcja pt. "Kopce Królewskie") na południe od kościoła. Drugi, znajdujący się na wschód od kościoła, to miejsce pochówku z przedrzymskiej epoki żelaza z zachowanymi 200 grobami. Trzeci, Valsgärde, w którym wykonywano pochówki łodziowe pochodzi z czasów germańskiej epoki żelaza (wcześniejsze i współczesne pochówkowi z Sutton Hoo).
Ślady cmentarzy znajdują się także w okolicy miejscowości skupionej wokół kościoła. Na znajdującej się tam "Równinie Domu Królewskiego" ("Kungsgårdsplatån") archeolodzy odkryli pozostałości dużego dworu. W pobliżu plebanii znaleziono też kilka grobów szkieletowych z czasów wikingów.
Kopce Królewskie.
Nad Gamla Uppsala dominują trzy duże kopce królewskie o średnicach od 55 do 70 metrów oraz tak zwany "Kopiec Tingów". W mającym 8 metrów wysokości "Kopcu Wschodnim" prowadzono wykopaliska w roku 1847, zaś 11-metrowym "Kopcu Zachodnim" w 1874. "Kopiec Centralny", wysokości 7 metrów, był badany w roku 1925 zaś "Kopiec Tingów" w latach 1989–1990 (planowane są też nowe wykopaliska).
Kopce Wschodni i Zachodni chroniły spalone szczątki książęce płci męskiej. Niektórzy stawiają hipotezę, że Wschodni Kopiec zawierał szczątki kobiety i chłopca.
Kopce są datowane na czasy wędrówki ludów, około lat 474–550 (lub 575). Oparte jest to na informacji z Sagi o Ynglingach, że pochowani tam zostali Aun, Egil i Adils (Eadgils z Beowulfa).
Na południe od Kopców Królewskich znajduje się duże cmentarzysko pochodzące z czasów rzymskiej epoki żelaza oraz germańskiej epoki żelaza.
Kościół.
Kościół był siedzibą arcybiskupów Szwecji do roku 1273, kiedy stolica została przeniesiona do Östra Aros (Östra Aros została potem na żądanie papieża nazwana Uppsala).

</doc>
<doc id="138238" url="https://pl.wikipedia.org/wiki?curid=138238" title="Okręg Kukës">
Okręg Kukës

Okręg Kukës () – jeden z trzydziestu sześciu okręgów administracyjnych w Albanii; leży w północno-wschodniej części kraju, w obwodzie Kukës. Liczy ok. 45 tys. osób (2008) i zajmuje powierzchnię 938 km². Jego stolicą jest Kukës. W skład okręgu wchodzi piętnaście gmin. Jedna miejska Kukes oraz czternaście wiejskich: Arrën, Bicaj, Bushtricë, Grykë-Çajë, Kalis, Kolsh, Malzi, Shishtavec, Shtiqën, Surroj, Tërthorë, Topojan, Ujmisht, Zapod.
Podczas wojny w Kosowie wielu Albańczyków, mieszkających w tej serbskiej prowincji schroniło się w Kukës i jego okolicach. Skomplikowało to i tak już niełatwą sytuację miasta (przeludnienie, problemy z kwaterunkiem, wodą i prądem).

</doc>
<doc id="138240" url="https://pl.wikipedia.org/wiki?curid=138240" title="Okręg Kurbin">
Okręg Kurbin

Okręg Kurbin (alb. "rrethi i Kurbinit") – jeden z trzydziestu sześciu okręgów administracyjnych w Albanii; leży w zachodniej części kraju, w obwodzie Lezha. Liczy ok. 55 tys. osób (2008) i zajmuje powierzchnię 273 km². Jego stolicą jest Laç.
W skład okręgu wchodzą cztery gminy: dwie miejskie (alb. "Bashkia") Laç, Mamurras oraz dwie wiejskie Fushë-Kuqë, Milot.

</doc>
<doc id="138242" url="https://pl.wikipedia.org/wiki?curid=138242" title="Okręg Lezha">
Okręg Lezha

Okręg Lezha (alb. "rrethi i Lezhës") – jeden z trzydziestu sześciu okręgów administracyjnych w Albanii; leży w północno-zachodniej części kraju, w obwodzie Lezha. Liczy ok. 78 tys. osób (2008) i zajmuje powierzchnię 479 km². Jego stolicą jest Lezha.
W skład okręgu wchodzi dziesięć gmin: Balldren, Blinisht, Dajç, Kallmet, Kolsh, Lezha, Shëngjin, Shënkoll, Ungrej, Zejmen.
Inne miasta: Shëngjin.

</doc>
<doc id="138243" url="https://pl.wikipedia.org/wiki?curid=138243" title="Okręg Librazhd">
Okręg Librazhd

Okręg Librazhd () – jeden z trzydziestu sześciu okręgów administracyjnych w Albanii; leży we wschodniej części kraju, w obwodzie Elbasan. Liczy ok. 65 tys. osób (2008) i zajmuje powierzchnię 1023 km². Jego stolicą jest Librazhd.
W skład okręgu wchodzi jedenaście gmin: dwie miejskie Librazhd i Prrenjas oraz dziewięć wiejskich Hotolisht, Lunik, Orenjë, Polis, Qendër, Qukës, Rajcë, Steblevë, Stravaj.
Inne miasta: Përrenjas.

</doc>
<doc id="138244" url="https://pl.wikipedia.org/wiki?curid=138244" title="Okręg Lushnja">
Okręg Lushnja

Okręg Lushnja () – jeden z trzydziestu sześciu okręgów administracyjnych w Albanii; leży w zachodniej części kraju, w obwodzie Fier. Liczy ok. 145 tys. osób (2008) i zajmuje powierzchnię 712 km². Jego stolicą jest Lushnja.
W skład okręgu wchodzi siedemnaście gmin: dwie miejskie Divjakë, Lushnje oraz czternaście wiejskich Allkaj, Ballagat, Bubullimë, Dushk, Fier-Shegan, Golem, Grabjan, Gradishtë, Hysgjokaj, Karbunarë, Kolonjë, Krutje, Rremas, Tërbuf.
Inne miasta: Rrogozhina.

</doc>
<doc id="138245" url="https://pl.wikipedia.org/wiki?curid=138245" title="Okręg Malësi e Madhe">
Okręg Malësi e Madhe

 
Okręg Malësi e Madhe () – jeden z trzydziestu sześciu okręgów administracyjnych w Albanii; leży w północno-zachodniej części kraju, w obwodzie Szkodra. Liczy ok. 37 tys. osób (2008) i zajmuje powierzchnię 555 km². Jego stolicą jest Koplik. 
W skład okręgu wchodzi 6 gmin. Jedna miejska Koplik oraz pięć wiejskich: Kastrat, Gruemirë, Kelmend, Qendër oraz Shkrel.

</doc>
<doc id="138246" url="https://pl.wikipedia.org/wiki?curid=138246" title="Dworcowa ballada">
Dworcowa ballada

Dworcowa ballada – film z 2002 roku będący pierwotną wersją powstałego rok później filmu "Dzieci z Leningradzkiego" Film uzyskał nominację Oskara w 2005 r.
Film jest dokumentalnym zapisem codziennego życia rosyjskich dzieci ulicy. Kamera podgląda małych uciekinierów z domów dziecka, wegetujących na moskiewskich dworcach i stacjach metra. 
Historia powstania filmu.
"Dworcowa ballada" zrealizowana została przez Andrzeja Celińskiego na zamówienie prowadzonej przez Hannę Polak organizacji charytatywnej "Active Child Aid". Zdjęcia do filmu robiło dziewięciu operatorów i trwały z przerwami przez ponad dwa lata. Około połowy ujęć powstało dzięki filmowaniu ukrytą kamera. Ekipa filmowa kilkakrotnie została zatrzymana na posterunku milicji "Basmannyj", gdzie starannie kasowano materiał nagrany wysiłkiem rosyjskich, polskich i niemieckich operatorów. Filmowano na śmietnikach, strychach, maszynowniach wind, piwnicach, kanałach, dworcach, tunelach, podziemnych przejściach, stacjach metra, kolejkach, pociągach, ruinach domów - wszędzie gdzie żyją bohaterowie filmu. 

</doc>
<doc id="138248" url="https://pl.wikipedia.org/wiki?curid=138248" title="Okręg Mallakastra">
Okręg Mallakastra

Okręg Mallakastra (alb. "rrethi i Mallakastrës") – jeden z trzydziestu sześciu okręgów administracyjnych w Albanii; leży w południowej części kraju, w obwodzie Fier. Liczy ok. 31 tys. osób (2008) i zajmuje powierzchnię 393 km². Jego stolicą jest Ballsh.
W skład okręgu wchodzi dziewięć gmin: jedna miejska Ballsh oraz osiem wiejskich Aranitas, Fratar, Greshicë, Hekal, Kutë, Ngraçan, Selitë, Qendër.

</doc>
<doc id="138249" url="https://pl.wikipedia.org/wiki?curid=138249" title="Okręg Mat">
Okręg Mat

Okręg Mat (alb. "rrethi i Matit") – jeden z trzydziestu sześciu okręgów administracyjnych w Albanii; leży w środkowej części kraju, w obwodzie Dibra. Liczy ok. 49 tys. osób (2008) i zajmuje powierzchnię 1029 km². Jego stolicą jest Burrel.
W skład okręgu wchodzi dwanaście gmin: dwie miejskie (alb. "Bashkia") Burrel, Klos oraz dziesięć wiejskich Baz, Derjan, Gurrë, Komsi, Lis, Macukull, Rukaj, Suç, Ulëz, Xibër.

</doc>
<doc id="138251" url="https://pl.wikipedia.org/wiki?curid=138251" title="Okręg Mirdita">
Okręg Mirdita

Okręg Mirdita (alb. "rrethi i Mirditës") – jeden z trzydziestu sześciu okręgów administracyjnych w Albanii; leży w północnej części kraju, w obwodzie Lezha. Liczy ok. 27 tys. osób (2008) i zajmuje powierzchnię 867 km². Jego stolicą jest Rrëshen.
Inne miasta: Kurbnesh i Rubik.

</doc>
<doc id="138252" url="https://pl.wikipedia.org/wiki?curid=138252" title="Dzieci z Leningradzkiego">
Dzieci z Leningradzkiego

Dzieci z Leningradzkiego – polski film dokumentalny w reżyserii Andrzeja Celińskiego oraz Hanny Polak.
Nominowany do nagrody Oscara w 2005. Tytuł filmu odwołuje się do Dworca Leningradzkiego w Moskwie.
Film w reżyserii Hanny Polak i Andrzeja Celińskiego nominowany w roku 2005 do nagrody Academy Award (Oscar) w kategorii "short documentary" (krótki dokument). Film otrzymał w roku 2005 jedną z najbardziej prestiżowych nagród w świecie filmu dokumentalnego International Documentary Award (IDA - best documentary short subject) oraz przyniósł polskim twórcom nominacje do Emmy Awards (telewizyjnego Oscara) w kategoriach "Najlepszy film dokumentalny" i "Wybitne osiągnięcia w sztuce montażu". Montażystami filmu są Andrzej Celiński i Ewa Różewicz
Hanna Polak, która jest współautorką, operatorem i kierownikiem produkcji tego filmu, pierwsze zetknięcie z moskiewskimi dziećmi opisuje jako szok i olbrzymie poruszenie. Zdecydowała się opowiedzieć o tym świecie by, jak sama podkreśla, poruszyć międzynarodową opinię społeczną i znaleźć odpowiednie fundusze na pomoc najmłodszym. Podczas kręcenia materiału dzieci wiedziały, że chcemy im pomoc, dlatego zdecydowały się nam zaufać. Polubiliśmy je, a one polubiły nas. Tak powstał film, który w moim odczuciu jest niezwykle uczciwy, prawdziwy i poruszający.
W drugim roku pracy nad filmem z Andrzejem Celińskim Hanna Polak zdecydowała się na profesjonalną karierę filmową i podjęła płatne studia na wydziale operatorskim Moskiewskiej Szkoły Filmowej WGIK. W 1997 roku Hanna Polak założyła fundację Aktywnej Pomocy Dzieciom.
Oddziały fundacji mają swą siedzibę w Rosji, Polsce, Norwegii, Szwecji oraz
Anglii. Wszystkie zajmują się organizowanie pomocy bezdomnym dzieciom.
Andrzej Celiński jest reżyserem teatralnym i filmowym, aktorem scenarzystą, dwukrotnym absolwentem Państwowej Wyższej Szkoły Teatralnej w Krakowie (Wydział Aktorski (1984) i Wydział Reżyserii (1995), zdobywcą wielu wyróżnień i nagród w dziedzinie teatru i filmu. Na prośbę Hanny Polak podjął się napisania scenariusza i wyreżyserowania filmu, który miał za swoje główne zadanie zdobycie funduszy na prowadzoną przez Hannę Polak działalność charytatywną.

</doc>
<doc id="138253" url="https://pl.wikipedia.org/wiki?curid=138253" title="Okręg Peqin">
Okręg Peqin

 
Okręg Peqin (alb. "rrethi i Peqinit") - jeden z trzydziestu sześciu okręgów administracyjnych w Albanii; leży w środkowej części kraju, w obwodzie Elbasan. Liczy ok. 32 tys. osób (2008) i zajmuje powierzchnię 109 km². Jego stolicą jest Peqin. 
W skład okręgu wchodzi sześć gmin: jedna miejska Peqin oraz pięć wiejskich Gjocaj, Karinë, Pajovë, Përparim, Shezë.

</doc>
<doc id="138255" url="https://pl.wikipedia.org/wiki?curid=138255" title="Okręg Përmet">
Okręg Përmet

Okręg Përmet (alb. "rrethi i Përmetit") – jeden z trzydziestu sześciu okręgów administracyjnych w Albanii; leży w południowo-wschodniej części kraju, w obwodzie Gjirokastra. Liczy ok. 22 tys. osób (2008) i zajmuje powierzchnię 930 km². Jego stolicą jest Përmet.
Inne miasta: Këlcyra.
W skład okręgu wchodzi dziewięć gmin: dwie miejskie Përmet, Këlcyrë oraz siedem wiejskich Sukë, Ballaban, Petran, Çarshovë, Qendër Piskovë, Frashër, Dishnicë.

</doc>
<doc id="138256" url="https://pl.wikipedia.org/wiki?curid=138256" title="Okręg Pogradec">
Okręg Pogradec

Okręg Pogradec (alb. "rrethi i Pogradecit") – jeden z trzydziestu sześciu okręgów administracyjnych w Albanii; leży we wschodniej części kraju, w obwodzie Korcza. Liczy ok. 72 tys. osób (2008) i zajmuje powierzchnię 725 km². Jego stolicą jest Pogradec. W skład okręgu wchodzi osiem gmin. Jedna miejska ("Bashkia"): Pogradec, oraz siedem wiejskich: Buçimas, Çerrave, Dardhas, Hudenisht, Proptisht, Trebinje, Velçan. 

</doc>
<doc id="138258" url="https://pl.wikipedia.org/wiki?curid=138258" title="Okręg Puka">
Okręg Puka

Okręg Puka (alb. "Rrethi i Pukës") – jeden z trzydziestu sześciu okręgów administracyjnych w Albanii; leży w północnej części kraju, w obwodzie Szkodra. Liczy ok. 25 tys. osób (2008) i zajmuje powierzchnię 1034 km². Jego stolicą jest Puka.
W skład okręgu wchodzi 10 gmin. Dwie miejskie: Puka i Fushë-Arrëz oraz osiem wiejskich: Blerim, Iballë, Fierzë, Gjegjan, Qafë-Mali, Qelëz, Qerret oraz Rrapë.

</doc>
<doc id="138261" url="https://pl.wikipedia.org/wiki?curid=138261" title="Okręg Saranda">
Okręg Saranda

Okręg Saranda (alb. "rrethi i Sarandës") – jeden z trzydziestu sześciu okręgów administracyjnych w Albanii; leży w południowej części kraju, w obwodzie Vlora. Zajmuje powierzchnię 749 km². Jego stolicą jest Saranda.
Według spisu z 1993 r. okręg liczył 53 700 osób, natomiast zgodnie ze stanem na rok 2001 żyło tu tylko 35 235 osób. W 2008 liczba mieszkańców wzrosła do ok. 49 tys. Pewną część ludności stanowi grecka mniejszość, jest tu także kilka wiosek zamieszkanych przez Arumunów.
Inne miasta: Konispol (na granicy z Grecją), Ksamil, Çuka, Vrina oraz Butrint, wpisany na listę światowego dziedzictwa kulturalnego UNESCO.

</doc>
<doc id="138262" url="https://pl.wikipedia.org/wiki?curid=138262" title="Płoskirów">
Płoskirów



</doc>
<doc id="138263" url="https://pl.wikipedia.org/wiki?curid=138263" title="Okręg Szkodra">
Okręg Szkodra

Okręg Szkodra () – jeden z trzydziestu sześciu okręgów administracyjnych w Albanii; leży w północno-zachodniej części kraju, w obwodzie Szkodra. Liczy ok. 188 tys. osób (2008) i zajmuje powierzchnię 1973 km², jest największym pod względem powierzchni okręgiem w kraju. Jego stolicą jest Szkodra.
W skład okręgu wchodzi 17 gmin: Gmina Ana-Malit, Gmina Bërdicë, Gmina Bushat, Gmina Dajç, Gmina Gur i Zi, Gmina Hajmel, Gmina Postribë, Gmina Pult, Gmina Rrethinat, Gmina Shalë, Gmina Szkodra, Gmina Shllak, Gmina Shosh, Gmina Temal, Gmina Vau i Dejës, Gmina Velipojë oraz Gmina Vig-Mnelë.

</doc>
<doc id="138266" url="https://pl.wikipedia.org/wiki?curid=138266" title="Okręg Skrapar">
Okręg Skrapar

Okręg Skrapar (alb. "rrethi i Skraparit") – jeden z trzydziestu sześciu okręgów administracyjnych w Albanii; leży w środkowej części kraju, w obwodzie Berat. Liczy ok. 19 tys. osób (2008) i zajmuje powierzchnię 775 km². Jego stolicą jest Çorovoda.
W skład okręgu wchodzi dziesięć gmin: dwie miejskie (alb. "Bashkia") Çorovodë i Poliçan, oraz osiem wiejskich Bogovë, Çepan, Gjerbës, Leshnjë, Potom, Qendër, Vendreshë, Zhepë.

</doc>
<doc id="138267" url="https://pl.wikipedia.org/wiki?curid=138267" title="Cygnus olor">
Cygnus olor



</doc>
<doc id="138268" url="https://pl.wikipedia.org/wiki?curid=138268" title="Okręg Tepelena">
Okręg Tepelena

Okręg Tepelena (alb. "rrethi i Tepelenës") – jeden z trzydziestu sześciu okręgów administracyjnych w Albanii; leży w południowej części kraju, w obwodzie Gjirokastra. Liczy ok. 24 tys. osób (2008) i zajmuje powierzchnię 817 km². Jego stolicą jest Tepelena.
Inne miasta: Memaliaj.
W skład okręgu wchodzi dziesięć gmin: dwie miejskie Memaliaj, Tepelenë oraz osiem wiejskich Buz, Memaliaj Fshat, Krahës, Kurvelesh, Lopës, Luftinjë, Qendër, Qesarat.

</doc>
<doc id="138269" url="https://pl.wikipedia.org/wiki?curid=138269" title="Okręg Tirana">
Okręg Tirana

Okręg Tirana () – jeden z trzydziestu sześciu okręgów administracyjnych w Albanii; leży w środkowej części kraju, w obwodzie Tirana. Liczy ok. 727 tys. osób (2008) i zajmuje powierzchnię 1238 km². Jego stolicą jest Tirana.
Inne miasta: Kamza i Vora.

</doc>
<doc id="138272" url="https://pl.wikipedia.org/wiki?curid=138272" title="Okręg Tropoja">
Okręg Tropoja

Okręg Tropoja (alb. "rrethi i Tropojës") – jeden z trzydziestu sześciu okręgów administracyjnych w Albanii; leży w północnej części kraju, w obwodzie Kukës. Liczy ok. 17 tys. osób (2008) i zajmuje powierzchnię 1043 km². Jego stolicą jest Bajram Curri. W skład okręgu wchodzi osiem gmin. Jedna miejska Bajram Curri oraz siedem wiejskich: Bujan, Bytyç, Fierzë, Lekbibaj, Llugaj, Margegaj oraz Tropojë.

</doc>
<doc id="138274" url="https://pl.wikipedia.org/wiki?curid=138274" title="Okręg Wlora">
Okręg Wlora

 
Okręg Vlora (alb. "rrethi i Vlorës") – jeden z trzydziestu sześciu okręgów administracyjnych w Albanii; leży w południowo-zachodniej części kraju, w obwodzie Vlora. Liczy ok. 87 tys. osób (2008) i zajmuje powierzchnię 1609 km² . Jego stolicą jest Wlora. 
Inne miasta: Himara, Orikum, Dhërmi, Palasë, Kocul i Selenica.

</doc>
<doc id="138277" url="https://pl.wikipedia.org/wiki?curid=138277" title="Miś (film)">
Miś (film)

Miś – polski film komediowy w reżyserii Stanisława Barei z 1980 roku, według scenariusza Stanisława Barei i Stanisława Tyma.
Film jest pierwszą ("Rozmowy kontrolowane" – drugą; "Ryś" – trzecią) częścią trylogii o Ryszardzie Ochódzkim, prezesie Klubu Sportowego „Tęcza”, który z łatwością wykorzystuje systemowe nieprawidłowości na własną korzyść. Głównym wątkiem "Misia" jest rywalizacja Ochódzkiego z byłą żoną Ireną o majątek zdeponowany w jednym z londyńskich banków. Reżyser w wielu scenach ukazuje w satyrycznym, przejaskrawionym tonie rzeczywistość Polskiej Rzeczypospolitej Ludowej za rządów Edwarda Gierka.
"Miś" powstawał w momencie przemian społeczno-politycznych w Polsce, które nastąpiły po wydarzeniach sierpniowych 1980 roku i doprowadziły do chwilowego odprężenia w relacjach władzy komunistycznej z filmowcami. Dzięki temu, w przeciwieństwie do okaleczonego przez cenzurę "Co mi zrobisz, jak mnie złapiesz", film Barei przeszedł kolaudację bez poważniejszych problemów i trafił do powszechnego obiegu kinowego. Choć krytyka filmowa przyjęła film bardzo negatywnie, publiczność dostrzegła w nim celną krytykę codzienności PRL-u, czyniąc "Misia" dziełem kultowym.
Fabuła.
Ryszard Ochódzki (zwany Misiem) jest prezesem klubu sportowego „Tęcza”, który prowadzi na boku lewe interesy, w tym planuje wyłudzenie pieniędzy publicznych przeznaczonych na budowę monstrualnego drewniano-słomianego niedźwiedzia odpowiadającego „żywotnym potrzebom naszego społeczeństwa”. Podczas wyjazdu za granicę zostaje zatrzymany, ponieważ z jego paszportu wyrwano kilka kartek. Ochódzki podejrzewa o to byłą żonę Irenę, która chce opóźnić jego wyjazd i dotrzeć do Londynu przed nim. Byli małżonkowie założyli bowiem przed laty konto w jednym z londyńskich banków, a odejście Ireny zmusiło ich do podzielenia posiadanych dóbr. Pieniędzmi zdeponowanymi za granicą żadne z nich nie chce się jednak dzielić z drugą stroną.
Ochódzki przy pomocy zaprzyjaźnionego kierownika produkcji Hochwandera zaczyna szukać swego sobowtóra, z którego paszportem będzie mógł pojechać do Londynu. Po pewnych komplikacjach odnajduje go w osobie węglarza Stanisława Palucha, nieświadomego intrygi ze strony Ochódzkiego. Aby zdobyć paszport, Ochódzki aranżuje znajomość Palucha z prostoduszną kochanką Hochwandera „przejętą” przez Ryszarda, Aleksandrą Kozeł. Aleksandra w ramach intrygi wylewa na Palucha szampon przyśpieszający wypadanie włosów, żeby ten upodobnił się do łysego Ochódzkiego. Następnie Aleksandra zabiera Palucha do Teatru Dwójkąt, gdzie ten traci włosy podczas przedstawienia. W biurze paszportowym następuje jarmarczna uroczystość wręczenia paszportu. Wkrótce po niej Aleksandra, dosypawszy do trunku środek usypiający, pozbawia Palucha przytomności.
Zdobywszy od Aleksandry paszport Palucha, Ochódzki wyrusza w ekspresową podróż do Londynu. W samolocie dostrzega Irenę, z którą wdaje się w pogawędkę. Korzystając z jej chwili nieuwagi, w ten sam sposób jak była żona, niszczy jej paszport. Tym samym Irena nie może opuścić lotniska i podjąć pieniędzy z banku. Ochódzki zaś opróżnia konto, po czym przenosi pieniądze do innego banku i wraca do Polski.
W gliniance nad zamarzniętym jeziorem stary węglarz Tłoczyński tłumaczy ojcu dziewczynki, dlaczego ten nie powinien nazywać swojego dziecka Tradycją. Tymczasem ze śmigłowca zostaje zrzucona olbrzymia kukła misia, która została przeznaczona na straty. Miś ląduje w jeziorze, ochlapując węglarzy, podczas gdy kobieta śpiewa dziecku pastorałkę „tchnącą optymizmem”.
Dodatkowe wątki.
Główny wątek fabularny "Misia" uzupełniają anegdotyczne sceny ukazujące w satyrycznej tonacji rzeczywistość Polskiej Rzeczypospolitej Ludowej. Należą do nich m.in.:
Produkcja.
W czerwcu 1978 roku, podczas zmagań z cenzurą w sprawie dopuszczenia do rozpowszechniania "Co mi zrobisz, jak mnie złapiesz", reżyser Stanisław Bareja oraz scenarzysta Stanisław Tym napisali filmową nowelę "Joker". Jej bohaterem był lekarz, który padł ofiarą intrygi szulera planującego uciec z kraju wraz z majątkiem. Na początku 1979 roku Bareja i Tym napisali na podstawie scenariusza "Jokera" inny projekt, tym razem nazwany "Misiem", w którym głównym bohaterem miał być tym razem oszust. Projekt zaakceptował kierownik artystyczny Zespołu Filmowego „Perspektywa”, Janusz Morgenstern, a latem 1979 roku Bareja i Tym ukończyli prace nad scenopisem w domu letniskowym scenarzysty. W październiku tego samego roku, za zgodą Morgensterna, rozpoczęły się pierwsze zdjęcia do filmu.
Ekipa filmowa realizowała "Misia" w przyspieszonym tempie. Sceny w sanatorium klimatycznym ministra Złotnickiego kręcono wczesnym rankiem na tarasie widokowym Pałacu Kultury i Nauki, natomiast zdjęcia w samolocie realizowano na pokładzie Iła-62, w momencie postoju samolotu na lotnisku Warszawa-Okęcie. W wyniku cięć kosztów w podróż do Londynu nie wyjechali dźwiękowiec Michał Żarnecki oraz charakteryzatorka Iwona Kamińska. Za zgodą policji londyńskiej ekipa nakręciła kilka ujęć w sali odpraw tamtejszego portu lotniczego London-Heathrow. Zdjęcia zrealizowano również w plenerach samego Londynu. Uwieczniono na nich: South Kensington, most Westminster, Tamizę oraz wieżę zegarową Big Ben. 23 grudnia 1979 ekipa powróciła z Wielkiej Brytanii do Polski. Ogłoszenie prasowe o poszukiwaniu „sobowtóra dla dublera”, które w filmie nadaje Hochwander, z powodu braku sprzętu poligraficznego zlecono jako anons na łamach „Życia Warszawy”. Na potrzeby produkcji filmu w Cepelii wykonano pięć kukieł różnej wielkości. Największa, kilkunastometrowa, została ustawiona na terenie stołecznego Klubu Sportowego „Polonia” – filmowej „Tęczy”. Drugi miś został przyczepiony liną do kadłuba śmigłowca Mi-6, natomiast trzeciego umieszczono w lodowatej wodzie glinianki w pobliżu ulicy Połczyńskiej na Woli. W siedzibie Klubu Orzeł Warszawa przy ul. Podskarbińskiej 14 w gabinecie prezesa zarządu znajdują się oryginalne meble gdańskie z filmu. Sceny w kotłowni-melinie realizowano w budowli, która miała służyć jako cyrk i być wizytówką Powiśla. Zbudowany na przełomie lat 60. i 70. obiekt w czasie kręcenia "Misia" znajdował się w stanie ruiny. Wybór tego miejsca, podobnie jak w przypadku wcześniejszych filmów, był związany z eksponowaniem nieudanych projektów PRL. Sceny do filmu kręcono także m.in. na ul. Chełmskiej (bar mleczny „Apis”), w aptece przy ul. Rakowieckiej 41, na ul. Próżnej, ul. Bagno, na placu Grzybowskim, w biurowcu Intraco II (m.in. scena zakupu biletu na samolot do Londynu) oraz na przejściu granicznym w Świecku.
Bareja w "Misiu" zawarł elementy autobiograficzne. Aktorzy Teatru Dwójkąt śpiewają popularną okupacyjną piosenkę "Siekiera, motyka", którą reżyser uczynił aluzją do działalności szmuglerskiej własnego ojca wędliniarza podczas II wojny światowej. Ponadto w kolejce po obiad w filmowym bufecie stoją statyści przebrani w mundury SS. Hrabia Barry Kent z filmu kręconego przez Zagajnego stanowi nawiązanie do tytułowego bohatera powieści "Zadanie porucznika Kenta" autorstwa Macieja Słomczyńskiego, którą Bareja czytał, będąc w klasie maturalnej. Użyty w filmie rekwizyt w postaci parówek, z racji braku tego towaru w sklepach, wymagał kreatywności ze strony reżysera, który odziedziczył po ojcu umiejętność masarstwa. Bareja dopiero po pisemnej zgodzie Ministerstwa Handlu Wewnętrznego otrzymał zgodę na zakup kilkudziesięciu metrów jelita baraniego, nafaszerowanych przez reżysera masą z rozgotowanej kiełbasy serdelowej.
Bareja niektórymi scenami z "Misia" nawiązywał też do swoich wcześniejszych filmów, stosując autoironię. Ujęcie w filmie klubu sportowego jest nawiązaniem do "Męża swojej żony", w którym zdarzenia ujęte są w duchu zdrowej rywalizacji. Tańczące krakowiaka „liliputy” podczas wręczania Stanisławowi Paluchowi i Aleksandrze Kozeł paszportu stanowią autoironiczny komentarz do tańca w "Żonie dla Australijczyka", podobnie jak scenografia "Misia" jest reakcją na wcześniejszą krytykę zbyt sterylnych wnętrz.
Zmagania z cenzurą.
Po zakończeniu produkcji "Misia" Główny Urząd Kontroli Prasy, Publikacji i Widowisk zgłosił zastrzeżenia do ponad trzydziestu scen z całego filmu. Cenzura zakwestionowała między innymi sceny kupowania mięsa w kiosku, obiadu w barze mlecznym, wręczania paszportu i występu estradowego, a także deprecjonujące władzę zdania takie jak „Film jest najważniejszą ze sztuk”, „To jest miś na skalę naszych możliwości” czy też „Słuszną linię ma nasza władza”. Łącznie, jak szacował reżyser, długość zakwestionowanych scen wynosiła 700 metrów, czyli ¼ filmu.
Podczas kolaudacji we wrześniu 1980 roku wiceminister Antoni Juniewicz zgłosił kilkanaście scen do usunięcia lub przemontowania. Najwięcej pretensji ze strony Juniewicza wzbudziły dekoracja dziedzica Pruskiego biało-czerwoną szarfą oraz parodia Festiwalu Piosenki Żołnierskiej w Kołobrzegu, a także końcowa sekwencja z monologiem Środki, której Tym bronił osobiście. Bareja odpierał zarzuty Juniewicza, twierdząc, że „każde wycięcie jednak może zaszkodzić zawartości filmu”. Na fali sierpniowych protestów atmosfera panująca wokół kolaudacji "Misia" była jednak lepsza niż w przypadku "Co mi zrobisz, jak mnie złapiesz". Janusz Morgenstern odczytał list od Andrzeja Wajdy z poparciem dla "Misia", a obecni na posiedzeniu komisji Janusz Kijowski oraz Krzysztof Kieślowski wystawili filmowi pozytywną ocenę. Sytuacja filmu poprawiła się na fali wydarzeń sierpniowych, kiedy w wyniku ustąpienia Edwarda Gierka ze stanowiska I sekretarza KC PZPR swoje posady stracili również wiceminister Juniewicz oraz minister kultury i sztuki Zygmunt Najdowski. Cenzura obeszła się łaskawiej z "Misiem", gdyż film Barei mógł odpowiadać społecznym oczekiwaniom rozliczenia się z poprzednią, gierkowską ekipą rządzącą, a poza tym planowano wówczas zliberalizowanie przepisów dotyczących kolaudacji.
Rekonstrukcja cyfrowa.
W 2011 roku film został poddany cyfrowej rekonstrukcji (rekonstrukcją materiału wizualnego zajęło się studio YakuMama, natomiast rekonstrukcją dźwięku – Stera Dźwięku). Premiera kinowa wersji zrekonstruowanej odbyła się w warszawskim kinie „Kultura” w kwietniu 2012 roku, w ramach projektu KinoRP.
Odbiór i znaczenie.
"Miś" miał premierę 4 maja 1981 roku, pokazywały go kina w całej Polsce. Do 13 grudnia 1981 roku, kiedy podczas stanu wojennego zamknięte zostały kina w całym kraju, obejrzało go 626 tysięcy widzów. Dawało to piąte miejsce w rankingu polskich filmów wyświetlonych w 1981 roku, mimo że w oficjalnym obiegu prasowym nie szczędzono krytyki Barei. Na łamach „Przyjaciółki” pojawiła się opinia, iż „otrzymaliśmy zlepek gagów i skeczów dość nieudolnie trzymających się kupy”, z kolei Zdzisław Beryt z „Gazety Zachodniej” uznał film za „brednię nadzianą kilkoma znośnymi "black-outami" oraz miniskeczami”. Andrzej Lipiński na łamach „Ekranu” zrugał film następująco: „mamy cienkie aluzje i ukrytą zgrywę, żart o lekkości kafaru i dowcip o przejrzystości artykułu wstępnego”. Również anonimowa recenzja w piśmie „Kultura” kończyła się konkluzją, iż „główna wada to tak pogmatwana intryga, że właściwie czeka się tylko na gagi i śmieszne sytuacje rozgrywane przez znanych aktorów”. Głosy poparcia były nieliczne: Lucjan Kydryński na łamach „Przekroju” pisał, iż „Bareja jest po prostu jedynym naszym reżyserem, który konsekwentnie, już od dwunastu lat, realizuje satyryczne komedie o naszej rzeczywistości”. Natomiast Janusz Zatorski w „Kierunkach” twierdził: „Dawno już nie widziałem komedii tak jątrzącej psychicznie, tak celnej i okrutnej w swych definicjach rzeczywistości”. Pomimo pewnych głosów poparcia, na Festiwalu Polskich Filmów Fabularnych we wrześniu 1981 roku film nie otrzymał żadnego wyróżnienia, co autor monografii poświęconej Barei, Maciej Replewicz, tłumaczył obecnością Kazimierza Kutza na stanowisku przewodniczącego jury.
Dopiero po śmierci Barei krytycy zaczęli poddawać "Misia" rehabilitacji. Tadeusz Lubelski dostrzegł w postaci głównego bohatera szczególny wariant „chama” z "Tanga" Sławomira Mrożka. Jak zauważył Lubelski, kukła „misia” unosząca się nad Warszawą w ramie filmu służyła za metaforę Związku Radzieckiego, nazywanego przez Polaków „Niedźwiedziem”. Porównanie do Mrożkowego „chama” zastosowała wobec Ochódzkiego również Bożena Janicka: „Pan Rysio, pokorny wobec tych na górze [...], wobec zależnych od siebie jest normalnym chamem. Kłamie tak, jak oddycha, zawsze po coś: wobec panienki udaje światowca, wobec polonusa z Londynu – Starego Polaka, gorliwego katolika”.
Przede wszystkim zaś dzięki wiernej publiczności "Miś" stał się filmem otoczonym kultem. Jak pisał Konrad J. Zarębski, "Miś" wespół z innymi filmami Barei stał się „podstawowym źródłem wiedzy o codzienności PRL, jedynym powszechnie akceptowanym i bezdyskusyjnie uznanym za prawdziwe”. Zarębski zauważył również, że to właśnie film Barei został wyświetlony w telewizji publicznej 1 stycznia 2001 roku, co jego zdaniem nadaje sugestywną wymowę popularności tego dzieła filmowego. Robert Birkholc zauważył, że „Bareja znacznie wyostrza peerelowskie niedorzeczności, ale jego niemal surrealistyczna wizja mocno opiera się na społecznych realiach tamtego czasu”. Zdaniem Birkholca zawarte w filmie „pewne aspekty satyry, chociażby drwina z lizusostwa [...], obłudy czy cwaniactwa – pozostają niezmiennie aktualne”. Zdaniem politolog Anny Obary "Miś" „stanowi doskonałe źródło wiedzy o warunkach i stylu życia” Polaków na wszystkich szczeblach drabiny społecznej.
W plebiscycie pisma „Polityka” z 1999 roku "Miś" zajął 8. miejsce na liście najciekawszych filmów polskich. Sama postać Ryszarda Ochódzkiego powróciła jeszcze w dwóch filmach według scenariusza Tyma. Akcja "Rozmów kontrolowanych" (1991) w reżyserii Sylwestra Chęcińskiego toczy się podczas stanu wojennego, a "Ryś" (2007) w reżyserii samego Tyma obrazuje losy Ochódzkiego w nowej rzeczywistości politycznej III Rzeczypospolitej. Fragment "Misia" wykorzystała również artystka wideo Anna Baumgart w swojej instalacji "Prawdziwe?" (2001), wmontowując własną twarz w miejsce twarzy Christine Paul-Podlasky. Z inicjatywy Andrzeja Szmaka w 2005 roku powstał w Toruniu bar mleczny „Miś”, zaaranżowany na wzór filmowego „Apisu”. W toruńskim „Misiu” znajdują się ikoniczne przedmioty z filmowej sceny obiadowej, na przykład blaszane miski przykręcone do stołu, łyżki na łańcuchu i szklanki musztardówki. Również wiele różnych cytatów z filmu, na przykład „Oczko mu się odlepiło. Temu misiu”, czy też „Słuszną linię ma nasza władza”, na stałe zadomowiło się w publicznym obiegu.

</doc>
<doc id="138278" url="https://pl.wikipedia.org/wiki?curid=138278" title="Podział administracyjny Albanii">
Podział administracyjny Albanii

Podział administracyjny Albanii – od ogłoszenia Deklaracji Niepodległości w 1912 r., Albania 21 razy przeszła administracyjne reformy terytorialne.
Od lipca 2015 r. – zgodnie z art. 1 ustawy nr 115/2014 z dnia 31 lipca 2014 r. wyprowadzającej reformę administracyjno-terytorialną tego państwa – podział administracyjny Republiki Albanii jest dwustopniowy:
W strukturze terytorialnej kraju wyróżnia się jednak także, powstałe w wyniku reformy z 2014 r. – 373 jednostki administracyjne (alb. l.poj. njësia administrative, l.mn. njësi administrative). Ich albańskojęzyczną nazwę można również przetłumaczyć jako jednostki samorządu terytorialnego. Ich obszar oraz nazwy pokrywają się z granicami i nazwami dawnych gmin, tj. gmin typu wiejskiego i gmin typu miejskiego sprzed reformy.
Obwody w Albanii.
Kolejność alfabetyczna (cyfry i liczby z kolumny "Lp." odpowiadają numerom widniejącym na poniższej mapie).
Gminy w Albanii.
Do czerwca 2015 r. w Albanii funkcjonowały 373 gminy. 65 z nich było gminami typu miejskiego (alb. l.poj. bashkia, l.mn. bashki), a 308 – gminami typu wiejskiego (alb. l.poj. komuna, l.mn. komunë lub komunat). W wyniku reformy administracyjnej z 2014 r. połączono sąsiadujące ze sobą gminy, w związku z czym od lipca 2015 r. w Albanii funkcjonuje 61 gmin nowego typu (najczęściej są to gminy miejsko-wiejskie, rzadziej – miejskie). Pierwsze po reformie wybory samorządowe organów nowych gmin odbyły się 21 czerwca 2015.

</doc>
<doc id="138279" url="https://pl.wikipedia.org/wiki?curid=138279" title="Miś (zabawka)">
Miś (zabawka)

Miś – zabawka o wyglądzie wzorowanym na niedźwiedziu.
Sympatyczne postaci "misiów" – bohaterów literatury dziecięcej oraz skojarzenia z pluszowymi zabawkami sugerują, że niedźwiedź jest miłym i nieagresywnym zwierzęciem. Stereotyp ten stara się złamać m.in. Tatrzański Park Narodowy w programie informacyjnym "Niedźwiedź to nie Miś". Przy każdym punkcie sprzedaży biletów do parku można dostać ulotkę, która informuje jak zachować się w przypadku spotkania z niedźwiedziem.
Historia zabawki.
Kariera misia-zabawki rozpoczęła się w końcu XIX wieku. Margarete Steiff – niemiecka inwalidka sparaliżowana wskutek choroby Heinego-Medina, szyła różne pluszowe zabawki-zwierzątka. Jej siostrzeniec Richard Steiff w roku 1880 wpadł na pomysł, aby ulepszyć ich konstrukcję i założyć firmę produkującą takie zabawki w wirtemberskiej miejscowości Giengen an der Brenz, 10 km od granicy bawarskiej.
Pluszowe zwierzątka wystawiono na targach w Lipsku w 1903. Zainteresowały one Amerykanów i 3000 egzemplarzy wyeksportowano do Stanów Zjednoczonych. Tam zdobyły dużą popularność i wkrótce podobne misie zaczęły wytwarzać inne firmy zabawkarskie. Firma Steiffa nadal istnieje i nadal zajmuje się produkcją pluszowych zabawek.
Można też spotkać inną wersję historii powstania tej sympatycznej maskotki. Mianowicie, w 1902 roku, podczas jednego z polowań prezydenta Stanów Zjednoczonych Teodora „Teddy” Roosevelta, jego towarzysz łowów postrzelił młodego niedźwiadka. Gdy przyprowadził zwierzątko do prezydenta, ten widząc przerażenie malca kazał go uwolnić. Epizod ten przedstawił na rysunku Clifford Berryman. Jego grafika ukazała się w gazecie „The Washington Post” i dla sklepikarza z Brooklynu, Morrisa Mitchoma, imigranta z Rosji stała się inspiracją do produkcji pluszowych niedźwiadków o nazwie Teddy, za specjalnym pozwoleniem prezydenta. W ciągu kilku lat Mitchom stał się potentatem i właścicielem firmy „Ideal”, jednej z najbardziej znanych firm produkujących pluszowe misie
Światowy Dzień Pluszowego Misia.
W 2002, w 100. rocznicę powstania zabawki, dzień 25 listopada ustanowiony został Światowym Dniem Pluszowego Misia.
Bohater literacki.
Miś stał się bohaterem utworów dla dzieci, z których najbardziej znanym jest "Kubuś Puchatek" (ang. "Winnie the Pooh") stworzony w 1926 przez brytyjskiego pisarza Alana Alexandra Milne’a. Innym niedźwiedzim bohaterem książek dla dzieci jest Miś Paddington.
W Polsce popularne były dobranocki przedstawiające takie misie jak: Miś Uszatek czy Colargol.
Nazwy.
Nazwa pochodzi z języka łowieckiego. Etymologia tego słowa jest niejasna. Pojawiło się ono w końcu XVI wieku (T. Bielawski, "Myśliwiec", 1595), jako określenie żargonowe, prawdopodobnie jako skrót od staropolskiego "miedźwiedź" (z nieznanymi formami pośrednimi; wiadomo, że "miedjed" – „miodojad” – to eufemizm, neologizm zastępujący praindoeuropejskie określenie największego europejskiego drapieżnika). Myśliwi wierzyli, że nazywanie zwierzyny łownej jej nazwą własną – w tym wypadku "miedźwiedzia" – nie przynosiło szczęścia na polowaniu (zob. tabu).
W języku angielskim pluszowy miś to "Teddy Bear". Nazwa wzięła się od prezydenta Stanów Zjednoczonych Theodore’a Roosevelta, który w listopadzie 1902 został bohaterem komiksu w gazecie „Evening Star”. Historyjka opowiadała o tym, jak prezydent spotyka na polowaniu przestraszonego niedźwiadka. Komiks przeczytał przedsiębiorca z Brooklynu, cukiernik Morris Michton, i postanowił handlowo wykorzystać zdrobniałe imię Roosevelta. Prezydent zgodził się i w 1906 fabryka Michtona Ideal wypuściła na rynek pierwsze pluszowe misie pod nazwą "Teddy Bear".

</doc>
<doc id="138281" url="https://pl.wikipedia.org/wiki?curid=138281" title="Obwód Berat">
Obwód Berat

Obwód Berat (alb.: "qarku i Beratit") jest jednym z dwunastu obwodów w Albanii.
W skład obwodu wchodzą okręgi: Berat, Kuçova i Skrapar. Stolicą obwodu jest Berat.
Demografia.
W 2021 roku według spisu ludności w obwodzie zamieszkiwało 119 450 mieszkańców.

</doc>
<doc id="138282" url="https://pl.wikipedia.org/wiki?curid=138282" title="Paszport">
Paszport

Paszport – dokument tożsamości wydany przez uprawniony organ państwa, uprawniający do przekraczania granic państwowych (niektóre państwa mogą wymagać dodatkowo wiz wjazdowych).
W technice paszport to dokument wystawiany dla urządzeń wymagających szczególnego nadzoru podczas eksploatacji – np. zbiorników ciśnieniowych kontrolowanych przez uprawnione firmy i urzędy dozoru technicznego, aby zapobiec ich rozerwaniu. Firmy zapisują w paszporcie wykonane próby mające na celu jak najwcześniejsze wykrycie ewentualnych uszkodzeń, a urzędy dozoru technicznego – dopuszczenia do eksploatacji tak wypróbowanego urządzenia na kolejne okresy.
W rolnictwie paszport to dokument zwierzęcia wykazujący jego historię od narodzin do ewentualnego uboju.
Historia.
Pierwsze paszporty wprowadzili Rzymianie. Dla bezpieczeństwa oraz bezpiecznego przepływu towarów wystawiali oni zaświadczenie bezpiecznego przejazdu, które należało okazać władzom kraju, w którym się przebywało. Zawierało ono ostrzeżenie dla urzędników, którzy nie honorowaliby tego zaświadczenia.
Przez wiele wieków w większości krajów nie istniał obowiązek posiadania paszportu jako dokumentu potrzebnego do podróży zagranicznej, od przełomu XVIII i XIX wieku wyjątkiem były Imperium Rosyjskie oraz Imperium Osmańskie. Pierwsze współczesne uregulowania prawne i dokumenty do podróży zagranicznych zaczęto wprowadzać dopiero w XIX wieku. Pierwsze powszechne paszporty i obowiązek posiadania ich do przekraczania granic wprowadzono we Francji (1867), Imperium brytyjskim (1873), Królestwie Włoch (1873) oraz USA (1889). W następstwie I wojny światowej znacznie zaostrzono prawo paszportowo-celne w Europie.
Po II wojnie światowej w krajach tzw. bloku sowieckiego wydawanie pozwoleń na wyjazdy zagraniczne i paszportów stało się bardzo ograniczone. Dzięki przemianom politycznym po 1989 oraz rozszerzeniu się Strefy Schengen, paszporty nie są już niezbędne do podróży pomiędzy większością krajów Europy.

</doc>
<doc id="138283" url="https://pl.wikipedia.org/wiki?curid=138283" title="Pasiecznik (województwo dolnośląskie)">
Pasiecznik (województwo dolnośląskie)

Pasiecznik – wieś w Polsce położona w województwie dolnośląskim, w powiecie lwóweckim, w gminie Lubomierz.
Położenie.
Pasiecznik to duża wieś łańcuchowa o długości około 2,8 km, leżąca na Pogórzu Izerskim, pomiędzy Przedgórzem Rębiszowskim na południowym zachodzie i Wzniesieniami Radoniowskimi na północnym wschodzie, na wysokości około 380-435 m n.p.m. Przez miejscowość prowadzi droga krajowa nr 30.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Demografia.
Według Narodowego Spisu Powszechnego (III 2011 r.) Pasiecznik liczył 587 mieszkańców. Jest największą miejscowością gminy Lubomierz.
Zabytki.
Do wojewódzkiego rejestru zabytków wpisane są:

</doc>
<doc id="138284" url="https://pl.wikipedia.org/wiki?curid=138284" title="Obwód Dibër">
Obwód Dibër



</doc>
<doc id="138285" url="https://pl.wikipedia.org/wiki?curid=138285" title="Obwód Durrës">
Obwód Durrës

Obwód Durrës (alb. "qarku i Durrësit") – jeden z dwunastu obwodów w Albanii. W skład obwodu wchodzą okręgi: Durrës, Kruja. Stolicą obwodu jest Durrës.
W 2021 roku według spisu ludności, w obwodzie zamieszkiwało ponad 292 tys. mieszkańców. Wśród nich było 77,81% Albańczyków, 0,18% Greków, 0,07% Macedończyków, 0,05% Arumunów, 0,36% Romów, 0,02% Egipcjan, 19,29% ludności nie udzieliło odpowiedzi. Muzułmanie stanowili 67,46%, Bektaszyci 1,60%, katolicy 7,35%, ewangelicy 0,12%, ortodoksi 3,30%, ateiści 1,10%, odpowiedzi nie udzieliło 12,84% ludności.

</doc>
<doc id="138286" url="https://pl.wikipedia.org/wiki?curid=138286" title="Obwód Elbasan">
Obwód Elbasan

Obwód Elbasan (alb.: "qarku i Elbasanit") – jeden z dwunastu obwodów w Albanii.
W skład obwodu wchodzą okręgi: Elbasan, Gramsh, Librazhd i Peqin. Stolicą obwodu jest Elbasan.
W 2011 roku według spisu ludności w obwodzie zamieszkiwało 295 827 mieszkańców. Wśród nich było 85,58% Albańczyków, 0,06% Greków, 0,03% Macedończyków, 0,25% Arumunów, 0,36% Romów, 0,15% Egipcjan, 12,11% ludności nie udzieliło odpowiedzi. Muzułmanie stanowili 64,41%, Bektaszyci 0,51%, katolicy 1,03%, ewangelicy 0,12%, ortodoksi 5,17%, ateiści 3,27%, odpowiedzi nie udzieliło 13,29% ludności.

</doc>
<doc id="138287" url="https://pl.wikipedia.org/wiki?curid=138287" title="Obwód Fier">
Obwód Fier

Obwód Fier (alb.: "qarku i Fierit") – jeden z dwunastu obwodów w Albanii.
W skład obwodu wchodzą okręgi: Fier, Lushnja i Mallakastra. Stolicą obwodu jest Fier.
W 2011 roku według spisu ludności w obwodzie zamieszkiwało 310 331 mieszkańców. Wśród nich było 77,71% Albańczyków, 0,11% Greków, 0,01% Macedończyków, 0,50% Arumunów, 0,53% Romów, 0,02% Egipcjan, 19,70% ludności nie udzieliło odpowiedzi. Muzułmanie stanowili 48,52%, Bektaszyci 1,01%, katolicy 1,98%, ewangelicy 0,11%, ortodoksi 13,76%, ateiści 3,61%, odpowiedzi nie udzieliło 20,93% ludności.

</doc>
<doc id="138289" url="https://pl.wikipedia.org/wiki?curid=138289" title="Dokument tożsamości">
Dokument tożsamości

Dokument tożsamości – dokument urzędowy stwierdzający tożsamość osoby.
Podstawowe dane zawarte w takim dokumencie to: nazwisko i imiona osoby, data urodzenia, płeć, numer identyfikacyjny (np. PESEL). Może również zawierać: nazwisko rodowe, imiona rodziców, miejsce urodzenia, adres zameldowania, wzrost, kolor oczu i inne.
W Polsce podstawowymi dokumentami tożsamości są paszport i dowód osobisty dla obywateli polskich oraz karta pobytu i dokument pobytu dla cudzoziemców posiadających zezwolenie na dłuższy od turystycznego pobyt na terytorium RP.
Szczególnym dokumentem tożsamości jest książeczka żeglarska, dokument marynarzy zatrudnionych na statkach handlowych, stwierdzający tożsamość, dokumentujący przebieg pracy oraz umożliwiający przekraczanie granicy morskiej i pobyt we wszystkich portach świata.
Innym szczególnym dowodem tożsamości jest książeczka wojskowa, dokument wydawany m.in. żołnierzom w czynnej służbie wojskowej zawierający nazwisko i imię posiadacza karty, datę urodzenia, stopień wojskowy i oznaczenie książeczki wojskowej posiadacza karty, numer PESEL posiadacza karty rodzaj służby posiadacza karty, grupę krwi, fotografię i podpis.
Dokumenty tożsamości wydawane mogą być także zwierzętom gospodarskim albo hodowlanym.

</doc>
<doc id="138290" url="https://pl.wikipedia.org/wiki?curid=138290" title="Obwód Gjirokastra">
Obwód Gjirokastra

Obwód Gjirokastra (alb. "qarku i Gjirokastrës") – jeden z dwunastu obwodów w Albanii.
W skład obwodu wchodzą okręgi: Gjirokastra, Përmet i Tepelena. Stolicą obwodu jest Gjirokastra.
W 2011 roku według spisu ludności w obwodzie zamieszkiwało 262 785 mieszkańców. Wśród nich było 77,86% Albańczyków, 7,43% Greków, 0,095% Arumunów, 0,13% Romów, 0,03% Egipcjan, 12,09% ludności nie udzieliło odpowiedzi. Muzułmanie stanowili 38,54%, Bektaszyci 8,48%, katolicy 2,07%, ewangelicy 0,08%, ortodoksi 17,43%, ateiści 6,30%, odpowiedzi nie udzieliło 15,16% ludności.

</doc>
<doc id="138291" url="https://pl.wikipedia.org/wiki?curid=138291" title="Obwód Korcza">
Obwód Korcza

Obwód Korcza (alb. "Qarku i Korçës") – jeden z dwunastu obwodów w Albanii.
W skład obwodu wchodzą cztery okręgi: Devoll, Kolonja, Korcza i Pogradec, 37 gmin, z czego 6 miejskich (alb. "Bashki"), oraz 31 wiejskich (alb. "Komuna"). Stolicą obwodu jest Korcza. 
W 2011 roku według spisu ludności w obwodzie zamieszkiwało 220 357 mieszkańców. Wśród nich było 80,20% Albańczyków, 1,33% Greków, 1,78% Macedończyków, 1,21% Arumunów, 9,46% Romów, 0,38% Egipcjan. 13,39% ludności nie udzieliło odpowiedzi. Muzułmanie stanowili 58,98%, Bektaszyci 2,07%, katolicy 1,13%, ewangelicy 0,30%, ortodoksi 16,25%, ateiści natomiast 1,82%, odpowiedzi nie udzieliło 10,25% ludności.

</doc>
<doc id="138292" url="https://pl.wikipedia.org/wiki?curid=138292" title="Miejsce urodzenia">
Miejsce urodzenia

Miejsce urodzenia – odnotowana w akcie urodzenia (dokumencie wystawionym przez właściwy urząd stanu cywilnego) nazwa miejscowości, w której odbył się poród danej osoby.
Miejsce urodzenia zamieszcza się w akcie stanu cywilnego zgodnie z krajowym rejestrem urzędowego podziału terytorialnego kraju oraz urzędowych nazw miejscowości i ich części. Wobec tego trzeba uwzględnić zmiany nazwy miejscowości, w której odbył się poród danej osoby.
Miejsce urodzenia w historii pełniło ważną rolę, pozwalając między innymi na rozróżnienie osób posiadających to samo imię jak też lokalizację majątków rodowych (np. Zyndram z Maszkowic). Z czasem określenie miejsca urodzenia w wielu przypadkach dało początek nazwisku (analogicznie – Zyndram Maszkowski).
Czasem wraz z datą urodzenia służyło również jako podstawa do określenia narodowości.

</doc>
<doc id="138293" url="https://pl.wikipedia.org/wiki?curid=138293" title="Obwód Kukës">
Obwód Kukës

Obwód Kukës (alb. "qarku i Kukësit") – jeden z dwunastu obwodów w Albanii. W 2011 roku obwód zamieszkiwało 85 292 ludzi, 42 999 mężczyzn oraz z 42 293 kobiety.
W skład obwodu wchodzą okręgi: Has, Kukës i Tropoja. Stolicą obwodu jest Kukës.
W 2011 roku według spisu ludności w obwodzie zamieszkiwało 85 292 mieszkańców. Wśród nich było 84,31% Albańczyków, 0,01% Greków, 0,85% Macedończyków, 0,07% Arumunów, 0,05% Romów. 13,62% ludności nie udzieliło odpowiedzi. Muzułmanie stanowili 83,81%, katolicy 2,62%, ewangelicy 0,03%, ortodoksi 0,03%, ateiści natomiast 0,33%, odpowiedzi nie udzieliło 8,19% ludności.

</doc>
<doc id="138294" url="https://pl.wikipedia.org/wiki?curid=138294" title="Data urodzenia">
Data urodzenia

Data urodzenia – w prawie i genealogii data przyjścia na świat (tj. zakończenia drugiego etapu porodu danej osoby), tj. dzień, miesiąc i rok w kalendarzu gregoriańskim. Obecnie jedynym prawnym dowodem i źródłem daty urodzenia osoby jest jej akt urodzenia wystawiony przez właściwy dla miejsca urodzenia urząd stanu cywilnego.

</doc>
<doc id="138295" url="https://pl.wikipedia.org/wiki?curid=138295" title="Obwód Lezha">
Obwód Lezha

Obwód Lezha (alb. "qarku i Lezhës") – jeden z dwunastu obwodów w Albanii.
W skład obwodu wchodzą okręgi: Kurbin, Lezha i Mirdita. Stolicą obwodu jest Lezha.
W 2011 roku według spisu ludności w obwodzie zamieszkiwało 134 027 mieszkańców. Wśród nich było 86,90% Albańczyków, 0,03% Greków, 0,01% Macedończyków, 0,01% Arumunów, 0,14% Romów, 0,18% Egipcjan, 11,43% ludności nie udzieliło odpowiedzi. Muzułmanie stanowili 14,81%, Bektaszyci 0,13%, katolicy 72,38%, ewangelicy 0,06%, ortodoksi 0,258%, ateiści 0,13%, odpowiedzi nie udzieliło 8% ludności.

</doc>
<doc id="138296" url="https://pl.wikipedia.org/wiki?curid=138296" title="Obwód Szkodra">
Obwód Szkodra

Obwód Szkodra (alb. "qarku i Shkodrës") – jeden z dwunastu obwodów w Albanii.
W skład obwodu wchodzą okręgi: Malësi e Madhe, Puka i Szkodra. Stolicą obwodu jest Szkodra.
W 2011 roku według spisu ludności w obwodzie zamieszkiwało 141 944 mieszkańców. Wśród nich było 91,65% Albańczyków, 0,02% Greków, 0,01% Arumunów, 0,18% Romów, 0,32% Egipcjan, 6,35% ludności nie udzieliło odpowiedzi. Muzułmanie stanowili 44,84%, Bektaszyci 0,07%, katolicy 47,19%, ewangelicy 0,09%, ortodoksi 0,38%, ateiści 0,14%, odpowiedzi nie udzieliło 4,94% ludności.

</doc>
<doc id="138297" url="https://pl.wikipedia.org/wiki?curid=138297" title="Obwód Tirana">
Obwód Tirana

Obwód Tirana (alb. "qarku i Tiranës") – jeden z dwunastu obwodów w Albanii.
W skład obwodu wchodzą okręgi: Kavaja i Tirana. Stolicą obwodu jest Tirana.
W 2011 roku według spisu ludności w obwodzie zamieszkiwało 749 365 mieszkańców. Wśród nich było 84,190% Albańczyków, 0,35% Greków, 0,07% Macedończyków, 0,11% Arumunów, 0,32% Romów, 0,11% Egipcjan, 12,69% ludności nie udzieliło odpowiedzi. Muzułmanie stanowili 62,29%, Bektaszyci 2,66%, katolicy 5,3%, ewangelicy 0,24%, prawosławni 0,25%, ateiści 2,74%, odpowiedzi nie udzieliło 15,19% ludności.

</doc>
<doc id="138298" url="https://pl.wikipedia.org/wiki?curid=138298" title="Obwód Wlora">
Obwód Wlora

Obwód Wlora (alb. "qarku i Vlorës") – jest jednym z dwunastu obwodów w Albanii.
W skład obwodu wchodzą okręgi: Delvina, Saranda i Wlora. Stolicą obwodu jest Wlora.
W 2011 roku według spisu ludności w obwodzie zamieszkiwało 175 640 mieszkańców. Wśród nich było 68,68% Albańczyków, 6,88% Greków, 0,5% Arumunów, 0,16% Romów, 0,01% Egipcjan, 21,78% ludności nie udzieliło odpowiedzi. Muzułmanie stanowili 42,14%, Bektaszyci 1,08%, katolicy 1,928%, ewangelicy 0,06%, ortodoksi 13,74%, ateiści 6,01%, odpowiedzi nie udzieliło 20,92% ludności.

</doc>
<doc id="138299" url="https://pl.wikipedia.org/wiki?curid=138299" title="Nazwisko rodowe">
Nazwisko rodowe

Nazwisko rodowe – również „de domo” (łac. "z domu") odnotowane w akcie urodzenia lub chrztu nazwisko rodu (rodziny), z którego pochodzi dana osoba. Najczęściej jest nim nazwisko ojca. 
Polskie prawo przewiduje możliwość, by w wyniku zawarcia związku małżeńskiego:
Zmiana nazwiska noszonego po zawarciu małżeństwa, gdy jest ono tożsame z nazwiskiem rodowym, rozciąga się na nazwisko rodowe wyłącznie na wyraźne żądanie osoby ubiegającej się o zmianę nazwiska.
Poza Polską możliwe są też inne rozwiązania, np. nazwisko burmistrza Los Angeles, Antonia Villaraigosy, powstało z połączenia nazwiska Antonia Villary z nazwiskiem jego żony, Coriny Raigosy.
W wyniku prac nad nowym polskim kodeksem cywilnym, Komisja Kodyfikacyjna Prawa Cywilnego rekomendowała w 2008 umieszczenie w księdze pierwszej dokumentu art. 26 § 2 definiujący nazwisko rodowe, w brzmieniu: „nazwisko nabyte na podstawie ustalonego pochodzenia jest nazwiskiem rodowym”.

</doc>
<doc id="138300" url="https://pl.wikipedia.org/wiki?curid=138300" title="Kavaja">
Kavaja

Kavaja (alb. forma nieokreślona: "Kavajë") – miasto w zachodniej Albanii, stolica okręgu Kavaja. Według danych z 2003 r. miasto liczy 28 200 mieszkańców; pod względem wielkości jest dziesiątym miastem w Albanii. 95% mieszkańców miasta to muzułmanie.
W latach 1990-1991 miasto było centrum protestów antykomunistycznych. W okresie zamieszek w 1997 r. Kavaja pozostała jednym z najspokojniejszych miast w całej Albanii, a to dzięki cywilnym patrolom, zorganizowanym przez władze religijne.
W tym mieście urodził się piłkarze: Skerdilaid Curri, Andi Lila oraz Altin Lala.
W mieście znajduje się siedziba klubu Besa Kavajë, grającego w najwyższej klasie rozgrywek ligowych w Albanii.

</doc>
<doc id="138301" url="https://pl.wikipedia.org/wiki?curid=138301" title="Adres zameldowania">
Adres zameldowania

Adres zameldowania (zameldowanie) – określenie miejscowości (miasta, wsi), ulicy (osiedla), numeru domu oraz ewentualnie numeru lokalu mieszkalnego, w którym na stałe lub czasowo przebywa dana osoba.
Obowiązek meldunkowy.
Historycznie instytucja zameldowania jest związana z systemami paszportowymi występującymi już w średniowiecznej Europie, a rozwiniętymi jako element państwowego nadzoru nad obywatelami podczas rewolucji francuskiej, w carskiej Rosji ("propiska"), w państwach zachodniej Europy po wybuchu I wojny światowej (wprowadzenie wiz) oraz w stalinowskim okresie istnienia Związku Radzieckiego, gdzie taki system był najbardziej restrykcyjny i najmocniej ograniczał prawa człowieka, włącznie z pozakonstytucyjnym pozbawieniem prawa do swobodnego przemieszczania się i pobytu, a także praktycznie regulował jako administracyjne nadanie prawo użytkowania nieruchomości w miejsce mocno ograniczonego prawa własności prywatnej.
W postradzieckiej Rosji, pomimo że w Konstytucji Federacji Rosyjskiej pojawił się zapis o swobodzie przemieszczania się i przebywania, to jest on jednak częściowo martwy ze względu na kolizje prawne z ustawami i praktyką, np. stosowaną w Moskwie, gdzie zameldowanie się nie polega na zgłoszeniu tego do zarejestrowania, ale na otrzymaniu pozwolenia na podstawie decyzji administracyjnej.
Obowiązek meldunkowy w Polsce.
W Polsce występują co najmniej dwa obowiązki meldunkowe – cywilny i wojskowy.
Cywilny obowiązek meldunkowy.
Zameldowanie cywilne jest obowiązkiem ustawowym związanym z ewidencją ludności i dokumentami tożsamości. Czynności meldunkowych dokonuje właściwy urząd gminy. Nie należy mylić zameldowania z pojęciem "miejsca zamieszkania" definiowanym przepisem art. 25 kodeksu cywilnego. Miejsce zamieszkania określa stan faktyczny (fizyczne stałe przebywanie osoby), podczas gdy meldunek oznacza stan prawny (uzależniony jest od dopełnienia określonej formalności w urzędzie).
Ustawa o ewidencji ludności nakłada na osoby przebywające na terytorium Polski następujące obowiązki:
Gdy przebywa się w danej miejscowości pod tym samym adresem dłużej niż trzydzieści dni, należy się zameldować. 
Do 31 grudnia 2012 roku prawo nakładało obowiązek meldunkowy w zakładach hotelarskich i innych instytucjach w ciągu 24 godzin. Nowelizacja ustawy zniosła ten przepis. Obecnie, zakłady hotelarskie nie mają także narzuconego przez państwo obowiązku prowadzenia ksiąg meldunkowych, ani zbierania danych osobowych, z wyjątkiem zgłoszenia ogólnej liczby gości, z podziałem na obywatelstwa, okresowo do Głównego Urzędu Statystycznego.
Zameldowanie jest związane z dokumentem tożsamości – dowodem osobistym – w którym równolegle z dokonaniem wpisu w urzędowej ewidencji dokonywana była (w Polsce – w czasach, kiedy dokument ten funkcjonował jako papierowa książeczka) odpowiednia adnotacja. Polskie dowody osobiste w formie plastikowej karty, wydane przed 1 marca 2015 r., nie pozwalały na dokonywanie w nich adnotacji i w przypadku zmiany zameldowania wymagały wymiany na nowy dokument. Dowody osobiste wydane od 1 marca 2015 r. nie zawierają informacji o adresie zameldowania.
Uregulowania nt. obowiązku zameldowania z okresu PRL wykazują znaczące podobieństwo do analogicznych praktyk radzieckich, choć nie były tak restrykcyjne. Formalnie istniało w Polsce rozróżnienie „zameldowania na pobyt stały” i „zameldowania na pobyt czasowy”; to ostatnie teoretycznie było obowiązkowe w przypadku pobytu poza miejscem stałego zameldowania przez czas dłuższy niż 3 dni, praktykowane jednak było rzadko, od lat 70. XX wieku już jedynie – czasami, raczej rzadko i niekonsekwentnie – w sytuacjach takich, jak pobyt i zamieszkanie w domach akademickich podczas studiów poza domem rodzinnym itp. Po zmianie ustrojowej w 1989 r. przepisy o „meldunku” nie zostały w Polsce formalnie zniesione; instytucje wojskowe zajmujące się ewidencją poborowych oraz żołnierzy rezerwy (WKU) opierają swoje rejestry na podstawie danych meldunkowych, podobnie sądownictwo i system bankowy. Przepisy o zameldowaniu są powodem kontrowersji, oprócz bowiem podnoszonych czasem zastrzeżeń związanych z nadmierną – zdaniem przeciwników systemu meldunkowego – ingerencją państwa w prywatność obywateli, wywołują także niekiedy problemy u osób „wymeldowanych donikąd” (np. w drodze wyroku sądowego, eksmisji, czasem po pobycie w więzieniu). Osoby takie mają często znaczne trudności w uzyskaniu pracy i przy szczególnym splocie niekorzystnych okoliczności mogą popaść w trwałe bezrobocie i bezdomność.
Według urzędników, obowiązek meldunkowy służy między innymi prawidłowemu wykonywaniu przez organy państwowe władzy publicznej, ewidencji ludności polegającej na rejestracji danych o miejscu pobytu osób. Trybunał Konstytucyjny w wyroku z dnia 27 maja 2002 r. (sygn. akt K 20/01) uznał, że obowiązek meldunkowy jest instytucją wynikającą z konstytucyjnej klauzuli porządku publicznego mającą jednocześnie związek z ochroną praw interesów jednostki. Służy bowiem prawidłowemu wykonywaniu funkcji przez organy władzy publicznej oraz ochronie interesów samych zainteresowanych. Organ meldunkowy nie rejestruje uprawnień do lokalu, lecz gromadzi informacje w zakresie danych o miejscu pobytu osób. Nie stanowi zaś formy kontroli legalności zamieszkiwania na terenie kraju. Równocześnie jednak część przepisów meldunkowych została przez TK uznana za niezgodne z Konstytucją ze względu na naruszenie zasady proporcjonalności.
Od 1 stycznia 2018 r. obowiązku meldunkowego można dopełnić w formie dokumentu elektronicznego przy wykorzystaniu środków komunikacji elektronicznej, na zasadach określonych w ustawie z dnia 17 lutego 2005 r. o informatyzacji działalności podmiotów realizujących zadania publiczne.
Wojskowy obowiązek meldunkowy.
Wojskowy obowiązek meldunkowy istnieje równolegle do obowiązku cywilnego i dotyczy m.in. wszystkich mężczyzn w wieku 18-50 lat życia. Osoby podlegające temu obowiązkowi powinny zgłaszać do Wojskowego Cenrum Rekrutacji (WCR) m.in. zmiany w wykształceniu oraz kwalifikacjach zawodowych. Pozostałe wymagania wojskowego obowiązku meldunkowego są powiązane z obowiązkiem cywilnym.
Do 2012 roku obowiązek obejmował również uzyskiwanie zezwolenia WKU na wyjazd za granicę przekraczający 2 miesiące (§ 7) oraz zgłaszania powrotu z tego wyjazdu. Po nowelizacji rozporządzenia z 2012 roku obowiązek ten spełnia się za pośrednictwem zgłoszenia wyjazdu w ramach obowiązku cywilnego.
Niespełnienie wyżej wymienionych obowiązków wobec WCR jest wykroczeniem.
Obowiązek meldunkowy w praktyce.
Obowiązek meldunkowy jest w Polsce powszechnie ignorowany, szczególnie meldunek czasowy. Powszechną praktyką jest utrzymywanie meldunku stałego w miejscu innym niż miejsce stałego zamieszkania (np. w mieście urodzenia) w celu utrzymania rozmaitych przywilejów wynikających z meldunku (mieszkanie kwaterunkowe, niższe stawki ubezpieczeń komunikacyjnych, dużo tańsze parkowanie w płatnej strefie czy możliwość zapisania dziecka do wybranego przedszkola). Jednak meldunek nie powoduje nabycia jakichkolwiek praw do lokalu.
Pomimo tego, że zameldowanie teoretycznie służy wyłącznie celom ewidencyjnym, czynność ta obwarowana jest licznymi warunkami do spełnienia. Zameldować się można tylko w takim lokalu, do którego posiada się tytuł prawny (np. własność, dzierżawa, najem). W przeciwnym wypadku osoba meldująca się potrzebuje pisemnej zgody od osoby, która taki tytuł posiada, a niekiedy musi się razem z nią stawić osobiście w urzędzie gminy. W praktyce urzędy odmawiają zameldowania na pobyt stały na podstawie umowy najmu zawartej na czas oznaczony. W takim przypadku możliwe jest zameldowanie na pobyt czasowy lub na pobyt stały, ale za zgodą właściciela (wynajmującego) lokal. Wiele osób chciałoby (zgodnie z prawem) dopełnić obowiązku meldunkowego, ale przeszkody formalne mocno ograniczają lub pozbawiają takiej możliwości.
Warto zwrócić uwagę, że meldunek przestał odgrywać jakąkolwiek rolę przy opodatkowaniu podatkiem od dochodu osób fizycznych nieprowadzących działalności gospodarczej. Podatnik może złożyć w urzędzie skarbowym formularz ZAP-3, w którym podaje swój (faktyczny) adres zamieszkania. To w oparciu o ten adres ustala się właściwość miejscową urzędu skarbowego oraz gminę, do której trafi część odprowadzonego podatku. Z tego powodu wiele miast prowadzi kampanie promocyjne nakłaniające faktycznych mieszkańców do zgłaszania swoich adresów w urzędzie skarbowym choćby nawet byli zameldowani gdzie indziej. Wskazanie adresu do celów podatkowych nie wymaga okazywania jakiegokolwiek tytułu prawnego do lokalu, a zatem jest procedurą znacznie prostszą.
Jak wskazywano podczas nowelizacji ustawy o ewidencji ludności i dowodach osobistych w 2010 roku, znaczna część obowiązków meldunkowych była całkowicie archaiczna – np. zobowiązanie właścicieli mieszkań, dozorców domów i zakładów pracy do donoszenia urzędom gminy o osobach, które nie dopełniły meldunku. Powszechnie ignorowane są także obowiązki takie jak zgłoszenie wyjazdów zagranicznych trwających powyżej 6 miesięcy (i powrotów, do 2010 r. obowiązek ten dotyczył wyjazdów na czas powyżej 3 miesięcy) – np. w Krakowie składanych jest średnio ok. 20 takich zgłoszeń rocznie.
Do 2010 roku kary z tytułu niedopełnienia obowiązku meldunkowego nie były nakładane w sposób systematyczny, niemniej jednak zdarzały się, szczególnie przy okazji innych spraw oraz jako typowa „kara zastępcza” kiedy nie udawało się znaleźć innego powodu dla ukarania danej osoby. Nowa ustawa o ewidencji ludności z 2010 roku uchyliła art. 147 Kodeksu wykroczeń, który penalizował niespełnianie obowiązku meldunkowego a obowiązek meldunkowy miał zostać całkowicie zniesiony od 1 stycznia 2014 roku, co miało dać urzędom czas na zbudowanie alternatywnych form ewidencji. Data ta była jednak w przeszłości przesuwana.
W 2012 roku zmieniono ustawę. Zakładano, że obowiązek meldunkowy ma zostać zniesiony 1 stycznia 2016 roku. Pod koniec 2014 roku rząd zapowiedział, że zniesienie obowiązku meldunkowego zostanie po raz kolejny przeniesione.
W 2015 roku po raz kolejny dokonano nowelizacji ustawy, która przewidywała, że obowiązek meldunkowy ma zostać zniesiony 1 stycznia 2018 roku. Po wyborach parlamentarnych w tym samym roku nowy wiceminister spraw wewnętrznych Jarosław Zieliński zapowiedział, że obowiązek meldunkowy nie zostanie zniesiony „"żeby obywatele zamieszkali w Polsce mieli zameldowanie i żeby było wiadomo, gdzie ich szukać, jeżeli zachodzi taka potrzeba"”. Obietnicę tę zrealizowano. Odwołanie zniesienia obowiązku meldunkowego nastąpiło 1 stycznia 2018. Ułatwiono wykonanie tego obowiązku, dopuszczając zameldowanie w drodze elektronicznej.

</doc>
