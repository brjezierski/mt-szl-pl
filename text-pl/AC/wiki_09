<doc id="138303" url="https://pl.wikipedia.org/wiki?curid=138303" title="Rodzice">
Rodzice

Rodzice – nazwa jednej z podstawowych relacji w rodzinie. Rodzic jest spokrewniony z dzieckiem w pierwszym stopniu linii prostej i jest jego wstępnym (przodkiem).
Rodzice to określenie należące zarówno do języka naturalnego, w tym potocznego, jak i do języka prawnego.
Rodzice biologiczni.
[[Plik:Tadeusz Kryspin Jackowski z rodzina.jpg|thumb|Tadeusz Kryspin Jackowski, jego żona Paula Chłapowska oraz potomstwo (1898, 
Rodzicami biologicznymi (genetycznymi, faktycznymi) dziecka są tylko ci, którzy [[Zapłodnienie u człowieka|poczęli]] dziecko, a więc od których pochodzi odpowiednio [[komórka jajowa]] i [[plemnik]]. 
W ogólnym znaczeniu są to osoby, od których [[pochodzenie dziecka|dziecko pochodzi]] bezpośrednio – jego [[ojciec]] i [[matka]]. "Rodzic" to zarówno [[ojciec]], jak [[matka]], ale [[staropolskie określenia stopnia pokrewieństwa|w języku staropolskim]] oznaczało tylko ojca. Fakt posiadania dziecka przez kobietę i bycia matką to macierzyństwo, a fakt posiadania dziecka przez mężczyznę i bycia ojcem to ojcostwo. Bycie rodzicem to rodzicielstwo. Potocznie ojciec to także tata (lub tatuś), a matka – mama (lub mamusia).
Rodzice prawni.
Według [[Wincenty Okoń|Wincentego Okonia]] rodzice to "naturalni i prawni opiekunowie dzieci własnych. Do czasu osiągnięcia przez nich pełnoletniości rodzice mają obowiązek i prawo kierowania nimi, reprezentowania ich i zawiadywania ich majątkiem; gdy rodzice nie żyją, władza rodzicielska jest sprawowana przez opiekuna prawnego". W przypadku złego sprawowania władzy rodzicielskiej sąd może ją ograniczyć lub całkowicie rodziców jej pozbawić, co jednak nie uwalnia ich od obowiązku łożenia na utrzymanie dzieci.
W polskim prawie rodzicami są tylko dwie osoby (wyjątkowo jedna) wpisane odpowiednio jako matka lub ojciec do [[akt urodzenia|aktu urodzenia]] i innych [[akt stanu cywilnego|aktów stanu cywilnego]], a na ich podstawie do innych [[dokument urzędowy|dokumentów urzędowych]] (dowód osobisty, paszport). W zamierzeniu [[władza ustawodawcza|ustawodawcy]] rodzicami powinny być osoby, od których ktoś rzeczywiście i bezpośrednio [[pochodzenie dziecka|pochodzi]]. Jako matka do aktu stanu cywilnego wpisywana jest więc kobieta, która urodziła dziecko, natomiast jako ojciec - mężczyzna, z którym matka [[Zapłodnienie u człowieka|poczęła]] dziecko. O ile zazwyczaj zgodnie z łacińską sentencją "mater semper certa est" (macierzyństwa nie trzeba dowodzić, matka zawsze jest pewna), to ojcostwo może budzić wątpliwości, a zapobiegają im głównie domniemania ojcostwa na rzecz [[Małżonkowie|męża]] matki lub innego mężczyzny z nią współżyjącego (w określonym czasie przed [[data urodzenia|datą narodzin]]). Do innych instytucji prawnych, które mogą uchylić bądź nadać status "ojca" należą: uznanie ojcostwa, ustalenie oraz zaprzeczenie ojcostwa, jak również ustalenie bezskuteczności uznania ojcostwa. W wyjątkowych sytuacjach (dziecko porzucone lub podmienione, [[matka zastępcza]]) można ustalić bądź zaprzeczyć także macierzyństwo. Wreszcie dla dziecka nieznanego pochodzenia do aktu urodzenia wpisuje się rodziców fikcyjnych.
Ponieważ w razie wpisania do [[akt urodzenia|metryki]] osób niebędących rodzicami genetycznymi nie ma obowiązku podejmowania kroków prawnych do sprostowania tych faktów (zwłaszcza jeżeli dziecko osiągnęło już [[pełnoletniość]]), możliwa jest trwała sytuacja, w której rodzice prawni nie są biologicznymi rodzicami dziecka.
Osoba, z którą rodzic zawarł kolejny [[małżeństwo|związek małżeński]] po rozwodzie lub [[wdowieństwo|śmierci poprzedniego małżonka]], również będącego rodzicem dziecka, nazywana jest w języku polskim rodzicem [[Przybrana rodzina|przybranym]]. W [[język prawny|języku prawnym]] taka osoba nie jest już rodzicem, lecz [[Relacja rodzinna|powinowatym]] pierwszego [[stopień pokrewieństwa|stopnia]] w linii prostej.
Z rodzicem w sensie prawnym nie należy również mylić "innych" osób, którym sąd przyznał [[władza rodzicielska|władzę rodzicielską]] nad niepełnoletnim dzieckiem. Rodzicem nie musi być też przysposabiający dziecko – będzie nim tylko w przypadku [[adopcja|adopcji]] blankietowej (czyli dokonanej po nieodwołanym w odpowiednim czasie zrzeczeniu się praw do nowo narodzonego dziecka przez rodzicielkę). Tak samo nie jest rodzicem osoba sprawująca opiekę.
Miłość i szacunek do rodziców.
Miłość do rodziców to uczucie (stan emocjonalny) dziecka, który jest naturalną odpowiedzią dziecka na miłość ze strony rodziców doświadczaną przez dziecko począwszy od chwili narodzin. Gdy dziecko czuje się kochane, to znaczy gdy jest zaspokajana najważniejsza potrzeba emocjonalna dziecka, rozwija się jego naturalna zdolność do kochania i dziecko kocha tych, którzy pierwszy raz w życiu obdarzyli je miłością, czyli dali odczuć dziecku, że jest dla nich ważne, że je akceptują takim jakie jest, że może zawsze na nich liczyć, że zapewnili mu poczucie bliskości, że są uważni na jego potrzeby (głównie emocjonalne), że szanują jego odrębność i niepowtarzalność jako człowieka.
W tradycji judeochrześcijańskiej stosunek dzieci do rodziców ujęty jest w czwartym przykazaniu [[Dekalog]]u ("Czcij ojca swego i matkę swoją"). W tradycji tej szacunek dzieci dla ich rodziców jest wyrazem wdzięczności za trud włożony w wychowanie i utrzymanie do czasu usamodzielnienia się (co i tak z punktu widzenia prawa jest obowiązkiem rodziców). Wyrazem tak rozumianego szacunku dla rodziców jest ponadto obchodzenie co roku [[Dzień Matki|Dnia Matki]] oraz [[Dzień Ojca|Dnia Ojca]].
Miłością do rodziców często jest nazywana więź łącząca dziecko z rodzicami a wynikająca z tradycji kulturowych, niemająca związku z uczuciem miłości.
Prawa i obowiązki rodziców.
Rodzice są zobowiązani do zapewnienia utrzymania i [[wychowanie|wychowania]] swojego dziecka. Nie wolno im wobec dziecka stosować [[Kara cielesna|kar cielesnych]].
Jeśli rodzice nie wypełniają tych obowiązków, [[sąd rodzinny]] na wniosek odpowiednich organów (zwłaszcza [[pomoc społeczna|pomocy społecznej]]) może pozbawić ich władzy rodzicielskiej i powierzyć opiekę nad dzieckiem innym osobom (przy czym sąd rozstrzyga o prawach każdego z rodzica osobno).
Role rodzicielskie.
Na ten temat pierwszy wypowiedział się [[Sigmund Freud|Freud]] na przełomie [[XIX wiek|XIX]] i [[XX wiek|XX]] w. Pierwszoplanowa dla niego była rola matki, a ojca drugoplanowa. Rozpowszechniony był wtedy inny niż współcześnie model rodziny, który zakładał, że matka opiekując się dzieckiem do trzeciego roku życia, jest dla dziecka najważniejsza. Kontakty matki z dzieckiem od urodzenia do trzeciego roku życia uważano za najważniejsze, gdyż tyko matka potrafiła kochać za sam fakt istnienia dziecka. 
Linki zewnętrzne.
[[Kategoria:Prawo rodzinne]]
[[Kategoria:Relacje rodzinne]]
[[Kategoria:Rodzicielstwo]]

</doc>
<doc id="138305" url="https://pl.wikipedia.org/wiki?curid=138305" title="Lokal mieszkalny">
Lokal mieszkalny

Lokal mieszkalny – trwale wydzielony fragment nieruchomości – budynku mieszkalnego, służący do zaspokojenia potrzeb bytowych co najmniej jednej osoby (najczęściej rodziny). Składa się przeważnie z kilku pokojów, kuchni, łazienki z ubikacją oraz korytarza.
Definicje.
Samodzielny lokal mieszkalny może stanowić odrębną własność, czyli nieruchomość lokalową. Położony jest na określonej nieruchomości, stanowiącej nieruchomość wspólną (art. 3 ustawy z 24 czerwca 1994 roku o własności lokali (uwl)). Do lokalu przypisany jest udział w nieruchomości wspólnej. Współwłasność nieruchomości wspólnej jest prawem, związanym z prawem własności nieruchomości lokalowej i nie może być zniesiona (art. 3 ust. 1 uwl).
Według Przepisów techniczno-budowlanych:
"§ 3. Ilekroć w rozporządzeniu jest mowa o:[...] mieszkaniu - należy przez to rozumieć zespół pomieszczeń mieszkalnych i pomocniczych, mający odrębne wejście, wydzielony stałymi przegrodami budowlanymi, umożliwiający stały pobyt ludzi i prowadzenie samodzielnego gospodarstwa domowego."
Polskie prawo przewiduje następujące wymagania dotyczące mieszkań w budynkach wielorodzinnych:
Wielkość mieszkania.
Według danych GUS na 31 grudnia 2015 r. średnia wielkość mieszkania w Polsce wynosi 73,6 mkw. Na wsi jest to 92,7 mkw, a w miastach 64,4 mkw. 
Statystycznie mieszkania w Polsce są mniejsze niż w większości krajów w Europie. W Unii Europejskiej na osobę przypada średnio 41,7 mkw, a w Polsce 27 mkw. Największe mieszkania w Europie mają Islandczycy (68,6 mkw na osobę), Duńczycy (55 mkw na osobę) i Luksemburczycy (54,6 mkw). Standardy podobne do polskich obowiązują w Irlandii (28,9 mkw na osobę).  
W latach PRL lokale mieszkalne określane były następującymi skrótami (w zależności od liczby osób, które miały je zamieszkiwać oraz liczby izb):
Obecnie wielkość mieszkania określa się zazwyczaj poprzez liczbę pokoi, do których zalicza się pokój dzienny i sypialnie. W USA i Wielkiej Brytanii pokoju rodzinnego nie zalicza się do pokojów, liczy się tylko sypialnie. Lokal, który ma wspólne sypialnie nie nadaje się prawnie dla rodziny. 
Standard mieszkania.
Obecnie powstające lokale mieszkalne można podzielić na kategorie w zależności od ich standardu:

</doc>
<doc id="138306" url="https://pl.wikipedia.org/wiki?curid=138306" title="Jezioro Ochrydzkie">
Jezioro Ochrydzkie

Jezioro Ochrydzkie (mac. Охридско Езеро, alb. "Liqeni i Ohrit") – duże (358 km² powierzchni) trzeciorzędowe jezioro, leżące na Półwyspie Bałkańskim, rozdzielone granicą między Albanię i Macedonię Północną.
Jezioro słodkowodne, liczy 358 km² powierzchni. Po albańskiej stronie okoliczne tereny stanowią pola uprawne, głównie kukurydzy i innych zbóż.
Dziedzictwo kulturowe.
Jezioro Ochrydzkie wraz z otaczającym je regionem figuruje na liście światowego dziedzictwa UNESCO od 1979 roku. Na brzegach jeziora zachowało się wiele zabytków przeszłości, m.in. sięgająca okresu średniowiecza twierdza cara Samuela oraz zabytkowe centrum miasta w Ochrydzie, klasztor św. Nauma, liczne niewielkie cerkiewki (m.in. cerkiew św. Jana Teologa w Kaneo).
Fauna.
Z ryb w jeziorze występuje m.in. endemiczny łosoś "Salmo letnica". Endemitem jest także gąbka "Ochridospongia rotunda". Od 2000 roku BirdLife International uznaje jezioro za ostoję ptaków IBA ze względu na zimujące na nim ptaki wodne. Należy do nich hełmiatka ("Netta rufina"), gągoł ("Bucephala clangula"), perkoz zausznik ("Podiceps nigricollis"), kormoran mały ("Microcarbo pygmeus") oraz łyska zwyczajna ("Fulica atra").

</doc>
<doc id="138307" url="https://pl.wikipedia.org/wiki?curid=138307" title="Kawalerka">
Kawalerka

Kawalerka lub z języka francuskiego garsoniera – potoczne określenie najmniejszej odmiany lokalu mieszkalnego, składającego się z jednego pokoju (z aneksem kuchennym). Z uwagi na mały metraż lokal taki przeznaczony jest przede wszystkim dla osób nieposiadających rodziny – zasadniczo dla jednej lub dwóch osób.
Metraż kawalerki wynosi przeważnie między 25 a 40 m².

</doc>
<doc id="138310" url="https://pl.wikipedia.org/wiki?curid=138310" title="Albańskie Siły Powietrzne">
Albańskie Siły Powietrzne

Siły powietrzne Albanii (alb. Forcat Ajrore Shqiptare) – część sił zbrojnych Albanii.
Po zakończeniu II wojny światowej Albania dysponowała sprzętem produkcji ZSRR. Pierwszymi myśliwcami odrzutowymi na wyposażeniu albańskich sił zbrojnych były MiG-15 i MiG-17. W późniejszym okresie podstawowym myśliwcem stał się MiG-19. Zakupiono od ZSRR dwanaście myśliwców MiG-19PM, ale gdy stosunki Albanii ze Związkiem Radzieckim drastycznie się pogorszyły, głównym dostawcą części do samolotów oraz nowych samolotów stały się Chiny. Rząd kupił partię myśliwców Shenyang F-5 (chińska kopia samolotu MiG-17F) oraz Shenyang F-6 (kopia MiG-19S). W 2004 r. na stanie albańskich sił powietrznych wciąż było 65 MiG-ów-19 i F-6, stacjonujących głównie w bazie w Rinas, choć wiele z nich nie jest wykorzystywanych.
Na początku lat siedemdziesiątych Albania zakupiła partię 12 samolotów F-7A (chińska kopia myśliwca MiG21F-13 – samoloty używane w Albanii zostały wyprodukowane w zakładach Shenyang (przed przeniesieniem produkcji do Chengdu). Od 1974 r. stacjonują one w bazie w Gjadër, dwa z nich uległy rozbiciu. Podczas rozruchów w 1997, urządzenia bazy Gjadër uległy jednak uszkodzeniom, w związku z czym w 2000 r. dwa pozostałe F-7 przeniesiono do bazy Rinas. Choć już przestarzałe jak na standardy początków XXI w., wciąż pozostają najbardziej nowoczesnymi myśliwcami w armii albańskiej. Do 2005 roku wycofano wszystkie śmigłowce i samoloty produkcji radzieckiej i chińskiej. I zaczęto modernizować lotnictwo najpierw dostarczono bezpłatnie kilkanaście starych śmigłowców – pochodziły one z Niemiec (Bo.105) oraz Włoch (AgustaBell AB-205 oraz AgustaBell AB-206). Niedawno rozpoczęto także zakupy nowego sprzętu.

</doc>
<doc id="138313" url="https://pl.wikipedia.org/wiki?curid=138313" title="Stanisław Waupszasow">
Stanisław Waupszasow

Stanisław Aleksandrowicz Waupszasow, , , wielokrotnie zmieniał nazwisko (ur. 27 lipca 1899 w m. Gruździe, zm. 19 listopada 1976 w Moskwie) – pułkownik, oficer radzieckiego wywiadu (Osnaz) zaangażowany w latach 1920–1926 w działalność dywersyjną na wschodnich terenach II Rzeczypospolitej (Zachodniej Białorusi), Bohater Związku Radzieckiego.
Życiorys.
Urodził się w miasteczku Gruździe (leżącym na terenie dzisiejszego okręgu szawelskiego), w guberni kowieńskiej na Litwie. Z pochodzenia był Litwinem, a jego nazwisko rodowe brzmiało Vaupšas/Waupszas (Ваупшас).
Do Armii Czerwonej wstąpił w 1918 roku. W latach 1920–1926 uczestniczył w działalności dywersyjnej wywiadu na wschodnich terenach Polski (służył jako komisarz polityczny w bandzie Niechwiedowicza). Następnie wysłany do Hiszpanii, gdzie przebywał w latach 1937–1939. Prowadził operacje wywiadowcze na tyłach wojsk gen. Francisco Franco. Później, jako szpieg pod zmienionym nazwiskiem (Wołożynow), wysłany do radzieckiej ambasady w Finlandii, gdzie działał do wybuchu wojny z tym krajem. Bezpiecznie powrócił wraz z innymi dyplomatami do domu. Przekazany został pod dowództwo zastępcy Ławrientija Berii – generała Grigoriewa. Wcześniej współpracował z nim podczas wojny domowej w Hiszpanii. Mianowany został zastępcą dowódcy 4. batalionu 2 Pułku OMSBON (Samodzielna Brygada Zmechanizowana Osnaz).
W latach II wojny światowej dowodził w rejonie Mińska jednym z największych zgrupowań partyzanckich za linią frontu. Po zakończeniu wojny pozostał w wywiadzie. Dopiero po 23 latach (w 1940 roku) wstąpił do WKP(b). 5 listopada 1944 roku otrzymał tytuł Bohatera Związku Radzieckiego. W sierpniu 1945 roku uczestniczył w operacji kwantuńskiej przeciwko Japonii. Po wojnie zaangażowany w zwalczanie litewskiego podziemia nieniepodległościowego. Od 1954 roku w rezerwie, w 1958 roku, po prawie 40 latach pracy w wywiadzie, przeszedł na emeryturę. Zmarł 19 listopada 1976 roku w wieku 77 lat.
Wydał swoje wspomnienia zatytułowane "Na triewożnych pieriekrieskach" oraz "Zapiski Czekista". W 1990 roku wydano na jego cześć znaczek pocztowy.

</doc>
<doc id="138314" url="https://pl.wikipedia.org/wiki?curid=138314" title="Edward Lee Howard">
Edward Lee Howard

Edward Lee Howard (ur. 1951 w Alamogordo, zm. 2002 w Moskwie) - były funkcjonariusz Centralnej Agencji Wywiadowczej USA. Po wykryciu jego współpracy z KGB, w 1985 zbiegł do Związku Radzieckiego. Według innej wersji zrobił to z zemsty, za niesłuszne zwolnienie z CIA.
Życiorys.
Edward Lee Howard urodził się w 1951 w Alamogordo w Nowym Meksyku w Stanach Zjednoczonych. Jego matka pochodziła z rodziny hiszpańsko-amerykańskiej, ojcem był sierżantem lotnictwa armii USA, dlatego młodość spędził w wielu garnizonach sił powietrznych w kraju i za granicą. Przebywając w Republice Federalnej Niemiec nauczył się języka niemieckiego. W 1972 ukończył studia na uniwersytecie stanowym w Teksasie i podjął pracę w "Exxon Corp" w Irlandii, a następnie w Korpusie Pokoju w Kolumbii, gdzie poznał swą przyszłą żonę Mary. W 1975, po zrobieniu dyplomu, zaangażował się jako urzędnik amerykańskiej Agencji Rozwoju w Peru. Po powrocie do kraju związał się z firmą planowania przestrzennego w Chicago. Tam w 1980 na podstawie wcześniejszego zgłoszenia nawiązali z nim kontakt funkcjonariusze Centralnej Agencji Wywiadowczej CIA. Po rocznym szkoleniu w Camp Peary, gdzie jednym z instruktorów była Martha Peterson (agentka CIA, aresztowana w Moskwie w 1977 za szpiegostwo), rozpoczął pod przykrywką dyplomatyczną służbę w Moskwie jako oficer prowadzący miejscową agenturę. Zgodnie z nową polityką kadrową, żona Howarda, Mary, została przeszkolona jako tzw. pracownik wspierający, którego zadaniem było osłanianie oficerów podczas pracy operacyjnej. W 1983 Edward Howard został usunięty z CIA, ponieważ nie zaliczył testów na wariografie (tzw. wykrywaczu kłamstw), którym pracownicy Centralnej Agencji Wywiadowczej są poddawani raz na pięć lat lub częściej (jeżeli zaszła potrzeba).
Wyszło wówczas na jaw, iż zażywał narkotyki, pił nadmiernie, a ponadto trudnił się drobnymi kradzieżami. Po wyrzuceniu z CIA Howard znalazł pracę w biurze władz stanowych w Santa Fe w Nowym Meksyku. Nadal nadużywał alkoholu, a gdy w lutym 1984 wywołał burdę pijacką, ostrzeliwując się z Magnum 45, został poddany nadzorowi sądowemu na pięć lat. We wrześniu 1984 wyruszył w podróż po Europie. Według FBI w Wiedniu spotkał się z oficerem KGB, któremu w zamian za zapłatę przekazał w drobnych szczegółach informacje o swej służbie w CIA. Możliwe, iż uznano go za potencjalnego agenta, ponieważ mieszkał opodal ośrodka atomowego Los Alamos, gdzie wyprodukowano pierwszą bombę atomową (projekt Manhattan), a w latach osiemdziesiątych opracowywano tzw. program gwiezdnych wojen. Znajomość hiszpańskiego predestynowała zaś Howarda do rozpracowania ośrodka CIA w Santa Fe, kierującego operacjami w Ameryce Łacińskiej.
W marcu 1985 wraz z żoną wyjechał powtórnie do Europy, podając jako cel podróży Niemcy. W lipcu przyznał się do swej działalności byłemu współpracownikowi CIA, któremu oświadczył, iż przekazywał informacje agentom radzieckim, nie wywołało to jednak żadnej reakcji w Langley. Miesiąc później Witalij Jurczenko stwierdził podczas przesłuchań, że jesienią 1984 w ambasadzie amerykańskiej w Moskwie działał groźny „kret”. W tej sytuacji Federalne Biuro Śledcze na prośbę Centralnej Agencji Wywiadowczej rozpoczęło na podstawie wyroku sądowego inwigilację Edwarda Howarda. 20 września podczas wstępnej rozmowy sprawił na przesłuchujących go funkcjonariuszach wrażenie chętnego do współpracy. Nazajutrz wraz z żoną wyruszył samochodem do Santa Fe, eskortowany przez ekipę agentów federalnych. W pewnym momencie, gdy ich samochód znajdował się za zakrętem, Edward wyskoczył z jeepa, a jego żona Mary postawiła na jego miejscu manekina. Gdy 23 września uzyskano zgodę na aresztowanie, Edward Howard był już w połowie drogi do Moskwy. Dotarł tam przez Nowy Jork, Kopenhagę i Helsinki, stamtąd został wywieziony w bagażniku przez radzieckiego dyplomatę i dostarczony do Związku Radzieckiego.
W sierpniu 1986 Howard pojawił się publicznie, a władze państwowe ZSRR poinformowały o przyznaniu mu azylu ze względów humanitarnych, a następnie o nadaniu obywatelstwa. Występując w programie telewizyjnym Howard oświadczył: "Kocham swój kraj i nie uczyniłem niczego, co mogło narazić na szwank jego interesy".
W opublikowanych w 1995 wspomnieniach "Safe House" stwierdził, iż zaopatrzony przez KGB w fałszywy paszport przybył do Stanów Zjednoczonych, ale dowiedziawszy się, iż FBI zawarło ugodę z jego żoną, powrócił do Rosji, gdzie założył firmę consultingową dla firm amerykańskich, mających zamiar otworzyć filie w Rosji. Howarda przez dłuższy czas uważano za winnego zatrzymania oficerów wywiadu amerykańskiego w Moskwie: Paula M. Stambaugha jra (oficjalnie drugiego sekretarza ambasady), Michaela Sellersa (również drugiego sekretarza ambasady), Erica Sitesa (attaché wojskowego) oraz agenta miejscowego Adolfa Tołkaczewa. W tym ostatnim przypadku Howard nie przyznawał się do winy, ale przemawiał przeciwko niemu łańcuch poszlak. Jednak po ujawnieniu w 1994 Aldricha Amesa uważa się, iż głównym winowajcą jest właśnie on. 12 Lipca 2002 ciało Howarda zostało znalezione w ogrodzie jego daczy, w miasteczku 10 mil na północ od Moskwy.

</doc>
<doc id="138315" url="https://pl.wikipedia.org/wiki?curid=138315" title="David Barnett">
David Barnett

David Barnett (ur. 1933), pierwszy funkcjonariusz Centralnej Agencji Wywiadowczej oskarżony o szpiegostwo na rzecz Związku Radzieckiego.
W 1955 ukończył University of Michigan i trzy lata później (1958) rozpoczął pracę w CIA jako analityk w Korei Północnej, a następnie w pionie personalnym Zarządu Operacyjnego w centrali CIA w Langley. W 1967 został przeniesiony do Surabaja w Indonezji, gdzie pod przykrywką dyplomatyczną miał werbować tamtejszych radzieckich urzędników. W 1970 wycofał się ze służby, jednak podejmował okazjonalnie zadania dla CIA. Działał w Indonezji jako właściciel słabo prosperującego przedsiębiorstwa połowu krewetek.
Właśnie wtedy w 1976 nawiązał kontakt z rezydenturą Komitetu Bezpieczeństwa Państwowego Związku Radzieckiego (KGB ZSRR) (bardziej zwięźle I Zarządem Głównym KGB, zajmującym się wywiadem zagranicznym) w Dżakarcie, wyjawiając informacje o tajnej operacji "Habrink", polegającej na pozyskiwaniu informacji o radzieckim sprzęcie wojskowym będącym na wyposażeniu armii indonezyjskiej. Barnett przekazywał informacje o Habrink w okresie między 31 października 1976 a 27 lutego 1977, spotykając się z wysłannikami KGB w Wiedniu i Dżakarcie. Ujawnił także personalia 30 tajnych pracowników CIA (m.in. Jerzego Pawłowskiego) oraz nazwiska 7 radzieckich urzędników konsularnych, których CIA miało nadzieję zwerbować.
Barnett został aresztowany w październiku 1980. Jego działania były do tego momentu najgłębszą penetracją CIA przez tajne służby ZSRR. Za sumę 92 tysięcy dolarów sprzedał szczegóły jednej z najbardziej udanych operacji CIA przeciwko Związkowi Radzieckiemu. Został uznany za winnego szpiegostwa i skazany 8 stycznia 1981 na 18 lat więzienia.

</doc>
<doc id="138316" url="https://pl.wikipedia.org/wiki?curid=138316" title="Harold James Nicholson">
Harold James Nicholson

Harold James Nicholson (ur. 1950) – funkcjonariusz Centralnej Agencji Wywiadowczej CIA aresztowany 16 listopada 1996 pod zarzutem szpiegostwa na rzecz Federacji Rosyjskiej.
Harold Nicholson, występujący u Rosjan pod kryptonimem „Nevil R. Strachey”, został skazany na 23 i pół roku pozbawienia wolności. W czasie pobytu w więzieniu zwerbował do współpracy z wywiadem rosyjskim swojego syna, Nathana Nicholsona; w 2010 został za to skazany na dodatkowe 8 lat więzienia.

</doc>
<doc id="138317" url="https://pl.wikipedia.org/wiki?curid=138317" title="Markus Wolf">
Markus Wolf

Markus Johannes Wolf, ps. Michael Storm, „Mischa”, Маркус Вольф (ur. 19 stycznia 1923 w Hechingen, zm. 9 listopada 2006 w Berlinie) – wieloletni szef Głównego Zarządu Wywiadu ("Hauptverwaltung Aufklärung" – HVA) przy wschodnioniemieckim Ministerstwie Bezpieczeństwa Państwowego ("Ministerium für Staatssicherheit" – MfS), znanym także jako Stasi.
Życiorys.
Urodzony jako syn żydowskiego lekarza, a zarazem dramaturga, Friedricha Wolfa, brat reżysera filmowego Konrada Wolfa. Ojciec Markusa był członkiem Komunistycznej Partii Niemiec (KPD). Po dojściu Adolfa Hitlera do władzy w Niemczech, rodzina Wolfów wyemigrowała do Szwajcarii, później młody Markus przeniósł się do Francji, a następnie w 1934 do Związku Radzieckiego. W Moskwie ukończył szkołę Kominternu. Po zakończeniu II wojny światowej powrócił do Niemiec, wraz z grupą Waltera Ulbrichta. Początkowo pracował jako dziennikarz radia, był jednym z dziennikarzy którzy zajmowali się procesem norymberskim, w którym sądzono wyższych dostojników nazistowskich za zbrodnie popełnione podczas wojny.
Inne źródła podają, że po II wojnie światowej Wolf powrócił do Niemiec, współpracując z władzami radzieckimi w tworzeniu NRD. Początkowo pracował jako komentator radiowy, następnie pracował we wschodnio-niemieckiej służbie dyplomatycznej. W 1949 został radcą nowo otwartej ambasady NRD w Moskwie.
Markus Wolf był jednym z twórców politycznego wywiadu zagranicznego NRD i jego szefem o najdłuższym stażu (1952-1987), struktury która najpierw działała jako osobna instytucja - Służba Politycznego Wywiadu Zagranicznego ("Außenpolitische Nachrichtendienst" - APN), działająca pod przykrywką tzw. „Instytutu Badań Ekonomicznych” ("Institut für wirtschaftswissenschaftliche Forschung") (1951-1953), następnie włączona jako Wydział Główny XV ("Hauptabteilung XV") w strukturze ówczesnego Sekretariatu Stanu ("Staatssekretariat") (1953-1956), i Zarząd Główny Wywiadu ("Hauptverwaltung Aufklärung" – HVA) w Ministerstwie Bezpieczeństwa Państwowego NRD Stasi (1956-1990). 
Jego głównym zadaniem, które przyniosło mu sukcesy, było umieszczenie swoich agentów w administracji kanclerza Republiki Federalnej Niemiec Willy’ego Brandta. Kiedy w 1974 sekretarz kanclerza Günter Guillaume, został zdemaskowany jako wschodnio-niemiecki kret, Brandt zmuszony był podać się do dymisji. Generał Markus Wolf miał duży udział w uwolnieniu w 1985 kapitana SB Mariana Zacharskiego. Z racji sprawowanych funkcji był „skoszarowany” w partyjno-rządowym osiedlu kierownictwa NRD wokół Majakowskiring w Berlinie-Pankow.
W 1987 Markus Wolf przeszedł na emeryturę z powodu złego stanu zdrowia. Zajął się pisaniem książki o swym dorastaniu w Moskwie w latach 30. XX wieku.
Po zjednoczeniu Niemiec w 1990, razem z kilkoma innymi wysokimi funkcjonariuszami wschodnio-niemieckiego wywiadu, został postawiony przed sądem. W 1993 uznano go winnym działalności szpiegowskiej przeciwko RFN i skazano na sześć lat więzienia. Jednakże Trybunał Konstytucyjny zjednoczonych Niemiec orzekł 23 maja 1995, że byłe kierownictwo Stasi nie może być sądzone za nadzorowanie działalności szpiegowskiej przeciwko Zachodowi w okresie zimnej wojny. Orzeczenie przyjęte stosunkiem głosów 5:3, praktycznie udzieliło amnestii Wolfowi oraz innym funkcjonariuszom wywiadu zagranicznego, którzy wykradali tajemnice Zachodu. Skorzystało również z tego wielu funkcjonariuszy bezpieczeństwa.
W 1997 Wolf ponownie stanął przed niemieckim sądem, tym razem za trzy porwania – w 1955 tłumaczki pracującej dla władz amerykańskich, zwolnionej po jej odmowie szpiegowania, w 1959, przyjaciela Brandta, zwolnionego po odmowie zadenuncjowania Brandta jako nazistowskiego sympatyka, oraz w 1962, wschodnio-niemieckiego uciekiniera, który po porwaniu spędził 10 lat w więzieniu. Markus Wolf został uznany za winnego i otrzymał wyrok dwóch lat więzienia w zawieszeniu. W Stanach Zjednoczonych książka wyszła w 1997 pod tytułem – "A Man Without Face", wydanie polskie w 1999 pod tym samym tytułem – "Człowiek bez twarzy".
Pochowany na Cmentarzu Centralnym Friedrichsfelde w Berlinie.

</doc>
<doc id="138319" url="https://pl.wikipedia.org/wiki?curid=138319" title="Fryderyk Kazimierz frysztacki">
Fryderyk Kazimierz frysztacki

Fryderyk Kazimierz (ur. w grudniu 1541 lub w styczniu 1542 - zm. 4 maja 1571), książę cieszyński, od 1560 w Frysztacie i Skoczowie, od 1565 w Bielsku.
Fryderyk Kazimierz był najstarszym synem księcia cieszyńskiego Wacława III Adama i jego pierwszej żony Marii z Pernsteinu. Przez większość życia, był jedynym spadkobiercą ojca w księstwie. Stan ten uległ zmianie dopiero w 1570, w związku z narodzinami przyrodniego brata Chrystiana Augusta. 
Za pełnoletniego Fryderyk Kazimierz został uznany w 1560, wtedy też otrzymał od ojca własną dzielnicę z Frysztatem i Skoczowem. Pięć lat później do księstwa dołączone zostało również Bielsko. 
28 grudnia 1563 książę frysztacki poślubił w Legnicy Katarzynę (zmarłą 3 września 1569), córkę księcia legnickiego Fryderyka III.
Pomimo niezbyt wysokich dochodów Fryderyk Kazimierz prowadził niezwykle wystawne życie, co w krótkim czasie doprowadziło księstwo do bankructwa. Długi wynoszące według powołanej specjalnej komisji cesarskiej wyniosły astronomiczną sumę 244000 talarów, co spowodowało konieczność sprzedaży po jego śmierci administrowanych przez niego dóbr. W przyszłości bratu Fryderyka Kazimierza - Adamowi Wacławowi udało się odzyskać tylko w 1592 Skoczów. We Frysztacie i Bielsku utworzyły się magnackie państwa stanowe.
Z małżeństwa z Katarzyną legnicką książę frysztacki doczekał się córki Katarzyny (zm. w wieku siedmiu lat w 1571). 
Fryderyk Kazimierz zmarł za życia ojca 4 maja 1571. Został pochowany w majątku swojej matki w Pardubicach.

</doc>
<doc id="138320" url="https://pl.wikipedia.org/wiki?curid=138320" title="Adrastea">
Adrastea



</doc>
<doc id="138323" url="https://pl.wikipedia.org/wiki?curid=138323" title="Polecenie przelewu">
Polecenie przelewu

Polecenie przelewu, przelew – jedna z form pieniężnych rozliczeń bezgotówkowych. Polega na wydaniu dostawcy usług płatniczych (na przykład bankowi) dyspozycji przekazania określonej kwoty z rachunku płatniczego lub rachunku bankowego płatnika na wskazany przez niego inny rachunek płatniczy odbiorcy (beneficjenta). Warunkiem przyjęcia przez dostawcę usług płatniczych polecenia przelewu jest posiadanie przez płatnika na rachunku wystarczającej kwoty pieniędzy.
Polecenie przelewu zleca się, podając następujące dane:
Dostawca usług płatniczych powinien zaksięgować otrzymane polecenie przelewu najpóźniej w następnym dniu roboczym po jego przyjęciu.
Dyspozycja polecenia przelewu może być złożona, między innymi, w formie wystandaryzowanego dokumentu papierowego za pomocą systemu bankowości elektronicznej, systemu IVR (telefonicznie) lub z wykorzystaniem aplikacji dostosowanej do urządzeń mobilnych, w zależności od oferty dostawcy usług płatniczych.
Polecenia przelewu mogą być realizowane pomiędzy dostawcami usług płatniczych w Polsce, a także w relacjach transgranicznych.

</doc>
<doc id="138324" url="https://pl.wikipedia.org/wiki?curid=138324" title="Przelew">
Przelew



</doc>
<doc id="138325" url="https://pl.wikipedia.org/wiki?curid=138325" title="Aronia czarna">
Aronia czarna

Aronia czarna, aronia czarnoowocowa ("Aronia melanocarpa" (Michx.) Elliott) – gatunek krzewu należący do rodziny różowatych. Pochodzi ze wschodnich wybrzeży kontynentu północnoamerykańskiego, na którym występuje w stanie dzikim. W Polsce uprawiany na plantacjach, sporadycznie sadzony w lasach. Na Pomorzu lokalnie zadomowiony (kenofit) – może występować tam na torfowiskach stwarzając zagrożenie dla ich wartości przyrodniczej.
Przepisy kucharskie.
W gospodarstwie domowym można z aronii otrzymać następujące przetwory:

</doc>
<doc id="138326" url="https://pl.wikipedia.org/wiki?curid=138326" title="Grudusk">
Grudusk

Grudusk – wieś w Polsce położona na Wzniesieniach Mławskich, w województwie mazowieckim, w powiecie ciechanowskim, w gminie Grudusk. 
W latach 1954–1972 wieś należała i była siedzibą władz gromady Grudusk. W latach 1975–1998 miejscowość administracyjnie należała do województwa ciechanowskiego.
Miejscowość jest siedzibą gminy Grudusk oraz parafii pw. św. Apostołów Piotra i Pawła.
Znajduje się tutaj także dwór z pierwszej połowy XX wieku. W centrum wsi znajduje się pokaźne grodzisko zwane Zieloną Górą, na której 26 czerwca 2010 roku odbyły się prace archeologiczne.
W miejscowości krzyżują się dwie drogi wojewódzkie, DW544 i DW616.
Historia.
Pierwszy gród w Grudusku został wzniesiony w czasach monarchii pierwszych Piastów i istniał od schyłku IX wieku do połowy XIII wieku. Gród ten leżał prawdopodobnie na trasie szlaku handlowego z Drohiczyna, przez Pułtusk do Truso. Pełnił też rolę warowni chroniącej północne Mazowsze przed najazdami Prusów. Gród otaczał wał ziemny z płaszczem kamiennym oraz drewnianą palisadą na wierzchołku fortyfikacji. Od północnej strony wejścia do grodu strzegły dwie drewniane wieże obronne, między którymi była brama. W tym też czasie jego mieszkańcy zajmowali się kowalstwem, tkactwem, rybołówstwem, rogowiarstwem. Pierwszy raz gród spłonął w XI wieku, jednak został wkrótce odbudowany, a jego obszar powiększony. Sam kopiec otaczała fosa, której ślady noszą nieliczne wgłębienia po wschodniej i południowej stronie. Dzięki swojemu położeniu na skrzyżowaniu ważnych dróg handlowych i wysunięciu na północ w kierunku granicy z Prusami, odgrywał dość ważną rolę. Był też ośrodkiem administracyjnym, targowym i rzemieślniczym. W jego północnej części znajdował się plac targowy, a u podnóża wału, od tej samej strony, znajdowała się przy kamiennej grobli, przystań. Ostateczny upadek grodu można wiązać z najazdem Prusów po 1217 roku, w czasach Konrada Mazowieckiego. Od XV w. był własnością szlacheckiej rodziny Grudowskich. Na pocz. XX w. wieś była wzorcowym ogniskiem ruchu spółdzielczego guberni płockiej, działała kasa zapomogowo-pożyczkowa i kółko rolnicze. W styczniu 1945 silne walki Armii Czerwonej z Niemcami. W czasach Polski Ludowej wieś została ośrodkiem handlowo-usługowym dla rolnictwa, powstała mleczarnia, młyn, elewatory zbożowe o Państwowe Gospodarstwo Rolne.
Linki zewnętrzne.
 

</doc>
<doc id="138328" url="https://pl.wikipedia.org/wiki?curid=138328" title="Neneh Cherry">
Neneh Cherry

Neneh Cherry (ur. 10 marca 1964 w Sztokholmie) – szwedzka wokalistka, raperka, DJ.
Życiorys.
Pasierbica słynnego trębacza Dona Cherry'ego. Na początku lat 80. liderka kilku grup, w tym Rip, Rig &amp; Panic. Debiutowała solowo w 1989 płytą "Raw Like Sushi", z której pochodzą przeboje "Buffalo Stance" i "Manchild". Trzy lata później wydała drugą płytę "Homebrew", która nie cieszyła się dużą popularnością.
W 1994 przypomniała o sobie przebojem "7 Seconds" (singel sprzedany w 3 milionach egzemplarzy, przez 17 tygodni na 1. miejscu we Francji), w duecie z afrykańskim wokalistą Youssou N’Dourem. Rok później odniosła kolejny sukces – 1. miejsce w Wielkiej Brytanii zajęła piosenka zaśpiewana w trio przez Cher, Chrissie Hynde i Neneh Cherry "Love Can Build A Bridge". W 1996 wydała kolejny album, "Man". Na płycie znalazł się hit "Woman".
Pod koniec 2004 wstąpiła do projektu cirKus, który dwa lata później wydał we Francji i Niemczech debiutancki album "Laylow". W 2007 wraz ze swą wieloletnią przyjaciółką Andreą Oliver poprowadziła 6-odcinkowy program kulinarny "Neneh and Andi Dish It Up" dla brytyjskiej stacji BBC2.

</doc>
<doc id="138332" url="https://pl.wikipedia.org/wiki?curid=138332" title="Roboluch">
Roboluch

Roboluch (ang. "RoboRoach", 2002-2004) – kanadyjski serial animowany dla dzieci.
Rube jest pół karaluchem, pół robotem, który w kolejnych odcinkach ratuje na różne sposoby swoje miasto Vexberg od zagłady. Jego starszy, ale niższy brat Reg zawsze po uratowaniu miasta liczy na gotówkę od pani burmistrz, jednak jego brat, ku irytacji Rega, nigdy nie przyjmuje wynegocjowanej zapłaty.
Wersja polska.
Opracowanie i udźwiękowienie wersji polskiej: na zlecenie Fox Kids / Jetix – Studio Eurocom
Reżyseria:
Dialogi:
Dźwięk i montaż: Jacek Kacperek
Kierownictwo produkcji: Marzena Wiśniewska
Udział wzięli:
i inni
Tekst piosenki: Andrzej Gmitrzuk
Śpiewali: Michał Rudaś, Krzysztof Pietrzak i Adam Krylik
Kierownictwo muzyczne: Piotr Gogol
Lektor: Tomasz Knapik

</doc>
<doc id="138333" url="https://pl.wikipedia.org/wiki?curid=138333" title="Odsetki">
Odsetki

Odsetki – koszt, naliczany za używanie pożyczonego kapitału jego właścicielowi; standaryzowaną miarą tego kosztu w przeliczeniu na jednostkę kapitału i roczny czas użytkowania jest stopa procentowa. W przypadku banku odsetki odnoszą się do kosztu pozyskania środków finansujących działalność banku (np. depozytów, otrzymanych kredytów, wyemitowanych papierów dłużnych) lub przychód wynikającego z udostępnienia przez bank kapitałów (np. w postaci udzielonych kredytów). Różnica pomiędzy przychodami odsetkowymi uzyskiwanymi przez bank a kosztami odsetkowymi przezeń płaconymi to wynik odsetkowy netto, który odniesiony do aktywów odsetkowych jest również zwany marżą odsetkową netto (ang. "net interest margin").
Wysokość odsetek zależy od stopy procentowej, wielkości kapitału, czasu, na jaki został on udostępniony oraz sposobu wyznaczania odsetek. Istotny jest również zastosowany kalendarz naliczania odsetek, który określa m.in. liczbę dni w roku użytą do obliczeń. Domyślna liczba dni w roku dla odsetek od środków na rachunkach bankowych wynosi zgodnie z art. 52 ustawy – Prawo bankowe 365 dni, jednak wartość ta może zostać zmieniona w umowie zawartej między bankiem a klientem. Polskie prawo bankowe nie narzuca również żadnego sposobu, wyznaczania odsetek – kwestię tę również reguluje umowa zawarta między bankiem i klientem.
Oprocentowanie stałe i zmienne.
Stopa procentowa służąca do wyznaczania odsetek może być stała lub zmieniać się w czasie. W polskich bankach stopa stała jest zwykle wykorzystywana w przypadku depozytów oraz kredytów konsumpcyjnych o krótszych terminach spłaty, zaś stopa zmienna w przypadku kredytów długoterminowych. Zgodnie z rekomendacją Komisji Nadzoru Finansowego banki powinny oferować kredyty hipoteczne o stałej stopie oprocentowania i większość z nich ma takie produkty. Stałe oprocentowanie daje gwarancję stałych rat w tej samej kwocie, niezależnych od zmiennych stawek WIBOR. Umowy o stałym oprocentowaniu zawierane są na określony czas, często jest to okres 5 lat. Po upływie zawartego w umowie okresu kredyt jest rozliczany w oparciu o oprocentowanie zmienne. Wysokość stopy zmiennej jest zwykle wyrażona jako suma stawki referencyjnej WIBOR, EURIBOR lub LIBOR o tenorze odpowiednim dla okresu przeszacowania kredytu oraz ustalonej w konkretnej umowie kredytowej indywidualnej marży dodawanej do stawki referencyjnej.

</doc>
<doc id="138337" url="https://pl.wikipedia.org/wiki?curid=138337" title="Endywia">
Endywia



</doc>
<doc id="138338" url="https://pl.wikipedia.org/wiki?curid=138338" title="Skorzonera">
Skorzonera



</doc>
<doc id="138339" url="https://pl.wikipedia.org/wiki?curid=138339" title="Dosa">
Dosa

Dosa (dosay w stanie Karnataka, dosa దోసె w Andhra Pradesh,dosai தோசை w stanie Tamil Nadu, doshai w stanie Kerala) – pochodzące z południowych Indii cienkie jak papier naleśniki wyrabiane z soczewicy (lub fasoli) i fermentowanej mąki ryżowej, smażone na płaskiej blaszce z dodatkiem ghi.
W Indiach najpopularniejszą wersję przygotowuje się ze sfermentowanego ciasta ryżowego z dodatkiem fasoli urad dal. Ze względu na ograniczoną dostępność tej odmiany w Europie, można przygotować analogiczny wyrób z pełnej mąki. Placki dosa podawane są w wielu różnych odmianach z wieloma dodatkami. Nadziane warzywami przyprawionymi curry zmieniają się w masala dosa – mocno pikantną przekąskę. Mogą być podawane również z różnymi czatnejami, na przykład czatnejem kokosowym.
Przepis.
Składniki
Sposób przyrządzenia:
Mąka na dosę musi być gładka, czyli jak najdrobniej zmielona. Przez sito o jak najdrobniejszych otworach przesiej ją do dużej miski. Liście kolendry umyj i drobno posiekaj, wymieszaj z mąką, dodaj 1 łyżeczkę soli i resztę składników (oprócz oleju). Dolej 2 szkl. letniej przegotowanej wody i zmiksuj wszystko dokładnie. Otrzymasz lejące się ciasto, takie jak na naleśniki. Miskę z ciastem przykryj ściereczką i odstaw w ciepłe miejsce na godzinę. Po tym czasie jeszcze raz ciasto zmiksuj. Na teflonowej patelni rozgrzej 1 łyżeczkę oleju. Chochelką wlej tyle ciasta, aby można było rozprowadzić je jak najcieńszą warstwą na całej powierzchni patelni.
Smaż dosę na średnim ogniu 2–3 min. z jednej strony, do złotego koloru, następnie odwróć na drugą stronę i smaż jeszcze minutę. Czynność powtarzaj do wyczerpania ciasta.

</doc>
<doc id="138341" url="https://pl.wikipedia.org/wiki?curid=138341" title="Babkowate (rośliny)">
Babkowate (rośliny)

Babkowate ("Plantaginaceae" Juss.) – rodzina roślin należących do rzędu jasnotowców ("Lamiales" Bromhead). Obejmuje ok. 90 rodzajów z ok. 1900 gatunkami. Rodzajem typowym jest babka "Plantago". W dawniejszych systemach klasyfikacyjnych okrytonasiennych (np. w systemie Cronquista z 1981) była to jedyna rodzina w obrębie rzędu "Plantaginales" obejmująca jedynie trzy rodzaje: babka ("Plantago"), brzeżyca ("Littorella") oraz "Bougueria". Późniejsze liczne prace filogenetyczne, podsumowane przez członków Angiosperm Phylogeny Group (APG), wykazały, że takson powinien znaleźć się w obrębie rzędu jasnotowców ("Lamiales"). Co istotne, okazało się, że babkowate w dawnym wąskim ujęciu ("Plantaginaceae sensu stricto") są zagnieżdżone w obrębie linii rozwojowych kilkudziesięciu rodzajów dawniej zaliczanych do rodziny trędownikowatych ("Scrophulariaceae"), przy czym w liczbie tej nie znalazł się rodzaj typowy dla tej rodziny – trędownik ("Scrophularia"). Chociaż nazwa "Veronicaceae" (1782) jest najstarszą zastosowaną dla takiej grupy, to jednak nazwa "Plantaginaceae" (1789) została uznana za właściwą zgodnie z zasadami Międzynarodowego Kodeksu Nomenklatury Botanicznej i ona też została użyta w kolejnych systemach publikowanych przez APG, w tym w systemach APG III z 2009 i APG IV z 2016.
Babkowate w szerokim sensie ("Plantaginaceae sensu lato") są rodziną bardzo zróżnicowaną i kosmopolityczną, choć najliczniej reprezentowaną w strefie klimatu umiarkowanego. Do rodziny tej należą rośliny zielne (w tym rośliny wodne). Zróżnicowanie utrudnia opisanie cech charakterystycznych. Cechami wyróżniającymi ją od innych przedstawicieli jasnotowców są niepodzielone poprzecznie główki włosków gruczołowych oraz podzielone torebki.
Systematyka.
Grupa kilkunastu rodzajów z lindernią ("Lindernia") wyodrębniona została w 2007 roku jako odrębna rodzina linderniowatych ("Linderniaceae"), co zostało uwzględnione w systemie APG III z 2009. Niektórzy autorzy sugerują także konieczność wyłączenia w randze osobnej rodziny grupy "Gratiolaceae" (m.in. z rodzajami konitrut "Gratiola" i limnofila "Limnophila"). W systemie APG IV z 2016 nie wprowadzono zmian w klasyfikacji rodziny.
Jedna z rodzin jasnotowców reprezentujących grupę astrowych w obrębie dwuliściennych właściwych:
Plemię "Angelonieae":
Plemię "Antirrhineae":
Plemię "Callitricheae":
Plemię "Cheloneae":
Plemię "Digitalideae":
Plemię "Globularieae":
Plemię "Gratioleae":
Plemię "Hemiphragmeae":
Plemię "Plantagineae":
Plemię "Sipthorpieae":
Plemię "Veroniceae":
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe ("Lamiidae" Takht. ex Reveal), nadrząd "Lamianae" Takht., rząd jasnotowce ("Lamiales" Bromhead), rodzina babkowate ("Plantaginaceae" Juss.).
W ujęciu Reveala do rodziny zaliczane były tylko:

</doc>
<doc id="138342" url="https://pl.wikipedia.org/wiki?curid=138342" title="Vientian">
Vientian



</doc>
<doc id="138343" url="https://pl.wikipedia.org/wiki?curid=138343" title="Alphaeus Philemon Cole">
Alphaeus Philemon Cole

Alphaeus Philemon Cole (ur. 12 lipca 1876 w Jersey City, w stanie New Jersey, zm. 25 listopada 1988 w Nowym Jorku) – amerykański artysta malarz, grawer i akwaforcista, pedagog, znany także z długowieczności. W chwili śmierci był najstarszym żyjącym mężczyzną na świecie.
Życiorys.
Był synem drzeworytownika Timothy’ego Cole’a. W latach 1893–1901 studiował w Paryżu (u Jeana Paula Laurensa i Benjamina Constanta), w późniejszych latach także we Włoszech. Po powrocie do USA pracował jako pedagog sztuk pięknych, działał w środowisku artystów (m.in. Salmangundi Club w Nowym Jorku), kierował kilkoma klubami i organizacjami plastyków. W latach 1952–1953 był prezydentem Zrzeszenia Artystów Ameryki, otrzymał honorowe członkostwo Narodowego Klubu Sztuki. Od 1930 członek Narodowej Akademii Rysunku. Pracował i wystawiał jeszcze po ukończeniu 100 lat.
Tworzył głównie portrety i obrazki obyczajowe. Uprawiał malarstwo akwarelowe, drzeworyt, miedzioryt, akwafortę. Był m.in. twórcą ilustracji do encyklopedii "Britannica". Przyjaźnił się ze znanym portrecistą Johnem Singerem Sargentem oraz impresjonistą Williamem Merrittem Chase, krytycznie wypowiadał się o twórczości małżeństwa abstrakcjonistów Jacksona Pollocka i Lee Krasner.
Prezentował swoje prace m.in. na Wystawie Panamerykańskiej w Buffalo w 1901 (na tej wystawie dokonano udanego zamachu na prezydenta USA McKinleya).
Dwukrotnie żonaty z rzeźbiarkami: w 1903 z Margaret Ward Wamsley (zm. 1961) i w 1962 z Anitą Rio Higgins (zm. 1973).
Dzięki niezwykłej długowieczności prawdopodobnie należy do niego symboliczny tytuł najstarszego artysty w historii. Badacze długowieczności z "Księgi Guinnessa" i amerykańskiego ośrodka Gerontology Research Group przyznają mu także tytuł najstarszego żyjącego mężczyzny od stycznia 1987 (po śmierci kanadyjskiego pioniera narciarstwa pochodzenia norweskiego Hermana Smitha-Johannsena), chociaż nie figurował za życia w "Księdze Guinnessa". Po śmierci Cole’a w wieku 112 lat i 136 dni tytuł najstarszego mężczyzny (według tych samych źródeł) przeszedł na Walijczyka Johna Evansa.

</doc>
<doc id="138344" url="https://pl.wikipedia.org/wiki?curid=138344" title="Kampinos">
Kampinos

Kampinos – wieś (dawniej miasto) w Polsce, położona w województwie mazowieckim, w powiecie warszawskim zachodnim. Miejscowość jest siedzibą władz gminy Kampinos.
Najbliższe miasta: Błonie (15 km), Sochaczew (18 km), Brwinów (26 km), Ożarów Mazowiecki (27 km), Grodzisk Mazowiecki (27 km), Wyszogród (28 km), Milanówek (29 km), Żyrardów (29 km).
Kampinos uzyskał lokację miejską w 1414 roku, zdegradowany przed 1579 rokiem. Wieś królewska w dzierżawie Kampinos w ziemi sochaczewskiej województwa rawskiego w 1792 roku. W latach 1975–1998 miejscowość należała administracyjnie do województwa warszawskiego.
Miejscowość jest siedzibą parafii Wniebowzięcia NMP. W strukturze kościoła rzymskokatolickiego parafia należy do metropolii warszawskiej, archidiecezji warszawskiej, dekanatu błońskiego.
Położenie.
Miejscowość znajduje się przy drodze wojewódzkiej nr 580 z Warszawy przez Leszno do Żelazowej Woli i Sochaczewa, 42 km od Warszawy, w otulinie Kampinoskiego Parku Narodowego.
Historia.
Pierwsza wzmianka o miejscowości "Białe Miasto" pochodzi z 1377 r. – nazwa pochodzi od białych piasków wydm lub błot (staropol. "Bieliny"). W 1414 r. miejscowość, jako własność książąt mazowieckich, otrzymała prawa miejskie. W 1451 r. książę Władysław I płocki nadał swojej małżonce Annie, córce księcia oleśnickiego Konrada V Kąckiego, kasztelanię sochaczewską wraz z Białym Miastem jako oprawę wdowią.
W 1476 r. Kampinos został inkorporowany przez króla Kazimierza IV Jagiellończyka do Korony wraz z ziemią sochaczewską, przeciw czemu zaprotestowali książęta Janusz II i Bolesław V warszawski, co spowodowało pogorszenie się stosunków między Mazowszem a Koroną. W 1489 r. król zabezpieczył Hieronimowi i Piotrowi z Nowego Miasta sumę 4800 florenów na m.in. Kampinosie, Wiejcy, Głusku i Rybitwie; wówczas miejscowość została wymieniona po raz pierwszy pod nazwą "Capinoss". Do 1511 r. Kampinos był wielokrotnie zastawem królewskim, a jego posesorami byli kolejno: wdowa po kasztelanie sandomierskim Katarzyna Jasieńska z synem Pawłem w 1497 r., dworzanin króla Jana I Olbrachta Paweł Jasieński w 1500 r., wojewoda rawski Prandota z Tarczyna, kasztelan wiślicki i starosta sochaczewski Piotr Szafraniec z Pieskowej Skały w 1505 r., wojewoda płocki Ninogrzew z Kryska w 1506 r., kasztelan sochaczewski Andrzej z Radziejowic w latach 1506–1508 oraz Piotr, Bartłomiej, Paweł i Stanisław z Kryska w 1511 r. W 1511 r. miejscowość została po raz pierwszy wymieniona jako ośrodek dóbr, a od 1512 r. własność Radziejowskich. W 1540 r. został wymieniony miejscowy drewniany kościół, choć parafia została założona w 1377 r. W 1557 r. Kampinos wymieniono jeszcze jako miasto, a w 1579 r. już jako wieś.
W XVII wieku posesorką Kampinosu została m.in. królowa Ludwika Maria Gonzaga w 1649 r. W lustracji z 1661 r. wymieniony został m.in. drewniany kościół, 18 domów pańszczyźnianych, folwark, wiatrak i karczma. W 1765 r. w miejscowości istniał dworek z gankiem o 3 ścianach do połowy obmurowanych, karczma, browar i gorzelnia. W 1789 r. karczma została wymieniona już jako wymagająca remontu, trunki podawano w austerii. W latach 1773–1782 zbudowano w Kampinosie nowy kościół projektu architekta Lobe z Warszawy z miejscowego drewna sosnowego w stylu polskiego baroku na planie prostokąta, nawiązując jego wyglądem do ówczesnych kościołów murowanych.
W XVIII wieku posesorami zostali późniejszy kanclerz wielki koronny Jan Szembek w 1703 r., podkomorzy litewski Michał Jerzy Mniszech wraz z żoną Birthildą z Szembeków w 1735 r., generał artylerii konnej i pierwszy minister króla Augusta II Mocnego hrabia Henryk von Brühl w 1764 r., hetman wielki koronny Franciszek Ksawery Branicki w 1766 r. oraz starosta czerwiński i królewski szambelan Ludwik Gutakowski do 1795 r. W czasie insurekcji kościuszkowskiej w czasie zjazdu zwołanego w Kampinosie przez generała majora ziemi sochaczewskiej Leona Bilickiego został uchwalony akces do powstania obywateli ziemi sochaczewskiej.
Po rozbiorach Polski oddzielono ekonomię kampinoską od lasów – pod zaborem pruskim utworzono Królewski Urząd Leśny, pod zaborem rosyjskim Leśnictwo Koronne. Po odzyskaniu niepodległości przez Polskę utworzono w Kampinosie nadleśnictwo. W 1863 r. w czasie powstania styczniowego w dworze p.p. Łaszczyńskich mieścił się sztab Zygmunta Padlewskiego, przybyłego do miejscowości z Warszawy dla organizacji oddziałów powstańczych.
W okresie okupacji hitlerowskiej w Kampinosie znajdowała się placówka graniczna żandarmerii (granica pomiędzy III Rzeszą a Generalnym Gubernatorstwem na kanale Łasica). Placówka ta zasłynęła z terroru wobec okolicznych mieszkańców – Polacy musieli nosić tu specjalne opaski, a w parku rozstrzelano wielu ludzi. W 1942 r. oddział GL pod dowództwem Stanisława „Kuby” Gacia dokonał udanego ataku na posterunek.
15 września 1968 r. wieś Kampinos została odznaczona Krzyżem Grunwaldu III klasy za patriotyczną postawę mieszkańców w czasie II wojny światowej i wcześniej.
Po 1948 r. miejscowość zyskała znaczenie jako lokalne centrum turystyczne – w latach 50. w miejscowym dworze mieścił się dom wycieczkowy PTTK, zlikwidowany na początku lat 90. XX wieku. Dwór przejęty został przez prywatnego właściciela, w miejscowości zamknięto też restaurację. Od kilku lat wieś zabiega o przywrócenie atrakcyjności dla inwestorów i turystów.
Charakterystyczne obiekty.
Atrakcje turystyczne.
Drewniany kościół z końca XVIII w. znajduje na Lokalnym Szlaku Powiatu Warszawskiego Zachodniego, którym można podążać korzystając z przeznaczonej do tego aplikacji GPS.

</doc>
<doc id="138347" url="https://pl.wikipedia.org/wiki?curid=138347" title="Rezerwaty przyrody w województwie warmińsko-mazurskim">
Rezerwaty przyrody w województwie warmińsko-mazurskim



</doc>
<doc id="138350" url="https://pl.wikipedia.org/wiki?curid=138350" title="Sadayoshi Tanabe">
Sadayoshi Tanabe

 – japoński teoretyk bibliografii, znany także z długowieczności.
Życiorys.
W Okayamie organizował współpracę z Uniwersytetem Stanowym Michigan, był doradcą szefa Centrum Badań Japońskich tej uczelni, twórcą opracowań bibliograficznych z dziedziny japonistyki. 
Dożył rzadko spotykanego wieku 111 lat i 3 miesięcy. Był w chwili śmierci prawdopodobnie najstarszym mężczyzną w Japonii (żyła wówczas m.in. starsza Kamato Hongō, później uważana za najstarszą osobę na świecie), uważano go również za najstarszego mężczyznę na świecie od kwietnia 1999, po śmierci jego rodaka Denzo Ishisakiego. Późniejsze badania wykazały, że być może starszy (o miesiąc) od Tanabe był Amerykanin John Painter (ur. 20 września 1888); wątpliwości związane z wiekiem Paintera wzięły się z różnicy w spisach powszechnych - spis z 1900 podaje rok urodzenia 1888, ale późniejszy spis z 1920 - rok 1891.
W przypadku, gdyby prawdziwa była późniejsza data urodzenia Paintera, prawdopodobnym następcą Japończyka Tanabe z tytułem najstarszego mężczyzny na świecie (według "Księgi Guinnessa" i amerykańskiego ośrodka badawczego Gerontology Research Group) został Włoch Antonio Todde (ur. w styczniu 1889). Ostatecznie tytuł ten przypadł Toddemu po śmierci Johna Paintera w marcu 2001.

</doc>
<doc id="138352" url="https://pl.wikipedia.org/wiki?curid=138352" title="Robert Walpole">
Robert Walpole

Robert Walpole (ur. 26 sierpnia 1676 w Houghton Hall, Norfolk, zm. 18 marca 1745 w Londynie) – angielski polityk, mąż stanu.
O dwa lata starszy brat Horatio Walpole’a, 1. barona Walpole of Wolterton. Jego najmłodszym synem był pisarz Horace Walpole, 4. hrabia Orford.
Od 1701 r. poseł wigów do Izby Gmin, w latach 1721–1742 był pierwszym lordem skarbu i kanclerzem skarbu – premierem Wielkiej Brytanii w nowoczesnym znaczeniu tego słowa. Jego rządy odznaczały się porządkiem w skarbie, rozwojem gospodarki i kolonii, unikaniem konfliktów zewnętrznych.
Walpole opanował parlament drogą systematycznych przekupstw. Od tej metody zdobywania głosów w parlamencie premierzy odeszli dopiero pod koniec XVIII wieku, w czasie kadencji lorda Shelbourne’a.
Ten rodzaj rządzenia (być może jedyny umożliwiający utrwalenie politycznego wpływu rządów) przychylnie opisywał wielki filozof angielski pochodzenia holenderskiego Bernard de Mandeville w swym dziele "Privat Vices Publick Benefits", polemizując z lordem Shaftesbury, broniącym bardziej restrykcyjnej moralności w rządzeniu.
Wczesne lata życia.
Walpole urodził się w 1676 r. w rodzinie, która zyskała na znaczeniu już w trakcie XIII wieku. Ojciec Walpole’a, Robert Walpole senior, dobrze gospodarował swoimi dobrami w Houghton Hall, interesując się holenderskimi nowinkami agrotechnicznymi. Matką Walpole’a była Mary Burwell, a on sam piątym dzieckiem (trzecim synem) z dziewiętnaściorga rodzeństwa. W 1690 r. rozpoczął naukę w Eton College, a w 1696 r. studia w King’s College na Uniwersytecie Cambridge. W 1698 r., po śmierci swoich starszych braci, porzucił studia, by pomóc ojcu w zarządzaniu rodzinnym majątkiem.
30 lipca 1700 r. poślubił Catherine Shorter (1682 – 20 sierpnia 1737), córkę bałtyckiego handlarza sir Johna Shortera i Elizabeth Philipps. Robert i Catherine mieli razem czterech synów i dwie córki:
Po śmierci Catherine, drugą żoną Walpole’a została jego dawna kochanka Maria Skerrett, która zmarła w 1738 roku przy porodzie. Walpole miał z nią wcześniej jedną nieślubną córkę, lady Marię Walpole, późniejszą żonę pułkownika Charlesa Churchilla.
Start w polityce.
Kariera polityczna Walpole’a rozpoczęła się w styczniu 1701 r., po wygranych wyborach parlamentarnych w okręgu Castle Rising. Już w 1702 r. Walpole przeniósł się do okręgu King’s Lynn, który reprezentował przez następne 40 lat. W parlamencie szybko dał się poznać jako świetny mówca i zwolennik wigowskiej tolerancji religijnej. W 1705 r. został członkiem brytyjskiej Rady Admiralicji Council of Admirality, gdzie "laughing admiral", jak go odtąd nazywano (z powodu pogodnego usposobienia), odpowiadał za zaopatrzenie wojsk walczących w Hiszpanii przeciw Francuzom w czasie wojny o sukcesję hiszpańską.
Działania Walpole’a na tym stanowisku zwróciły uwagę lorda Godolphina, faktycznego kierownika gabinetu, który w 1708 r. powołał go na stanowisko sekretarza ds. wojny. W 1710 r. przez krótki czas był skarbnikiem marynarki. Piastując te stanowiska Walpole stał się bliskim doradcą głównodowodzącego wojsk brytyjskich w wojnie o sukcesję hiszpańską, księcia Marlborough.
Walpole musiał zrezygnować ze stanowisk w 1710 r., gdy torysi (lord Oxford i lord Bolingbroke) przejęli je z woli zniechęconej do przedłużającej się wojny królowej Anny Stuart. Oxford próbował nakłonić Walpole’a do wstąpienia w szeregi partii torysów, ale bez powodzenia. Walpole pozostał wierny partii wigów i bronił jej lidera, lorda Godolphina, przed atakami w prasie i na forum parlamentu.
Torysi podjęli wówczas próbę zdyskredytowania Walpole’a w oczach opinii publicznej i w 1712 r. oskarżyli go o korupcję w czasie, gdy był sekretarzem ds. wojny. Walpole został przez Izbę Gmin postawiony w stan oskarżenia w trybie impeachment, a zdominowana przez torysów Izba Lordów wydała wyrok skazujący. Walpole został uwięziony w Tower of London na sześć miesięcy i usunięty z parlamentu. Opinia publiczna uznała go jednak za ofiarę politycznych intryg Oxforda i Bolingbroke’a, a okręg King’s Lynn ponownie powierzył mu mandat parlamentarny po wyborach 1713 r.
Rządy Sunderlanda i Stanhope’a.
Wigowie wraz z Walpolem poparli w 1714 r. sukcesję hanowerską Jerzego I i powrócili do władzy. Walpole został członkiem Tajnej Rady i płacmistrzem armii. Na czele gabinetu nominalnie stał lord Halifax, ale faktyczną kontrolę sprawowali szwagier Walpole’a, lord Townshend, i James Stanhope.
Lord Halifax zmarł w 1715 r. Walpole otrzymał wówczas stanowiska pierwszego lorda skarbu i kanclerza skarbu. Sprawując je wprowadził fundusz amortyzacyjny w celu zmniejszenia długu publicznego. Tymczasem w gabinecie rozpoczął się wyścig „starych” (Stanhope, lord Sunderland) i „młodych” wigów (Walpole i Townshend). Największe spory dotyczyły polityki zagranicznej. „Młodzi” wigowie uważali, że Jerzy I prowadzi tę politykę w interesie swoich niemieckich posiadłości, nie kierując się przy tym racją stanu Wielkiej Brytanii. Polityka ta cieszyła się natomiast poparciem „starych” wigów.
Stanhope’owi udało się w końcu nastawić króla przeciw „młodym wigom”. W 1716 r. Townshend utracił ważne stanowisko ministra północnego departamentu i został przesunięty na mniej znaczące stanowisko lorda namiestnika Irlandii. W kwietniu 1717 r. został ostatecznie usunięty z gabinetu. Następnego dnia ze wszystkich stanowisk zrezygnował Walpole i dołączył do szwagra w ławach opozycji.
W tych trudnych latach Townshend i Walpole skupili się przy opozycji konstruowanej wokół dworu prześladowanego przez ojca księcia Walii (przyszłego Jerzego II). Pozycja Walpole’a umocniła się w 1720 r., kiedy doprowadził do pogodzenia się króla i następcy tronu. W 1719 r. przyczynił się do upadku rządowego projektu ustawy ograniczającej prerogatywy monarchy co do kreowania nowych parów. Porażka skłoniła Stanhope’a i Sunderlanda do szukania porozumienia z oponentami. W jego wyniku w 1720 r. Townshend powrócił do gabinetu jako lord przewodniczący Rady, a Walpole otrzymał stanowisko płacmistrza armii. Przystąpienie Walpole’a do gabinetu sprawiło jednak, że utracił łaski księcia Walii.
Droga do władzy.
W tym czasie rząd brytyjski postanowił zlikwidować dług publiczny, doprowadzając do jego przejęcia przez Kompanię Mórz Południowych. Wkrótce wybuchła gorączka zakupowa, a ceny akcji Kompanii sięgnęły kwoty 1000 funtów. Pod koniec roku nastąpił jednak spadek cen akcji do 100 funtów, co pociągnęło za sobą liczne bankructwa ("South Sea Bubble"). Sam Walpole zakupił akcje Kompanii, jednak za radą bankiera sprzedał je, unikając w ten sposób bankructwa.
W 1721 r. powołano specjalną komisję do zbadania sprawy Kompanii. Dochodzenie wykazało korupcję licznych członków gabinetu – kanclerza skarbu Johna Aislabie’ego, poczmistrza generalnego Jamesa Craggsa Starszego, ministra południowego departamentu Jamesa Craggsa Młodszego, a także kierowników gabinetu – lordów Stanhope’a i Sunderlanda. Craggsowie zmarli w odstępie miesiąca na początku 1721 r. Aislabie został oskarżony i skazany. Stanhope’a i Sunderlanda utratowała osobista interwencja Walpole’a.
Śmierć Stanhope’a w 1721 r. i rychła rezygnacja Sunderlanda uczyniły Walpole’a najważniejszą figurą w rządzie. W kwietniu 1721 r. został mianowany pierwszym lordem skarbu, kanclerzem skarbu i przewodniczącym Izby Gmin, "de facto" pierwszym premierem Wielkiej Brytanii. Walpole musiał podzielić się jednak władzą z Townshendem, który jako minister północnego departamentu kierował polityką zagraniczną państwa.
Współrządy z Townshendem.
Już na początku rządów Walpole musiał zmierzyć się ze skutkami krachu Kompanii Mórz Południowych. Posiadłości jej dyrektorów zostały skonfiskowane i wykorzystane dla zaskopojenia poszkodowanych, a udziały podzielono między Bank Anglii i Kompanię Wschodnioindyjską. Krach obniżył zaufanie do Korony (król Jerzy I był gubernatorem Kompanii) i partii wigów, ale Walpole’owi udało się uratować prestiż obu instytucji. W tym samym czasie wykryto spisek jakobicki zorganizowany przez Francisa Atterbury’ego, biskupa Rochester.
W tych czasach gabinet przejmował coraz więcej prerogatyw Korony i umacniał swoją pozycję na arenie politycznej. W 1724 r. Walpole i Townshend pozbyli się najgroźniejszego konkurenta, ministra południowego departamentu lorda Cartereta, którego wysłali do Irlandii jako jej lorda namiestnika. Carteret próbował tam zakulisowo intrygować przeciwko obu politykom, ale bez rezultatu.
Walpole i Townshend starali się prowadzić politykę pokojową. Służyły temu traktaty zawarte z Francją i Prusami w 1725 r. Wielka Brytania, wolna od wojen, zagrożenia jakobickiego i kryzysów finansowych, wchodziła w okres gospodarczego rozwoju, a Walpole odzyskał łaski Jerzego I. W 1725 r. otrzymał Order Łaźni, a w 1726 r. został kawalerem Orderu Podwiązki. Jego pozycja została jednak zagrożona w 1727 r., kiedy nowym królem został Jerzy II. Przez kilka dni wydawało się, że Walpole zostanie zdymisjonowany, ale wpływ królowej Karoliny sprawił, że i Walpole, i Townshend pozostali na stanowiskach.
W tym czasie Walpole zaczął stopniowo uzyskiwać przewagę nad Townshendem na forum gabinetu. Obaj politycy zaczęli spierać się w kwestiach polityki zagranicznej, zwłaszcza w sprawie Austrii, której Townshend był niechętny. W tym sporze sukces odniósł Walpole, a Townshend 15 maja 1730 r. odszedł z gabinetu. Dzięki temu Walpole mógł podpisać traktat wiedeński, który pieczętował sojusz Wielkiej Brytanii i Austrii.
Rządy samodzielne.
Po usunięciu Townshenda Walpole sprawował niepodzielną kontrolę nad gabinetem. Ciesząc się poparciem królowej Karoliny i króla Jerzego, wykorzystywał rozdawnictwo tytułów i urzędów do powiększania swoich wpływów. Sam wybierał członków swojego gabinetu i w razie konieczności potrafił zmusić ich do współpracy. Jego głównym politycznym sprzymierzeńcem był Thomas Pelham-Holles, 1. książę Newcastle.
W roku 1732 król Jerzy II podarował Walpole’owi 10 Downing Street oraz „dom na tyłach” w dowód uznania za jego służbę dla państwa. Walpole przyjął podarunek, ale pod warunkiem, że będzie to dar dla urzędu pierwszego lorda Skarbu, a nie dla niego samego. Król wyraził zgodę i od tego czasu lokatorem i „właścicielem” posesji zostawał każdy następny pierwszy lord skarbu. W roku 1732 Walpole zlecił architektowi Williamowi Kentowi połączenie budynków w jedną całość. W ten sposób powstał potężny gmach, który znamy jako 10 Downing Street.
Gdy wybuchła wojna o sukcesję polską w 1733 r., Walpole musiał użyć całego swego wpływu na króla, by odwieść go od udziału w konflikcie. Pomogła mu w tym królowa Karolina, której premier rzekł w 1734 roku: „...w tym roku zginęło na frontach 50.000 żołnierzy, lecz ani jeden Anglik...”. Dobrym pretekstem do zachowania pokoju było ogłoszenie neutralności przez najbliższego sojusznika Brytyjczyków – Holandię.
W tym czasie Walpole poniósł pierwszą poważną porażkę w parlamencie. Dochód krajowy w tym czasie ucierpiał na skutek przemytu, Walpole zaproponował więc, aby dotychczasowe taryfy na wino i tytoń zastąpić podatkiem akcyzowym. Aby przeciwdziałać kontrabandzie, akcyza miała być pobierana nie jak dotychczas w portach, ale w magazynach. Wywołało to opór kupców i sprzeciw wielu członków gabinetu. Walpole musiał wycofać projekt ustawy, ale zdymisjonował oponentów.
Po wyborach parlamentarnych 1734 r. stronnicy Walpole’a wciąż stanowili większość w Izbie Gmin, lecz ich liczba uległa zmniejszeniu. Spadła też popularność samego Walpole’a. Po podwyższeniu przezeń podatku od ginu w 1736 r. wybuchły rozruchy w Londynie. Poważniejszy przebieg miały „rozruchy Porteousa” w Edynburgu, które wybuchły po tym, jak król uniewinnił kapitana straży, Johna Porteousa, który wydał swoim ludziom rozkaz strzelania do demonstrantów.
Mimo to Walpole’owi zdoałał zachować kontrolę nad parlamentem. Udało mu się uniemożliwić przyjęcie planu redukcji odsetek od długu publicznego, opracowanego przez sir Johna Barnarda. W 1737 r. doprowadził do przyjęcia "Licencing Act", który wprowadzał cenzurę przedstawień teatralnych w Londynie.
Upadek.
Walpole był mistrzem polityki wewnętrznej i utalentowanym ekonomistą, a w polityce zagranicznej pacyfistą, aż do 1739 r., gdy pod naciskiem opinii publicznej jego rząd wypowiedział wojnę Hiszpanii (wojna o ucho Jenkinsa). Walpole skomentował sytuację stwierdzeniem: „Dzwonią w dzwony, a wkrótce będą załamywali ręce” ("They are ringing the bells, soon they will be wringing their hands"). Wkrótce Wielka Brytania zaangażowała się też w toczoną na kontynencie wojnę o sukcesję austriacką.
Tymczasem zachwiała się pozycja Walpole’a na brytyjskiej scenie politycznej. Stronnicy premiera utrzymali większość w Izbie Gmin, ale ich przewaga nad opozycją była niewielka. W 1742 r. do kraju nadeszły wieści o klęsce brytyjskiej ekspedycji przeciwko Cartagena de Indias w Nowej Granadzie. Wieści te znacząco przyczyniły się do rezygnacji Walpole’a ze wszystkich zajmowanych stanowisk. 6 lutego 1742 r. otrzymał tytuł 1. hrabiego Orford i zasiadł w Izbie Lordów.
Ostatnie lata.
Od 1743 r. Walpole zasypywał Henry’ego Pelhama powodzią listów zawierających cenne rady dotyczące spraw królestwa. W listopadzie 1744 r. lord Carteret stracił stanowisko sekretarza stanu, gdy król zorientował się, że jego obietnice są bez pokrycia. Carteret wykorzystywał przez dwa lata słabość Króla Jerzego II do wojen i pomagania żywiołowi niemieckiemu, a zwłaszcza cesarzowej Marii Teresie. Przez cały ten czas Walpole doradzał braciom Pelham cierpliwość wobec pomysłów Cartereta, by płacić hanowerskim oddziałom brytyjskimi pieniędzmi.
W okresie 1742-1744 Walpole rzadko bywał w Londynie, spędzając czas w Houghton Hall. Jego głos wsparcia dla Pelhama w 1744 r., który doprowadził do zwolnienia Cartereta, był jego ostatnią interwencją w sprawy państwowe. Na początku 1745 r. Walpole poważnie zachorował z powodu kamieni nerkowych i krwotoków wewnętrznych. Przyjmował stałe dawki opium, by uśmierzyć ból. Zmarł 18 marca 1745 r. w swym londyńskim domu.

</doc>
<doc id="138353" url="https://pl.wikipedia.org/wiki?curid=138353" title="Bagno (ujednoznacznienie)">
Bagno (ujednoznacznienie)

Miejscowości i ich części w Polsce.
Wg TERYT jest ich 42, w tym 13 podstawowych

</doc>
<doc id="138356" url="https://pl.wikipedia.org/wiki?curid=138356" title="Teleologia">
Teleologia

Teleologia (gr. "télos" – cel i "logos" – badanie) – teoria porządku celowego i pogląd, że porządek celowy zachodzi aktualnie w danej dziedzinie, zwłaszcza w całej rzeczywistości lub w całej rzeczywistości historycznej; dla tego drugiego znaczenia stosuje się także termin finalizm.
Celowe wyjaśnianie rzeczywistości przyrodniczej dominowało w myśli europejskiej od czasów Arystotelesa, który uznał przyczynę celową za nadrzędną wobec przyczyny sprawczej, a zakończyło wraz ze wczesnonowożytną rewolucją w metodologii fizyki, zwłaszcza dzięki Galileuszowi. Ukształtował się wtedy model objaśniania rzeczywistości przyrodniczej wyłącznie za pomocą przyczyn sprawczych, tzw. "przyczynowe wyjaśnianie rzeczywistości". Celowe wyjaśnianie rzeczywistości historycznej, społecznej i moralnej ukształtował natomiast przede wszystkim św. Augustyn i nie zostało ono naruszone przez zmiany metodologiczne w naukach przyrodniczych.
Pojęcia celowości i teleologii zostały ponownie rozpatrzone przez Kanta w "Krytyce władzy sądzenia" – Kant szczególnie wyraźnie dostrzegł rozdźwięk między determinizmem i odwoływaniem się do przyczyn sprawczych, które panowały w wyjaśnianiu natury, a indeterminizmem i potrzebą wyjaśnienia możliwości wolności ludzkiej w odniesieniu do rzeczywistości moralnej. Za sprawą kontynuatorów Kanta — Hegla i Schellinga — powstały próby nowego uzgodnienia wolności ludzkiej i konieczności praw przyrody, a nawet pewne nowe próby jej teleologicznego wyjaśniania.

</doc>
<doc id="138358" url="https://pl.wikipedia.org/wiki?curid=138358" title="Paweł Papke">
Paweł Papke

Paweł Papke (ur. 13 lutego 1977 w Starogardzie Gdańskim) – polski siatkarz, wielokrotny reprezentant Polski w piłce siatkowej mężczyzn. Poseł na Sejm RP VII, VIII i IX kadencji. Od 2015 do 2016 prezes Polskiego Związku Piłki Siatkowej.
Życiorys.
Profesjonalną karierę sportową rozpoczął w Międzyszkolnym Klubie Sportowym przy MDK w Warszawie pod kierunkiem trenerów Krzysztofa Zimnickiego i Wojciecha Góry. W 1996 trener Ireneusz Mazur powołał go do kadry na mistrzostwa Europy juniorów w Izraelu. W tym samym roku podpisał kontrakt z pierwszoligowym Mostostalem Kędzierzyn-Koźle, wraz z którym zdobył pięć tytułów mistrzowskich, dwukrotnie wywalczył wicemistrzostwo kraju i trzykrotnie zdobył Puchar Polski. W tym okresie ponadto wywalczył w 2000 trzecie miejsce w Pucharze Konfederacji, grał w Final Four w Opolu, a w 2003 w Mediolanie zdobył brązowy medal w Lidze Mistrzów. Po siedmiu latach gry przeniósł się do PZU AZS Olsztyn, w barwach którego wywalczył kolejne cztery medale mistrzostw krajowych (dwa srebrne i dwa brązowe). Tam też podjął studia z zakresu stosunków międzynarodowych na Wydziale Humanistycznym Uniwersytetu Warmińsko-Mazurskiego (ukończone licencjatem w 2007). W 2007 podpisał trzyletni kontrakt z ASSECO Resovią Rzeszów. W jej barwach zdobył kolejny medal Mistrzostw Polski. W kadrze rozegrał 149 meczów (w latach 1996–2003), w tym 59 w Lidze Światowej (w latach 1998–2002).
W 2010 zakończył swoją karierę sportową. Zamieszkał w Olsztynie, gdzie we wrześniu 2010 założył szkółkę siatkarską dla młodzików pod nazwą Papke-Volley. W październiku tego samego roku podjął studia magisterskie uzupełniające na kierunku pedagogika promocji zdrowia na Olsztyńskiej Szkole Wyższej im. Józefa Rusieckiego (ukończone w 2012).
W wyborach samorządowych w 2010 uzyskał mandat radnego Rady Miasta Olsztyna z listy Platformy Obywatelskiej, zaś w wyborach parlamentarnych w 2011 został posłem na Sejm RP z listy tej samej partii. W wyborach do Parlamentu Europejskiego w 2014 startował z listy PO w okręgu nr 3 (województwa podlaskie i warmińsko-mazurskie) i nie uzyskał mandatu posła, zdobywając 23 919 głosów. W 2015 wszedł w skład honorowego komitetu poparcia Bronisława Komorowskiego przed wyborami prezydenckimi.
16 lutego 2015 został wybrany na nowego prezesa Polskiego Związku Piłki Siatkowej. Pełnił tę funkcję do 7 czerwca 2016, kiedy to nie ubiegał się o ponowny wybór.
W wyborach w 2015 został ponownie wybrany do Sejmu, otrzymując 17 376 głosów. W Sejmie VIII kadencji został członkiem Komisji Kultury Fizycznej, Sportu i Turystyki. W wyborach w 2019 z powodzeniem ubiegał się o poselską reelekcję, kandydując z ramienia Koalicji Obywatelskiej i otrzymując 30 783 głosów.

</doc>
<doc id="138360" url="https://pl.wikipedia.org/wiki?curid=138360" title="IMO">
IMO



</doc>
<doc id="138361" url="https://pl.wikipedia.org/wiki?curid=138361" title="Wojna irlandzka">
Wojna irlandzka

Wojna irlandzka 1689-1691 (ang. "Williamite war in Ireland" lub "Jacobite war in Ireland", irl. "Cogadh an Dá Rí" - "wojna dwóch królów"). 
W roku 1688 parlament angielski zdetronizował katolickiego króla Jakuba II z dynastii Stuartów po czym obrał nowym królem Wilhelma Orańskiego. Po ucieczce Jakuba do Francji celem Wilhelma pozostało zdobycie władzy w Irlandii. W roku 1689 Jakub II wylądował w Irlandii, gdzie na czele armii francusko-irlandzkiej wyruszył na północ zajętą przez siły protestantów. W tym samym roku Wilhelm Orański wysłał swoje siły na wyspę, gdzie osobiście dotarł w marcu 1690 r, po czym wyruszył przeciwko armii jakobitów. Dnia 12 lipca 1690 r. w bitwie nad Boyne Anglicy pokonali wojska Jakuba. Były król zagrożony okrążeniem ze strony kawalerii angielskiej zbiegł z pola bitwy i udał się do Francji. Jego armia nie została jednak całkowicie rozbita i w uporządkowanym szyku wycofała się kontynuując walkę do 1691 roku. Jakobici wspierani zbyt małymi funduszami z Francji przez Jakuba ulegli w końcu Anglikom dnia 12 lipca 1691 r. w bitwie pod Aughrim. Dnia 13 października 1691 roku w Limerick obie strony zawarły porozumienie, na mocy którego jakobitom umożliwiono emigrację do Francji.

</doc>
<doc id="138362" url="https://pl.wikipedia.org/wiki?curid=138362" title="NVIDIA">
NVIDIA



</doc>
<doc id="138363" url="https://pl.wikipedia.org/wiki?curid=138363" title="Roślinność stepowa">
Roślinność stepowa

Roślinność stepowa – zbiorowiska roślinne porastające step. Dominują w nich trawy, choć znamienny i nierzadko znaczący jest też udział barwnie kwitnących bylin. Rośliny mają pokrój kseromorficzny – liście są wąskie, częste są organy spichrzowe (gł. cebule i bulwy służące do gromadzenia substancji odżywczych i wody). W zależności od warunków siedliskowych i klimatycznych roślinność stepowa przechodzi w lasostep, ew. półpustynię lub pustynię. Cykl przemian roślinności stepowej jest uzależniony od przebiegu temperatury i wilgoci. Wysokie temperatury w lecie (25 stopni C) i małe opady (średnio do 40 mm) nie dają warunków do życia większych roślin. Dlatego też na stepie jest ich bardzo niewiele.

</doc>
<doc id="138364" url="https://pl.wikipedia.org/wiki?curid=138364" title="Język kompilowany">
Język kompilowany

Język kompilowany – język programowania, który by uzyskać działający program musi zostać uprzednio skompilowany do postaci kodu maszynowego (inaczej: do postaci binarnej, w slangu komputerowym "binarka"). Najpopularniejszymi takimi językami są C++, C, Pascal. Teoretycznie każdy język może być zarówno kompilowany jak i interpretowany, dlatego rozróżnienie opiera się raczej na najpopularniejszych implementacjach niż na cechach samego języka.
Skompilowana postać programu jest zazwyczaj przeznaczona dla konkretnej architektury. Program skompilowany dla procesora x86 nie zadziała na procesorze SPARC. Wyjątkiem są tutaj języki kompilowane do postaci tzw. kodu bajtowego, którego instrukcje nie są wykonywane przez rzeczywisty procesor a maszynę wirtualną (do takich języków należą m.in. Java, C# oraz Lua). Elementy specyficzne dla architektury są w tym przypadku zawarte w maszynie wirtualnej a binarna postać programu może być uruchamiana na dowolnej architekturze (na której jest możliwe uruchomienie maszyny wirtualnej).

</doc>
<doc id="138379" url="https://pl.wikipedia.org/wiki?curid=138379" title="Lek (waluta)">
Lek (waluta)

Lek (alb. "leku shqiptar", l.mn. "lekë shqiptar") – jednostka monetarna Albanii. 1 lek = 100 qindarek, choć w obiegu praktycznie nie występują monety o nominale niższym niż 5 leków.
Historia.
Nazwa waluty pochodzi od imienia piętnastowiecznego albańskiego księcia Lekë Dukagjini. Jednostka została wprowadzona w 1926 r. i do 1947 r. obowiązywała z frankiem albańskim. Dzieliła się na 100 "qindar lek" (podczas gdy frank na 100 "qindar ar") i stanowiła równowartość 0,2 franka albańskiego. W czasie okupacji włoskiej od 1939 r. 1 lek równał się 1 lirowi włoskiemu.
Reforma monetarna z 1947 r. ustanowiła nowy lek, będący odtąd wyłączną jednostką monetarną w Albanii, dzielący się na 100 qindarek. W 1965 r. dokonano denominacji w stosunku 10:1. Emitowano wówczas monety: 5, 10, 20 i 50 qindarek, 1 lek oraz banknoty: 1, 3, 5, 10, 25, 50 i 100 leków.
W 1991 do obiegu weszły banknoty pięćsetlekowe. W 1992 wprowadzono nową jednostkę, zwaną "lek valutë", równą 50 lekom. Wyemitowano niedatowane banknoty o nominałach 10 i 50 "lek valutë" (nominał 1 "lek valutë" został wydrukowany, lecz nie wszedł do obiegu), jednakże nowa waluta ostatecznie nie zastąpiła leka.
Monety i banknoty w obiegu.
W obiegu są banknoty o nominałach 200, 500, 1000, 2000 i 5000 leków (szereg wydań tego samego wzoru różniących się zabezpieczeniami, jak również znajdującymi się na rewersie datą oraz podpisami) oraz monety o wartości 1, 5, 10 i 20, 50 i 100 leków.
Banknoty z serii emitowanej w latach 1992–1996 oraz banknoty stulekowe z bieżącej serii (datowane na 1996) zostały wycofane z obiegu.

</doc>
<doc id="138380" url="https://pl.wikipedia.org/wiki?curid=138380" title="Sonja Henie">
Sonja Henie

Sonja Henie (ur. 8 kwietnia 1912 w Oslo, zm. 12 października 1969) – norweska łyżwiarka figurowa. Trzykrotna mistrzyni olimpijska (1928, 1932, 1936), 10-krotna mistrzyni świata (1927–1936), 6-krotna mistrzyni Europy (1931–1936) oraz 10-krotna mistrzyni Norwegii (w tym trzykrotnie w parach sportowych). Po zakończeniu kariery amatorskiej w 1936 została aktorką, a następnie patronką sztuki.
Kariera.
Startując na igrzyskach w 1924, jako jedenastolatka, została najmłodszą w historii olimpijką. Aż do 1997 była najmłodszą w historii mistrzynią świata w łyżwiarstwie figurowym, a do 1998 – najmłodszą w historii łyżwiarstwa mistrzynią olimpijską. W obu przypadkach rekord został pobity o kilkanaście tygodni przez Amerykankę – Tarę Lipinski.
Podczas swojej kariery oprócz regularnych treningów miała nauczanie indywidualne w Niemczech, Anglii, Szwajcarii i Austrii. Ponadto studiowała balet w Londynie i zajmowała się choreografią swoich programów łyżwiarskich. Przez cały czas podróżowała ze swoją matką, która pomagała jej w karierze.
Po zakończeniu amatorskiej kariery łyżwiarskiej w 1936, zajęła się występami w rewiach łyżwiarskich w Stanach Zjednoczonych oraz grą aktorską.
Życie prywatne.
Henie była zamężna trzykrotnie. W latach 1940–1946 jej mężem był baseballista Dan Topping, następnie w latach 1949–1956 Winthrop Gardiner Jr. Jej trzeci mąż Niels Onstad (1956–1969, jej śmierć) był norweskim patronem sztuki, a po zakończeniu kariery łyżwiarskiej Henie małżeństwo osiedliło się w Oslo, gdzie wspólnie zebrali dużą kolekcję sztuki nowoczesnej wystawianą później w muzeum Henie Onstad w Bærum niedaleko Oslo.
Śmierć.
Zmarła 12 października 1969 w wieku 57 lat, po dziewięciu miesiącach walki z białaczką, w trakcie lotu samolotem medycznym z Paryża do Oslo.

</doc>
<doc id="138381" url="https://pl.wikipedia.org/wiki?curid=138381" title="Ciekły azot">
Ciekły azot

Ciekły azot ("skroplony azot", symbol: LN2) – azot pierwiastkowy w stanie ciekłym.
W otwartym naczyniu w warunkach normalnych czysty azot wrze w temperaturze −195,8 °C (77,35 K w zależności od czystości i aktualnego ciśnienia atmosferycznego w zakresie 77–78 K), a ulega zestaleniu przy −210,0 °C (63,14 K).
Skroplenie azotu zostało dokonane po raz pierwszy 13 kwietnia 1883 roku przez profesorów UJ w Krakowie, Zygmunta Wróblewskiego i Karola Olszewskiego.
Współcześnie ciekły azot otrzymywany jest na wielką skalę przez skraplanie i parowanie frakcjonujące powietrza atmosferycznego. Używany jest w laboratoriach naukowych jako czynnik termostatyczny i chłodzący, a także źródło azotu gazowego do atmosfery ochronnej, syntezy amoniaku w procesie Habera. Przechowywany jest w naczyniach termostatycznych zwanych naczyniami Dewara.

</doc>
<doc id="138382" url="https://pl.wikipedia.org/wiki?curid=138382" title="Qindarka">
Qindarka

Qindarka (alb. qindarkë, l.mn. qindarka) – albańska zdawkowa jednostka monetarna. 100 qindarek to 1 lek, aczkolwiek w ostatnich latach, ze względu na inflację, qindarki nie są używane. Obecnie monetą o najniższym nominale pozostającą w obiegu jest 1 lek.
Pierwsze monety o nominale określonym w tej jednoste zostały wydane za czasów republiki. Były to 5 i 10 "qindar leku" (odpowiednio 0,05 i 0,1 leka) z datą 1926. Kolejna seria, datowana na 1935, wyemitowana została już za czasów królestwa. Obejmowała monety 1 i 2 "qindar ar" (odpowiednio 0,01 i 0,02 franka albańskiego, tj. 0,05 i 0,1 leka). Obie powyższe serie zostały wybite w brązie w Rzymie.
Po II wojnie światowej wyemitowano trzy serie, z których każda zawierała aluminiowe monety o nominałach 5, 10, 20 i 50 qindarka (1964, 1969, 1988). 

</doc>
<doc id="138383" url="https://pl.wikipedia.org/wiki?curid=138383" title="Herb Piotrkowa Trybunalskiego">
Herb Piotrkowa Trybunalskiego

Herb Piotrkowa Trybunalskiego – jeden z symboli miasta Piotrków Trybunalski w postaci herbu.
Wygląd i symbolika.
Herb przedstawia w polu czerwonym orła srebrnego z orężem złotym.
Herb bezpośrednio nawiązuje do godła narodowego.
Historia.
Herb nawiązuje do roli miasta z czasów I Rzeczypospolitej, miasto jest bowiem kolebką polskiej demokracji – do 1567 odbywały się w nim zjazdy generalne szlachty. Po Unii z Litwą sejmy te przeniesiono do Warszawy. Niekoronowany Orzeł Biały, występujący w herbie miasta, świadczy o tym, iż było ono kiedyś własnością królewską. Orzeł pozbawiony jest korony, dla odróżnienia go od godła nadawcy – króla.

</doc>
<doc id="138389" url="https://pl.wikipedia.org/wiki?curid=138389" title="Ewolucja konwergentna">
Ewolucja konwergentna



</doc>
<doc id="138390" url="https://pl.wikipedia.org/wiki?curid=138390" title="Synteza">
Synteza

Synteza (z gr. σύνθεσις "synthesis", „zgoda”, od συντιθέναι "syntithenai", „składać”, od συν- "syn-" i τιθέναι "tithenai", „umieścić, położyć”) – termin oznaczający tworzenie bardziej złożonego dzieła z prostszych elementów; może mieć charakter materialny (np. w chemii), jak i abstrakcyjny (w literaturze). Przeciwieństwem syntezy jest analiza (lub rozkład, rozpad).

</doc>
<doc id="138391" url="https://pl.wikipedia.org/wiki?curid=138391" title="San Jose (Kalifornia)">
San Jose (Kalifornia)

San Jose (wymowa: /ˌsæn hoʊˈzeɪ/; także San José; z hiszp. „Św. Józef”) – miasto w Stanach Zjednoczonych, w stanie Kalifornia, zlokalizowane na południowym krańcu zatoki San Francisco, w obrębie Doliny Krzemowej.
Stolica hrabstwa Santa Clara. Kiedyś małe miasto rolnicze. Pomiędzy latami 60. a 90. XX wieku stało się miejscem powstawania nowych dzielnic mieszkaniowych, dzięki czemu teraz jest największym miastem w północnej Kalifornii. Jest to jedno z głównych miast obszaru San Francisco Bay Area, przy czym jest jego największym miastem pod względem zaludnienia, obszaru oraz rozwoju przemysłowego.
San Jose założone zostało 29 listopada 1777 jako "El Pueblo de San José de Guadalupe". Stając się pierwszym miastem hiszpańskiej kolonii Kalifornia. 11 lipca 1846 zostało zdobyte przez kapitana Thomasa Fallona, a trzy dni później, po akcesji Kalifornii do Stanów Zjednoczonych, nad miastem zawisła amerykańska flaga. W 1850 San Jose zostało pierwszym miastem inkorporowanym do stanu Kalifornia, stając się przejściowo jego stolicą do 1851. W czasie II wojny światowej miasto doświadczyło zwiększonego popytu na mieszkania dla żołnierzy i innych weteranów wracających z frontu. Dalszy wzrost populacji w latach powojennych oraz zwiększenie obszaru miasta spowodowało, iż obecnie zlokalizowane są tutaj przedsiębiorstwa należące do gigantów technopolii.
Historia.
Przed kolonizacją przez Europejczyków region ten był zamieszkany przez grupy rdzennej ludności przynależącej do kilku szczepów Indian Ohlone. Pierwsi Europejczycy, których obecność można odnotować w tym rejonie, byli franciszkańskimi misjonarzami z ojcem Junípero Serra na czele. Począwszy od 1769 założyli oni szereg misji na terenach obecnego stanu Kalifornia.
29 listopada 1777 wicekról Nowej Hiszpanii, Antonio María de Bucareli y Ursúa, wydał rozkaz założenia rolniczej osady na terenach obecnego San Jose, która zaopatrywałaby w żywność pobliskie forty wojskowe. Miasteczko zostało założone przez hiszpańskiego oficera José Joaquína Morage i ochrzczone Pueblo de San José de Guadelupe. Było ono pierwszą niewojskową miejscowością w Górnej Kalifornii (Alta California).
W 1797 osada została przeniesiona z obszaru, który obecnie zajmuje skrzyżowanie ulic Taylor Street oraz Guadelupe Parkway, na tereny obecnego centrum miasta. W 1825 San José znalazło się w granicach nowo utworzonego Meksyku, który właśnie uniezależnił się od Korony Hiszpańskiej. Później San Jose zostało zajęte przez Stany Zjednoczone, kiedy te w 1846 anektowały całą Kalifornię. Niedługo później miasto zostało drugim, po Sacramento, zarejestrowanym miastem w Kalifornii z własnym samorządem, a jego pierwszym merem został Josiah Belden. Miasto było pierwszą stolicą stanu. W 1850 i 1851 było gospodarzem pierwszych dwu sesji legislatury stanowej. Obecnie skwer znany jako Circle of Palms Plaza (czyli Plac Kręgu Palm) w śródmieściu San Jose upamiętnia rolę miasta jako pierwszej stolicy stanu.
Podczas trzęsienia ziemi w 1906 r. miasto nie ucierpiało tak poważnie, jak pobliskie San Francisco, poniosło jednak pewne straty. Powyżej 100 osób zginęło w szpitalu Agnews po tym, jak zawalił się dach i ściany budynku. Podczas II wojny światowej, wielu Japończyków zamieszkujących San Jose zostało internowanych i przymusowo umieszczonych w specjalnych obozach. W 1943 antymeksykańskie zamieszki miały także miejsce w San Jose.
W związku z rozpoczęciem działań wojennych gospodarka miasta zaczęła przestawiać się z rolniczej na przemysłową. Departament Wojny zlecił przedsiębiorstwu Food Machinery Corporation produkcję tysiąca gąsienicowych pojazdów amfibijnych typu LVT, które były budowane w fabryce przedsiębiorstwa niedaleko San Jose. Po wojnie przedsiębiorstwo zmieniło firmę na United Defense (obecnie BAE Systems), a jej filia w Santa Clara pozostawała dostawcą sprzętu wojskowego produkując między innymi: M113 Armored Personnel Carrier i Bradley Fighting Vehicle. W 1943 IBM otworzył tu swoją centralę na zachodnie wybrzeże USA, a w 1952 centrum badawczo-rozwojowe. Dzięki wynalezieniu przez IBM pierwszego komercyjnego komputera (IBM 305 RAMAC) oraz dysku twardego przemysł nowoczesnych technologii zaczął się szybko rozwijać.
W latach 50. i 60. ubiegłego stulecia menedżer miasta, Dutch Hamann, prowadził bardzo aktywną kampanię rozwoju miasta. W tym czasie San Jose przyłączyło sąsiadujące tereny takie jak Alviso czy Cambrian Park, które dostarczyły tereny pod budowę przedmieść. Wskutek niezwykle szybkiego rozwoju i urbanizacji miasta w latach 70. pojawiła się reakcja antywzrostowa, orędownikiem której byli merowie Norman Mineta i Janet Gray Hayes. Mimo wyznaczenia granic rozwoju miejskiego, ustanowienia opłat dla deweloperów, oraz nadania praw miejskich sąsiadującym miejscowościom Campbell i Cupertino rozwój miasta nie został zahamowany. Czołowa pozycja San Jose w Dolinie Krzemowej spowodowała jeszcze większy wzrost gospodarczo-przemysłowy, a co za tym idzie większy wzrost liczby ludności. Te czynniki spowodowały, że wzrost cen nieruchomości w San Jose był największy w całych Stanach Zjednoczonych i wynosił 936 procent w latach 1976–2001. Starania rady miejskiej, aby podnieść gęstość zaludnienia były kontynuowane przez lata 90. Od lat osiemdziesiątych 60 procent budownictwa mieszkaniowego w San Jose to budownictwo wielorodzinne, nie zaś tradycyjne jednorodzinne domki, a od początku XXI stulecia ten odsetek wzrósł do 75 procent, co ukazuje tendencje rozwojowe w kierunku tzw. „Smart Growth”.
Geografia.
Według danych United States Census Bureau, miasto zajmuje całkowitą powierzchnię 461,5 km², z czego 8,6 km² (1,86%) stanowią wody. W okolicach San Jose znajduje się uskok San Andreas, który stanowi główne źródło aktywności sejsmicznej w Kalifornii. Najpoważniejsze trzęsienie ziemi w tym rejonie miało miejsce w 1906. Mniejsze, ale również poważne, trzęsienia ziemi odnotowano w latach: 1839, 1851, 1858, 1864, 1865, 1868 i 1891. Trzęsienie ziemi z epicentrum w Daly City w 1957 spowodowało pewne zniszczenia, jak również trzęsienie ziemi Loma Prieta, które miało miejsce w 1989. Oprócz uskoku San Andreas niedaleko miasta znajdują się także uskoki: Monte Vista, South Hayward, Northern Calaveras i Central Calaveras.
Przez miasto płynie rzeka Guadalupe, która wypływa z gór Santa Cruz (które oddzielają Dolinę Krzemową od wybrzeża Pacyfiku). Swoje ujście ma w zatoce San Francisco w dzielnicy Alviso. Wzdłuż południowej części rzeki znajduje się dzielnica Almaden Valley, która początkowo została wyznaczona jako miejsce kopalni rtęci.
Najniższy punkt w San Jose (4 m poniżej poziomu morza) znajduje się przy zatoce San Francisco w dzielnicy Alviso. Najwyższym punktem w mieście jest Szczyt Kopernika, na górze Mount Hamilton, którego wysokość bezwzględna wynosi 1333 m n.p.m. Na tym szczycie znajduje się również Obserwatorium Licka. W związku z zanieczyszczeniem świetlnym stwarzanym przez San Jose, co utrudniało obserwacje uczonym pracującym w obserwatorium, władze miasta podjęły kroki, aby zredukować poziom światła wytwarzanego nocą, w tym celu wymieniono latarnie uliczne na sodowe. Planetoida (6216) San Jose została ochrzczona nazwą miasta w dowód uznania dla San Jose.
San Jose znajduje się w bardzo dogodnym geograficznie miejscu. Jest stąd bardzo blisko do wybrzeża morskiego, ale również do gór, jak i do centrum kulturalnego, którym jest San Francisco. System autostrad umożliwia szybkie przemieszczanie się pomiędzy tymi miejscami.
Krajobraz miasta.
Miasto jest podzielone na wiele rejonów, które mieszkańcy nazywają potocznie „neighborhoods”, czyli sąsiedztwami. Pojęcie dzielnic jest tam raczej nieznane, a więc i miasto nie jest podzielone administracyjnie na dzielnice. Jednak dla ułatwienia, „sąsiedztwa” będą tu nazywane w znaczeniu dzielnic.
Wiele dzielnic San Jose było wcześniej samodzielnymi miasteczkami i innymi legalnymi podmiotami, ale z biegiem czasu zostały one wchłonięte przez miasto. Niektóre małe wspólnoty, które tworzą część aglomeracji, takie jak: Campbell, Cupertino, Los Gatos, czy Milpitas, mimo że posiadają prawa miejskie są powszechnie uważane za część San Jose. Miasto jest zwykle dzielone przez mieszkańców na 5 głównych rejonów: śródmieście, zachodnie San Jose, północne San Jose, wschodnie San Jose i południowe San Jose. Warto zauważyć, że nie ma ściśle określonych granic tych rejonów ponieważ są to nazwy potoczne, a nie rejony administracyjne. Ponadto, każdy z tych rejonów zawiera wiele mniejszych dzielnic takich jak: Japantown czy Willow Glen w śródmieściu, Cambrian Park i Winchester w zachodnim San Jose, Evergreen i Alum Rock we wschodnim San Jose, oraz Almaden Valley czy Santa Teresa w południowym San Jose.
Klimat.
San Jose leży w strefie klimatu śródziemnomorskiego, z łagodnymi i wilgotnymi zimami oraz gorącymi i suchymi latami. Miasto jest z trzech stron otoczone masywami górskimi, co chroni je przed dużymi opadami deszczu, ale powoduje, że klimat jest bardzo suchy i można by go nazwać półpustynnym, ze średnimi opadami poniżej 39 cm rocznie.
Temperatura maksymalna stycznia jest równa 16,6 °C, a minimalna wynosi 6,1 °C. Normalna temperatura maksymalna w lipcu to 29 °C, podczas gdy minimum to 13,8 °C. Najwyższą temperaturę odnotowaną w San Jose zmierzono w lipcu 2006 i było to 44,4 °C. Najniższą temperaturę w mieście zanotowano w grudniu 1990, a wynosiła ona –8,3 °C. Zróżnicowanie temperatury pomiędzy dniem a nocą może wynosić od 17 °C do 22 °C. Wysokie temperatury są zwykle połączone z niską wilgotnością powietrza.
Ze względu na niewielkie opady deszczu pogoda w mieście jest słoneczna, a średnio jest w San Jose 300 słonecznych dni w ciągu roku. Deszcz pada przeważnie w zimowe i wiosenne miesiące od października do kwietnia. Podczas suchej pory roku, która trwa od czerwca do września opady deszczu prawie nie występują. Rzadko zdarzają się opady śniegu (ostatni raz wydarzyło się to w 1976), jednak góry otaczające miasto mają co roku pokrywę śnieżną, zwłaszcza szczyt Mount Hamilton, a rzadziej niższe pasmo gór Santa Cruz.
Demografia.
Wykres liczby ludności miasta San Jose na przestrzeni ostatnich 150 lat.
San Jose to trzecie pod względem wielkości miasto w stanie Kalifornia i dziesiąte w całych Stanach Zjednoczonych. Według spisu ludności z 2000 jego populacja wynosi 894 943 w czym jest tam 276 598 gospodarstw domowych, które zamieszkuje 203 576 rodzin. Populację w 2009 szacuje się na 1 006 892 osób.
Według wyżej wspomnianego spisu ludności gęstość zaludnienia w San Jose wynosiła 1976 osób na kilometr kwadratowy. Istniało 281 841 jednostek mieszkaniowych o średnim zagęszczeniu 622,3 na kilometr kwadratowy. Z 276 598 gospodarstw domowych, w 38,3% zamieszkiwały rodziny z dziećmi poniżej lat 18,56% było zamieszkanych przez małżeństwa mieszkające razem, 11,7% było zamieszkanych przez niezamężne kobiety, a 26,4% było zamieszkanych przez osoby nie tworzące rodziny. Około 5 procent domostw było zamieszkanych przez osoby powyżej 65 lat zamieszkujące samotnie. Przeciętne gospodarstwo domowe składało się z 3,2 osoby, a na średnią rodzinę przypadało 3,62 osoby.
Średnia wieku ludności San Jose przedstawia się w sposób następujący: 26,6% ludności to osoby poniżej 18 lat, 9,9% w wieku między 18 a 24 lat, 35,4% od 24 do 44 lat, 20% populacji to osoby w wieku 45–64 lat i 8,3% powyżej 65 roku życia.
Zgodnie z szacunkami z 2007 mediana przychodów gospodarstw domowych w San Jose była najwyższa ze wszystkich miast USA, które mają powyżej 250 000 mieszkańców, a wynosiła 76 963 dolarów rocznie. Mediana przychodów na rodzinę to 86 822 dolarów. Mężczyźni zarabiali średnio 49 347 dolarów na rok, a kobiety 36 936 dolarów rocznie. Produkt krajowy brutto na mieszkańca wyniósł 26 697 dolarów rocznie. 8 procent mieszkańców miasta żyło poniżej ustawowej granicy ubóstwa.
Dane Amerykańskiego Biura Spisów Ludności (US Census Bureau) wskazują, że do 2007 biali Amerykanie stanowili 49,3% ludności miasta. Czarnoskórzy lub Afroamerykanie stanowią 3,2% populacji, a Indianie jedynie 0,5%. Ludność pochodzenia azjatyckiego to 30,7% populacji San Jose, zaś 31,3% stanowią Latynosi.
San Jose może pochwalić się wysokim odsetkiem cudzoziemców i imigrantów, aż 39% populacji, w których skład wchodzi wielu pracowników branży high-tech pochodzących z Azji. San Jose jest dużym skupiskiem emigrantów z Ameryki Środkowej i Południowej, zwłaszcza Meksyku, oraz największym na świecie skupiskiem Wietnamczyków mieszkających poza Wietnamem. 1,2% mieszkańców deklaruje pochodzenie polskie.
Gospodarka.
Znaczne skupienie przedsiębiorstw branży „high-tech” oraz branż inżynierii, informatyki, oprogramowania i sprzętu komputerowego oraz firm internetowych spowodowała, że region jest od lat potocznie nazywany Doliną Krzemową. Jako największe miasto regionu San Jose często także afiszuje się jako „Stolica Doliny Krzemowej”. Wiele lokalnych szkół wyższych kształci tysiące studentów informatyki. Wysoki wskaźnik wzrostu gospodarczego, który był odnotowywany do późnych lat 90. spowodował wysoki wzrost zatrudnienia, ale również wzrost cen nieruchomości. Miasto stało się jednym z najdroższych do zamieszkania w Stanach Zjednoczonych. Na rok 2006 w granicach miasta znajdowało się 405 000 miejsc pracy, a wskaźnik bezrobocia wynosił 4,6%. Od 2000 mieszkańcy San Jose posiadali najwyższe średnie dochody ze wszystkich miast USA, liczących powyżej 300 000 mieszkańców.
W San Jose znajduje się 25 firm zatrudniających co najmniej 1000 pracowników. Znajdują się tam centrale takich korporacji jak: Adobe Systems, BAE Systems, Cisco, SunPower i eBay. Tam też są ulokowane ważniejsze oddziały takich firm jak: Flextronics, Hewlett-Packard, IBM, Hitachi i Lockheed Martin. Amerykańska filia giganta komputerowego Acer znajduje się w San Jose.
Mimo że koszt zamieszkania w mieście jest niewątpliwie bardzo wysoki, zwłaszcza przez ceny nieruchomości, gospodarstwa domowe w San Jose mogły się pochwalić najwyższym ilorazem dochodu rozporządzalnego ze wszystkich miast USA powyżej 500 000 mieszkańców.
Edukacja.
W San Jose swoją siedzibę ma wiele college’ów i uniwersytetów. Największym i najbardziej znanym jest San Jose State University. Uczelnia, której początki sięgają 1857 i ulokowania jej w San Francisco, została przeniesiona w 1871 do centrum San Jose. Obecnie kształci się w niej 24 273 studentów na ponad 130 różnych studiach licencjackich i magisterskich. Jest ona najstarszą częścią stanowego systemu uniwersyteckiego California State University (w odróżnieniu od głównego stanowego systemu uniwersyteckiego, University of California). Szkoła cieszy się dobrą reputacją w środowisku akademickim. Zwłaszcza w takich dziedzinach jak: inżynieria, biznes, sztuka i projektowanie, dziennikarstwo. Konsekwentnie zajmuje jedną z czołowych pozycji wśród uniwersytetów publicznych w zachodniej części Stanów Zjednoczonych.
Religia.
San Jose i rejon zatoki San Francisco są zamieszkiwane przez wielu wyznawców różnych odłamów religii chrześcijańskiej (Kościół katolicki oraz prawosławny), a także przez Mormonów, Świadków Jehowy, wyznawców judaizmu, hinduizmu, islamu, buddyzmu oraz sikhizmu.
Miasto jest siedzibą katolickiej diecezji San Jose. Wśród 27 parafii znajduje się m.in. kościół Polskiej Misji Pastoralnej św. Brata Alberta Chmielowskiego.
Sport.
Jedynym profesjonalnym zespołem sportowym w San Jose jest drużyna hokeja na lodzie – San Jose Sharks, grająca w National Hockey League (NHL). Klub założony został w 1991, dzięki ekspansji ligi na zachód kontynentu amerykańskiego. Zespół jest bardzo popularny w mieście i sprzedaje prawie wszystkie bilety na arenę swoich zmagań – SAP Center. Dotychczas jednak nie udało mu się zdobyć najcenniejszego trofeum ligi – Pucharu Stanleya. Najbliżej zdobycia trofeum byli w 2004 i 2010, kiedy odpadli w przedostatniej rundzie tych rozgrywek. Drużyna jest jedną z trzech, które mają siedzibę w Kalifornii. W tym stanie swoją siedzibę mają także Anaheim Ducks oraz Los Angeles Kings.
San Jose nie udały się próby stworzenia zespołów, które miałyby uczestniczyć w rozgrywkach Major League Baseball, NFL, czy NBA. Próbowano również przenieść klub San Francisco Giants. Obecnie proponowane jest przeniesienie Oakland Athletics do San Jose. Możliwe jest to dzięki planowanemu wybudowaniu stadionu Cisco Field w pobliżu stacji Diridon Station. W 1997 podczas renowacji hali "Oakland Arena" koszykarska drużyna Golden State Warriors rozgrywała swoje mecze w San Jose Arena.
San Jose było siedzibą piłkarskiej drużyny "Earthquakes", powstałej w 1996 r. Obecnie uczestniczy ona w rozgrywkach Major League Soccer. Po zakończeniu sezonu w 2005 drużyna przeniosła się do Houston stając się Houston Dynamo. Jednak już w lipcu 2007 ogłoszono, iż w mieście ponownie znajdzie się drużyna grająca w MLS. W 2008 drużyna ponownie dołączyła do ligi. W latach 2001 oraz 2003 zespół uzyskał tytuł mistrza ligi MLS zdobywając MLS Cup.
W mieście swoje mecze rozgrywają również inne drużyny, tj.: "San Jose Giants", "Real San Jose", czy grający w uniwersyteckiej lidze futbolu amerykańskiego "San Jose State Spartans".
Miasta partnerskie.
Urząd rozwoju gospodarczego koordynuje "Program bliźniaczych miast San Jose", który jest częścią Sister Cities International. Począwszy od 2008 San Jose współpracuje z siedmioma miastami bliźniaczymi:

</doc>
<doc id="138392" url="https://pl.wikipedia.org/wiki?curid=138392" title="Architektura Ostrowa Wielkopolskiego">
Architektura Ostrowa Wielkopolskiego

Architektura Ostrowa Wielkopolskiego – architektura miasta Ostrów Wielkopolski, siedziby starostwa powiatu ostrowskiego w województwie wielkopolskim, jednego z siedmiu głównych ośrodków tego województwa.
Stary Ostrów.
Do połowy XIX wieku przeważała w Ostrowie zabudowa niska, najwyżej dwukondygnacyjna, najczęściej z elementami klasycyzującymi, właściwa niewielkim miastom handlowym i rolniczym. Przyspieszony rozwój miasta powiązany był z większą kubaturą oraz bogatszą ornamentyką nowych i przebudowywanych budynków. W przeważającej części były to kamienice, ale pojawiają się też nowe okazalsze obiekty użyteczności publicznej (Gimnazjum Męskie, synagoga i in.). Początkowo reprezentują one głównie historyzm i eklektyzm (sąd, Poczta Główna, koszary), później także secesję (wille na obrzeżach starówki, Stara Przepompownia i in.).
W dwudziestoleciu międzywojennym dynamikę rozwoju Ostrowa przyrównywano do Gdyni (p. Historia Ostrowa Wielkopolskiego). Z tego okresu pochodzą liczne klasycyzujące i modernistyczne wille oraz najokazalsze w Ostrowie budynki użyteczności publicznej (Bank Polski, Szkoła Estkowskiego, kościół św. Antoniego).
Ostrów należy do miast, w których największych zniszczeń dokonała nie II wojna światowa, ale lata następujące po niej. Zburzono lub oszpecono część kamienic, w starą zabudowę wpleciono bloki, ograniczono powierzchnię terenów zielonych w centrum, część ulic starówki krytych kostką brukową zalano asfaltem. Złe lata dla ostrowskiej architektury przeciągnęły się jeszcze poza rok 1989, m.in. zburzeniu uległo kilka najstarszych parterowych domów, zniszczeniu w czasie remontów uległo wiele wnętrz i elewacji, estetyka i wkomponowanie nowych budynków budzi kontrowersje. Na koniec lat 90. XX wieku przypada też rewaloryzacja starych założeń parkowych i liczne restauracje (ratusz, willa Kupkego, wiele kamienic). Nowa zabudowa z okresu powojennego reprezentuje przede wszystkim modernizm (kompleks budynków magistrackich, DH Helios i in.) oraz postmodernizm.
Strefa ochrony konserwatorskiej.
Ze względu na wartość dziedzictwa kulturowego, na obszarze miasta wyodrębniono, objętą rejestrem zabytków, strefę ochrony konserwatorskiej oraz strefy ochrony archeologicznej. Podlega ona ścisłej ochronie konserwatorskiej ze względu na szczególną wartość dobrze zachowanej struktury przestrzennej starego Ostrowa oraz konieczność jej rewaloryzacji ("za Lokalnym Programem Rewitalizacji"). W 2005 roku powołano stanowisko Miejskiego Konserwatora Zabytków.
Układ urbanistyczny.
Podlegający ochronie układ urbanistyczny najstarszej części miasta pochodzi najpóźniej z początków XVIII wieku. Prawdopodobnie zawiera odniesienia do układu, jaki Ostrów otrzymał przy lokacji (1404 lub wcześniej).
Obejmuje:
Architektura współczesna.
Wybrane przykłady z architektury współczesnej (po roku 1945):
Zieleń miejska.
Miasto bogate w zieleń (I. Dorocińska-Kwiatek, J. Kwiatek, "100 tras po Polsce", wyd. "Muza" 2002). Tereny zielone (lasy, parki, skwery, zieleń uliczna) stanowią ok. 10% powierzchni miasta. Lasy zajmują 358,7 ha (2004). Jeden z terenów leśnych (Las Piaski) został zagospodarowany w latach 70. na Park Kultury i Wypoczynku Piaski-Szczygliczka. W latach 90. stracił na znaczeniu, rozpoczęto prace nad jego rewaloryzacją. Parki i skwery zajmują 30,3 ha, zieleń uliczna 33,8 ha (2004). Większość parków została zrewaloryzowana w ciągu ostatnich kilkunastu lat. W latach 90. opracowana została koncepcja nowego Parku Sześćsetlecia Ostrowa. Miałby on liczyć ok. 25 ha powierzchni, z czego ok. 10 ha to istniejący obecnie teren leśny (tzw. Kozi Borek).

</doc>
<doc id="138394" url="https://pl.wikipedia.org/wiki?curid=138394" title="Kokos">
Kokos



</doc>
<doc id="138395" url="https://pl.wikipedia.org/wiki?curid=138395" title="Orzech kokosowy">
Orzech kokosowy



</doc>
<doc id="138396" url="https://pl.wikipedia.org/wiki?curid=138396" title="Masala dosa">
Masala dosa

Masala Dosa - danie pochodzące z południowych Indii podawane tam najczęściej do śniadania, które obecnie stało się bardzo popularne na zachodzie. Bazą są tutaj cienkie jak papier naleśniki dosa, wypełnione różnymi dodatkami, stanowiącymi o wielu wariantach tej potrawy.
Jednym z wariantów jest pikantna wersja przygotowana z użyciem warzyw (ziemniaki, cebula, imbir, czosnek) przyprawionych curry, podawana z kokosowym, bądź jogurtowym czatnejem.

</doc>
<doc id="138398" url="https://pl.wikipedia.org/wiki?curid=138398" title="Ludwik Antoni de Bourbon-Condé">
Ludwik Antoni de Bourbon-Condé

Ludwik Antoni de Bourbon-Condé, znany jako książę d'Enghien fr. "Louis-Antoine-Henri de Bourbon, duc d’Enghien" (ur. 2 sierpnia 1772 w Chantilly, zm. 21 marca 1804 w Vincennes). Pochodził z rodu Kondeuszy, spokrewnionych z domem królewskim Burbonów (wielokrotnych kandydatów na królów Francji i Polski).
Był jedynym synem Ludwika VI Henryka – księcia Condé i Matyldy Orleańskiej – siostry Ludwika Filipa Józefa, księcia Orleanu. Urodził się w Chateau de Chantilly. Jego nauczycielem był Abbé Millot, zaś edukację wojskową odebrał od komodora de Vinieux. Karierę wojskową rozpoczął w 1788, ale w 1789 po wybuchu rewolucji francuskiej razem z ojcem i dziadkiem wyemigrował z Francji do Belgii – zaledwie kilka dni po upadku Bastylii. Na wygnaniu formował wojska, które najechałyby Francję i przywróciły w niej monarchię. W 1792 otrzymał dowództwo jednego z oddziałów armii pod komendą jego dziadka ("Armii Kondeusza"). Armia ta razem z wojskami księcia Brunszwiku dokonała nieudanej inwazji na Francję.
W 1795, po śmierci małoletniego księcia Normandii – jedynego syna i następcy zgilotynowanego króla Ludwika XVI, książę Enghien został ogłoszony przez część rojalistów następcą tronu jako "Ludwik XVII". Po rozwiązaniu Armii Kondeusza na podstawie pokoju w Lunéville w lutym 1801, książę Enghien w sekrecie ożenił się z księżniczką Charlottą de Rohan-Rochefort (1767–1841) – siostrzenicą kardynała de Rohan, i osiadł w Ettenheim, w Badenii.
Śmierć.
Młody książę Enghien jako ostatni potomek rodu Condé, stanowił realne zagrożenie dla republikańskiej władzy. W sytuacji trwającej wojny z Anglią, książę został oskarżony o udział w spisku Cadoudal-Pichegru. Z rozkazu Napoleona Bonaparte, Pierwszego Konsula, za namową ministra Talleyranda, książę został w marcu 1804 porwany z neutralnej Badenii. Po krótkim procesie, któremu przewodniczył zaufany Napoleona, generał Pierre-Augustin Hulin, rozstrzelano księcia w fosie zamku Vincennes, tuż obok wcześniej wykopanego grobu. Napoleon nie ułaskawił księcia mimo próśb swojej żony i Madame de Rémusat. Śmierć księcia wstrząsnęła europejskimi arystokratami, aż sam Napoleon odciął się od niej – winą obarczył Talleyranda.
W 1816 ciało księcia wykopano i przeniesiono do kaplicy zamku.

</doc>
<doc id="138399" url="https://pl.wikipedia.org/wiki?curid=138399" title="Dosay">
Dosay



</doc>
<doc id="138400" url="https://pl.wikipedia.org/wiki?curid=138400" title="Dosai">
Dosai



</doc>
<doc id="138401" url="https://pl.wikipedia.org/wiki?curid=138401" title="Doshai">
Doshai



</doc>
<doc id="138403" url="https://pl.wikipedia.org/wiki?curid=138403" title="Jack Kerouac">
Jack Kerouac

Jack Kerouac, właśc. Jean-Louis Lebris de Kérouac (ur. 12 marca 1922 w Lowell, zm. 21 października 1969 w St. Petersburg) – amerykański powieściopisarz kanadyjskiego pochodzenia, poeta i artysta, jeden z najwybitniejszych członków Beat Generation.
Tematyka książek Kerouaca, w większości autobiograficznych, obraca się wokół jego własnych podróży po świecie i przygód z nimi związanych, a także wokół przemyśleń i refleksji dotyczących życia.
Życiorys.
Wczesna młodość.
Jean-Louis Lebris de Kerouac, urodził się w Lowell, Massachusetts, we francusko-amerykańskiej rodzinie. Jego rodzice, Leo-Alcide de Kerouac i Gabrielle-Ange Lévesque mieszkali w Prowincji Quebec w Kanadzie. Jak wielu innych mieszkańców tego regionu, rodziny Lévesque i Kerouac wyemigrowały do Nowej Anglii w poszukiwaniu pracy. Jack nie mówił po angielsku aż do szóstego roku życia, w domu posługiwano się językiem francuskim. Jego starszy brat, Gérard, zmarł, kiedy Jack był bardzo mały – pod wpływem tego wydarzenia napisze później książkę "Wizje Gerarda".
Jego wybitne uzdolnienia sportowe sprawiły, że stał się gwiazdą lokalnego klubu piłkarskiego, co pomogło mu zdobyć stypendium Columbia University w Nowym Jorku. To właśnie tam Kerouac poznał ludzi, z którymi miał później podróżować dookoła świata: byli to członkowie tzw. Beat Generation, Neal Cassady, William S. Burroughs i Allen Ginsberg. Kiedy Kerouac złamał nogę i pokłócił się z trenerem, cofnięto mu stypendium. W roku 1943 wstąpił zatem do marynarki wojennej, skąd wkrótce go zwolniono z powodów psychiatrycznych. W 1944 roku wziął ślub i wkrótce rozwiódł się z Edie Parker. W 1946 poznał Neal'a Cassady'ego, który stał się później wzorcem postaci Deana Moriarty'ego. W tym samym roku zmarł ojciec Kerouac'a i pisarz zamieszkał z matką.
Lata późniejsze.
Pomiędzy podróżami morskimi, Kerouac mieszkał w Nowym Jorku wraz z przyjaciółmi z Columbia University. Zaczął pisać swoją pierwszą powieść, zatytułowaną "Miasteczko i Miasto", którą wydano w roku 1950 i dzięki której zdobył poważanie jako autor. W 1950 roku ożenił się z Joan Haverty, z którą jednak rozwiódł się po roku, krótko po narodzinach ich córki. W tym okresie imał się różnych zajęć, podróżował po Stanach Zjednoczonych i odwiedzał przyjaciół. 
Kerouac nadal pisał, mimo że żadna jego powieść nie ukazywała się drukiem aż do roku 1957, kiedy to wydawnictwo Viking Press wydało jego najsłynniejszą książkę, "W drodze". Ta najbardziej autobiograficzna z jego powieści opowiada o podróży po Stanach Zjednoczonych i Meksyku z Nealem Cassadym (w książce jako Dean Moriarty). Powieść często określa się jako sztandarowe dzieło powojennej, jazzowo-poetycznej, narkotycznej epoki Beat Generation. Kerouac napisał ją podczas sesji „spontanicznej prozy” (strumień świadomości), co pozwoliło mu stworzyć swój własny i niepowtarzalny styl. W pewnych kręgach czczono go jako głównego i kultowego pisarza Ameryki, a ponadto uważano go za rzeczywistego rzecznika Beat Generation. Jego przyjaźń z Allenem Ginsbergiem, Williamem Burroughsem i George’em Whitmanem definiowała pokolenie.
Kerouac jest autorem scenariusza do „beatowego” filmu krótkometrażowego "Pull My Daisy" (1958).
W 1954 Kerouac odkrył "Biblię Buddyjską" autorstwa Dwighta Goddarda, która zapoczątkowała jego studia nad buddyzmem i pragnienie oświecenia. Niektóre doświadczenia z tego okresu znalazły swoje odbicie w książce "Włóczędzy Dharmy", wydanej w roku 1958. Kerouac nawiązał bliskie stosunki z Alanem Wattsem (Arthur Wayne w powieści Kerouaca "Big Sur" oraz Alex Aums w "Desolation Angels"). Spotkał również słynnego japońskiego znawcę i propagatora zen, D.T. Suzukiego. Kerouac napisał "Wake Up", biografię Siddharty Gautamy Buddy, która do dziś nie została opublikowana.
Życie osobiste.
Trzykrotnie żonaty, był jednak osobą biseksualną. Utrzymywał stosunki intymne z Allenem Ginsbergiem, a także z Gore Vidalem.
Śmierć.
Jack Kerouac zmarł 21 października 1969 roku w Szpitalu Św. Antoniego w St. Petersburg na Florydzie, w wieku 47 lat. Przyczyną zgonu było krwawienie z przewodu pokarmowego. Pochowano go w rodzinnym mieście Lowell.

</doc>
<doc id="138406" url="https://pl.wikipedia.org/wiki?curid=138406" title="Herb Piotrkowa">
Herb Piotrkowa



</doc>
<doc id="138407" url="https://pl.wikipedia.org/wiki?curid=138407" title="Orzeł Biały">
Orzeł Biały



</doc>
<doc id="138408" url="https://pl.wikipedia.org/wiki?curid=138408" title="Analiza">
Analiza

Analiza (łac. "analysis", od stgr. "ἀνάλυσις" z "ἀνά" „w górę” i "λύω" „rozwiązywać”) – rozkład na składniki (czynniki), zarówno w znaczeniu materialnym, jak i niematerialnym. Wyodrębnienie cech, właściwości, składników badanego przedmiotu lub zjawiska. Przeciwieństwem analizy jest synteza.
Analiza w sensie niematerialnym (abstrakcyjnym).
Oznacza najczęściej szczegółowe badanie właściwości z naciskiem na rozkład na części składowe

</doc>
<doc id="138412" url="https://pl.wikipedia.org/wiki?curid=138412" title="Wydalanie">
Wydalanie

Wydalanie, ekskrecja ( ‘wydalanie’) – proces fizjologiczny polegający na usuwaniu z organizmu zbędnych, szkodliwych lub będących w nadmiarze metabolitów (głównie azotowych) oraz wody i elektrolitów (osmoregulacja), w celu utrzymania homeostazy.
Strategie usuwania metabolitów azotowych z organizmów zwierząt różnią się w zależności od środowiska, w którym żyją. Głównym produktem ubocznym rozkładu białek jest toksyczny dla organizmu amoniak. Z uwagi na swoją dobrą rozpuszczalność w wodzie, u większości zwierząt wodnych (zwierzęta amonioteliczne) jest wydalany w formie niezmienionej (z uwagi na dużą dostępność rozpuszczalnika). Ssaki (zwierzęta ureoteliczne) przed wydaleniem przekształcają amoniak w słabiej rozpuszczalny (oraz mniej toksyczny) mocznik, co pozwala im zredukowanie ilości wody wydalanej wraz z metabolitami. Zwierzęta, które bardzo oszczędną gospodarkę wodną (zwierzęta urikoteliczne), takie jak: gady, ptaki i owady, przed wydaleniem przekształcają amoniak do nierozpuszczalnego w wodzie (oraz nietoksycznego) kwasu moczowego.
Poszczególne grupy organizmów różnią się mechanizmami wydalania. U większości protistów niestrawione resztki ulegają egzocytozie. Nieliczne z jednokomórkowców wykształciły wyspecjalizowane organella (np. wakuole orzęsków). Rośliny usuwają metabolity przez aparaty szparkowe. Zwierzęta wytworzyły wyspecjalizowane komórki (komórka płomykowa, wędrujące albo magazynujące nefrocyty), narządy i układy wydalnicze o stopniu zaawansowania zależnym od typu (np. protonefrydium u płazińców, metanefrydium u pierścienic, cewki Malpighiego u stawonogów, nerki u kręgowców). Wrotki żyjące w wodzie wydalają azotany i fosforany dostępne dla glonów i makrofitów. Zwierzęta wytworzyły wyspecjalizowane komórki (komórka płomykowa, wędrujące albo magazynujące nefrocyty), narządy i układy wydalnicze o stopniu zaawansowania zależnym od typu (np. cewki Malpighiego u stawonogów, nerki u kręgowców).

</doc>
<doc id="138414" url="https://pl.wikipedia.org/wiki?curid=138414" title="Władysław Gnyś">
Władysław Gnyś

Władysław Gnyś (ur. 24 sierpnia 1910 w Sarnowie, zm. 28 lutego 2000 w Beamsville Kanada) – pułkownik pilot Wojska Polskiego, kawaler Krzyża Srebrnego Orderu Wojennego Virtuti Militari.
Życiorys.
Uczył się w szkole powszechnej w Sarnowie, a następnie w Radomiu. Służbę w lotnictwie polskim rozpoczął w 1931 roku. Dwa lata później, po ukończeniu kursu pilotażu w Grudziądzu, przydzielony został do 142 eskadry myśliwskiej 4 pułku lotniczego w Toruniu. W dniu 11 maja 1935 roku, w czasie ćwiczeń zespołowych w powietrzu, zderzył się z samolotem PZL P.7 pilotowanym przez por. pil. Dionizego Durko. W wyniku tej katastrofy porucznik Durko zginął, natomiast kapral Gnyś z odciętym prawym podwoziem wylądował nie odniósłszy żadnych obrażeń. Za ten wyczyn 6 czerwca wyróżniony został pochwałą w rozkazie dziennym dowódcy pułku, a 18 czerwca tego roku odznaczony Brązowym Krzyżem Zasługi.
Jako kapral służby nadterminowej był instruktorem w Szkole Podchorążych Lotnictwa w Dęblinie. W 1938 roku ukończył Szkołę Podchorążych dla Podoficerów w Bydgoszczy. Po promocji do stopnia podporucznika w Dęblinie, otrzymał przydział do 121 Eskadry Myśliwskiej w Krakowie.
W dniu 1 września 1939 roku przed godz. 7 wystartował do lotu bojowego z lotniska polowego w Balicach razem z kapitanem Mieczysławem Medweckim. Startujące samoloty zostały zaskoczone przez nadlatujące po bombardowaniu Krakowa niemieckie bombowce Junkers Ju 87 z dywizjonu I./StG 2 i samolot kpt. Mieczysława Medweckiego został zestrzelony nad Morawicą, natomiast Władysław Gnyś odskoczył unikiem w lewo od przeważającego liczebnie wroga. Następnie kilka minut później w rejonie Olkusza (nad miejscowością Żurada) zaatakował niemieckie bombowce i zestrzelił dwa bombowe typu Dornier Do 17 E z 77 pułku bombowego Luftwaffe. Były to pierwsze samoloty niemieckie, zestrzelone przez polskiego (alianckiego) pilota myśliwskiego w II wojnie światowej. Fakt ich zestrzelenia jest jednak kwestionowany przez badacza Mariusa Emmerlinga, przypisującego zniszczenie samolotów kolizji po unikach od artylerii przeciwlotniczej. Prawdopodobna jest też wersja, że Gnyś uszkodził jeden z samolotów, który następnie zderzył się z drugim.
Po upadku Polski, poprzez Rumunię trafił do Francji. Tam, po przeszkoleniu w pilotażu samolotów francuskich, został skierowany do polskiego klucza myśliwskiego (Klucz Frontowy Nr 4 „Bu”) walczącego przy dywizjonie Groupe de Chasse III/1 w Toul Croix, gdzie latał na myśliwcach Morane-Saulnier MS.406. Podczas walki nad Belgią został zestrzelony jego dowódca Kazimierz Bursztyn. W tej walce zestrzelił jeden bombowiec.
Po klęsce Francji udał się do Port-Vendres, skąd 14 lipca 1940 roku, przez Oran i Casablankę przybył do Liverpoolu. Otrzymał numer służbowy RAF P-1298 i 20 sierpnia rozpoczął służbę w 302 dywizjonie myśliwskim poznańskim. 21 maja 1941 roku 302 dywizjon brał udział, w składzie skrzydła (3 dywizjony), z akcji nad Francją ppor. W Gnyś wrócił do bazy na ciężko uszkodzonym samolocie. 30 stycznia 1942 roku zakończył turę lotów bojowych i został skierowany do służby na stanowisku dowodzenia dywizjonu 302 i 303. Do lotów bojowych w dywizjonie 302 powrócił w 22 grudnia 1942 roku.
W 1943 dowodził eskadrą w 316 i 309 dywizjonie myśliwskim Ziemi Czerwieńskiej. Od 25 sierpnia 1944 roku dowodził 317 dywizjonem myśliwskim Wileńskim. W dwa dni po objęciu dowództwa nad dywizjonem, podczas lotu rozpoznawczego niemieckich przepraw przez Sekwanę, został zestrzelony przez artylerię przeciwlotniczą nad miejscowością Rouen we Francji. Został postrzelony przez niemieckich żołnierzy po awaryjnym lądowaniu i trafił do szpitala w Amiens. Po kilku dniach został uwolniony przez żołnierzy francuskiego ruchu oporu, a po nadejściu wojsk alianckich ewakuowany do szpitala w Swindon gdzie przeszedł rekonwalescencję.
W styczniu 1945 roku rozpoczął naukę w Wyższej Szkole Lotniczej w Weston-super-Mare a po jej ukończeniu rozpoczął służbę w sztabie Fighter Command. W 1947 roku zdecydował się na emigrację i na stałe osiedlił się w Kanadzie.
Pod koniec życia nawiązał kontakt z Frankiem Neubertem – pilotem Ju 87, który 1 września 1939 roku zaatakował polskie samoloty i zestrzelił kapitana pilota Mieczysława Medweckiego. Prowadzili ze sobą dwunastoletnią przyjazną korespondencję. Spotkali się dwukrotnie, pierwszy raz 1 września 1939 roku, po wojnie w sierpniu 1989 roku, czyli w okrągłą 50. rocznicę boju nad Balicami. Znajomość kontynuują dzieci pilotów.
19 czerwca 1996 roku, na zaproszenie kpt. Stanisława Majcherczyka, prezesa Klubu Seniorów Lotnictwa w Katowicach, przyjechał do Polski, odwiedził: Sarnów, Radom, Dęblin, Warszawę, Katowice, Kraków, Olkusz, Sandomierz, Gniezno, Powidz, Czerniejewo, Poznań, Nowy Dwór Gd. oraz Żuradę. Szkoła podstawowa w Żuradzie otrzymała jego imię, w Olkuszu otrzymał honorowe obywatelstwo miasta. W 1998 roku był podejmowany w Pałacu Prezydenckim przez Aleksandra Kwaśniewskiego. W 1999 roku został mianowany pułkownikiem. 
Zmarł 28 lutego 2000 roku i został pochowany na cmentarzu Osborn w Beamsville, gdzie spoczął obok swojej małżonki Barbary Simmons-Gnyś. Miał trzech synów: Heydna, Stefana i Ashleya oraz jedną córkę Sydney.
Zestrzelenia.
Na liście Bajana sklasyfikowany został na 85. pozycji z 3 samolotami Luftwaffe zestrzelonymi na pewno i jednym uszkodzonym.
Upamiętnienie.
W Krakowie tuż obok Muzeum Lotnictwa Polskiego znajduje się ul. Płk Władysława Gnysia.

</doc>
<doc id="138418" url="https://pl.wikipedia.org/wiki?curid=138418" title="Pole magnetyczne Ziemi">
Pole magnetyczne Ziemi



</doc>
<doc id="138419" url="https://pl.wikipedia.org/wiki?curid=138419" title="Rastrowanie">
Rastrowanie



</doc>
<doc id="138422" url="https://pl.wikipedia.org/wiki?curid=138422" title="Kimberly Meissner">
Kimberly Meissner



</doc>
<doc id="138424" url="https://pl.wikipedia.org/wiki?curid=138424" title="Kimmie Meissner">
Kimmie Meissner

Kimberly Claire „Kimmie” Meissner (ur. 4 października 1989 w Towson) – amerykańska łyżwiarka figurowa, startująca w konkurencji solistek. Uczestniczka igrzysk olimpijskich w Turynie (2006), mistrzyni świata (2006), mistrzyni czterech kontynentów (2007), medalistka zawodów z cyklu Grand Prix, wicemistrzyni świata juniorów( 2005) oraz mistrzyni Stanów Zjednoczonych (2007). Zakończyła karierę amatorską w 2010 roku.
W 2005 roku została drugą Amerykanką (po Tonyi Harding), która w oficjalnych zawodach wykonała potrójnego axla.

</doc>
<doc id="138425" url="https://pl.wikipedia.org/wiki?curid=138425" title="Degeneracja">
Degeneracja

Degeneracja to ogólnie zwyrodnienie, wynaturzenie, zniekształcenie – zasadnicza (najczęściej niekorzystna) zmiana (proces), często także wynik procesu degeneracyjnego.

</doc>
<doc id="138427" url="https://pl.wikipedia.org/wiki?curid=138427" title="Piorun">
Piorun

Piorun – w meteorologii bardzo silne wyładowanie elektrostatyczne w atmosferze powstające naturalnie, zwykle towarzyszące burzom. Piorunowi często towarzyszy grom dźwiękowy (grzmot) oraz zjawisko świetlne zwane błyskawicą. Może ono przybierać rozmaite kształty i rozciągłości, tworzyć linie proste lub rozgałęziać się do góry lub w dół. Występują błyskawice, które widoczne są jedynie jako rozjaśnienie powierzchni chmury, inne znów w ciągu ułamka sekundy przypominają swym kształtem świecący sznur pereł.
Podczas uderzenia pioruna wyzwala się energia. Główna jej część zostaje rozproszona w postaci ciepła w powietrzu tworzącym kanał plazmy tzn. ogrzanie i jonizacja składników powietrza w kanale, energia cieplna w większości rozprasza się, niewielka jej część przekształca się na błysk i grzmot, który słychać na odległość do 16-24 km. Część pierwotnej energii elektrycznej zostaje rozładowana w punkcie uderzenia łuku elektrycznego w powierzchnię ziemi, co może być bardzo niebezpieczne dla znajdujących się w pobliżu ludzi oraz urządzeń.
Wewnątrz chmury burzowej wieje silny wiatr mieszający krople wody i drobiny lodu, które trą mocno o siebie. Lód przemieszcza się ku górze chmury, po drodze oddając elektrony wodzie, więc szczyt chmury staje się elektrododatni. Pioruny mogą powstawać także wskutek tarcia między drobinami pyłu podczas burz pyłowych lub w chmurach popiołów i gazów powstałych podczas erupcji wulkanicznych i pożarów lasów.
Poza wyładowaniami doziemnymi pioruny biją również w odwrotnym kierunku; z badań wynika, że takowe stanowią około 15% wszystkich wyładowań, a najpotężniejszy z badanych miał aż 70 km długości.
Skutki uderzeń pioruna.
Piorun może wywołać pożar. Uderzenia rozrywają pnie drzew i mury, potrafią oderwać płyty kamienne wykładzin dachowych, murów ważące do 100 kg i odrzucić je na kilka metrów, przepalają cienkie druty, wywołują uszkodzenia instalacji elektrycznych, telefonicznych i innych opartych o metalowe przewody, niszczą urządzenia elektryczne. Temperatura w kanale przewodzenia pioruna jest tak wielka, że krzemionka zawarta w ziemi w miejscu uderzenia topi się, tworząc naturalne szkło nazywane fulgurytem. Działanie na urządzenia elektryczne wywołane jest poprzez bezpośrednie uderzenie pioruna w sieć elektroenergetyczną, a także w przypadku indukowania się napięcia tzw. impulsu elektromagnetycznego, gdy piorun uderzy w pobliżu sieci.
Impuls ten powstaje wskutek wytworzenia przez prąd elektryczny pioruna krótkotrwałego pola magnetycznego. Indukuje on napięcie we wszystkich obwodach i urządzeniach elektrycznych (w tym w liniach elektroenergetycznych, sieciach telekomunikacyjnych, instalacjach antenowych itp.) znajdujących się w pobliżu miejsca uderzenia pioruna. Napięcie impulsu blisko uderzenia jest tak duże, że może spowodować poważne uszkodzenia i zniszczenia sieci oraz przyłączonych do tych sieci urządzeń.
W celu ochrony przed skutkami przepięć wywołanych przez impuls elektromagnetyczny w sieciach elektroenergetycznych stosowane są specjalne aparaty elektryczne zwane ochronnikami przepięciowymi
Wyładowania atmosferyczne zagrażają aparaturze elektronicznej w dwojaki sposób:
Parametry wyładowania piorunowego:
Wartość szczytowa prądu określa natężenie prądu, który może popłynąć przez kanał piorunowy wskutek uderzenia pioruna. Załóżmy, że wartość szczytowa prądu pioruna, który uderzył w budynek wynosi 140 kA. Niech rezystancja uziemienia (bezindukcyjnego) budynku wynosi 2 omy (obowiązujące w Polsce przepisy wymagają wartość mniejszą od 10 omów PN-EN 60364). Napięcie związane z przepływem tego prądu wynosi 280 kV. Jeżeli nie zostały zainstalowane ochronniki przepięciowe takiemu właśnie zakłóceniu zostaną poddane linie zasilające i telekomunikacyjne.
Czas narastania prądu jest kolejnym parametrem wyładowania. Im jest on krótszy, tym krótszy jest impuls elektromagnetyczny powstający podczas wyładowania. Napięcie zakłócające, które może się indukować podczas przepływu fali elektromagnetycznej jest proporcjonalne właśnie do wartości tego parametru.
Pole elektromagnetyczne powstałe podczas wyładowania ma wąskie widmo w zakresie fal długich. Dlatego może z łatwością wnikać do wnętrza budynków. Dodatkowo, ma ono charakter magnetyczny co utrudnia ekranowanie. Napięcie indukowane przez taki impuls może osiągać wartości 100 V/m² (w przypadku gdy piorun uderzył 100 m od urządzenia, dziesięciokrotne skrócenie tej odległości powoduje dziesięciokrotny wzrost SEM).
Skutki uderzenia pioruna w człowieka.
Ważnejsze skutki uderzenia pioruna w człowieka
Zasady ochrony przed piorunami.
W USA pioruny zabijają 50-55 osób rocznie, natomiast w Polsce 3 do 5 osób. Ponad 80 proc. osób trafionych błyskawicami to mężczyźni. Zaleca się, by w czasie burzy nie kąpać się, nie chodzić na spacery, nie stawać pod samotnie rosnącymi drzewami (prąd wyładowania przepływający rdzeniem drzewa doprowadza do gwałtownego odparowania znajdującej się w nim wody i w efekcie bardzo groźnego wybuchu), ani w pobliżu wysokich metalowych masztów, w które często uderza piorun, oraz w pobliżu linii elektroenergetycznych.
Osoba przebywająca na otwartej przestrzeni powinna znaleźć pomieszczenie, budynek, ziemiankę i ukryć się w nim. Z braku innej możliwości schronić się w zagłębieniu terenu, nie kłaść się na ziemi. Najbezpieczniej jest ukucnąć ze złączonymi i podciągniętymi do siebie nogami, ponieważ po uderzeniu pioruna, w wyniku rozpływu ładunku w postaci prądów powierzchniowych, może dojść do przepływu prądu między stopami poprzez ciało ofiary (skutek powstania różnicy potencjałów, tzw. napięcia krokowego). Należy odrzucić lub położyć na ziemi duże przedmioty metalowe przewodzące prąd. Trzeba również oddalić się od zbiorników i cieków wodnych (podobnie połacie wilgotnego mchu stanowią zagrożenie). Osoby znajdujące się w górach powinny niezwłocznie zejść ze szczytów i grani, około 100 metrów niżej, najlepiej na stronę zawietrzną (przeciwną do kierunku zbliżania się burzy). Mogą one usiąść na plecakach (nie na stelażu, który może przewodzić prąd elektryczny), tak aby odizolować się od podłoża i zabezpieczyć przed wtórnym porażeniem od prądów powierzchniowych. Próbując kryć się w jaskiniach lub wnękach trzeba uważać, aby nie znaleźć się w miejscach, w których można stać się „pomostem” dla przepływających prądów (np. wejścia jaskiń, wąskie lub niskie groty). Strop powinien znajdować się co najmniej 3 metry nad nami, a ściany 1 metr od nas. Nie można dotykać wysokich, pionowych ścian skał. Bardzo dobrymi miejscami na schrony są wnętrza klatek, kratownic (w tym i masztów), wagoników kolejki górskiej. Nie wolno jednak dotykać metalowych elementów konstrukcji. Także samochody chronią przed piorunem. Wymienione obiekty spełniają funkcję klatki Faradaya. Grupy osób pozostające na otwartej przestrzeni powinny się rozproszyć w odległości do kilkudziesięciu metrów, tak by na wypadek porażenia część grupy mogła udzielić pomocy porażonym.
Budynki i inne wysokie konstrukcje muszą być zabezpieczone piorunochronem, chroniącym je w czasie burzy. Instalacje elektryczne, w tym i sieci przesyłowe zabezpiecza się bezpiecznikami przeciwprzepięciowymi.
W domu podczas burzy należy unikać korzystania z telefonów stacjonarnych przewodowych oraz urządzeń elektrycznych, przede wszystkim tych obsługiwanych ręcznie. Korzystanie z tych urządzeń grozi porażeniem impulsem rozchodzącym się w przewodach instalacji, który może doprowadzić do śmierci. Sprzęt domowy, zwłaszcza elektronikę – RTV, komputery itp. należy odłączyć od sieci elektrycznej i innych instalacji przewodowych (np. instalacji antenowych, telekomunikacyjnych, sieci internetowych, TV kablowej itp.), co zapewni ochronę tych urządzeń przed wyładowaniami atmosferycznymi.
Chmury burzowe.
Uważa się, że ładunek elektryczny w powietrzu powstaje w wyniku powszechnie znanych mechanizmów elektryzowania głównie przez indukcję elektrostatyczną oraz pocieranie. Choć główny mechanizm jest znany, to szczegóły zjawisk zachodzących w chmurach burzowych są niezwykle złożone a opis wciąż tylko hipotetyczny.
Kiedy na skutek zderzenia zimnych i ciepłych mas powietrza powstaje silny prąd wznoszący, tworzą się chmury burzowe (kłębiasto-deszczowe, cumulonimbus) mające wysokość nawet kilkunastu (10-20) kilometrów. Ruch powietrza powoduje wzajemne zderzanie ze sobą kryształów lodu oraz kropel wody. Dotykanie się lub pocieranie ciał wykonanych z różnych substancji albo z jednakowej substancji ale różnej budowie krystalicznej bądź też o różnych temperaturach wywołuje elektryzowanie się tych ciał. Kiedy krople w chmurze burzowej są gwałtownie unoszone do góry, w ciągu krótkiego czasu ich temperatura spada do -10 °C, -20 °C i zamarzając tworzą krupy lodowe. Krupy zderzają się z już zamrożonymi kryształkami lodu, co pozostawia na nich niewielki ujemny ładunek. Kryształki otrzymują ładunek dodatni. Każde zetknięcie się i rozdzielenie ciał znajdujących się w polu elektrycznym elektryzuje oba ciała przeciwnymi ładunkami. Proces ten zachodzi gdy wznoszące się powietrze znajdzie się w pobliżu już naelektryzowanego obszaru, podczas zderzania się krup lodowych lub też podczas rozpadu lub tylko ocierania się kropelek wody. Zjawisko elektryzowania przez indukcję staje się szczególnie wydajne gdy chmura lub obszar obok niej jest już w pewnym stopniu naelektryzowany i odgrywa główną rolę w elektryzowaniu się chmury.
Prąd powietrza rozdziela lżejsze kryształki lodu od krup unosząc je do góry. Krupy opadają na dół chmury i w ten sposób powstaje różnica potencjałów rzędu od 10 do 100 milionów woltów.
W latach 90. XX w uczeni zwrócili uwagę na elektryzowanie powietrza przez promieniowanie gamma. Zewnętrzne warstwy atmosfery są stale bombardowane promieniowaniem gamma, promieniowanie to jest pochłaniane przez powietrze, podczas pochłaniania z atomów wybijane są elektrony, dodatnie jony pozostają w miejscu, a wybite elektrony poruszają się w kierunku ruchu (głównie w dół) wybijającego je promieniowania, po przebyciu kilku centymetrów zatrzymują się i przyłączają do atomów powietrza. W wyniku tego procesu między jonosferą i powierzchnią Ziemi powstaje różnica potencjałów.
Wyładowanie pilotujące.
Kiedy różnica potencjałów stanie się wystarczająco duża, może rozpocząć się wyładowanie elektryczne. Według hipotezy zaproponowanej przez Aleksandra Gurewicza z Instytutu Lebiedewa w Rosji drogę wyładowania pilotującego wytyczają wysokoenergetyczne cząstki promieniowania kosmicznego. Zderzenie cząstki promieniowania kosmicznego z atomem powietrza prowadzi do powstania kaskad cząstek wtórnych wytwarzających strumienie elektronów. W ten sposób w górnej naładowanej ujemnie części chmury rozpoczyna się wyładowanie pilotujące (lider, prekursor). Strumienie naładowanych cząstek pokonują odległość do ziemi skokami o długości od 30 do 50 metrów. Zachodzi przy tym jonizacja powietrza, co zmniejsza opór elektryczny. Cały proces może trwać od ok. 10 do ok. 100 milisekund (tysięcznych części sekundy). Często wyładowanie pilotujące rozdziela się na wiele odnóg, z których tylko jedna dociera do celu.
Wyładowanie główne.
Kiedy cały kanał od ziemi do chmury jest zjonizowany, znacznie zmniejsza się opór powietrza, co pozwala na przepływ znacznej ilości ładunku. Wyładowanie główne porusza się ze znacznie mniejszą prędkością rzędu 10 000 km/s (prędkość tzw. PILOTA wynosi 30 000 km/s). Główny impuls trwa kilkadziesiąt milionowych części sekundy, a przepływ prądu zanika zwykle po kilkuset.
Kiedy ujemne wyładowanie zbliży się do ziemi, od dołu wyrusza mu na spotkanie jego dodatni odpowiednik. Zwykle jego źródłem są wysoko położone obiekty (drzewa, maszty, budynki). Prawa elektrostatyki powodują, że bardzo skutecznym źródłem dodatniego wyładowania pilotującego są ostro zakończone metalowe przedmioty (patrz Ognie świętego Elma). Natężenie prądu wynosi około 250 000 A, napięcie około 30 milionów V.
Czasami wyładowanie główne pochodzące z chmury nazywane jest udarem przewodnim. Po nim występuje zwykle udar powrotny, w którym ładunek dodatni płynie z ziemi do chmury tym samym kanałem. Zwykle każde uderzenie powrotne jest opóźnione o 30-tysięcznych części sekundy.
Wyładowanie główne niesie ze sobą prąd o natężeniu od 30 do 50 kA, przy różnicy potencjałów 10 do 100 milionów V, ale zdarzają się i wyładowania wytwarzające 150 kA. W czasie uderzenia przepływa ładunek rzędu 5 kulombów, a całkowita energia odpowiada 140 kWh (504 MJ). Taka ilość energii wystarczyłaby, aby żarówka o mocy 100 W świeciła się przez dwa miesiące. Odpowiada to również energii wybuchu 122 kg trotylu. Średnie dane dotyczące piorunów mogą się różnić zależnie od warunków atmosferycznych typowych dla danego klimatu.
Według najnowszych badań Instytutu Fizyki Atmosfery na Uniwersytecie Arizony w Tucson stwierdzono, że 35 proc. piorunów uderza w ziemię w dwa, a nawet w większą liczbę miejsc, odległych od siebie o dziesiątki metrów. Na jeden piorun przebiegający z chmury do ziemi przypada średnio około 1,45 miejsc trafień.
Niewyjaśnione do dziś pozostają przyczyny powstawania wyładowań w wulkanach. Robocza hipoteza zakłada, że pęcherzyki magmy oraz cząstki wyrzucanego do atmosfery pyłu wulkanicznego są naładowane elektrycznie, co skutkuje tworzeniem się błyskawic.
Wyładowanie do jonosfery.
Pierwszy raz wzmianki o wyładowaniu z chmury burzowej do góry pojawiły się w roku 1886, ale potwierdzenie znalazły dopiero ostatnio.
Najczęściej obserwowany rodzaj wyładowania do jonosfery pojawia się tylko w chmurach cumulonimbus wznoszących się wysoko do góry. Ma ono zwykle kolor czerwono pomarańczowy, podobny do światła lamp neonowych i trwa dłużej niż zwykły piorun. Zwykle jest widoczne przez 17 ms. Jego źródłem jest bardzo silny piorun w kierunku ziemi, który pozbawia chmurę ładunku dodatniego. Wyładowanie w kierunku jonosfery może mieć wysokość do 50 km i pojawia się około 100 ms później. Często wyładowanie jest podwójne, a wokół niego na skutek rozgrzania plazmy powstaje poświata.
Pierwsze zdjęcia wyładowania do jonosfery wykonali 6 czerwca 1989 roku naukowcy z "University of Minnesota". Nazwali to zjawisko angielskim słowem "sprite" nawiązującym do postaci ze sztuki Szekspira.
Rzadszym rodzajem wyładowań do jonosfery są "błękitne smugi" (ang. "blue jets"), pierwszy raz zaobserwowane w 1989 z pokładu promu kosmicznego, fotografowane i badane w następnych latach. Sięgają one od szczytu chmury burzowej, do wysokości około 50 km (obserwowano też znacznie dłuższe, sięgające 80 km). Mają postać wąskich, błękitnych stożków i są jaśniejsze, niż "sprites". W przeciwieństwie do tych ostatnich, nie wydają się bezpośrednio związane z silnymi wyładowaniami w kierunku ziemi. Mechanizm ich powstawania prawdopodobnie wiąże się z tworzeniem się kanałów silnie zjonizowanego gazu pomiędzy wierzchołkiem chmury a jonosferą.
W roku 1990 pierwszy raz zaobserwowano, również z pokładu promu kosmicznego, "elfy" (ang "elves") – bardzo krótkie (0,5 ms) i słabe rozbłyski o kształcie dysku lub torusa, ponad chmurą burzową, na wysokości 85–100 km, skojarzone z silnymi wyładowaniami poniżej chmury. Są one zbyt krótkie i słabe by mogły być obserwowane gołym okiem, widoczne są tylko dla czułych kamer. Najprawdopodobniej wywołuje je oddziaływanie impulsu elektromagnetycznego (EMP), generowanego przez uderzenie pioruna, z jonosferą.
W roku 1994 satelita przeznaczony do obserwacji promieniowania rentgenowskiego i gamma pochodzącego z kosmosu, odkrył silne rozbłyski gamma pochodzące z atmosfery ziemskiej, ponad chmurami burzowymi. Pochodzą one od hamowania elektronów rozpędzonych do energii 20–40 MeV w górnych warstwach atmosfery. Nie jest obecnie jasne, czy są one bezpośrednio związane z jakimś rodzajem wyładowań do jonosfery.
Słabiej zbadane są odkryte ostatnio zjawiska jasnych i długotrwałych (do 2 s) błyskawic rozciągających się od chmury burzowej w górę, oraz tzw. "pixies" – rozbłysków wierzchołka chmury.
Pioruny poza Ziemią.
Błyskawice mogą występować także w atmosferach innych planet. Wyładowania atmosferyczne zostały zaobserwowane na Jowiszu, Saturnie oraz Wenus i Marsie. Od misji radzieckich sond Wenera i amerykańskich sond Pioneer w latach 70. i 80. XX wieku istniały przesłanki za istnieniem piorunów na Wenus, jednak ich istnienie pozostawało kontrowersyjne, w związku z różnicami między ziemską i wenusjańską atmosferą. Dopiero badania orbitera Venus Express dowiodły jednoznacznie występowania piorunów, w dodatku o energii podobnej do występujących na Ziemi. Z kolei na Marsie, którego atmosfera jest bardzo rozrzedzona, pioruny powstają podczas burz pyłowych.
Piorun w kontekście kulturowym.
W japońskiej kulturze piorun jest jednym z pięciu żywiołów. Okalające go żywioły to ziemia i powietrze, a zależności między nimi to:
W naturalnych religiach europejskich piorun jest często używany jako boski atrybut, najczęściej przypisywany najwyższemu z Bogów (Perun, Zeus, Thor itp.).
Piorun jako symbol.
Symbol pioruna jest umieszczany na tablicach i znakach informujących np. o niebezpieczeństwie związanym z porażeniem prądem elektrycznym.
Piorun był symbolem Grup Szturmowych Szarych Szeregów.
W 2020 roku czerwony piorun na czarnym tle zaczął symbolizować strajk kobiet.
Fulguryty.
Często po uderzeniu pioruna w podłoże zawierające substancje topiące się w wysokiej temperaturze powstają fulguryty. Są to charakterystyczne twory, zbudowane z krzemionki.

</doc>
<doc id="138428" url="https://pl.wikipedia.org/wiki?curid=138428" title="Okręg Dibra">
Okręg Dibra

Okręg Dibra (alb. "rrethi i Dibrës") – jeden z trzydziestu sześciu okręgów administracyjnych w Albanii; leży w północno-wschodniej części kraju, w obwodzie Dibra. Liczy ok. 66 tys. osób (2008) i zajmuje powierzchnię 1088 km². Jego stolicą jest Peshkopia.
W skład okręgu wchodzi piętnaście gmin: jedna miejska (alb. "Bashkia") Peshkopi oraz czternaście wiejskich Arras, Fushë-Çidhën, Kala e Dodës, Kastriot, Lurë, Luzni, Maqellarë, Melan, Muhurr, Tomin, Selishtë, Sllovë, Zall-Dardhë, Zall-Reç.

</doc>
<doc id="138429" url="https://pl.wikipedia.org/wiki?curid=138429" title="Obwód Dibra">
Obwód Dibra

Obwód Dibra (alb.: "qarku i Dibrës") – jeden z dwunastu obwodów w Albanii.
W skład obwodu wchodzą okręgi: Bulqiza, Dibra i Mat. Stolicą obwodu jest Peshkopia.
W 2011 roku według spisu ludności w obwodzie zamieszkiwało 137 047 mieszkańców. Wśród nich było 91,13% Albańczyków, 0,01% Greków, 0,01% Macedończyków, 0,02% Arumunów, 0,07% Romów, 0,07% Egipcjan, 7,82% ludności nie udzieliło odpowiedzi. Muzułmanie stanowili 81,40%, Bektaszyci 3,84%, katolicy 2,04%, ewangelicy 0,01%, ortodoksi 0,09%, ateiści 0,68%, odpowiedzi nie udzieliło 6,20% ludności.

</doc>
<doc id="138430" url="https://pl.wikipedia.org/wiki?curid=138430" title="Prezydenci Filipin">
Prezydenci Filipin



</doc>
<doc id="138431" url="https://pl.wikipedia.org/wiki?curid=138431" title="Węgorz">
Węgorz

Węgorz może oznaczać:

</doc>
<doc id="138434" url="https://pl.wikipedia.org/wiki?curid=138434" title="Bażynowate">
Bażynowate

Bażynowate ("Empetraceae") – w niektórych systemach klasyfikacyjnych (np. systemie Cronquista z 1981 i systemie Takhtajana z 1997) rodzina należąca do rzędu wrzosowców "Ericales". Zaliczano tu zwykle trzy rodzaje: bażyna "Empetrum", "Corema" i "Ceratiola". W dawniejszych systemach rodzina klasyfikowana była rozmaicie – włączano ją do takich rzędów jak wrzosowce "Ericales", ale też mydleńcowce "Sapindales" i dławiszowce "Celastrales". Do tych ostatnich włączana była w systemie Hutchinsona jeszcze w 1973 roku.
W późniejszych wersjach systemu Takhtajana i w systemach APG rodzina ta nie jest wyróżniana, a rodzaje tu wcześniej zaliczane włączane są do rodziny wrzosowatych "Ericaceae" i podrodziny "Ericoideae" (w systemie Takhtajana z 2009 rodzaje tu wcześniej zaliczane wyodrębniano we własnej podrodzinie "Empetroideae").

</doc>
<doc id="138435" url="https://pl.wikipedia.org/wiki?curid=138435" title="Wiersz sylabotoniczny">
Wiersz sylabotoniczny

Wiersz sylabotoniczny - rodzaj wiersza realizujący zasady regularnego systemu wersyfikacyjnego zwanego sylabotonizmem. Podstawową cechą wiersza sylabotonicznego, w odróżnieniu od sylabicznego, jest stabilizacja akcentów na określonych sylabach wersu, różnych w zależności od przyjętego wzorca. Trzeba jednak zaznaczyć, że w polskim sylabotonizmie występuje stabilizacja akcentu w średniówce i klauzuli, przez co polski wiersz sylabiczny można uważać za częściowo sylabotoniczny.
Najbardziej naturalne dla prozodii języka polskiego są wzorce trocheiczny i amfibrachiczny. Są one zasadniczo zgodne z podziałem na wyrazy (tok dierezowy). Schematy daktyliczny, jambiczny i anapestyczny są niezgodne z podziałem na wyrazy (tok cezurowy). Wzorzec peoniczny III w czystej postaci jest niezwykle rzadki.
Nieregularny wiersz sylabotoniczny to sposób wierszowania, w którym obowiązuje realizacja określonego metrum, ale nie jest zachowana ta sama liczba sylab w wersie. Dla przykładu poniżej podane są schematy dwóch zwrotek, pisanych odpowiednio wierszem sylabotonicznym (konkretnie jambicznym) regularnym (równostopowym) i nieregularnym (nierównostopowym).
Regularny wiersz sylabotoniczny:
Nieregularny wiersz sylabotoniczny:
Historia.
Pojawił się już pod koniec XVIII wieku, typowy stał się dla romantycznej liryki XIX wieku, obecny najczęściej w krótkich utworach lirycznych, zwłaszcza w pieśniach stylizowanych na pieśni ludowe. Prekursorami sylabotonizmu w Polsce byli wielcy romantycy Adam Mickiewicz, Juliusz Słowacki i Cyprian Kamil Norwid. Mistrzami sylabotonicznej techniki wierszowania byli zwłaszcza Adam Asnyk, Maria Konopnicka, Jan Kasprowicz, Leopold Staff, Bolesław Leśmian, Julian Tuwim, Jerzy Liebert, Lucjan Szenwald i Władysław Broniewski.
Tendencje sylabotoniczne można zaobserwować w utworach dawniejszych, jednak wynikają one bardziej z naturalnych predyspozycji języka polskiego niż ze świadomego stosowania reguł sylabotonizmu przez poetów staropolskich. Początek poniższej pieśni Jana Kochanowskiego jest ściśle trocheiczny pięciostopowy (SsSsSsSsSs).
Natomiast ta strofa z Monachomachii Ignacego Krasickiego jest daktyliczna czterostopowa (SssSssSssSs).
Przykłady w poezji.
Rodzaj ten pojawia się w poezji m.in.:
Sylabotonizm w literaturach obcych.
Sylabotonizm jest typowy dla metryki angielskiej, niemieckiej, rosyjskiej, słoweńskiej i czeskiej.
W wersyfikacji angielskiej panuje jamb, najczęściej pięciostopowy i nierymowany (blank verse). Blank verse tworzy zarówno dramaty, jak i najdłuższe dzieła epickie, jak Raj utracony Johna Miltona. Blank verse'm zostały napisane obszerne eposy Król Alfred Johna Fitchetta i Upadek Niniwy Edwina Atherstone'a. Popularność wiersza białego w literaturze angielskiej wynika z większych trudności ze znalezieniem rymów.
Dla angielskiego nierymowanego pięciostopowca jambicznego typowe są bardzo długie zdania, jak w powyższym przykładzie.
W wersyfikacji rosyjskiej najbardziej efektowny jest jamb czterostopowy, ulubiona forma największych romantyków:
W literaturze niemieckiej spotyka się najczęściej jamby, choć nie brakuje i trochejów.
W poezji słoweńskiej podstawowym formatem jest pięciostopowy jamb, oparty na wzorach niemieckich i włoskich. Posłużył się nim na przykład największy słoweński poeta romantyczny France Prešeren, pisząc poemat "Chrzest nad Sawicą", pełniący funkcję narodowego eposu Słoweńców. Utwór ten przełożył na język polski Marian Piechal.
W wersyfikacji czeskiej bardziej naturalny jest trochej:
Poeci czescy preferują jednak jamb:
Karierę czeskiego jambu zapoczątkował poemat Karela Hynka Máchy "Máj", z którego pochodzi powyższy cytat. Utwór ten charakteryzuje się także wyrafinowaną instrumentacją głoskową. Pisał o niej Roman Jakobson. W poezji czeskiej powszechnie występuje też daktyl:
Trzeba jednak powiedzieć, że sylabotonizm sylabotonizmowi nierówny. Sylabotonizm angielski jest bliższy tonizmu, a sylabotonizm czeski sylabizmu. To wynika oczywiście z odmiennej prozodii obu języków. Akcent angielski (jak też niemiecki i rosyjski) jest bardzo mocny, a akcent czeski (i słowacki) słaby.

</doc>
<doc id="138436" url="https://pl.wikipedia.org/wiki?curid=138436" title="Bażyna">
Bażyna

Bażyna ("Empetrum" L.) – rodzaj krzewinek należących do rodziny wrzosowatych ("Ericaceae" Juss.). Występuje na półkuli północnej w strefie klimatu umiarkowanego (tu zwykle w górach) i chłodnego oraz na południowych krańcach Ameryki Południowej (tam tylko jeden gatunek – "Empetrum rubrum"). W Polsce występuje bażyna czarna ("Empetrum nigrum") i bażyna obupłciowa ("Empetrum hermaphroditum"), przy czym ta ostatnia często ujmowana jest jako podgatunek bażyny czarnej. Gatunkiem typowym jest bażyna czarna ("Empetrum nigrum"). Łączna liczba gatunków w zależności od ujęcia systematycznego (koncepcji podziału) waha się od 3 do 18.
Systematyka.
"Chamaetaxus" Ruprecht
Rodzaj należy do plemienia "Empetreae" (obok dwóch innych rodzajów: "Ceratiola" i "Corema"), podrodziny "Ericoideae", rodziny wrzosowatych "Ericaceae", która wraz z siostrzaną rodziną "Cyrillaceae" należą do rzędu wrzosowców, grupy astrowych (asterids) w obrębie dwuliściennych właściwych (eudicots).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Ericanae" Takht., rząd wrzosowce ("Ericales" Dumort.), podrząd "Ericineae" Burnett, rodzina wrzosowate ("Ericaceae" Juss.), podrodzina "Empetroideae" Nutt. ex Sweet, plemię "Empetreae" Horan., rodzaj bażyna ("Empetrum" L.).
Podział rodzaju i status taksonomiczny gatunków w jego obrębie jest przedmiotem dyskusji. W szerokim ujęciu gatunków wyróżnia się ich 2 lub 3 zawierających szereg podgatunków, w wąskim ujęciu gatunków w obrębie rodzaju wyróżnia się nawet kilkanaście. 
Z badań genetycznych wynika, że diploid "Empetrum nigrum" jest grupą bazalną dla wielokrotnie powstających w różnych miejscach tetraploidów, co skutkować ma trudną do segregacji zmiennością genetyczną. Wskazuje się jako niejednoznaczny związek między ploidalnością a dwupiennością lub obupłciowością tych roślin – na biologię rozrodu istotny wpływ mogą bowiem mieć czynniki środowiskowe. Potwierdzać to mają rośliny z kwiatami obupłciowymi o pozostałych cechach właściwych dla podgatunku typowego "Empetrum nigrum". W efekcie formy tetraploidalne we "Flora of North America" nie są uznawane za na tyle odległe, by mogły być traktowane jako odrębne gatunki. Także "Flora Europaea" kwestionuje znaczenie ploidalności jako wystarczającego uzasadnienia podniesienia taksonów powstałych w wyniku zwielokrotnienia chromosomów do rangi gatunku. Również "The Plant List" uznaje tetraploidy za podgatunki. W efekcie wyżej wymienione i inne prace taksonomiczne wyróżniają różną liczbę drobnych taksonów w randze podgatunków bażyny czarnej. 
W piśmiennictwie polskim tradycyjnie wyróżnia się raczej jako odrębne gatunki obie formy bażyn występujące w kraju tj. bażynę czarną "E. nigrum" i obupłciową "E. hermaphroditum".

</doc>
<doc id="138442" url="https://pl.wikipedia.org/wiki?curid=138442" title="ORP Garland">
ORP Garland

ORP Garland (H37) – brytyjski niszczyciel "typu G" z okresu międzywojennego i II wojny światowej, służący w latach 1940–1946 w polskiej Marynarce Wojennej. Po zakończeniu wojny, w latach 1949–1964, służył w marynarce holenderskiej jako Hr. Ms. „Marnix”.
Zbudowany na zamówienie Royal Navy w latach 1934–1935, wszedł do służby w 1936 roku jako HMS „Garland”. Wkrótce po wybuchu wojny, w 1940 roku został wydzierżawiony polskiej Marynarce Wojennej. Biało-czerwoną banderę podniesiono na nim 3 maja 1940 roku na Malcie, ze względów kurtuazyjnych zachowując dotychczasową nazwę.
Po ukończeniu szkolenia załogi „Garland” brał ograniczony udział w działaniach wojennych na Morzu Śródziemnym, zaś od września 1940 roku, po przejściu do Wielkiej Brytanii, w bitwie o Atlantyk. W maju 1942 roku, płynąc w eskorcie konwoju PQ-16 do portów radzieckich, został poważnie uszkodzony na skutek ataków samolotów Luftwaffe, tracąc 25 członków załogi. Pod koniec 1943 roku okręt został przebudowany na niszczyciel eskortowy. Od kwietnia następnego roku służył na Morzu Śródziemnym. 19 września 1944 roku, współdziałając z niszczycielami brytyjskimi, przyczynił się do zatopienia U-407.
24 września 1946 roku niszczyciel został zwrócony Royal Navy, która rok później sprzedała go holenderskiej Koninklijke Marine. Pod nazwą „Marnix” był wykorzystywany jako okręt szkolny, a następnie fregata. Skreślony z listy floty w 1964 roku, został zezłomowany cztery lata później.
Budowa okrętu.
„Garlanda” zbudowano w stoczni Fairfield Shipbuilding and Engineering Company w Govan. Admiralicja złożyła zamówienie na budowę 5 marca 1933 roku, w ramach programu rozbudowy floty na lata 1933–1934. Stępkę położono 22 sierpnia 1934 roku (numer budowy 651), wodowanie nastąpiło 24 października 1935 roku, a ostatecznie ukończony został 3 marca 1936 roku. Koszt budowy, bez uzbrojenia i wyposażenia dostarczonego przez Admiralicję, wyniósł 250 664 funty szterlingi.
Niszczyciel otrzymał nazwę HMS „Garland” po raz szesnasty (według części źródeł piętnasty) w historii Royal Navy. Pierwszy okręt o tej nazwie występował w kronikach z 1242 roku i jest to najstarsza nazwa brytyjskiego okrętu (według historyków brytyjskich prawdopodobnie również i najstarsza na świecie). Po polsku nazwa ta oznacza „Wieniec”, a dewizą noszącego ją niszczyciela była łacińska sentencja: „Qui Merruit – Ferrat” („Kto Zasłużył – Nosi”, w domyśle: wieniec).
Opis konstrukcji.
„Garland” miał charakterystyczną dla niszczycieli z okresu przed II wojną światową architekturę kadłuba, z wzniesioną dziobówką i uskokiem na wysokości masztu przedniego. Jego długość całkowita wynosiła 98,5 m (między pionami 95,1 m, na konstrukcyjnej linii wodnej 97,5 m), szerokość 10,05 m, zanurzenie średnie przy wyporności standardowej 1350 ton angielskich (ts) 3,3 m, zaś pełnej 1854 ts – 3,71 m (według innych źródeł 3,78 m). Napęd stanowiły dwa zespoły turbin parowych Parsonsa o mocy maksymalnej 34 000 shp przy 380 obrotach na minutę, zasilane w parę z trzech trójwalczakowych kotłów typu Admiralicji i poruszające za pośrednictwem pojedynczych przekładni dwa wały napędowe z trójłopatowymi śrubami. Prędkość maksymalna na próbach wyniosła 34,47 węzła. Zapas paliwa płynnego, wynoszący 470 ts, pozwalał uzyskać zasięg 5530 mil morskich przy prędkości ekonomicznej 15 węzłów.
Pierwotne uzbrojenie niszczyciela składało się z czterech pojedynczych dział 4,7 in Mark IX kalibru 120 mm (faktycznie 119,4 mm), osłoniętych maskami ochronnymi, rozmieszczonych po dwa na dziobie i rufie, w superpozycji. Do obrony przeciwlotniczej służyły dwa poczwórnie sprzężone wielkokalibrowe karabiny maszynowe Vickers kal. 12,7 mm. Na śródokręciu okręt posiadał dwie poczwórne wyrzutnie torpedowe kal. 533 mm, zaś do zwalczania okrętów podwodnych przewidziano dwa miotacze i jedną zrzutnię bomb głębinowych na rufie.
Etatowa załoga liczyła 145 oficerów, podoficerów i marynarzy.
Modernizacje czasu wojny.
W wyniku doświadczeń pierwszego okresu wojny, w 1940 roku, podczas remontu niszczyciela na Malcie i później w Aleksandrii, zdecydowano o jego częściowym przezbrojeniu, dostosowującym do pełnienia służby eskortowej. W jego trakcie zdemontowano rufowe działo kal. 120 mm (z pozycji „Y”), tylny aparat torpedowy, rufowy maszt oraz urządzenia trałowe. W zamian zainstalowano 12-funtowe działo przeciwlotnicze (kal. 76,2 mm – w miejsce wyrzutni torpedowej) oraz drugą zrzutnię bomb głębinowych, których całkowity zapas wzrósł do maksymalnie 45 sztuk. Ponadto okręt otrzymał dwa przenośne karabiny maszynowe Lewis kal. 7,7 mm. Wyposażenie elektroniczne stanowił radar typu 286 (od listopada 1940 roku) oraz asdic. Wkrótce po przejściu „Garlanda” w polskie ręce, skrócono na nim drugi komin. W styczniu 1941 roku na okręcie zainstalowano nowocześniejszy model asdicu.
Podczas remontu przeprowadzonego wczesną wiosną 1942 roku niszczyciel otrzymał dwa pojedyncze automatyczne działka przeciwlotnicze Oerlikon kal. 20 mm na skrzydłach pomostu (niektóre źródła twierdzą, że zastąpiły one karabiny Vickersa). Radar typu 286 zastąpiono nowocześniejszym typu 291, ponadto zainstalowano radar artyleryjski typu 285 oraz radionamiernik HF/DF na palowym maszcie na rufie. Podczas kolejnego remontu po uszkodzeniach odniesionych w obronie konwoju PQ-16 dodano dwa następne działka Oerlikon w miejsce karabinów Vickersa, na pomoście pomiędzy kominami, oraz, według części źródeł, radar typu 290 w miejsce typu 291.
W okresie od listopada do grudnia 1943 roku w Greenock „Garland” został przystosowany do pełnienia roli niszczyciela eskortowego. Zdemontowano działo kal. 120 mm z pozycji „B” (w superpozycji na dziobie), zastępując je miotaczem bomb głębinowych Hedgehog. Usunięto działo 12-funtowe, w zamian instalując dwa dodatkowe działka Oerlikon, na dobudowanych skrzydłach pomostu reflektorów. Zamontowano kolejne dwa miotacze bomb głębinowych, których zapas wynosił odtąd 140 sztuk. Radar artyleryjski typu 285 zastąpiono centymetrowym typu 271, zlikwidowano centralne stanowisko kierowania ogniem artyleryjskim oraz dalmierz, pozostawiając jedynie możliwość indywidualnego naprowadzania dział kal. 120 mm na cel. Pozostawiono poczwórny aparat torpedowy, który miał służyć przede wszystkim do wystrzeliwania bomb głębinowych Mk X. Na masce ochronnej dziobowego działa zainstalowano wyrzutnie rakiet oświetlających. Od tej pory uzbrojenie „Garlanda” składało się z dwóch dział kal. 120 mm, sześciu automatycznych działek przeciwlotniczych kal. 20 mm, czterech wyrzutni torpedowych kal. 533 mm, miotacza Hedgehog, czterech miotaczy i dwóch zrzutni bomb głębinowych.
Podczas swej wojennej służby „Garland” był malowany różnymi wzorami kamuflażu. W pierwszym okresie nosił malowanie jasnoszare, typowe dla okrętów Royal Navy, operujących na Morzu Śródziemnym pod koniec lat 30. Po przejęciu przez Polską Marynarkę Wojenną był pomalowany w całości kolorem ciemnoszarym, z czarnym, a w 1941 roku białym numerem burtowym. W pierwszej połowie 1942 roku otrzymał kamuflaż "Admiralty Disruptive", w którym na kolor jasnoszary naniesiono trójkątne plamy maskujące w odcieniach zieleni, szarości i szarego błękitu. Pod koniec tego roku, niszczyciel został przemalowany w schemat "Western Approaches", polegający na naniesieniu na białe tło geometrycznych segmentów w kolorach bladozielonym oraz błękitnoszarym w jasnym odcieniu. Od stycznia 1944 roku okręt posiadał nowy schemat malowania "Western Approaches", w którym na białe tło naniesiono geometryczne plamy jedynie w jasnym odcieniu szarobłękitnym. W lutym 1945 roku otrzymał z kolei malowanie według schematu "Admiralty Standard", w którym cały okręt był pomalowany kolorem jasnoszarym z ciemnoszaroniebieskim pasem na burcie. Miał wówczas czarny pas identyfikacyjny na drugim kominie. Po zakończeniu wojny „Garland” został przemalowany na jasnoszaro, z czarnym numerem burtowym.
Służba w Royal Navy.
Po ukończeniu budowy okręt wszedł czasowo w skład zespołu niszczycieli Floty Atlantyckiej, następnie został przetransferowany do 1. Flotylli Niszczycieli Floty Śródziemnomorskiej. Pomiędzy majem a lipcem 1937 roku oraz w tym samym okresie roku następnego był poddawany remontom, między innymi turbin niskiego ciśnienia. Pod koniec 1938 i w pierwszej połowie 1939 roku operował u śródziemnomorskich wybrzeży Hiszpanii, w związku z trwającą tam wojną domową, a w lipcu 1939 roku operował w rejonie Cypru.
3 września 1939 roku, w dniu przystąpienia Wielkiej Brytanii do działań II wojny światowej, niszczyciel znajdował się w drodze z Adenu do Aleksandrii, gdzie przybył 6 września. Wyznaczony do zadań patrolowych i eskortowych we wschodniej części Morza Śródziemnego, 17 września odniósł poważne uszkodzenia na skutek przedwczesnej eksplozji własnych bomb głębinowych. Poszycie górnego pokładu na rufie, na przestrzeni od pomieszczenia tylnej maszynowni uległo deformacji, wygięte zostały również wały napędowe. Po prowizorycznym remoncie w Aleksandrii, „Garland” został przeholowany do stoczni marynarki na Malcie, gdzie od 11 października rozpoczęto remont, połączony z modernizacją. W tym okresie pozostawał formalnie przydzielony do zespołu niszczycieli Floty Śródziemnomorskiej, nie wchodząc w skład żadnej flotylli (jego macierzysta 1. Flotylla została przesunięta na wody brytyjskie).
Służba w polskiej Marynarce Wojennej.
Rok 1940: Morze Śródziemne.
Na mocy umowy z 18 listopada 1939 roku w sprawie współpracy pomiędzy marynarkami polską i brytyjską, w styczniu 1940 roku Pierwszy Lord Morski Admiralicji, admirał sir Dudley Pound zaproponował szefowi Kierownictwa Marynarki Wojennej, kontradmirałowi Jerzemu Świrskiemu, objęcie przez Polaków znajdującego się w stoczni remontowej na Malcie niszczyciela „Garland”. Po akceptacji tej propozycji, w lutym wydzielono z marynarzy „Błyskawicy” oddział około 50 osób, stanowiących trzon pierwszej załogi nowej jednostki PMW. W marcu dowódcą okrętu wyznaczono komandora podporucznika Antoniego Doroszkowskiego, zaś w kwietniu większość członków załogi, skompletowanych spośród obsad „Burzy”, „Groma”, „Orła”, „Wilka” i pozostających w dyspozycji KMW na okręcie-bazie „Gdynia”, dotarło na Maltę na pokładzie brytyjskiego transportowca wojska (źródła podają, że był to „Derbyshire” bądź „Devonshire”).
3 maja 1940 roku, w rocznicę Konstytucji, nastąpiło uroczyste przekazania niszczyciela Polskiej Marynarce Wojennej. Okręt otrzymał nazwę ORP „Garland”, zachowując brytyjskie miano ze względów kurtuazyjnych. Następnego dnia po raz pierwszy wyszedł w morze pod polską załogą, chociaż jego remont wciąż nie był zakończony. 16 maja, wraz z krążownikiem „Calypso”, przeszedł do Aleksandrii, wciąż mając na pokładzie maltańskich stoczniowców. Dotarł tam dwa dni później i został wprowadzony na dalszy remont i modernizację do miejscowej stoczni. Po ukończeniu remontu i szkolenia załogi, okręt wszedł w skład 14. Flotylli Niszczycieli, podejmując służbę patrolową i eskortową we wschodniej części Morza Śródziemnego i na Morzu Egejskim, z bazą w Aleksandrii. Podczas szkolenia ujawniły się problemy z niewłaściwie funkcjonującymi (jak się okazało, z winy maltańskich stoczniowców) przekaźnikami artyleryjskimi, co zaowocowało złymi wynikami strzelań. Stało się to przyczyną podjęcia przez KMW decyzji o zmianie na stanowisku dowódcy i wyznaczenia na nie komandora porucznika Konrada Namieśniowskiego. Jednak po jego przybyciu do Aleksandrii dowódca Floty Śródziemnomorskiej, admirał Andrew Cunningham, sprzeciwił się jakimkolwiek zmianom personalnym i polecił odłożyć je do chwili odpłynięcia „Garlanda” do Wielkiej Brytanii. Polski niszczyciel operował na Morzu Śródziemnym do końca sierpnia 1940 roku, kilkakrotnie odpierając ataki samolotów Regia Aeronautica, a w dniach 18 i 19 sierpnia eskortując statek SS „Warszawa”, płynący do Hajfy z ochotnikami do Brygady Strzelców Karpackich.
Niektóre – głównie starsze – polskie źródła podają informację, jakoby podczas działań na Morzu Śródziemnym „Garland” uczestniczył w akcjach 2. Flotylli Niszczycieli: bitwie z konwojem Espero 28 czerwca oraz bitwie koło przylądka Spatha 19 lipca 1940 roku, zakończonych zwycięstwami strony brytyjskiej, w tym zatopieniem krążownika „Bartolomeo Colleoni”. Jednak nowsze badania zdecydowanie przeczą tym poglądom, wskazując, że z uwagi na problemy z artylerią oraz kłopoty natury politycznej (Polska nie była wówczas w stanie wojny z Włochami, co zdecydowało o rychłym przebazowaniu niszczyciela na wody brytyjskie), polski okręt nie mógł brać udziału w tych operacjach.
Lata 1940–1942: służba konwojowa.
30 sierpnia 1940 roku 14. Flotylla, wraz z „Garlandem”, weszła w skład eskorty silnego zespołu Royal Navy, mającego przeprowadzić konwój z zaopatrzeniem na Maltę. Była to część kombinowanej operacji Hats. Następnego dnia niszczyciel odniósł lekkie uszkodzenia podczas odpierania nalotu włoskich bombowców. Po zawinięciu na Maltę i pobraniu paliwa, 3 września dołączył do eskorty konwoju płynącego do Gibraltaru. 4 września, w trakcie kolejnej walki z samolotami Regia Aeronautica, na okręcie nastąpiła awaria jednego z przewodów zasilających turbiny, co spowodowało jego unieruchomienie. Przez pewien czas był holowany przez brytyjski niszczyciel, ostatecznie mechanikom udało się uruchomić siłownię i 5 września „Garland” zawinął do Gibraltaru. Po krótkim remoncie i odbyciu kilku patroli w Cieśninie Gibraltarskiej, 14 września wypłynął do Wielkiej Brytanii. Do Plymouth dotarł, przez Belfast, 22 września, w drodze dołączając do eskorty konwoju z Afryki Południowej. Wraz z „Burzą” i „Błyskawicą” prowadził patrole przeciwinwazyjne w kanale La Manche. 24 września był wizytowany przez Prezydenta RP Władysława Raczkiewicza i kontradmirała Świrskiego.
7 października 1940 roku stanowisko dowódcy okrętu objął komandor podporucznik Konrad Namieśniowski. Po kolejnym krótkim remoncie, w ostatnich dniach października „Garland” dołączył do 10. Grupy Eskortowej w składzie Western Approaches Command, podejmując służbę konwojową na zachodnich podejściach do Wysp Brytyjskich. 3 listopada uczestniczył w poszukiwaniach uszkodzonego przez Luftwaffe transportowca wojska „Windsor Castle”. 15 listopada, płynąc w eskorcie pancernika „Revenge”, dostał się w rejon silnego sztormu. Fala zmyła wówczas z pokładu dwóch członków załogi: I oficera mechanika, komandora podporucznika Michała Gierżoda, oraz starszego bosmana Zygfryda Stasiewicza, zaś okręt odniósł uszkodzenia, po których musiał przejść krótki remont w stoczni Harland &amp; Wolff w Govan. 27 grudnia niszczyciel był wizytowany przez Naczelnego Wodza, Władysława Sikorskiego oraz kontradmirała Świrskiego. W 1941 roku okręt kontynuował służbę eskortową na wschodnim Atlantyku. W tym czasie, oprócz typowych zadań konwojowania statków handlowych i osłony dużych okrętów, przeprowadził między innymi udaną akcję ratowniczą rozbitków ze storpedowanego statku „Saleier” (11 kwietnia). W lipcu został czasowo przeniesiony w skład Home Fleet, eskortował między innymi zbiornikowiec wiozący paliwo dla okrętów biorących udział w operacji Gauntlet na Spitsbergenie. Na początku września, wraz z „Piorunem”, ratował rozbitków ze storpedowanego frachtowca „Richepance” (4 września). Po powrocie do portów brytyjskich został włączony do I Dywizjonu Kontrtorpedowców, dołączając do „Błyskawicy”, „Burzy” i „Pioruna”.
Wraz z tym ostatnim od 17 września 1941 roku brał udział w operacji Halberd, przeprowadzeniu dużego konwoju na Maltę, jako jeden z niszczycieli bezpośredniej eskorty pancernika „Nelson”. Po jego storpedowaniu 27 września, towarzyszył mu w drodze powrotnej do Gibraltaru, gdzie okręty przybyły trzy dni później. 10 października wraz z „Piorunem” powrócił w eskorcie konwoju do Wielkiej Brytanii i dołączył do 11. Grupy Eskortowej. W dniach od 18 do 26 października „Garland” i „Piorun” po raz pierwszy przebyły całą transatlantycką trasę eskortową, docierając do Halifaksu. W drodze powrotnej eskortowały konwój z transportowcem wojska, dawnym francuskim liniowcem „Pasteur”, wiozącym do Wielkiej Brytanii żołnierzy kanadyjskiej 5. Dywizji. Na przełomie listopada i grudnia „Garland”, w składzie 25. Grupy Eskortowej, odbył jeszcze jeden transatlantycki rejs eskortowy, zaś 19 stycznia 1942 roku był ponownie wizytowany przez kontradmirała Świrskiego. 30 stycznia nowym dowódcą okrętu został komandor porucznik Henryk Eibel. 28 lutego został odstawiony do stoczni Smitha w Middlesbrough, gdzie przeprowadzono modernizację mającą go przystosować do służby eskortowej w konwojach arktycznych W trakcie remontu dwukrotnie wychodził w morze w związku z eskortą konwojów.
Konwój PQ-16.
Po ukończeniu remontu, oraz zakończeniu prób morskich i ćwiczeń, 17 maja 1942 roku „Garland” i brytyjski niszczyciel „Volunteer” wyszły z Greenock do Reykjavíku w eskorcie transportowca wojska „Lianstephan Castle”. Podczas rejsu, w gęstej mgle, omal nie doszło do zderzenia polskiego okrętu z konwojowaną jednostką. 24 maja oba niszczyciele dołączyły do bezpośredniej eskorty konwoju PQ-16, płynącego do portów sowieckich. Dowodzona przez komandora Richarda G. Onslowa na „Ashanti”, składała się z pięciu niszczycieli, czterech korwet i kilku mniejszych okrętów. 25 maja konwój został zlokalizowany przez niemiecki samolot patrolowy i wieczorem tego dnia zaatakowały go startujące z lotnisk w północnej Norwegii samoloty bombowo-torpedowe He 111 i Ju 88 z III./KG.26 i III./KG.30. Następnej nocy jeden ze statków konwoju został zatopiony torpedami okrętu podwodnego U-703
27 maja nastąpiły dalsze naloty Luftwaffe. Ich efektem było zatopienie sześciu statków i uszkodzenie kolejnych. Wczesnym popołudniem, tuż przed godziną 14.00, celem niemieckich bombowców stał się „Garland”. Cztery bomby eksplodowały w wodzie tuż przy prawej burcie, na wysokości działa „B”. Ich odłamki spowodowały śmierć 22 członków załogi i rany u 46 (trzech z nich – dwóch Polaków i Brytyjczyk – zmarło w szpitalu w Murmańsku). W wyniku pożarów na dziobie eksplodowała amunicja w parkach podręcznych. Zginęła cała obsada prawego Oerlikona, duże straty ponieśli marynarze obsługujący dziobowe działa artylerii głównej. Uszkodzona została centrala artyleryjska i główny przewód parowy w maszynowni. W kadłubie naliczono około 500 przebić od odłamków, szczęśliwie większość powyżej linii wodnej. Pomimo szkód, artylerzyści niszczyciela jeszcze ośmiokrotnie tego dnia odpierali ataki niemieckich samolotów. Następnego dnia rano polski okręt otrzymał zgodę na odłączenie się od konwoju i samotny rejs do Murmańska, aby jak najszybciej przekazać rannych do szpitala. Dotarł tam wieczorem tego samego dnia (jako pierwszy okręt pod polską banderą po 17 września 1939 roku) i po przekazaniu rannych pod opiekę radzieckich lekarzy, został skierowany do stoczni dla dokonania niezbędnych napraw. 31 maja na pokładzie brytyjskiego trałowca „Niger” odbył się morski pogrzeb poległych. Dowódcą wystawionego przez załogę „Garlanda” plutonu honorowego był podporucznik Gustaw Plewako.
Lista poległych marynarzy ORP „Garland” podczas ochrony konwoju PQ-16:
20 czerwca niszczyciel przepłynął do Archangielska, sześć dni później dołączył tam do powrotnego konwoju QP-13. Na jego pokładzie wracała do Wielkiej Brytanii także załoga zatopionego okrętu podwodnego „Jastrząb”. Postawa polskich marynarzy w obronie konwoju przyniosła im uznanie zwierzchników polskich i brytyjskich, czego wyrazem było przyznanie członkom załogi pięciu Krzyży Orderu Virtuti Militari (w tym dowódcy okrętu oraz lekarzowi okrętowemu, Wilhelmowi Ząbroniowi, którego poświęceniu wielu rannych zawdzięczało życie), wielu Krzyży Walecznych oraz wysokich odznaczeń brytyjskich. 9 lipca okręt wizytował Szef KMW, następnego dnia Naczelny Wódz.
Lata 1942–1944: Ocean Atlantycki i Morze Śródziemne.
Po powrocie do Wielkiej Brytanii „Garland” został poddany remontowi w stoczni w Troon, trwającemu od 8 lipca do 21 września 1942 roku. Po jego zakończeniu powrócił do służby konwojowej w składzie grupy eskortowej B3, bazującej w Greenock. Od 6 do 18 października osłaniał wraz z grupą konwój ON 136 do St. John’s. 20 i 21 października niszczyciel przebywał w Bostonie, wizytowany przez polskiego konsula, przedstawicieli rządu Stanów Zjednoczonych oraz miejscowej Polonii. W powrotnym przejściu znalazł się w składzie eskorty konwoju SC 106, który dotarł do Wielkiej Brytanii bez kontaktu z przeciwnikiem. 13 listopada nastąpiła zmiana dowódcy okrętu: nowym został kapitan Bolesław Jan Biskupski. Podczas trzech kolejnych transatlantyckich rejsów „Garland” eskortował konwoje ON 146, HX 218, ON 157, SC 117, ON 167 oraz HX 228. Ten ostatni był zaciekle atakowany przez U-Booty z „wilczego stada” Neuland, które 11 marca 1943 roku zatopiły cztery statki i jeden z niszczycieli, ale po południu tego dnia zostały skutecznie przepędzone przez okręty osłony, które zatopiły U-444. Podczas odpierania nocnych ataków jeden z U-Bootów wynurzył się i przepłynął kontrkursem przy lewej burcie polskiego niszczyciela, zbyt blisko, by użyć przeciwko niemu artylerii, po czym zanurzył się, zanim wszedł w strefę rażenia rufowych miotaczy bomb głębinowych. W pierwszej połowie 1943 roku „Garland” brał jeszcze udział w eskortowaniu konwojów ON 174, HX 232, ON 181 oraz HX 239, po czym został odstawiony do stoczni w Glasgow na remont, trwający od 27 maja do 8 września.
Po opuszczeniu stoczni „Garland” wraz z „Burzą” zostały włączone do 8. Grupy Eskortowej, z którą w październiku wzięły udział w operacji Alacrity, założeniu alianckich baz lotniczych na Azorach. 1 listopada, podczas eskorty konwoju SC 145, polski niszczyciel stracił w sztormie górną część masztu. W listopadzie i grudniu przebywał w stoczni, gdzie przebudowano go na niszczyciel eskortowy. 16 grudnia dołączył do 4. Grupy Wsparcia, prowadzącej konwój KMF 027 na Bliski i Daleki Wschód. 24 grudnia wszedł do Gibraltaru, skąd w dwa dni później wypłynął z konwojem RS 013 do Freetown. Bazował tam do końca marca, pełniąc służbę konwojową w rejonie oraz na trasie do Gibraltaru. Zawijał w tym czasie do Takoradi oraz Georgetown na Wyspie Wniebowstąpienia. 3 kwietnia przybył do Gibraltaru, skąd przeprowadził konwój do Neapolu. Od 12 kwietnia włączono go w skład 14. Flotylli Niszczycieli Floty Śródziemnomorskiej.
Wraz z pozostałymi okrętami flotylli prowadził patrole przeciw okrętom podwodnym oraz pełnił służbę eskortową we wschodniej części Morza Śródziemnego. W sierpniu przeszedł krótki remont w Aleksandrii. Następnie dołączył do brytyjskich Force A, zwalczających żeglugę niemiecką na Morzu Egejskim. 18 września 1944 roku po godzinie 16.00, podczas patrolu akwenu w rejonie wyspy Santoryn, obserwatorzy na „Garlandzie” zauważyli dym ponad falami. Jak się okazało, pochodził on ze spalin z chrap płynącego na głębokości peryskopowej U-Boota. Polakom udało się uzyskać kontakt azdykowy i wykonać pierwszy atak bombami głębinowymi. Wkrótce do „Garlanda” dołączyły brytyjskie niszczyciele „Troubridge”, „Terpsichore”, „Zetland” i „Brecon”. W wyniku zespołowego poszukiwania i wspólnych ataków, nad ranem 19 września dowódca U-407 został zmuszony do wynurzenia okrętu. Ostrzelany przez niszczyciele U-Boot został następnie zniszczony salwą dziewięciu bomb głębinowych z „Garlanda”, który przepływając obok tonącej niemieckiej jednostki zahaczył o nią, uszkadzając burtę na długości około 10 metrów, powyżej linii wodnej. Na U-407 zginęło czterech marynarzy oraz obecny na pokładzie korespondent wojenny, pozostałych 47 członków załogi zostało uratowanych i wziętych do niewoli przez Brytyjczyków, a potem przekazanych na „Garlanda”, który opuścił zespół, i odpłynął do Aleksandrii celem naprawy odniesionych uszkodzeń. U-407 był ostatnim niemieckim U-Bootem operującym na Morzu Śródziemnym.
Po krótkim remoncie „Garland” ponownie dołączył do Force A, operujących na wodach greckich. 2 października uczestniczył w bombardowaniu z morza lotniska Maleme na Krecie, prowadził także ostrzał innych celów na wyspach greckich. Od 13 października uczestniczył w osłonie lądowania wojsk brytyjskich w Pireusie. 16 listopada prowadził akcję poszukiwawczą trzech brytyjskich lotników, którzy wodowali w morzu, dwóch z nich udało się odnaleźć i uratować. 20 listopada wypłynął z Aleksandrii, kierując się do Wielkiej Brytanii, gdzie dopłynął po dziewięciu dniach.
Lata 1945–1946: zakończenie wojny.
Na przełomie 1944 i 1945 roku „Garland” był remontowany w Devonport. Od 5 stycznia 1945 roku nowym dowódcą okrętu został kapitan Kazimierz Hess. Po opuszczeniu stoczni w marcu, pełnił służbę patrolową i eskortową na wodach brytyjskich, w składzie 8. Flotylli Niszczycieli. Ostatni wojenny patrol przeprowadził 5 maja 1945 roku. Po zakończeniu działań wojennych w Europie, przesunięty do 23. Flotylli, a później 17. Flotylli. Wciąż pełnił służbę na wodach europejskich, głównie na Morzu Północnym. Zawijał między innymi do portów okupowanych Niemiec, Kopenhagi, Oslo, Trondheim i Stavangeru. W czasie jednego z rejsów natknął się na dwie dryfujące miny, które zniszczono ogniem artyleryjskim. 15 lipca był wizytowany przez Pierwszego Lorda Admiralicji, Brendana Brackena, oraz dowódcę Home Fleet, admirała Henry’ego Moore’a.
Od 25 września do 21 grudnia 1945 roku „Garland” był remontowany w stoczniach w Leith i Chatham. 22 grudnia kolejnym, ostatnim już polskim dowódcą okrętu został komandor podporucznik Marian Kadulski. Po remoncie niszczyciel przebazowano do Sheerness, zaś 4 stycznia 1946 roku włączono do ostatniego etapu operacji Deadlight – zatapiania przejętych przez aliantów niemieckich U-Bootów. 7 stycznia wieczorem zatopił ogniem artyleryjskim U-1010. W następnych dniach przewiózł oddział brytyjskiego wojska do Oslo, podobne zadania wykonywał jeszcze kilkakrotnie. W kwietniu odbył ćwiczenia zespołowe z innymi polskimi okrętami, po nich grupowy rejs z Rosyth do Plymouth i z powrotem. Formalna wiadomość o rychłym przekazaniu okrętu w ręce brytyjskie została ogłoszona 23 lipca. W związku z tym niszczyciel został rozbrojony, a jego mechanizmy zakonserwowane. 24 września 1946 roku opuszczono na „Garlandzie” biało-czerwoną banderę.
Łącznie w czasie służby w Polskiej Marynarce Wojennej przebył 217 000 mil morskich, ustępując jedynie „Piorunowi”. Wziął udział w 84 operacjach bojowych, eskorcie 87 konwojów oceanicznych i 35 przybrzeżnych. Uczestniczył w zatopieniu jednego niemieckiego okrętu podwodnego, prawdopodobnie uszkodził kolejny oraz zestrzelił dwa samoloty wroga.
Dalsze losy.
Zwrócony Brytyjczykom niszczyciel powrócił do nazwy HMS „Garland” i został odstawiony do rezerwy C w Harwich. 14 listopada 1947 roku został sprzedany Holandii za kwotę 9000 funtów. 8 stycznia następnego roku został zacumowany w Amsterdamie, gdzie służył jako hulk szkolny. Następnie trafił do stoczni, gdzie poddano go konwersji na okręt szkolny artylerzystów i specjalistów ZOP. W 1949 roku został przekazany Koninklijke Marine, a 16 stycznia 1950 roku otrzymał nazwę „Marnix”, dla uczczenia Filipa Marnixa van Sint-Aldegonde (1540–1598), flamandzkiego polityka i pisarza, prawdopodobnego autora hymnu Holandii, jako drugi okręt o tej nazwie. Po przebudowie „Marnix” był uzbrojony w dwa pojedyncze działa kal. 105 mm, sześć dział Oerlikon kal. 20 mm, Hedgehog, dwa miotacze i cztery zrzutnie bomb głębinowych.
Pod banderą holenderską „Marnix” nosił oznaczenia HX, JT 7, D 807 oraz F 801. Od 1952 roku był klasyfikowany jako fregata. Od początku 1950 roku odbywał rejsy ćwiczebne, w maju tego roku uczestniczył w międzynarodowych ćwiczeniach o kryptonimie Activity. W 1952 roku przeszedł przegląd, w latach 1955–1956 remont w Willemsoord. Odstawiony do rezerwy, przez pewien czas służył jako jednostka zaopatrzeniowa. 31 marca 1964 roku został skreślony z listy floty holenderskiej i 10 kwietnia sprzedany firmie rozbiórkowej za 303 300 guldenów. Rozebrano go w Antwerpii w roku 1968 (według części źródeł już w 1964).
Losy „Garlanda” były opisywane w literaturze. W serii „Miniatury Morskie” ukazała się w 1958 roku książka Jerzego Pertka "Niszczyciel „Garland”". W zbeletryzowanej formie dzieje okrętu w służbie polskiej do czasu bitwy konwojowej w obronie PQ-16 przedstawił Stanisław Biskupski w książce "PQ-16 dojść musi..." (1975). W 1986 roku w serii „Biblioteka Żółtego Tygrysa” opublikowano "217 tysięcy wojennych mil „Garlanda”" autorstwa Zbigniewa Damskiego.

</doc>
<doc id="138443" url="https://pl.wikipedia.org/wiki?curid=138443" title="Zmarszczka nakątna">
Zmarszczka nakątna

Epicanthus (zmarszczka nakątna oka) – pionowy fałd skórny zwykle pokrywający obydwa przynosowe kąty oka człowieka.
Aspekt anatomiczny.
Powieka górna (łac. "palpebra superior") pokryta jest bardzo cienką skórą, pod którą leży część powiekowa mięśnia okrężnego oka. Następną warstwę tworzy tarczka (łac. "tarsus superior") zbudowana z chrząstki włóknistej, tarczka usztywnia powiekę i nadaje jej kształt. Wyróżnia się dwie części powieki górnej – oczodołową (łac. "pars orbitalis") i tarczkową (łac. "pars tarsalis"). Między oczodołową a tarczkową częścią powieki występuje rowek górny (łac. "sulcus orbitalis superior"). Na rowek nawisa fałd powiekowo-nosowy (łac. "plica palpebronasalis").
Zmarszczka nakątna u Azjatów zaczyna się na krawędzi dolnej powieki i biegnie do góry ponad powieką górną. Przykrywa tarczkę i rozpoczyna się poniżej kąta przyśrodkowego (łac. "anguli oculi medialis") szpary powiekowej, która jest wąska (pozioma lub esowata), zasłaniając kąt – jest to fałd przyśrodkowy (łac. "epicanthus medialis") zwany też fałdą nakątną wewnętrzną (łac. "epicanthus internus").
Funkcja przystosowawcza.
Silnie rozwinięta podściółka tłuszczowa chroni narząd łzowy i gałkę oczną przed zimnem, zaś wąska szpara oczna chroni siatkówkę oka przed rażącym blaskiem słońca.
Anomalie.
Skośne ustawienie szpar powiekowych z obecnością zmarszczki nakątnej może być związane z anomalią rozwojową.
Obecność zmarszczki nakątnej może świadczyć o zahamowaniu wzrostu środkowej części twarzy.
Często występuje w zespołach następujących wad wrodzonych:
Spotykana jest także jako anomalia izolowana.

</doc>
<doc id="138451" url="https://pl.wikipedia.org/wiki?curid=138451" title="Romet Chart">
Romet Chart

Romet Chart 210 i 211 - polski motorower produkowany w latach 1987-1994 w Zakładach Rowerowych Predom-Romet.
Historia.
Romet Chart to najmłodszy i najnowocześniejszy oraz ostatni motorower z oryginalnej rodziny Romet, produkowany w latach 1988-1994. W Charcie odmiennie niż w dotychczas produkowanych pojazdach zastosowano skonstruowane od nowa i specjalnie dla niego nie tylko silnik i ramę, ale także większość innych zespołów i ich elementów. 
Zrezygnowano ze stosowanych wcześniej w motorowerach uproszczeń konstrukcyjnych, stosując w ich miejsce rozwiązania typowe dla motocykli, co zbliżyło Charta do panującej wówczas wśród czołowych producentów tendencji do zmiany pojazdów klasy 50 cm³ z "roweropodobnych" w prawdziwe "małe motocykle". Sylwetka była nowoczesna i przypominała motocykle MZ ETZ 250.
Podstawowym modelem Charta był 210, których powstało ponad 80 tysięcy sztuk. Ponadto zbudowano około 80 sztuk modelu 211, różniącego się między innymi zastosowaniem importowanych kół odlewanych ze stopu lekkiego Sachs. W 1994 roku jednak wstrzymano produkcję Charta i w ogóle polskich motorowerów, z uwagi na małą konkurencyjność zakładów w warunkach gospodarki rynkowej). Prawdopodobnie nie podjęto nawet prób rozwoju tego motoroweru ani produkcji innego.
Nowoczesna sylwetka Charta i dobre tłumienie wstrząsów dzięki zastosowaniu hydraulicznych amortyzatorów zapewniają kierowcy wygodną pozycję i komfort jazdy. Wyposażono go także w lusterka wsteczne, kierunkowskazy oraz skuteczniejsze hamulce i elektroniczny zapłon. Chart to prawdopodobnie najlepszy projekt inżynierów z Rometa, jednak nie był on tak bardzo popularny, jak Ogar czy Komar m.in. ze względu na wysoką cenę zakupu nowego pojazdu (wg przekazów ustnych kosztował on w 1989 roku aż 350 000 zł, podczas gdy motocykl Cezet 350 wersja 12V kosztował około 275 000 zł; średnie wynagrodzenie wynosiło wówczas 206 758 zł). Chart spisywał się dobrze w każdych warunkach w terenie jak i na ulicy. Ze względu na swoją niezawodność, nowoczesność i osiągi nazywany jest "polskim Simsonem".
Prototypowy Chart został opisany w gazecie "Motor" 25 sierpnia 1985 r. Motorower różnił się początkowo od produkowanego modelu 210 m.in.:
Według jednego z konstruktorów ten silnik miał mieć cztery biegi oraz moc większą od Simsona. Jednak z powodu odgórnie zaplanowanych oszczędności, wprowadzono skrzynię trzystopniową i uproszczono silnik, a co za tym idzie osłabiono go. 
Planowano także wprowadzić model z silnikiem Simsona, lecz niemiecka firma nie była zainteresowana współpracą.
Silnik Dezamet 027 jest prawdopodobnie wzorowany budową wewnętrzną (skrzynia biegów, sprzęgło itd.) na jednym z silników Minarelli.

</doc>
<doc id="138453" url="https://pl.wikipedia.org/wiki?curid=138453" title="Krzyżowanie">
Krzyżowanie

Krzyżowanie, hybrydyzacja – proces, w wyniku którego z komórek (zwykle gamet) osobników o odmiennym genotypie, w istotny sposób różniących się pewnymi cechami genetycznymi, powstaje organizm potomny, zwany mieszańcem (też hybrydą, krzyżówką lub bastardem). W taksonomii termin stosowany jest w odniesieniu do krzyżowania różnych taksonów, czego wynikiem jest powstawanie mieszańca taksonomicznego (międzygatunkowego, międzyrodzajowego). W zoologii i hodowli zwierząt proces krzyżowania zwierząt spokrewnionych gatunków określany jest mianem bastardyzacji. W szczególnych sytuacjach (w hodowli "in vitro" lub w wyniku szczepienia) dojść może do powstania mieszańców wegetatywnych, będących mieszaniną komórek lub tkanek pochodzących od różnych taksonów.
Hybrydyzacja w obrębie jednego gatunku (między podgatunkami, odmianami, rasami) może doprowadzić do zjawiska określanego jako heterozja, czyli wybujałości mieszańców.
Osobniki heterozyjne charakteryzuje większa płodność, lepsza żywotność, wyższa plenność itp. W wypadku hybrydyzacji międzygatunkowej mieszańce mogą być jednak niepłodne. Przykładem udanego "mariażu" międzygatunkowego może być wyhodowany sztucznie mieszaniec o nazwie pszenżyto, będący krzyżówką międzygatunkową pszenicy i żyta.
Krzyżowanie w naturze.
Naturalna hybrydyzacja jest częstym zjawiskiem wśród roślin i zwierząt. Przykładowo we florze brytyjskiej stwierdzono występowanie w naturze 780 różnych mieszańców (przy 2,5 tysiąca gatunków rodzimych). Niektóre rodziny wykazują większą skłonność do tworzenia mieszańców (w tym także międzyrodzajowych), np. wiechlinowate i storczykowate (wśród storczykowatych zsyntetyzowano ponad 75 tysięcy różnych mieszańców). Między niektórymi gatunkami mieszańce powstają z taką łatwością, że w zasadzie występują wszędzie tam, gdzie w pobliżu rosną gatunki rodzicielskie (np. rozpowszechnione są mieszańce brzozy brodawkowatej i omszonej oraz kuklika zwisłego i pospolitego). Wśród roślin występują też mieszańce trzech i większej liczby gatunków, powstające w sytuacji, gdy mieszaniec zachowuje płodność i miesza się ponownie z kolejnym gatunkiem. W Szwecji sztucznie zsyntetyzowano w ten sposób mieszańca 13 gatunków różnych wierzb. Zjawisko hybrydyzacji wśród zwierząt swobodnie występujących w naturze jest słabiej zbadane, tym niemniej wśród ptaków, które są pod tym względem najlepiej zbadana grupą zwierząt, 9%-16% gatunków hybrydyzuje. Ekologiczne i ewolucyjne znaczenie międzygatunkowej hybrydyzacji jest przedmiotem sporów. Niektórzy naukowcy uważają mieszańce za "ślepą uliczkę ewolucji", ponieważ mieszańce często są sterylne lub wykazują obniżoną płodność a ich dostosowanie jest zazwyczaj niższe od osobników gatunków rodzicielskich. Z drugiej strony zastosowanie metod molekularnych w badaniach populacyjnych i filogenetycznych wykazało, że epizody hybrydyzacji pozostawały w ścisłym związku z wieloma radiacjami adaptatywnymi (np. pielęgnic w Wielkich Jeziorach Afrykańskich, zięb Darwina na wyspach Galapagos). Hybrydyzacja międzygatunkowa miała znaczenie także w ewolucji naczelnych – jak się okazuje, introgresja allelu mikrocefalin z archaicznej linii hominidów miała pozytywny wpływ na ewolucję wielkości mózgu u nowoczesnego "Homo sapiens".
Krzyżowanie w zootechnice.
W hodowli praktycznej termin krzyżowanie obejmuje najczęściej kojarzenie osobników należących do różnych ras. Krzyżowanie zwierząt prowadzi się dla osiągnięcia dwóch celów:
Każde z nich może posługiwać się zwierzętami zinbredowanymi lub nie: krzyżując samce zinbredowane i niezinbredowane samice mamy do czynienia z krzyżowaniem szczytowym; w krzyżowaniu używającym samic mieszańców wyróżnia się krzyżowanie przemienne, rotacyjne oraz podwójne.
Rodzaje krzyżowań:
W zależności od celu prowadzonej hodowli krzyżowanie dzieli się na:
Krzyżowanie w hodowli roślin.
Krzyżowanie stanowi najskuteczniejszą metodę rozszerzenia zakresu zmienności genetycznej, co jest podstawą skuteczności selekcji w uzyskaniu postępu hodowlanego. Skrzyżowanie dwóch odmian o wąskim zakresie zmienności danej cechy może prowadzić do wystąpienia potomstwa o znacznie przekroczonym zakresie zmienności obojga rodziców (tzw. transgresja). Ponadto krzyżowanie umożliwia uzyskiwanie pożądanych rekombinantów (hodowla rekombinacyjna), np. dziedziczenie żółtego/zielonego zabarwienia i pomarszczonej/gładkej powierzchni nasion grochu zgodnie z genetyką mendlowską. W hodowli heterozyjnej skrzyżowanie wysoce homozygotycznych rodziców uzyskanych przez samozapylanie (co u roślin obcopylnych prowadzi do depresji wsobnej) może spowodować znaczny wzrost bujności, wigoru i plenności w pokoleniu F1. Zjawisko to nie utrzymuje się w kolejnych pokoleniach.
Można wyróżnić następujące typy krzyżowań:
Krzyżowanie roślin składa się z następujących części:

</doc>
<doc id="138459" url="https://pl.wikipedia.org/wiki?curid=138459" title="Bitwa pod Szczekocinami">
Bitwa pod Szczekocinami

Bitwa pod Szczekocinami – jedna z bitew insurekcji kościuszkowskiej.
W dniu 6 czerwca 1794 roku wojska polskie stoczyły bitwę pod Szczekocinami przeciwko połączonym siłom armii rosyjskiej i pruskiej.
Przeciwko 15-tysięcznemu polskiemu korpusowi Tadeusza Kościuszki stanęła potężna połączona armia rosyjsko-pruska pod wodzą króla Prus Fryderyka Wilhelma II i gen. Fiodora Denisowa, licząca ponad 26 tysięcy ludzi.
Prawym skrzydłem polskiej piechoty dowodził gen. mjr Adam Poniński, a jazdy gen. Antoni Józef Madaliński, lewym skrzydłem piechoty – gen. mjr Jan Grochowski, a jazdy – książę Eustachy Sanguszko. Centrum, którego trzon stanowiły dwa regimenty piechoty oraz kosynierzy, zawiadywał osobiście Naczelnik Tadeusz Kościuszko. Plan działania Prusaków, nakreślony przez gen. Johanna Jacoba Pistora, opierał się na wykorzystaniu miażdżącej przewagi w artylerii.
Zaborcy uszykowali się do bitwy tak, że Rosjanie (Denisow, Rachmanow, Apraksin i Chruszczow) tworzyli lewe skrzydło, Prusacy zaś (Fryderyk Wilhelm II, Favrat, Elsner, książę Eugeniusz Wirtemberski i Kleist) prawe.
Po kilku godzinach krwawych walk bitwa zakończyła się klęską wojsk polskich. Zginęli w niej generałowie: Józef Wodzicki i Jan Grochowski; śmiertelnie ranny został słynny chorąży grenadierów krakowskich Bartosz Głowacki.
Bitwa miała wielkie znaczenie dla upadku morale powstańców; oznaczała też odcięcie Krakowa, który, jak się okazało, upadł niespodziewanie szybko. Ponadto po niej inicjatywa operacyjna przeszła w ręce zaborców.

</doc>
<doc id="138461" url="https://pl.wikipedia.org/wiki?curid=138461" title="Suma stanów">
Suma stanów



</doc>
<doc id="138462" url="https://pl.wikipedia.org/wiki?curid=138462" title="Funkcja rozdziału">
Funkcja rozdziału



</doc>
<doc id="138466" url="https://pl.wikipedia.org/wiki?curid=138466" title="Ballsh">
Ballsh

Ballsh (alb. "Ballsh" lub "Ballshi") – miasto w południowej części Albanii, nad rzeką Gjanicą w okręgu Mallakastra, którego jest też stolicą; ok. 9 tys. mieszkańców. Stolica gminy miejskiej Ballsh.
Prawa miejskie uzyskało w 1970. W okolicy znajdują się pola naftowe, eksploatowane w okresie władzy komunistycznej. Dziś wydobycie ropy prowadzi się tylko w kilku szybach; w mieście działa rafineria, produkująca obok paliwa także m.in. znaczące ilości smoły.
W Ballsh kończy się linia kolejowa, biegnąca tutaj z miasta Fier.

</doc>
<doc id="138470" url="https://pl.wikipedia.org/wiki?curid=138470" title="Fernando Alonso">
Fernando Alonso

Fernando Alonso Díaz (ur. 29 lipca 1981 w Oviedo) – hiszpański kierowca wyścigowy, startujący w mistrzostwach świata Formuły 1. Od sezonu 2023 kierowca zespołu Aston Martin, dwukrotny mistrz (2005, 2006) i trzykrotny wicemistrz świata Formuły 1 (2010, 2012, 2013). Dwukrotny zwycięzca 24-godzinnego wyścigu Le Mans (2018, 2019).
Życiorys.
Karting.
Jako dziecko, Alonso brał udział w zawodach kartingowych w Hiszpanii, popierany przez ojca, zagorzałego fana wyścigów, który również był jego mechanikiem. Jego rodzina nie miała środków finansowych do rozwoju kariery Alonso w sportach motorowych, ale jego zwycięstwa przyciągnęły sponsorów i wymagane fundusze. Alonso zdobył cztery mistrzostwa Hiszpanii, back-to-back w kategorii juniorów, w latach 1993 i 1996 zdobył mistrzostwa oraz Puchar Świata Juniorów w 1996 roku. Zdobył hiszpański i włoski tytuł mistrza w 1997 roku i w 1998 roku.
Początki kariery.
W październiku 1998 roku, Alonso został zaproszony na trzydniowe testy z zespołem Adriana Camposa w World Series by Nissan. Lepsze czasy od Marca Gené oznaczały, iż Alonso podpisze kontrakt na starty w zespole Camposa. Tak też się stało. Alonso w swoim pierwszym sezonie startów w World Series by Nissan zdobył mistrzowski tytuł, co otwarło mu drogę do Formuły 3000, która była ostatnim krokiem do startów w F1.
Hiszpan w Formule 3000 dołączył do zespołu Astromega i był najmłodszym kierowcą startującym w tej serii. Sezon zakończył na czwartym miejscu w klasyfikacji generalnej za Bruno Junqueirą, Nicolasem Minassianem oraz Markiem Webberem.
Formuła 1.
2001: Minardi.
Alonso zadebiutował w Formule 1 z zespołem Minardi w 2001 roku. Alonso w ciągu sezonu nie zdobył ani jednego punktu za sprawą słabego bolidu Minardi PS01, jednakże w kwalifikacjach zdarzał się być szybszy od innych kierowców z mocniejszym sprzętem. Podczas kwalifikacji do Grand Prix Australii okazał się być szybszym o 2,6 sekundy od swojego partnera zespołowego Tarso Marquesa. Ten sam wyczyn udało mu się powtórzyć podczas kwalifikacji do Grand Prix San Marino. Po sezonie Alonso wpadł w oko szefom mocniejszych zespołów jak Sauber, który szukał zastępcy Kimiego Raikkonena, czy Jaguar Racing. Miesiąc później zostało potwierdzone, że Felipe Massa podpisał kontrakt z Sauberem. We wrześniu 2001 roku jego menedżer Flavio Briatore miał w planach zatrudnić Hiszpana do Benettona. Wszystko pokrzyżowało bankructwo zespołu, który został kupiony przez Renault. Ostatecznie Alonso musiał się zadowolić funkcją kierowcy testowego Renault przez sezon 2002.
2002–2006: Renault.
2002 i 2003.
Alonso jako tester Renault przejechał bolidem 1642 okrążenia podczas testów. W sezonie 2003 Fernanda zatrudniono jako kierowcę etatowego Renault, jego partnerem został Jarno Trulli. W Grand Prix Malezji Fernando Alonso zdobył pierwsze w karierze Pole Position, wyścig zakończył na trzecim miejscu, tak jak następny w Brazylii. W swoim domowym wyścigu w Hiszpanii zdobył drugie miejsce. Podczas trzynastej rundy sezonu, Grand Prix Węgier, Alonso odniósł pierwsze w karierze zwycięstwo, a także pierwsze dla odrodzonego Renault. Sezon zakończył na szóstym miejscu z dorobkiem 55 punktów i czterema miejscami na podium.
2004.
Przed sezonem 2004, Renault przedłużyło kontrakt z Hiszpanem do sezonu 2006. Podczas Grand Prix Australii, Niemiec oraz Węgier, Alonso zajął trzecie miejsca. W kwalifikacjach do Grand Prix Francji zdobył drugie w swej karierze Pole Position, wyścig zakończył na drugim miejscu. Podczas Grand Prix Stanów Zjednoczonych na zakręcie nr 13, doszło do wypadku z udziałem Alonso przez przebicie przedniej opony. Flavio Briatore, szef Hiszpana oświadczył w jednym z wywiadów, iż nie zamierza przedłużać kontraktu z Trullim, który niedługo później podpisał kontrakt z Toyotą. Ostatecznie trzy rundy przed końcem sezonu nowym partnerem zespołowym Alonso został mistrz świata Formuły 1 z sezonu 1997, Jacques Villeneuve. Alonso zakończył sezon z dorobkiem 59 punktów na czwartym miejscu.
2005.
W sezonie 2005 partnerem zespołowym Hiszpana został Włoch, Giancarlo Fisichella. W rozpoczynającym sezon Grand Prix Australii, Alonso stanął na najniższym stopniu podium. W następnych trzech wyścigach, czyli Malezji, Bahrajnie oraz San Marino, odniósł zwycięstwa. Nowy główny rywal zespołu, czyli McLaren odniósł zwycięstwa w Hiszpanii oraz Monako za sprawą ich kierowcy Kimiego Räikkönena. Podczas Grand Prix Europy, Raikkonen był bliski zwycięstwa, lecz nagła awaria zawieszenia zatrzymała go, oddając zwycięstwo w ręce Fernando Alonso. Następne w kalendarzu było Grand Prix Kanady, którego nie udało się Alonso ukończyć z powodu poślizgu i uderzenia w bandę. W Grand Prix USA nie wystartował z powodu kontrowersji wynikającej z wybuchu opon Michelin na zakręcie nr 13 z których korzystał zespół Renault. Do wyścigu wystartowali tylko Michael Schumacher, Rubens Barrichello, Tiago Monteiro, Narain Karthikeyan, Patrick Friesacher oraz Christijan Albers. Kolejnym Grand Prix było Grand Prix we Francji, gdzie Alonso odniósł kolejne zwycięstwo. W następnym wyścigu na Silverstone w Wielkiej Brytanii, dojechał drugi za Juanem Pablo Montoyą. W Niemczech dojechał pierwszy, a do następnego wyścigu na Węgrzech zakwalifikował się szósty, lecz po kolizji z Ralfem Schumacherem dojechał jedenasty. W następnych trzech wyścigach, czyli w Turcji, Belgii i Włoszech był drugi. Główny rywal Alonso w walce o tytuł, czyli Kimi Raikkonen wygrał wyścigi na Węgrzech, w Turcji oraz Belgii. Następnym był wyścig w Brazylii, gdzie Alonso dojeżdżając trzeci za Raikkonenem już zdobył mistrzowski tytuł. Następne Grand Prix odbyły się w Japonii i w Chinach. W Japonii dojechał trzeci, a w Chinach pierwszy. Sezon zakończył na pierwszym miejscu z dorobkiem 133 punktów.
W 2005 roku został odznaczony Sportową Nagrodą Księcia Asturii za mistrzowski tytuł zdobyty w F1.
19 grudnia 2005 roku zespół McLaren ogłosił podpisanie kontraktu z Alonso na starty od sezonu 2007.
2006.
Na sezon 2006 partnerem Hiszpana pozostał Giancarlo Fisichella. Alonso sezon rozpoczął od zwycięstwa w Bahrajnie. Następnie zajął drugie miejsce w Malezji, a potem znów odniósł zwycięstwo w Australii. Po nieudanych kwalifikacjach Alonso, wyścig w San Marino zakończył na piątym miejscu. W następnym Grand Prix było już lepiej, na torze Nurburgring podczas Grand Prix Europy dojechał drugi. Potem rozpoczęła się dominacja Hiszpana, gdzie wygrał cztery wyścigi z rzędu w Hiszpanii, Monako (gdzie doszło do słynnej kontrowersji z udziałem Michaela Schumachera, który ustawił bolid w poprzek aby zwiększyć przewagę nad Alonso, który będzie musiał zwolnić. Niemiec ostatecznie został ukarany karą Stop &amp; Go.), Wielkiej Brytanii oraz Kanadzie. Dominację Alonso zatrzymał Michael Schumacher, który odniósł zwycięstwo na torze w Stanach Zjednoczonych, Francji oraz w Niemczech. Na Węgrzech Schumacher został sklasyfikowany na ósmym miejscu a Alonso nie ukończył wyścigu z powodu awarii silnika. Sensacyjnym zwycięzcą został Jenson Button. Następne Grand Prix odbywało się w Turcji gdzie Alonso dojechał drugi za Felipe Massą, którego było to pierwsze zwycięstwo w karierze. Następnego wyścigu na torze Monza we Włoszech, Alonso ponownie nie ukończył za sprawą awarii silnika. Następny wyścig w Chinach ukończył na drugim miejscu za swoim największym rywalem Michaelem Schumacherem. W Japonii Alonso odniósł kolejne zwycięstwo za sprawą awarii silnika w bolidzie Schumachera. W ostatnim wyścigu sezonu w Brazylii dojechał drugi za Felipe Massą i przed Jensonem Buttonem. To drugie miejsce dało mu drugi mistrzowski tytuł w jego karierze. Udało się również zdobyć mistrzowski tytuł wśród konstruktorów z pięcioma punktami przewagi nad Ferrari.
Po pięciu sezonach spędzonych w Renault, Alonso odszedł do McLarena.
2007: McLaren.
31 grudnia 2006 roku wygasał kontrakt Hiszpana z Renault, lecz jeszcze przed jego wygaśnięciem, przejechał 95 okrążeń w białym kombinezonie i kasku w McLarenie MP4-21. Kilka dni później ogłoszono iż partnerem Alonso będzie Lewis Hamilton oraz że Alonso będzie zarabiał 40 mln dolarów.
Podczas swojego pierwszego startu w nowym zespole, czyli Grand Prix Australii, dojechał drugi za Kimim Raikkonenem który przeszedł do Ferrari, i przed swoim nowym partnerem zespołowym Lewisem Hamiltonem. W swoim drugim starcie dla McLarena, Alonso zwyciężył w wyścigu na torze Sepang w Malezji. Następny wyścig w Bahrajnie ukończył na piątym miejscu za Lewisem Hamiltonem. W swoim domowym wyścigu w Hiszpanii dojechał trzeci, a w następnym Grand Prix w Monako po raz drugi zwyciężył w sezonie. Grand Prix w Kanadzie było jak dotychczas najgorszym występem w tym sezonie Hiszpana. Dojechał w nim siódmy przez problemy z samochodem w końcówce wyścigu. Tymczasem sensacyjne zwycięstwo odniósł jego partner, debiutant, Lewis Hamilton. W następnym wyścigu na torze Indianapolis w Stanach Zjednoczonych przyjechał na metę za Lewisem Hamiltonem na drugim miejscu. We Francji powtórzył wynik z Kanady dojeżdżając na siódmym miejscu. Kolejnym wyścigiem było Grand Prix Wielkiej Brytanii gdzie zameldował się na mecie drugi. W kolejnym wyścigu na torze Nurburgring dojechał pierwszy wygrywając po raz trzeci w tym sezonie. W Grand Prix Węgier był czwarty, a w Turcji trzeci. Po Grand Prix Turcji, w gazetach pojawiały się plotki iż stosunki między Alonso a zespołem drastycznie spadły przez kontrowersje wynikające z faworyzowaniem przez zespół Lewisa Hamiltona któremu przez pewien okres lepiej się wiodło niż Alonso. Pojawiły się również plotki iż obie strony, czyli Alonso i McLaren negocjują rozwiązanie kontraktu. Następnym wyścigiem w kalendarzu było Grand Prix Włoch gdzie po raz czwarty w sezonie Hiszpan odniósł zwycięstwo. W Belgii dojechał trzeci a wyścigu w Japonii przez rozbicie bolidu na bardzo śliskim torze nie ukończył. W Następnym wyścigu w Chinach był drugi, a w Brazylii trzeci. Sezon zakończył na trzecim miejscu z dorobkiem punktowym 109 punktów za Kimim Raikkonenem który został mistrzem świata i Lewisem Hamiltonem.
Fernando Alonso i zespół McLaren zdecydowali się na rozwiązanie kontraktu. Hiszpański kierowca zarzucał zespołowi nierówne traktowanie zawodników.
2008–2009: Renault.
2008.
Alonso po odejściu z McLarena był łączony z kilkoma zespołami jak Renault, Red Bull, Toyota czy Honda. Ostatecznie 10 Grudnia 2007 roku, Flavio Briatore ogłosił iż kierowcami Renault na sezon 2008 będą Fernando Alonso oraz Nelson Piquet Jr.
W pierwszych dwóch rundach sezonu, Alonso nie był tak konkurencyjny jak w zeszłym sezonie. W Grand Prix Australii zajął czwarte miejsce, a w Malezji ósme. Po tych Grand Prix pojawiły się pogłoski iż jeszcze w trakcie sezonu, Alonso opuści Renault przez słabe wyniki i mało konkurencyjny bolid. Był łączony z posadą w BMW Sauber, gdzie miałby zastąpić Nicka Heidfelda, z Toyotą gdzie mógłby zastąpić słabo spisującego się Timo Glocka czy w Hondzie, gdzie mógłby zastąpić Rubensa Barrichello. Kilka dni później obie strony, czyli Renault i Alonso zdementowali te plotki, ale następne które się pojawiały, głosiły iż Alonso miałby przejść do Hondy na sezon 2009 a następne do Ferrari na sezon 2010. W następnym Grand Prix w kalendarzu Alonso miał ogromnego pecha iż na początku wyścigu, jego były partner zespołowy, czyli Lewis Hamilton wjechał w tył Renault Alonso. Przez ten incydent spadł na koniec stawki co zakończyło marzenia o punktowanym miejscu, dojechał dopiero dziesiąty. Grand Prix Hiszpanii rozpoczynało się obiecująco dla Hiszpana, ponieważ startował z pierwszej linii z drugiej pozycji. Alonso wyścigu nie ukończył z powodu awarii silnika. W następnym wyścigu w Turcji udało się zdobyć pierwsze punkty od czasu Grand Prix Malezji. Były to trzy „oczka” za szóste miejsce. Następny wyścig w Monako w którym rok temu tryumfował Alonso, zakończył na dziesiątym miejscu przez rozerwanie opony na początku wyścigu i spadek na koniec stawki. Grand Prix Kanady było drugim wyścigiem w tym sezonie nie ukończonym przez Hiszpana. Na 44 okrążeniu awarii uległa skrzynia biegów która wywołała uślizg tylnej osi i uderzenie w barierę co zakończyło marzenia o miejscu na podium o które walczył z Nickiem Heidfeldem. Do następnego wyścigu na torze Magny-Cours we Francji, Alonso startował z trzeciego pola. Podczas wyścigu uległ rywalom z mocniejszym sprzętem jak Ferrari, McLaren czy BMW. Wyścig skończył na ósmym miejscu, jedno oczko za swoim partnerem zespołowym. Do następnego wyścigu w Wielkiej Brytanii, Alonso startował z szóstego pola, tak i też ukończył, szalony, deszczowy wyścig. Grand Prix w Niemczech było kolejnym bez punktów, przez neutralizację wyścig zakończył na jedenastym miejscu. Osobą która najlepiej wykorzystała neutralizację był partner zespołowy Alonso, Nelson Piquet Jr., który zameldował się na mecie drugi. Do wyścigu na Węgrzech, Alonso startował siódmy, wyścig udało mu się zakończyć na czwartym miejscu. Do wyścigu na torze w Walencji, Alonso startował dwunasty przez problemy z samochodem w kwalifikacjach. Już na pierwszym okrążeniu Alonso musiał się wycofać, ponieważ w tył jego samochodu wjechał Kazuki Nakajima. Wyścig w Belgii na torze Spa, Alonso ukończył na czwartym miejscu przed takimi rywalami jak Sebastian Vettel, Robert Kubica, Sébastien Bourdais czy Mark Webber. Ten sam rezultat udało mu się powtórzyć we Włoszech podczas mokrego wyścigu na torze Monza. Następnym wyścigiem w kalendarzu był wyścig w Singapurze do którego Alonso był murowanym faworytem przez najlepsze czasy w sesjach treningowych. Wszystko pokrzyżowało to iż bolid Alonso podczas kwalifikacji uległ awarii i zajął piętnaste miejsce startowe. Podczas wyścigu doszło do wypadku Nelsona Piqueta Jr. co spowodowało iż cała stawka zbliżyła się do siebie a większość bolidów z czołówki nie była na Pit Stopie co zrobił przed neutralizacją Alonso. Po zjechaniu samochodu bezpieczeństwa, praktycznie wszyscy kierowcy przed Alonso zjechali do boksów a on walczył o pierwsze miejsce w wyścigu. Ostatecznie Alonso wygrał swój pierwszy wyścig w sezonie, a także zdobył pierwsze podium dla siebie. Następny wyścig w Japonii, Hiszpan rozpoczynał z czwartego miejsca, lecz na starcie został wyprzedzony przez Kubicę, ale Lewis Hamilton wyczyścił drogę z kierowców jadących przed Kubicą i Alonso co spowodowało iż Alonso awansował na drugą lokatę.Podczas Pit Stopu, Alonso wyprzedził Kubicę i awansował na pierwszą lokatę którą utrzymał do końca wyścigu. Było to drugie zwycięstwo z rzędu Alonso w tym sezonie. W następnym wyścigu w Chinach było już trochę gorzej, Alonso przekroczył metę na czwartym miejscu. Ostatnim Grand Prix sezonu było Grand Prix Brazylii gdzie do wyścigu ruszał z trzeciej pozycji. Wyścig zakończył oczko wyżej na drugim miejscu za Felipe Massą i przed Kimim Raikkonenem. Sezon ukończył na piątym miejscu z dorobkiem 61 punktów.
5 listopada 2008 roku, Flavio Briatore ogłosił iż przedłużył o rok umowę z Fernando Alonso dementując przy tym plotki o odejściu Hiszpana do Hondy.
2009.
Nowy bolid Renault R29 zaprezentowany 19 stycznia 2009 roku, podczas testów zimowych nie spełnił oczekiwań Alonso i miał złe przeczucia iż to będzie jego jeden z najgorszych sezonów w karierze. Drugi raz z rzędu partnerem Hiszpana będzie Nelson Piquet Jr.
Już w pierwszym wyścigu sezonu udało się Alonso zdobyć punkty, były to cztery „oczka” za piąte miejsce w wyścigu. Po wyścigu był bardzo rozczarowany, gdyż gdyby nie słaba praca systemu KERS, mógłby być wyżej. W drugim wyścigu sezonu w Malezji dojechał jedenasty przez zamieszanie wywołane tropikalną ulewą, a w Chinach dziewiąty choć startował z drugiego pola. W Grand Prix Bahrajnu po raz drugi w tym sezonie punktował dojeżdżając na ósmym miejscu. Następny wyścig w Hiszpanii też nie obył się bez punktów, Alonso dojechał na piątym miejscu wykorzystując słabe tempo Massy który musiał oszczędzać paliwo żeby w ogóle dojechać do mety. W Monako kontynuował swoją passę miejsc w punktowanej ósemce. Dojechał siódmy zdobywając dwa punkty. W Turcji nie udało się już zdobyć punktów, a w Wielkiej Brytanii bolid nie spisywał się dobrze i wyścig został zmuszony zakończyć na czternastym miejscu. W Grand Prix Niemiec na torze Nurburgring ponownie udało się zdobyć punkty, lecz tylko dwa za siódmą lokatę. Na Węgrzech udało się zdobyć Pole Position za sprawą tego iż w baku były przysłowiowe „opary”, czyli bardzo mała ilość paliwa. W wyścigu udało się utrzymać prowadzenie i dosyć spory odstęp od jadącego na drugim miejscu Lewisa Hamiltona. Błąd mechaników podczas Pit Stopu kosztował Alonso zwycięstwo, gdyż odpadło mu przednie prawe koło przez co Alonso musiał zjechać na pobocze i wycofać się z wyścigu. Po tym wyścigu został zwolniony partner zespołowy Alonso, Nelson Piquet Jr., jego zastępcą był Francuz, Romain Grosjean. Następnym wyścigiem było Grand Prix Europy na torze w Walencji gdzie Alonso zdobył trzy punkty za szóstą lokatę. Następnym wyścigiem było Grand Prix Belgii gdzie Alonso musiał zakończyć rywalizację po pierwszym Pit Stopie ponieważ zespół nie chciał aby doszło do powtórki z Belgii, gdyż lewe przednie koło nie chciało się odkręcić po uszkodzeniu jego podczas kolizji na początku wyścigu z Sutilem. Następnym wyścigiem było Grand Prix Włoch gdzie Alonso startował drugi raz w tym sezonie z systemem KERS co ponownie zakończyło się negatywnymi komentarzami od strony Alonso iż ten system działał nie tak jak powinien. Wyścig zakończył na piątym miejscu. Następnym wyścigiem było Grand Prix Singapuru, gdzie zajął trzecie miejsce co było najlepszą pozycją dla Renault w tym sezonie. W następnym wyścigu w Japonii bolid Renault R29 ponownie źle się sprawował, co zakończyło się wyścigiem bez punktów z dziesiątą lokatą. Następnego wyścigu w Brazylii nie ukończył przez kolizję z Sutilem na pierwszym okrążeniu. Następnie w Abu Zabi, Alonso wyścig zakończył na czternastym miejscu powtarzając wynik z Grand Prix Wielkiej Brytanii. Sezon zakończył z 26 punktami i 9. miejscem w klasyfikacji generalnej.
2010–2014: Ferrari.
2010.
30 września 2009 roku zespół Ferrari ogłosił, że podpisał z Fernando Alonso kontrakt na 3 lata. Zastąpił on dotychczasowego kierowcę, Kimiego Räikkönena.
Fernando Alonso w inauguracyjnym Grand Prix Bahrajnu w kwalifikacjach osiągnął trzecie miejsce, wyścig ukończył na pierwszej pozycji. W Grand Prix Australii zakwalifikował się tak jak w Grand Prix Bahrajnu, lecz wyścig ukończył na miejscu czwartym. Grand Prix Malezji nie było udane Alonso wystartował z 19. miejsca, a ukończył wyścig na 13 nie punktowanym miejscu. Do Grand Prix Chin ponownie zakwalifikował się na trzecim miejscu, wyścig ukończył na czwartej pozycji. W Grand Prix Hiszpanii zakwalifikował się na miejscu czwartym, a wyścig ukończył na podium na drugim miejscu. W Grand Prix Monako podczas treningu uszkodził bolid, mechanicy nie zdołali go naprawić przed kwalifikacjami, Alonso wystartował z boksów na mecie zajmując szóstą pozycję. W Grand Prix Turcji osiągnął 12. miejsce w kwalifikacjach w wyścigu punktował na ósmej pozycji. Fernando Alonso w Grand Prix Kanady zakwalifikował się na czwarte miejsce a wyścig zakończył na trzecim miejscu podium. Do Grand Prix Europy zakwalifikował się na czwartym miejscu, wyścig ukończył na punktowanym ósmym miejscu, miała na to wpływ decyzja szefów Ferrari. Do Grand Prix Wielkiej Brytanii zakwalifikował się na trzecim miejscu, na starcie stracił parę pozycji, dostał karę za wyprzedzenie Roberta Kubicy poza torem, karę otrzymał w momencie pojawienia się na torze samochodu bezpieczeństwa. W Grand Prix Niemiec zakwalifikował się na drugim miejscu tracąc do Sebastiana Vettela zaledwie 2 tysięczne sekundy. Na starcie wyścigu został wyprzedzony przez Felipe Massę, Alonso wyprzedził Sebastiana Vettela, i przez długi czas jechał za Felipe Massą. Felipe Massa otrzymał wiadomość: Po czym Felipe Massa zwolnił i przepuścił Fernando Alonso, dzięki temu Alonso ukończył wyścig na pierwszym miejscu podium. W wyniku tzw. poleceń zespołowych zespół
Ferrari został ukarany grzywną w wysokości stu tysięcy dolarów. Mimo to, Alonso utrzymał dobrą formę, co przełożyło się na świetny rezultat podczas wyścigu o Grand Prix Węgier. Po starcie z trzeciej pozycji, Hiszpan ukończył eliminację o lokatę wyżej (pomiędzy kierowcami wyraźnie dominującego zespołu Red Bull Racing), utrzymując zarazem za sobą przez znaczny dystans wyścigu niemieckiego kierowcę Sebastiana Vettela. Kolejny wyścig o Grand Prix Belgii na torze Spa-Francorchamps nie był jednak tak szczęśliwy dla Hiszpana, jak dwa ostatnie. Czerwone Ferrari zostało uderzone przez bolid Rubensa Barrichello, w wyniku czego Alonso stracił wiele pozycji, a Brazylijczyk musiał wycofać się z wyścigu. Na siedem okrążeń przed końcem wyścigu, podczas złych warunków pogodowych Hiszpan stracił kontrolę nad bolidem i rozbił się o bandę. Oznaczało to koniec rywalizacji dla dwukrotnego mistrza świata i zerowy dorobek punktowy na koniec weekendu. Podczas kwalifikacji do wyścigu na torze Monza, Alonso zdobył Pole Position a następnego dnia wygrał wyścig. W ostatnim wyścigu sezonu w Grand Prix Abu Dhabi 4 kierowców miało szanse na tytuł mistrzowski, Fernando Alonso był liderem klasyfikacji kierowców. Do wyścigu ruszał z 3 pola startowego, jednak po swojej wizycie w alei serwisowej na 15 okrążeniu wyjechał na tor za Witalijem Pietrowem, który już do końca nie dał się wyprzedzić i cały czas spowalniał Alonso. Za przyczynę porażki uznano błędną strategię zespołu Ferrari, który w niewłaściwym momencie wezwał Alonso do alei serwisowej. Niedługo po zakończeniu sezonu inżynier, który pracował m.in. z Hiszpanem, stracił posadę w zespole.
2011.
Prezentacja nowego bolidu F150, później przemianowanego na Ferrari 150° Italia odbyła się jak co roku w Maranello. Na testach przed sezonem bolid wydawał się być konkurencyjny. Jednak wszelkie nadzieje zostały rozwiane już po kilku wyścigach. Nowa maszyna miała problemy z dogrzewaniem opon w niskich temperaturach, co skutkowało słabym początkiem sezonu. Pierwsze podium udało się wywalczyć dopiero w czwartej eliminacji GP Turcji. W maju przedłużył kontrakt z Ferrari do końca 2016 roku.Po powrocie Formuły 1 do Europy, na początku wydawało się, że wszystkie problemy zostały rozwiązane. Jednak GP Hiszpanii po starcie Alonso rozwiało wszelkie wątpliwości, po pewnym czasie opony przestały trzymać i z pierwszej pozycji Alonso szybko spadł na piątą i został zdublowany przez lidera wyścigu – Sebastiana Vettela. W Monako Hiszpan zaliczył wyścig, w którym o zwycięstwo walczył niemal do końca. Plany pokrzyżowała mu czerwona flaga podczas której Sebastian Vettel zmienił opony na nowe i już nie było szansy skorzystania na zużytych gumach przeciwnika. Ostatecznie finiszował na drugiej pozycji. Mimo świetnych kwalifikacji deszczowego wyścigu w Kanadzie nie ukończył z powodu kolizji z Jensonem Buttonem na 36 okrążeniu. W Walencji podczas GP Europy wywalczył drugie miejsce, a kilka tygodni później wygrał swoje pierwsze i jedyne zwycięstwo w tym sezonie na torze Silverstone w Wielkiej Brytanii. Sukces umożliwiła mu m.in. decyzja FIA o zakazaniu stosowania dmuchanych dyfuzorów i mapowania silnika, z powodu której mocno ucierpiał dominujący ten sezon team Red Bull Racing. Już na GP Niemiec decyzja została wycofana, co nie przeszkodziło Alonso po raz kolejny stanąć na podium mimo braku paliwa na okrążeniu zjazdowym wyścigu. W kolejnym GP na Hungaroringu Hiszpan stanął po raz kolejny na najniższym stopniu podium, którego nie udało się zdobyć w Belgii. Ku uciesze włoskich fanów Ferrari we Włoszech na torze Monza Alonso po starcie objął pierwszą pozycję, by później ją stracić na rzeczy młodego Niemca. Ostatecznie finiszował na trzeciej pozycji. W Singapurze zajął czwarte miejsce, natomiast w Japonii i Korei piąte. Na inauguracyjnym wyścigu w Indiach po raz kolejny zdobył podium. Również w Abu Zabi, wyścigu który jak dotąd nie przynosił Hiszpanowi dobrych wyników Alonso zgarnął puchar za trzecią pozycję. W ostatnim wyścigu sezonu- Brazylii Alonso stracił podium nie tylko na torze, ale również w klasyfikacji generalnej.
2012.
3 lutego 2012 roku Ferrari zaprezentowało nowy bolid F2012 w którym pokładało duże nadzieje. Partnerem zespołowym Alonso pozostał Felipe Massa. W odpowiedzi na zarzuty kierowane pod adresem Ferrari o konstruowaniu zbyt konwencjonalnych bolidów w F2012 zastosowano przednie zawieszenie typu pull-rod, które po raz ostatni było widziane w Formule 1 w 2001 roku w bolidzie Minardi, którym także jeździł Alonso. Podczas przedsezonowych testów bolid sprawiał duże problemy kierowcom, głównie z powodu braku stabilności. Na testach w Montmelo testowy kierowca Red Bulla Sébastien Buemi tak określił zachowanie bolidu Ferrari „Nie wyglądają za dobrze. Alonso pracuje przepustnicą, ponieważ nie ma przyczepności”. W inauguracyjnym wyścigu sezonu który odbył się w Australii Ferrari potwierdziło słabą formę przez co Alonso zakwalifikował się na 12. miejscu, a Massa na 16. W wyścigu awansował o 7 pozycji zajmując 5 lokatę na mecie. Do wyścigu o Grand Prix Malezji startował z 9 pozycji. Dzięki trudnym warunkom panującymi na torze spowodowanymi obfitymi opadami deszczu udało mu się zwyciężyć. Po tym wyścigu Fernando Alonso został liderem klasyfikacji kierowców. Do następnego GP rozgrywanego w Chinach także startował i dojechał na 9 pozycji tracąc fotel lidera. Do GP Bahrajnu po raz trzeci w sezonie startował z 9 pozycji dojeżdżając w wyścigu na 7 lokacie. W pierwszym europejskim wyścigu rozgrywanym w Hiszpanii Ferrari poczyniło znaczny postęp co pozwoliło zakwalifikować się Alonso na 3 pozycji. Po karze dla Lewisa Hamiltona wystartował z 2. miejsca, które dowiózł do mety. W GP Monaco był 3, a w Kanadzie przez błędną strategię zespołu był 5 pomimo startu z 3 pola startowego. Po raz drugi w sezonie zwyciężył w GP Europy rozgrywanym w Walencji pomimo startu z 11 pozycji. Poza świetnym startem i jazdą Hiszpana pomogło mu w zwycięstwie odpadnięcie rywali jadących przed nim. Vettela i Grosjeana wyeliminowały awarie w ich bolidach, natomiast Hamilton zderzył się z Maldonado. Po tym wyścigu Alonso znów został liderem klasyfikacji kierowców. W kwalifikacjach do GP Wielkiej Brytanii które odbyły się w deszczu Alonso znów popisał się swoimi umiejętnościami wywalczając Pole Position. W wyścigu został wyprzedzony przez Marka Webbera i dojechał 2. W Grand Prix Niemiec Ferrari i Alonso znów potwierdziło wysoką formę wywalczając Pole Position i wygrywając wyścig. W wyścigu o GP Węgier Ferrari nie było już w tak dobrej formie i Alonso był 5 po starcie z 6 pozycji, jednak udało mu się powiększyć przewagę w mistrzostwach. Po tym wyścigu Hiszpan miał aż 40 punktów przewagi nad drugim Webberem. Do GP Belgii rozgrywanym po wakacyjnej przerwie odbywającej się w sierpniu Alonso startował z 6 pozycji jednak już na pierwszym zakręcie został wyeliminowany z wyścigu w wyniku kraksy spowodowanej przez Grosjeana. Hiszpan pomimo nieukończenia wyścigu może mówić o dużym szczęściu bowiem mógł odnieść w tym wypadku poważne obrażenia gdy bolid Lotusa prowadzonego przez Grosjeana przeleciał nad jego Ferrari mijając o włos głowę Alonso. W tym wyścigu zwycięstwo odniósł Jenson Button, a Vettel zajął 2. miejsce zmniejszając stratę w mistrzostwach do Alonso z 42 do 24 punktów. We Włoszech był 3 po starcie z 10 pozycji. Jego partner zespołowy startował do tego wyścigu z 3 lokaty. W Singapurze był 3 za Buttonem i Vettelem. GP Japonii nie ukończył przez kolizję z Räikkönenem. Wyścig wygrał Sebastian Vettel z Red Bulla którego bolid zyskał znaczną przewagę nad rywalami w wyniku wprowadzanych od kilku wyścigów usprawnień. W Korei Alonso był 3 za kierowcami Red Bulla, Vettelem i Webberem. Po tym wyścigu Alonso stracił fotel lidera klasyfikacji na rzecz Vettela. W GP Indii był 2 po starcie z 5 pozycji, za Vettelem który startował w Pole Position. W Abu Zabi był 2 za Räikkönenem i przed Vettelem, który startował z ostatniej pozycji w wyniku kary nałożonej na niego przez sędziów. W GP Stanów Zjednoczonych zajął 3. miejsce po starcie z 8 pola za startującym z Pole Position Vettelem, którego wyprzedził Hamilton. W kwalifikacjach do tego wyścigu zajął 9 lokatę i startowałby po brudnej stronie toru, jednak Ferrari umyślnie naruszyło plombę na skrzyni biegów Felipe Massy, który zakwalifikował się przed Hiszpanem w wyniku czego został przesunięty o 5 miejsc na starcie i dzięki temu Alonso zyskał jedną pozycję i startował po czystej stronie toru. Po tym wyścigu Alonso tracił 13 punktów do Vettela. Do ostatniego wyścigu sezonu startował z 8 pozycji. Po świetnym starcie i pomocy zespołowego partnera udało mu się dojechać do mety na 2 pozycji za Jensonem Buttonem. Nie starczyło to jednak do zdobycia tytułu mistrzowskiego ponieważ Vettel po starcie z 4 pola dojechał na metę 6 co wystarczyło do utrzymania przewagi nad Hiszpanem w klasyfikacji kierowców. Alonso miał duże szanse w tym wyścigu na wywalczenie tytułu ponieważ już na starcie Vettel stracił kilka pozycji, a później na pierwszym okrążeniu został uderzony przez Bruno Sennę przez co spadł na ostatnie miejsce. Później jednak Sebastian popisał się świetną jazdą i wolą walki co pozwoliło mu uszkodzonym bolidem zająć 6 lokatę. Wśród licznych manewrów wyprzedzania został przepuszczony przez zespołowego partnera Marka Webbera, oraz jego przyjaciela Michaela Schumachera.
2013.
Okres przed sezonem 2013 Alonso starał się przepracować ze swoją ekipą jak najlepiej, aby nowy bolid zanotował większy progres niż nowa konstrukcja Red Bulla. W pierwszym wyścigu sezonu, w Australii Hiszpan stanął na drugim stopniu podium, wygrywając z Vettelem. Niepokojącym dla kierowcy mogła być postawa zwycięzcy Kimiego Räikkönena i jego zespołu Team Lotus, który wyraźnie prezentował się lepiej niż Ferrari. Przewaga nad Vettelem została roztrwoniona już na pierwszym okrążeniu wyścigu o Grand Prix Malezji, kiedy Alonso brał udział w kolizji, która wykluczyła go z dalszej rywalizacji w wyścigu. Jednak Hiszpan odegrał się zwycięstwem w Chinach, odrabiając do Niemca stracone 13 spośród 22 punktów. Niemiec odpowiedział już tydzień później w Bahrajnie, w którym Alonso mógł narzekać na ogromnego pecha. Na starcie Hiszpan wyprzedził Vettela i przez pierwsze okrążenia toczyła się między nimi zacięta walka. Jednak w bolidzie Ferrari zaciął się system DRS – nie działał system zamykający tylne skrzydło. Sytuacja ta kosztowała Hiszpana wiele czasu, który musiał spędzić w alei serwisowej. Niestety, awaria nie została usunięta, jedynym rozwiązaniem było mechaniczne zablokowanie tylnego skrzydła. Tak więc przez dalszą część wyścigu Alonso musiał podejmować próby wyprzedzania bez użycia tego systemu wspomagania. Ostatecznie dojechał do mety na ósmej pozycji, tracąc do Vettela, zwycięzcy, 17 punktów. Wiele z tych punktów, ku radości kibiców, odrobił w swoim domowym Grand Prix w Barcelonie. Przerwał panującą od 2006 roku passę niemocy i po raz drugi w karierze wygrał wyścig Grand Prix w swoim kraju. Kolejnymi udanymi wyścigami dla Hiszpana były Grand Prix Kanady i Grand Prix Wielkiej Brytanii, które kończył na podium, odpowiednio na drugiej i trzeciej pozycji. Wyjeżdżając z Silverstone Alonso przegrywał z Vettelem, lecz różnica wynosiła 21 punktów, czyli mniej niż pula punktów za zwycięstwo w jednym wyścigu. Sytuacja pogorszyła się nieco przed przerwą letnią. Niemiec wygrał bowiem Grand Prix Niemiec, a w Grand Prix Węgier był trzeci. Ponieważ Alonso ukończył oba wyścigi poza podium, różnica punktowa wzrosła do 39 punktów. W trzech pierwszych wyścigach po letniej Hiszpan zaprezentował wysoką formę. Trzy razy z rzędu stanął na drugim stopniu podium. Jednak w żadnym z tych wyścigów nie był w stanie nawiązać skutecznej walki z Sebastianem Vettelem. Do końca sezonu nikt, ani Alonso, ani żaden inny kierowca nie był w stanie pokonać Niemca. Alonso prezentował nieco słabszą formę, dojeżdżając do mety w okolicach piątej pozycji. Hiszpan wypracował sobie jednak dużą przewagę nad resztą stawki, tak że nikt nie zagroził mu w drodze o kolejny tytuł wicemistrza świata. Zakończył sezon na trzeciej pozycji w wyścigu o Grand Prix Brazylii, tracąc w końcowej klasyfikacji generalnej do Niemca 155 punktów.
2014.
Z sezonem 2014 zarówno Alonso, jak i ekipa z Maranello wiązali wielkie nadzieje. Były one poparte głównie dużymi zmianami regulaminowymi dotyczącymi budowy silnika. W czasie pierwszych testów przedsezonowych, ku radości włoskich kibiców, bolid Ferrari spisywał się lepiej niż konstrukcja głównego rywala Red Bull Racing. Jednak już pierwszy wyścigu sezonu w Australii, musiał uświadomić Hiszpanowi, że walka o tytuł mistrzowski na pewno nie będzie lżejsza niż we wcześniejszych latach, a być może nawet cięższą. Kierowcy Mercedesa byli poza zasięgiem rywali. Ponadto dobry wynik McLarena oraz zaskakujący występ Ricciardo w bolidzie Red Bulla przemawiały za słabością Ferrari. Alonso zarówno w Australii, jak i w Malezji był czwarty. W Chinach Hiszpan zanotował pierwsze w sezonie miejsce na podium, dojeżdżając do mety na trzeciej pozycji. W tym momencie sezonu lepsi w klasyfikacji generalnej byli jedynie kierowcy Mercedesa. Jednak już w Europie Alonso zaczął regularnie przegrywać z Danielem Ricciardo i kierowcami Williamsa. Po startach z 5-9 pozycji, kończył wyścigi głównie na 5-6. miejscu. Swoje umiejętności Hiszpan zaprezentował dopiero w wyścigu o Grand Prix Węgier. Alonso wykorzystał neutralizację i przebił się do ścisłej czołówki. Jednak aby utrzymać wysoką pozycję, musiał przedsięwziąć ryzykowną taktykę 2 pit-stopów. Przez długi czas Hiszpan umiejętnie oszczędzał opony, utrzymując wysokie tempo. Jednak na 10 okrążeń przed metą kierowcy Mercedesa oraz Daniel Ricciardo po zmianie opon w szybkim tempie odrabiali sekundy straty do Alonso. Niespodziewanie jedynie Australijczyk nie miał problemów z pokonaniem Hiszpana. Na trzy okrążenia przed końcem wyszedł na prowadzenie. Znając tempo Mercedesa można było sądzić, że Alonso wypadnie poza czołową trójkę. Hiszpan jednak umiejętnie obronił swoją pozycję do mety. W czasie przerwy letniej wielokrotnie pojawiały się plotki na temat przyszłości Alonso. Jednak 24 sierpnia ucięto wszelkie spekulację i szef Ferrari ogłosił pozostanie Hiszpana w zespole. W dalszej części sezonu Alonso osiągał najsłabsze wyniki od 2009. Jedynie w Singapurze był czwarty, poza tym kończył wyścigi na 6-9 pozycji. W związku z tym narastała frustracja Hiszpana, którą w wywiadach ukrywał, jednak media ciągle wieszczyły jego odejście z Ferrari. Sytuację zaostrzył Vettel, który zapowiedział odejście z Red Bulla. Ostatecznie w czwartek przed ostatnim wyścigiem sezonu szefowie Ferrari potwierdzili odejście Alonso z zespołu. Wyścig w Abu Zabi Hiszpan ukończył na dziewiątej pozycji. Z dorobkiem 161 punktów ukończył sezon na szóstej pozycji w klasyfikacji mistrzostw.
2015–2018: McLaren.
2015.
11 grudnia 2014 roku, podczas konferencji zorganizowanej w McLaren Technology Centre w Woking zespół McLarena poinformował, że w od sezonu 2015 w jego barwach będą ścigali się Fernando Alonso oraz Jenson Button. Dotychczasowy kierowca McLarena Kevin Magnussen został kierowcą rezerwowym.
Drugiego dnia przedsezonowych testów na torze w Barcelonie, Alonso rozbił bolid w zakręcie numer 3. Po tym incydencie został przetransportowany do szpitala w San Cugat del Vallés. Badania wskazały, że doznał on wstrząśnienia mózgu. Po odzyskaniu przytomności niektóre z gazet sugerowały, że Alonso w wyniku wypadku doznał amnezji wstecznej bowiem zaraz po przebudzeniu wspominał o roku 1995, w którym to ścigał się jako kierowca kartingowy. Sam Alonso zdementował te doniesienia, przy okazji Grand Prix w Malezji mówiąc iż była to tylko plotka, i nic takiego nie miało miejsca. Powiedział też, że nie wie co spowodowało jego wypadek na torze. Jego podejrzenia głównie padały na uszkodzenie kolumny kierowniczej. Po tych wydarzeniach kierowca McLarena nie wziął udziału w Grand Prix Australii, aby zminimalizować ryzyko zjawiska zespołu drugiego uderzenia. Zastąpił go Kevin Magnussen.
Do rywalizacji na torze w sezonie 2015 powrócił w Malezji. Przeszedł on testy medyczne i dostał zielone światło aby wystartować w weekendzie wyścigowym. McLaren nie był jednak wystarczająco konkurencyjny aby walczyć o podium. Główną przyczyną niekonkurencyjnego samochodu była słaba konstrukcja silnika powracającej po kilku latach, do Formuły 1 Hondy. Pomimo tego Alonso, jednoznacznie stwierdził, że jest on szczęśliwy w McLarenie i nie żałuje on przenosin z Ferrari, gdyż nie interesowały go już tylko podia, lecz walka o wyższe cele, której zespół z Maranello nie był w stanie zagwarantować. Do groźnego incydentu doszło podczas Grad Prix Austrii, gdzie zderzył się ze swoim byłym kolegą Kimmim Raikkonenem. Stracił on docisk, uniósł się nieznacznie w powietrze, a następnie uderzył w bok bolidu Ferrari. Podczas Grand Prix Wielkiej Brytanii Alonso zdobył swój pierwszy punkt w tym sezonie. Z kolei Grand Prix Węgier 2015 zakończył na wysokim piątym miejscu, i był to jego najlepszy wynik dla McLarena od roku 2007. Był to również pierwszy raz, kiedy obaj kierowcy zakończyli wyścig w punktach, ponieważ Jenson Button przekroczył linię mety jako dziewiąty zawodnik. To były jego ostatnie punkty, gdyż w dalszej części sezonu nie udało mu się zdobyć żadnych dodatkowych punktów.
2016.
Sezon 2016 dla McLarena był zdecydowanie bardziej udany niż poprzedni, lecz już podczas pierwszego wyścigu w Australii sam Alonso poważnie rozbił swój bolid podczas kolizji z Estebanem Gutiérrezem. W zakręcie numer 3 doszło do kontaktu. Spowodował go samochód Alonso, który później uderzył w betonową barierę z prędkością 270 km/h. Fernando po tym wypadku miał zapadnięte płuco i złamane żebro. W związku z tym został zastąpiony przez Stoffela Vandoorne’a podczas rundy Grand Prix Bahrajnu. Po powrocie do ścigania w rywalizacji o Grand Prix Chin swój wyścig ukończył na 12 pozycji, miejsce przed kolegą Jensonem Buttonem. Na starcie Grand Prix Rosji Alonso zdobył swoje pierwsze punkty w tym sezonie, kończąc wyścig na 6. miejscu. To był jego drugi tak wysoki wynik dla McLarena od czasów odejścia z zespołu Ferrari. Podtrzymując wysoką formę dwa wyścigi później swoje Grand Prix Monako, ukończył na piątym miejscu. Po wakacyjnej przerwie Grand Prix Belgii Alonso oraz jego były kolega Lewis Hamilton, otrzymali karę przesunięcia o 50 miejsc na starcie, za zmianę większej ilości części silnika niż jest to dozwolone. Tym sposobem do startu ruszyli z końca stawki. Jednak Alonso i Hamilton pojechali dobry wyścig, korzystając z czerwonej flagi, która została wywołana przez Kevina Magnussena. Obaj zajęli odpowiednio 7 i 3. miejsce. W Grand Prix Malezji Alonso otrzymał karę 45 miejsc i ruszył z końca stawki, ale skończył siódmy podobnie jak w Belgii.
2017.
Do sezonu 2017 Fernando Alonso oraz jego zespół wraz z Hondą przystępowali z wielkimi aspiracjami. W związku z nowymi regulacjami technicznymi zespoły przebudowały swoje samochody a sama Honda dostarczyła zupełnie nowy silnik. Podczas pierwszych przedsezonowych testów w Barcelonie Fernando oraz jego nowy partner zespołowy Stoffel Vandoorne zmagali się z problemami źle zaprojektowanego zbiornika oleju. Podczas dużych przeciążeń występowało za słabe ciśnienie oleju.
2021–2022: Alpine F1 Team.
2021.
Alonso startuje w Alpine F1 Team w sezonie 2021 i 2022, po tym, jak Renault zmienił nazwę zespołu na Alpine od 2021. Przygotowując się do powrotu do Formuły 1 wykonał czterodniowe testy w Renault R.S.18 oraz był najszybszy w posezonowych testach młodych kierowców jeżdżąc w Renault R.S.20 dla Renault.
2023: Aston Martin.
2023.
1 stycznia 2023 roku, Aston Martin F1 Team ogłosił zakontraktowanie Fernanda Alonso, zastępując nim Sebastiana Vettela, który 28 lipca 2022 roku ogłosił odejście z zespołu i Formuły 1.
Podczas Grand Prix Bahrainu Fernando zajął 5. miejsce w kwalifikacjach za Carlosem Sainzem, i przed Georgem Russelem, a wyścig skończył na 3. miejscu podium wyprzedzając w późniejszej części wyścigu m.in. Lewisa Hamiltona i Carlosa Sainza
World Endurance Championship.
W sezonie 2018/2019 Fernando Alonso dołączył do zespołu Toyota Gazoo Racing, startującego w mistrzostwach wyścigów długodystansowych. Hiszpan zasiadł za kierownicą bolidu Toyota TS050 Hybrid, reprezentując zespół japońskiej marki we wszystkich rundach, które nie kolidują z kalendarzem F1. Razem z Sébastienem Buemim i Kazukim Nakajimą poprowadził bolid #8 do zwycięstwa w legendarnym wyścigu 24h Le Mans, zapewniając Toyocie pierwsze w historii zwycięstwo w tej prestiżowej rywalizacji.
Rekordy.
Fernando Alonso, uwzględniając okres od debiutu do ostatniego GP, w którym kierowca wziął udział jest najdłużej startującym kierowcą w historii Formuły 1. Rekord został osiągnięty w 12 czerwca 2022 podczas GP Azerbejdżanu 2022.
Życie prywatne.
Alonso był w latach 2006–2011 żonaty z Raquel del Rosario Macías, wokalistką pop, liderką hiszpańskiego zespołu El Sueño de Morfeo. Od kwietnia 2012 jest związany z rosyjską modelką Daszą Kapustiną.
Alonso oraz Raquel mieszkali razem w Oksfordzie. Przeprowadzili się do Mont-sur-Rolle w Szwajcarii ze względu na podatki. Ich wspólny dom w Lugano znajduje się 300 km od Maranello, siedziby zespołu Ferrari. W maju 2011 roku powrócili do Hiszpanii, do jego rodzinnego Oviedo, co poskutkowało zapłatą 80 mln USD zaległych podatków. Alonso zakupił również dom na wyspie Gran Canaria, jednej z archipelagu Wysp Kanaryjskich.
Alonso jest fanem gry w karty. Interesuje się również innymi dyscyplinami sportowymi, takimi jak kolarstwo, piłka nożna i tenis. Zasugerował nawet utworzenie grupy kolarskiej w 2011 roku na Tour de France, z liderem grupy Alberto Contadorem.
Oprócz ojczystego języka hiszpańskiego, Alonso zna jeszcze język angielski, francuski oraz włoski.
Fernando Alonso posiada pseudonim „Teflonso”. Nazwisko Hiszpana przekształcono, wmieszawszy w nie słowo „teflon” – nazwę tworzywa sztucznego wykorzystywaną na przykład w produkcji patelni. Brytyjczycy Teflonem określają jednak coś innego, a raczej kogoś – człowieka, na którym ciążą zarzuty, lecz nigdy niczego mu nie udowodniono. Alonso w swojej karierze kierowcy Formuły 1 dwukrotnie był w centrum wielkich afer (szpiegowskiej w 2007 roku oraz singapurskiej zwanej Crashgate w 2009 roku) i z obu wyszedł bez szwanku.
Alonso jest również nazywany „Nando” lub „Nano”. Są to hiszpańskie zdrobnienia jego imienia.
W 2015 roku zajął 17. miejsce na liście najlepiej zarabiających sportowców dwutygodnika "Forbes".

</doc>
<doc id="138471" url="https://pl.wikipedia.org/wiki?curid=138471" title="Werner von Heidenstam">
Werner von Heidenstam



</doc>
<doc id="138472" url="https://pl.wikipedia.org/wiki?curid=138472" title="Selma Lagerloef">
Selma Lagerloef



</doc>
<doc id="138474" url="https://pl.wikipedia.org/wiki?curid=138474" title="Chris Patten">
Chris Patten

Christopher Francis Patten, "baron Patten of Barnes" (ur. 12 maja 1944 w Cleveleys) – polityk brytyjski, członek Partii Konserwatywnej, ostatni brytyjski gubernator Hongkongu, minister w rządach Margaret Thatcher i Johna Majora, komisarz Unii Europejskiej w gabinecie Romano Prodiego. Obecnie pełni funkcję kanclerza Uniwersytetu Oksfordzkiego.
Życiorys.
Wykształcenie odebrał w St Benedict's School w Ealing Abbey. Studiował w Balliol College na Uniwersytecie Oksfordzkim. Od 1964 był członkiem Partii Konserwatywnej. Początkowo był urzędnikiem, a następnie (w latach 1974–1979) dyrektorem Conservative Research Department. W latach 1979–1992 pełnił mandat deputowanego do Izby Gmin jako reprezentant okręgu Bath.
W 1983 został parlamentarnym podsekretarzem stanu w ministerstwie ds. Irlandii Północnej. Następnie został przeniesiony do resortu edukacji. W latach 1986–1989 był ministrem stanu ds. rozwoju zamorskiego w Foreign Office. W 1989 został członkiem gabinetu jako minister środowiska. Od 1990 był przewodniczącym partii (niezależnie od roli lidera, przypisanej premierom Margaret Thatcher i Johnowi Majorowi) i Kanclerzem Księstwa Lancaster. Uchodził za jednego z twórców sukcesu wyborczego konserwatystów w 1992. Sam przegrał jednak w tych wyborach walkę o fotel parlamentarny z przedstawicielem Liberalnych Demokratów Donem Fosterem i został zastąpiony na stanowisku przewodniczącego Partii Konserwatywnej przez Normana Fowlera.
Po wyborach, w lipcu 1992, został mianowany 28. brytyjskim gubernatorem Hongkongu jako następca Davida Wilsona. Był ostatnim brytyjskim szefem administracji Hongkongu. Wcześniej stanowisko to obsadzali zawodowi dyplomaci, Patton był przede wszystkim politykiem. Angażował się w zmiany zasad wyborczych, polegające na rozciągnięciu czynnych praw na jak największą liczbę mieszkańców; naraził się tym na krytykę działaczy komunistycznych, zarówno z Hongkongu, jak i Pekinu, szykujących się do przejęcia administracji nad Hongkongiem w 1997. Jednocześnie działania te (jak i krytyka ChRL) przyniosły mu dużą popularność, którą cieszył się, kiedy opuszczał Hongkong w lipcu 1997 – po przekazaniu zwierzchnictwa szefowi władz wykonawczych Specjalnego Regionu Administracyjnego Tung Chee Hwa.
Królowa Elżbieta II odznaczyła Pattena w 1998 Orderem Kawalerów Honorowych. W latach 1998–1999 Patten stał na czele Niezależnej Komisji ds. Polityki w Irlandii Północnej (nazwanej od jego nazwiska Komisją Pattena), powołanej na mocy porozumienia z Belfastu z 1998. 9 września 1999 Komisja ogłosiła raport "A New Beginning: Policing in Northern Ireland" („Raport Pattena”), zawierający 175 zaleceń, część o charakterze symbolicznym, część bardziej praktycznych.
Pod koniec 1999 został nominowany na członka Komisji Europejskiej pod kierownictwem Włocha Romano Prodiego, objął funkcję komisarza ds. stosunków zewnętrznych Unii Europejskiej (23 stycznia 2000 – 22 listopada 2004). Wielka Brytania zgłosiła jego kandydaturę na stanowisko przewodniczącego Komisji Europejskiej w 2004, ale ostatecznie nie został następcą Prodiego wobec zastrzeżeń Niemiec i Francji. Po zakończeniu pracy w Komisji Europejskiej został wyniesiony do godności para jako „baron Patten of Barnes”, dzięki temu zasiadł w Izbie Lordów. Obecnie lord Patten pełni honorowe funkcje kanclerza Uniwersytetów w Oksfordzie i Newcastle. W Partii Konserwatywnej patronuje działaniom tzw. grupy reformatorów.
Jego żoną jest adwokat, Lavender Patten. Małżonkowie doczekali się trzech córek – Kate, Laury i Alice. Patten jest właścicielem dwóch norfolk terrierów – Whisky'ego i Sody. W 2005 opublikował swoje wspomnienia pt. "Not Quite the Diplomat".
W październiku 2003 otrzymał tytuł doktora honoris causa Uniwersytetu Szczecińskiego. W 2016 został mianowany Komandorem Legii Honorowej.

</doc>
<doc id="138478" url="https://pl.wikipedia.org/wiki?curid=138478" title="Pasza">
Pasza



</doc>
<doc id="138482" url="https://pl.wikipedia.org/wiki?curid=138482" title="Roślina pastewna">
Roślina pastewna



</doc>
<doc id="138483" url="https://pl.wikipedia.org/wiki?curid=138483" title="Rośliny pastewne">
Rośliny pastewne

Rośliny pastewne – rośliny uprawiane w czystym siewie lub mieszankach na paszę, odznaczające się stosunkowo dużą masą otrzymywaną z jednostki powierzchni oraz korzystnym, ze względów odżywczych, składem chemicznym.

</doc>
<doc id="138488" url="https://pl.wikipedia.org/wiki?curid=138488" title="Dracula">
Dracula



</doc>
<doc id="138490" url="https://pl.wikipedia.org/wiki?curid=138490" title="Powerslave">
Powerslave

Powerslave – piąty album studyjny heavymetalowej grupy Iron Maiden, wydany w 1984 roku. Został bardzo ciepło przyjęty przez fanów na całym świecie ze względu na mocne i szybkie kompozycje, a jego komercyjny sukces zaowocował jedną z największych i najlepszych tras koncertowych zespołu rozpoczęciem World Slavery Tour '84/85 – ogromne przedsięwzięcie, które obejmowało ponad 300 koncertów na całym świecie. Iron Maiden rozpoczęli koncerty 9 sierpnia 1984 w Polsce. Był to pierwszy występ zespołu heavymetalowego za "żelazną kurtyną". Trasa promująca "Powerslave" trwała ponad 13 miesięcy, w ciągu których popularność Maiden osiągnęła apogeum na całym świecie. Sama trasa koncertowa doczekała się oficjalnego wydania pod tytułem Live After Death zawierająca nagranie z dwóch wyprzedanych przez fanów wieczorów w hali Long Beach Arena w Los Angeles.
"Powerslave" to kolejny album, który zyskał miano platynowej płyty, oraz obecnie ostatni album Iron Maiden zawierający instrumentalny utwór oraz przez wiele lat najdłuższy utwór napisany przez lidera Steve Harrisa "Rime of the Ancient Mariner trwający prawie 14 minut. Album promowały dwa single "2 Minutes to Midnight" i "Aces High".

</doc>
<doc id="138491" url="https://pl.wikipedia.org/wiki?curid=138491" title="Wohyń (gmina)">
Wohyń (gmina)

Wohyń (do 1921 "gmina Lisia Wólka") – gmina wiejska w województwie lubelskim, w powiecie radzyńskim. W latach 1975–1998 gmina położona była w województwie bialskopodlaskim. Dawna gmina w Wielkim Księstwie Litewskim na granicy z Koroną.
Siedziba gminy to Wohyń.
Według danych z 30 czerwca 2004 gminę zamieszkiwało 7335 osób.
Struktura powierzchni.
Według danych z roku 2002 gmina Wohyń ma obszar 178,17 km², w tym:
Gmina stanowi 18,46% powierzchni powiatu.
Demografia.
Dane z 30 czerwca 2004:
Sołectwa.
Bezwola (sołectwa: Bezwola I i Bezwola II), Bojanówka, Branica Suchowolska, Branica Suchowolska-Parcela, Kuraszew-Suchowola, Lisiowólka, Ossowa, Ostrówki, Planta, Suchowola-Kolonia, Świerże, Wohyń (sołectwa: Wohyń I i Wohyń II), Wólka Zdunkówka, Zbulitów Mały.
Inne.
Branica-Kolonia, Gradowiec, Suchowola (kolonia), Suchowola (gajówka), Suchowola (leśniczówka)
Sąsiednie gminy.
Czemierniki, Drelów, Komarówka Podlaska, Milanów, Radzyń Podlaski, Siemień

</doc>
<doc id="138492" url="https://pl.wikipedia.org/wiki?curid=138492" title="Axel Teichmann">
Axel Teichmann

Axel Teichmann (ur. 14 lipca 1979 w Ebersdorfie) – niemiecki biegacz narciarski, dwukrotny medalista olimpijski, siedmiokrotny medalista mistrzostw świata, zdobywca Kryształowej Kuli w Pucharze Świata.
Kariera.
Student elektrotechniki. Od 10. roku życia uprawia biegi narciarskie, odnosił sukcesy jako junior - na mistrzostwach świata juniorów w Saalfelden w 1999 r. sięgnął po złoto w sztafecie i biegu na 10 km techniką klasyczną. Bez większych sukcesów uczestniczył w igrzyskach olimpijskich w Salt Lake City w 2002 r. Na igrzyskach olimpijskich w Vancouver zdobył za to srebrne medale w sprincie drużynowym oraz w biegu na 50 km techniką klasyczną.
Startował na wszystkich mistrzostwach świata seniorów w latach 1999-2009. Na mistrzostwach w Ramsau i mistrzostwach w Lahti nie zanotował znaczących osiągnięć (poza czwartym miejscem w sztafecie w Ramsau), ale na mistrzostwach w Val di Fiemme w 2003 r. został mistrzem świata na dystansie 15 km techniką klasyczną. Zdobył także tytuł wicemistrzowski w składzie sztafety niemieckiej. Srebro w sztafecie powtórzył na mistrzostwach świata w Oberstdorfie w 2005 r., nie zdołał na tej samej imprezie zdobyć medalu w konkurencjach indywidualnych; w biegu na 15 km techniką dowolną zajął 7. miejsce. Z mistrzostw świata w Sapporo przywiózł dwa srebrne medale, jeden wywalczony w sztafecie, drugi w sprincie drużynowym oraz jeden złoty - wywalczony w biegu łączonym. Podobnie spisał się 2 lata później na mistrzostwach świata w Libercu zdobywając dwa srebrne medale w sztafecie i sprincie drużynowym. Indywidualnie jednak medalu w Czechach nie zdobył.
Najlepsze wyniki w Pucharze Świata osiągnął w sezonie 2004/2005, kiedy to triumfował w klasyfikacji generalnej oraz klasyfikacji biegów dystansowych. Dzięki temu Teichmann obronił dla Niemiec Puchar Świata, zdobyty rok wcześniej przez kolegę z reprezentacji René Sommerfeldta.

</doc>
<doc id="138493" url="https://pl.wikipedia.org/wiki?curid=138493" title="Przetwarzanie języka naturalnego">
Przetwarzanie języka naturalnego

Przetwarzanie języka naturalnego () – interdyscyplinarna dziedzina, łącząca zagadnienia sztucznej inteligencji i językoznawstwa, zajmująca się automatyzacją analizy, rozumienia, tłumaczenia i generowania języka naturalnego przez komputer. System generujący język naturalny przekształca informacje zapisane w bazie danych komputera na język łatwy do odczytania i zrozumienia przez człowieka. Zaś system rozumiejący język naturalny przekształca próbki języka naturalnego na bardziej formalne symbole, łatwiejsze do przetworzenia dla programów komputerowych. Wiele problemów NLP wiąże się zarówno z generacją, jak i rozumieniem języka, np. model morfologiczny zdania (struktura słów), który komputer powinien zbudować, jest potrzebny zarazem do tego, by zdanie było zrozumiałe, jak i gramatycznie poprawne.
NLP pokrywa się również w znacznej mierze z działem lingwistyki komputerowej i często uważany jest za poddział sztucznej inteligencji. Natomiast termin "język naturalny" używany jest, by odróżnić języki ludzkie (takie jak hiszpański, szwedzki czy polski) od języka formalnego czy komputerowego (jak C++, Java lub Lisp). Choć analiza języka naturalnego może zajmować się i tekstem, i mową, prace nad syntezą mowy rozwinęły się jako oddzielny dział.
Zadania i bariery.
Analiza języka naturalnego jest, teoretycznie, bardzo atrakcyjną metodą porozumiewania się z komputerem. Jeden z pierwszych tego typu systemów SHRDLU, wzbudził ogromny entuzjazm naukowców, pracując zaskakująco dobrze na ograniczonych blokach słów i w obrębie ograniczonego języka. Entuzjazm szybko jednak wygasł, gdy system zderzył się z bardziej realnymi sytuacjami i prawdziwą złożonością oraz dwuznacznością słów.
Sama definicja rozumienia jest dużym problemem analizy języka naturalnego.
Wydaje się, że rozpoznanie języka naturalnego wymaga szerokiej wiedzy o świecie zewnętrznym i zdolności do przekształcania go. Z tego powodu rozumienie języka naturalnego nazywane jest często problemem AI-complete (problemem sztucznej inteligencji), który polega na tym, żeby dobrze rozumieć nasz świat i język, sztuczna inteligencja musiałaby postrzegać go tak samo jak my.
Inne problemy.
Segmentacja sygnału mowy
W większości języków mówionych dźwięki przedstawiane są jako następujące po sobie i przemieszane ze sobą litery. Dlatego przekształcenie sygnału analogowego w niestałe symbole może być bardzo trudnym procesem. W mowie naturalnej pomiędzy kolejnymi wyrazami występuje również mało pauz. To, gdzie dana pauza się znajduje, zależy zazwyczaj od semantyki i gramatyki, jak również od kontekstu zdania.
Segmentacja tekstu
Niektóre języki, takie jak chiński, japoński czy tajski, nie posiadają określonych granic wyrazów w języku pisanym. Zazwyczaj każda poważna analiza składniowa wymaga oznaczenia takich granic, co często bywa niełatwym zadaniem.
Oznaczanie części mowy
Jednoznaczność słów
Wiele wyrazów ma więcej niż jedno znaczenie, trzeba więc wybrać słowo najlepiej pasujące do kontekstu.
Syntaktyczna niejednoznaczność
Gramatyka języka naturalnego jest dwuznaczna i zazwyczaj istnieje wiele możliwości analizy składniowej jednego zdania. Wybór najlepszej z nich wymaga najczęściej informacji o kontekście i semantyce. Ważnym czynnikiem problemu syntaktycznej niejednoznaczności są niejasne granice zdań.
Nieprawidłowe, bądź nieregularne dane
Z jednej strony przeszkodą może być również zagraniczny bądź regionalny akcent, jak również wada wymowy, a z drugiej błędy w tekście, takie jak literówki i zła gramatyka bądź OCR.
Akt mowy i plan
Rozmówca może często uważać zdanie za pewnego rodzaju akcję. Struktura zdania, sama w sobie, może nie zawierać wystarczających informacji do zidentyfikowania tej akcji. Pytanie na przykład jest prośbą mówiącego o odpowiedź słuchacza. Odpowiedź ta może być wyrażona werbalnie, przez aktywność fizyczną lub pewnego rodzaju mieszankę obydwu. Przykładowe pytanie: „Czy możesz podać mi swoje imię?”, wymaga prostej odpowiedzi (zakładając oczywiście, że je pamiętamy). Kiedy pytanie: „Czy możesz podać mi sól?” jest właśnie prośbą o aktywność fizyczną. Odpowiedź „Tak, mogę”, bez towarzyszącej jej czynności nie jest właściwą (choć „Nie” czy „Nie mogę jej dosięgnąć” wytłumaczy brak jakiejkolwiek czynności).
Statystyczne NLP.
Kiedy zaczniemy rozpatrywać dłuższe zdania w ramach realnej gramatyki, większość z nich będzie niejednoznaczna i będzie mogła być analizowana na dziesiątki różnych sposobów. By rozwiązać takie trudności, jak i inne zapisane powyżej, statystyczna analiza języka naturalnego używa metody stochastycznej, prawdopodobieństwa i statystycznej. W metody zwalczania niejednoznaczności często zaangażowane są także korpusy języka i łańcuch Markowa. Statystyczne NLP posiada wszystkie możliwe sposoby do zautomatyzowania analizy językowej włączając modele prawdopodobieństwa (np. model n-gramowy), teorie informacji i algebry liniowej. Technologia ta wywodzi się przede wszystkim z uczenia maszynowego i szybkiej analizy danych, z których obydwie są działami sztucznej inteligencji.
Problemy.
Niektóre problemy systemu rozumienia języka naturalnego:
Szczególnie wymagające w tej materii są języki analityczne, np. współczesny język angielski, który praktycznie nie posiada morfologii fleksyjnej, pomagającej odróżnić od siebie części mowy.
Ocena NLP.
Cele.
Celem oceny NLP jest zmierzenie jednej lub większej ilości cech algorytmu lub systemu tak, aby ustalić, czy (lub w jakim stopniu) system spełnia założenia twórców oraz czy zaspokaja potrzeby jego użytkowników. Badania dotyczące oceny NLP cieszą się znaczącym zainteresowaniem, ponieważ określenie właściwego kryterium oceny jest jedyną drogą by precyzyjnie zdefiniować problem NLP wychodzący poza ogólnikowość zadań zdefiniowanych jako zrozumienie oraz wygenerowanie języka. Dokładny zbiór kryteriów oceny, który zawiera głównie jej dane oraz metryki, umożliwia kilku drużynom porównanie ich rozwiązań dla danego problemu analizy NLP.
Krótka historia oceny w NLP.
Pierwszą kampanią ocen tekstów pisanych wydaje się być kampania z 1987 roku dedykowana zrozumieniu komunikatu (Pallet 1998). Następnie, projekt Parseval/GEIG porównywał gramatyki o strukturze frazowej (Black 1991). W projekcie Tipster realizowane były serie kampanii koncentrujących się na zadaniach takich jak sumaryzacja, tłumaczenie i wyszukiwanie (Hirshman 1998). W roku 1994, w Niemczech, w „Morpholympics” porównane zostały niemieckie znaczniki. Następnie, przeprowadzono kampanie Sensevala i Romansevala mające na celu semantyczne wyjaśnienie. W 1996 roku, kampania Sparkle porównała analizatory składniowe w czterech różnych językach (angielskim, francuskim, niemieckim i włoskim). W 1997 roku, we Francji, projekt Grace porównał zbiory 21 znaczników dla języka francuskiego (Adda 1999). W 2004 roku, podczas projektu Technolangue/Easy porównano 13 analizatorów składniowych dla języka francuskiego. Ocena zależnych analizatorów składniowych na dużą skalę miała miejsce w latach 2006 oraz 2007 przy okazji wspólnych zadań na konferencji na temat Komputerowej Nauki Języka Naturalnego (CoNLL). W roku 2007 przeprowadzono we Włoszech kampanię evalita by porównać różne narzędzia dla włoskiej strony internetowej o tej samej nazwie. We Francji natomiast, podczas projektu ANR-Passage (koniec roku 2007), porównanych zostało na stronie internetowej (http://atoll.inria.fr/passage/) 10 analizatorów składniowych dla języka francuskiego.
Różne rodzaje ocen.
W zależności od procedur oceny, wykonuje się kilka rodzajów rozróżnień odnośnie do oceny NLP.
Ocena wewnętrzna sprawdza pojedynczy system NLP i określa jego pracę głównie w oparciu o wynik złotego standardu, który to jest uprzednio zdefiniowany przez oceniających. Ocena zewnętrzna, znana również jako ocena w czasie użycia, sprawdza system NLP przy bardziej złożonych ustawieniach, jako system wbudowany lub służący do wykonania określonych funkcji dla użytkownika. Zewnętrzne działanie systemu jest następnie określone w oparciu o użyteczność z uwzględnieniem całości zadania zleconego przez złożony system lub użytkownika. Weźmy pod uwagę na przykład analizator składniowy, który oparty jest na wynikach znaczników nowej części mowy. Przy ocenie wewnętrznej zostałby uruchomiony znacznik części mowy odnośnie do jakiś określonych danych i porównałby dane systemu uzyskane przez znacznik do (poprawnych) danych złotego standardu. Przy ocenie zewnętrznej zostałby uruchomiony analizator z innym znacznikiem części mowy, następnie z nowym znacznikiem, po czym nastąpiłoby porównanie dokładności analizy.
Ocena oparta na czarnym pudełku polega na uruchomieniu systemu NLP na określonej bazie danych i zmierzeniu parametrów związanych z jakością procesu (prędkość, niezawodność, użycie zasobów) oraz, co najważniejsze, z jakością wyniku (np. trafność określania danych oraz wierność tłumaczenia). Ocena oparta na szklanym pudełku polega na sprawdzeniu projektu systemu, wprowadzonych algorytmów, używanych zasobów językowych (np. wielkość zasobu słów) itp. Biorąc pod uwagę złożoność problemów związanych z NLP, często trudno jest przewidzieć działanie systemu bazując jedynie na ocenie opartej na szklanym pudełku. Jednak ten rodzaj oceny dostarcza więcej informacji odnośnie do analizy błędów lub przyszłego rozwoju systemu.
W wielu przypadkach określone mogą zostać automatyczne procedury oceniające system NLP poprzez porównanie wyników ze złotym (pożądanym) standardem. Mimo że koszty związane ze stworzeniem złotego standardu mogą być dosyć wysokie, to automatyczna ocena może być powtarzana tak często, jak tylko potrzeba, bez znaczących dodatkowych kosztów (przy takich samych wprowadzonych danych). Jednakże dla wielu problemów związanych z NLP utworzenie złotego środka stanowi trudne zadanie i może okazać się niewykonalne, gdy uzgodnienie wewnętrznego znacznika jest niewystarczające. Ocena manualna wykonywana jest przez osoby oceniające, które mają za zadanie określić w oparciu o ustalone kryteria jakość systemu lub najczęściej jakość wyników generowanych przez system. Mimo że osoby oceniające mogą być dzięki kompetencji językowej uważane za źródło informacji odnośnie do wielu zadań dotyczących analizy językowej, wśród ich ocen również zdarzają się rozbieżności. Dlatego właśnie ocena automatyczne często uznawana jest za ocenę obiektywną, podczas gdy ludzie wydają się być bardziej subiektywni.
Standaryzacja w NLP.
Podkomisja Międzynarodowej Organizacji Normalizacyjnej (ISO) pracuje nad ułatwieniem wzajemnego współdziałania zasobów leksykalnych z programami NLP. Podkomisja jest częścią ISO/TC 37 i jest nazywana ISO/TC37/SC4. Niektóre standardy ISO zostały już opublikowane, jednak większość z nich jest jeszcze w fazie tworzenia; głównie te dotyczące przedstawienia słownictwa, oznaczania i rejestrowania kategorii danych.

</doc>
<doc id="138495" url="https://pl.wikipedia.org/wiki?curid=138495" title="Collegium Nowodworskiego Uniwersytetu Jagiellońskiego">
Collegium Nowodworskiego Uniwersytetu Jagiellońskiego

Collegium Nowodworskiego – budynek Uniwersytetu Jagiellońskiego znajdujący się w Krakowie na Starym Mieście przy ulicy św. Anny 12. 
Historia.
Fundacja.
Nazwa kolegium pochodzi od nazwiska Bartłomieja Nowodworskiego, który zapisał w latach 1617 i 1619 dwie potężne fundacje (łącznie na 15 tys. złotych polskich) na rzecz zarządzanej przez Akademię Krakowską szkoły średniej. W 1630 Gabriel Prowancjusz Władysławski dokonał na rzecz Uniwersytetu zapisu w wysokości 30 tys. złotych polskich, z przeznaczeniem głównie na reformę i rozwój szkoły średniej. Dodatkowo Władysławski mocą testamentu przepisał Akademii swój majątek, co przyniosło kolejne 20 tys. złotych polskich. Fundacje te umożliwiły budowę nowej siedziby dla istniejących od 2 poł XVI w., zarządzanych przez uniwersytet, Szkół Nowodworskich. W 1636 postanowiono wznieść budynek naprzeciw kościoła św. Anny, na parceli przyległej do Collegium Maius. W 1638 budowę wsparli finansowo rektor Akademii, Jakub Najmanowicz (1000 złp) , oraz król Władysław IV (2500 złp). Przez dłuższy czas kolegium, dla upamiętnienia Nowodworskiego oraz Władysławskiego, nazywono Collegium Władysławowsko-Nowodworskim; z czasem jeden z członów nazwy zanikł.
Budowa.
Budowniczym kolegium został Jan Laitner. Budowę zakończono zasadniczo w 1643. Na kolegium składały się dwa ustawione równolegle pawilony, połączone z obydwu stron murem. Pomiędzy nimi znajdował się brukowany dziedziniec, z trzech stron otoczony krużgankami. Poza salami lekcyjnymi i pomieszczeniami gospodarczymi w kolegium mieściło się m.in. oratorium. Dachy na pawilonach były dwuspadowe. Całość kolegium prezentowała połączenie stylu barokowego i manieryzmu, z wyraźnymi nawiązaniami do gotyckich rozwiązań sąsiedniego Collegium Maius.
Siedziba szkoły średniej.
W latach 1645-1650, w związku z usterkami popełnionymi przez Laitnera, Uniwersytet zmuszony był sfinansować w budynku szereg napraw. Po zajęciu Krakowa przez Szwedów zajęcia w szkole zawieszono, a najeźdźcy, po skrupulatnym splądrowaniu budynku, urządzili w kolegium stajnię. Po opuszczeniu Krakowa przez Szwedów zajęcia wznowiono w 1657. Do ponownego zniszczenia budynku doszło w 1769, po zajęciu go przez rosyjskie wojsko i przekształceniu w koszary. 
W latach 70. XVIII wieku stan techniczny budynku przedstawiał się źle. Przy okazji reformy Szkół Nowodworskich przez Hugona Kołłątaja doszło do poważnej renowacji kolegium. W 1786 znajdujące się w budynku oratorium przekształcono w amfiteatr, tj. aulę szkolną. W 1810 szkołę wizytował książę warszawski Fryderyk August. Od czasów reformy Kołłątajowskiej do połowy XIX wieku wygląd budynku zasadniczo nie zmienił się. W latach 40. XIX wieku z uwagi na zły stan techniczny zasypano i zamurowano piwnice budynku. W 1845 miała miejsce potężna renowacja Collegium. W tym okresie w amfiteatrze budynku miały miejsce zebrania m.in. Izby Reprezentantów Rzeczypospolitej Krakowskiej i krakowskiego Towarzystwa Naukowego. W 1849 miał miejsce remont tylnego pawilonu kolegium.. Podczas wielkiego pożaru Krakowa w 1850 budynek ocalał nietknięty.
W 1855 do budynku dobudowano nowe, trzecie skrzydło od strony Plant. Autorem planu skrzydła był Tomasz Majewski. Nowa część budynku utrzymana została w stylistyce zbliżonej do starszych skrzydeł Collegium. Pawilon zwieńczony został dachem czterospadowym. Mieścił pięć pomieszczeń na parterze i pięć na piętrze. 
W 1887 władze Uniwersytetu przeniosły umieszczoną w amfiteatrze galerię obrazów do nowo powstałego Collegium Novum. Pod koniec XIX wieku zlikwidowano podwórze Collegium od strony ulicy Gołębiej, na którym znajdowały się ubikacje; na terenie tym postawiono Collegium Phisicum, a cześć dołączono do ogrodu akademickiego. W 1880 budynek odwiedził cesarz Franciszek Józef, a w 1887 arcyksiążę Rudolf. W 1890 wewnątrz Collegium Nowodworskiego założono toalety.W tym samym roku usunięto zewnętrzne schody prowadzące do budynku od strony ulicy św. Anny. W 1897 rozpoczęto budowę nowej siedziby dla gimnazjum św. Anny, znajdującej się przy pl. Na Groblach. W 1898 szkołę przeniesiono do nowej siedziby. 
XX wiek.
Budynek, po opuszczeniu przez Nowodworek, przez kilka lat znajdował się w użytkowaniu Wyższej Szkoły Realnej. W 1899 Kolegium Nowodworskiego przekazano rozrastającej się Bibliotece Jagiellońskiej, od dłuższego czasu mającej problemy z pomieszczeniem zbiorów w dotychczasowej siedzibie w Collegium Maius. W niektórych pomieszczeniach rozlokowano inne jednostki uniwersyteckie, jak Seminaria: Filologiczne, Archeologiczne i Prawnicze, Bibliotekę Medyczną czy też Zakład Matematyczno-Fizyczny (ten ostatni do 1925). Do 1905, w związku ze zmianą przeznaczenia, dokonano znacznych przekształceń budynku; podłączono go też do wodociągu. Przerwa w działalności Biblioteki nastąpiła w 1914, kiedy Collegium Nowodworskiego zajęto na tymczasowy szpital wojskowy; biblioteka wznowiła działalność w 1916. W latach 1927-1932 dokonano renowacji kolegium. W 1931 Biblioteka Jagiellońska przejęła cały budynek.
Niemcy, po zajęciu Krakowa, w listopadzie 1939 postanowili zamknąć bibliotekę w Collegium Nowodworskiego. Następnie w 1940 zbiory przeniesiono z ich rozkazu do wybudowanego jeszcze przed wojną nowego budynku Biblioteki Jagiellońskiej, w Collegium Nowodworskiego zaś ulokowano dyrekcję Ostinstitutu. 
Budynek zdołał przetrwać II wojnę światową bez większych uszkodzeń. Od 1949 udostępniono go nowo powstałej Akademii Medycznej. Od tego czasu na określenie Collegium Nowodworskiego używa się także nazwy Collegium Medicum. Nowe władze budynku postanowiły wyburzyć przewiązkę łączącą go z Collegium Maius. Przebudowano toalety, wyremontowano fasadę, na dziedzińcu zamontowano elektryczną fontannę. W latach 70. wymieniono bruk dziedzińca na nowy. Do końca XX wieku przeprowadzono kilka remontów mających na celu przywrócenie pierwotnego wyglądu budynku: odtworzono między innymi piwnice. W 1993, po włączeniu Akademii Medycznej w struktury UJ, budynek stał się ponownie własnością Uczelni. W 1997 przeprowadzono w nim prace konserwatorskie.

</doc>
<doc id="138498" url="https://pl.wikipedia.org/wiki?curid=138498" title="Franciszek Lessel">
Franciszek Lessel

Franciszek Lessel (ur. ok. 1780 w Warszawie, zm. 26 grudnia 1838 w Piotrkowie Trybunalskim), polski kompozytor i pianista. Pochowany jest na cmentarzu w Ostrołęce niedaleko Pilicy.
Życiorys.
Jego ojciec, Wincenty Ferdynand Lessel, był również kompozytorem i pochodził z Czech; u niego też młody Franciszek pobierał pierwsze lekcje muzyki. Pod koniec 1799 roku wyjechał do Wiednia, gdzie podjął studia kompozytorskie u Josepha Haydna. Haydn i Lessel, mimo różnicy wieku, pozostawali w bardzo bliskich i serdecznych stosunkach. Haydn podobno pożyczał Lesslowi pieniądze, a nawet osobiście kupował mu papier nutowy.
Po śmierci swego mistrza w 1809 Lessel wrócił do Polski. Koncertował (grał na fortepianie i harmonice szklanej, instrumencie w owych latach modnym), udzielał lekcji muzyki, komponował własne utwory. Jego koncerty odbywały się w Wiedniu, Krakowie, Warszawie, a także w Puławach, gdzie jego ojciec, Wincenty, zorganizował orkiestrę na dworze Czartoryskich.
Niepomyślnie ułożyło się życie osobiste Franciszka Lessla – zapałał odwzajemnioną miłością do panny Cecylii Beydale, nieślubnej córki księżnej Izabeli Czartoryskiej. Małżeństwo to jednak okazało się niemożliwe z powodu różnic w urodzeniu i złej sytuacji finansowej kompozytora. Według podania, "Wariacje na temat polskiej pieśni ludowej" a-moll Lessel napisał właśnie dla Cecylii. Utwór ten jest bardzo efektowny i silnie emocjonalny – szereg dramatycznych i burzliwych wariacji został poprzedzony sentymentalnym tematem głównym, który powraca na koniec jako swoisty epilog.
Po roku 1812 rozgoryczony Lessel zdecydował się zostać administratorem w majątku Gzików koło Kalisza. Sprawy muzyczne w jego życiu zeszły na plan dalszy, nie zaniechał jednak zupełnie komponowania. Od 1823 był pełnomocnikiem dóbr Marii Wirtenberskiej w Pilicy, nadzorował rozbudowę i urządzenie parku romantycznego. W roku 1836 został administratorem w Instytucie Gospodarstwa Wiejskiego w Marymoncie, a w 1837 – inspektorem gimnazjum gubernialnego w Piotrkowie Trybunalskim, gdzie zmarł w następnym roku.
Twórczość.
Franciszek Lessel jest jedynym polskim kompozytorem, który miał szczęście być uczniem Josepha Haydna. W jego muzyce słychać wpływy Haydna i Mozarta, jak też silny związek ze stylem brillant. Jego utwory, formalnie konwencjonalne i typowe dla swej epoki, przez długi czas były całkowicie zapomniane, wiele z nich bezpowrotnie zaginęło. Dziś niektóre kompozycje Lessla wydobywane są z niepamięci i wykonywane – do najciekawszych z nich należy "Koncert fortepianowy C-dur" op. 14 z motywami ludowymi (mazur, pieśń kozacka) w finałowym Rondzie. Na uwagę w jego kompozycjach zasługuje przede wszystkim piękna i ciekawa melodyka.
Lessel jest także autorem kilku sonat fortepianowych nawiązujących w pewnym stopniu do stylu J. Haydna. Są to jedne z najlepszych, a także jedne z niewielu zachowanych polskich sonat fortepianowych z epoki klasycyzmu. Ponadto prezentują one dużą wartość muzyczną i pedagogiczną.

</doc>
<doc id="138505" url="https://pl.wikipedia.org/wiki?curid=138505" title="Statystyka Fermiego-Diraca">
Statystyka Fermiego-Diraca

Statystyka Fermiego-Diraca – statystyka dotycząca fermionów – cząstek o spinie połówkowym, które obowiązuje zakaz Pauliego. Zgodnie z zakazem Pauliego w danym stanie kwantowym nie może znajdować się więcej niż jeden fermion. Statystyka Fermiego-Diraca oparta jest również na założeniu nierozróżnialności cząstek.
Jego nazwa rozkładu pochodzi nazwisk fizyków Enrico Fermiego-Paula Diraca, którzy niezależnie od siebie wyprowadzili tę zależność w 1926 roku.
Zgodnie z rozkładem Fermiego-Diraca średnia liczba cząstek w niezdegenerowanym stanie energetycznym formula_1 dana jest przez
gdzie:
Rozkład Fermiego-Diraca – elektrony.
Rozkład Fermiego-Diraca opisuje sposób obsadzenia poziomów energetycznych przez elektrony w układzie wieloelektronowym (np. gaz elektronów w metalach i półprzewodnikach).
Zgodnie z zakazem Pauliego, w każdym stanie kwantowym może się znajdować co najwyżej jeden elektron, a każdy poziom energetyczny może być obsadzony przez co najwyżej dwa elektrony o przeciwnych spinach.
W temperaturze większej od zera bezwzględnego prawdopodobieństwo formula_8 obsadzenia formula_9-tego stanu, o energii formula_10 jest tym mniejsze, im większa jest ta energia. Przy zmniejszaniu formula_11 prawdopodobieństwo znalezienia elektronu w stanie formula_9 wzrasta, jednak nie przekracza jedności.
Zależność tę wyraża funkcja rozkładu Fermiego-Diraca:
W temperaturze zera bezwzględnego wprowadza się oznaczenie formula_14 jest to energia najwyżej obsadzonego stanu (formula_15 – poziom Fermiego) w temperaturze zera bezwzględnego. W tej temperaturze obsadzone są wszystkie stany o energii mniejszej lub równej energii Fermiego formula_16 a wyższe stany nie są obsadzone.
Dla każdej temperatury formula_7 zachodzi formula_18 gdy formula_19
Dla takich energii, że formula_20 rozkład przechodzi w klasyczny rozkład Boltzmanna:

</doc>
<doc id="138506" url="https://pl.wikipedia.org/wiki?curid=138506" title="Puchar Świata w skokach narciarskich 2004/2005">
Puchar Świata w skokach narciarskich 2004/2005

Puchar Świata w skokach narciarskich 2004/2005 – 26. edycja Pucharu Świata mężczyzn w skokach narciarskich, która rozpoczęła się 27 listopada 2004 w fińskiej Ruce na skoczni Rukatunturi a zakończyła 20 marca 2005 na Letalnicy w słoweńskiej Planicy.
Konkurs w Ruce (Rukatunturi) zaplanowany na 26 listopada 2004 z powodu niekorzystnych warunków atmosferycznych został przeniesiony na niedzielę 28 listopada na godzinę 14:00.
Ostateczny kalendarz zawodów został zatwierdzony dnia 4 czerwca w Miami. Zdobywcą Kryształowej Kuli został Fin Janne Ahonen.

</doc>
<doc id="138507" url="https://pl.wikipedia.org/wiki?curid=138507" title="John Coltrane">
John Coltrane

John William Coltrane (ur. 23 września 1926 w Hamlet, Karolina Północna, zm. 17 lipca 1967 w Huntington, Long Island) – amerykański saksofonista, flecista i kompozytor jazzowy. Mąż pianistki Alice Coltrane i ojciec saksofonisty Raviego Coltrane’a. Jeden z najbardziej wpływowych i innowacyjnych twórców gatunku.
Życiorys.
Młodość.
Dorastał w High Point, skąd przeprowadził się do Filadelfii. Jego rodzice byli dziećmi pastorów African Methodist Episcopal Zion i od wczesnych lat 30. XX wieku mieszkali w wielopokoleniowej rodzinie z dziadkami ze strony matki, ciotką, wujem i kuzynem. Ojciec Coltrane’a był krawcem, jednak grał na skrzypcach i ukulele, a matka śpiewała i grała na pianinie w kościele. Początkowo nie traktował muzyki poważnie; jego nastawienie zmieniło się w wieku 12 lat po dramatycznej serii śmierci w rodzinie (zmarł jego ojciec, dziadek i babcia, a w następnym roku wuj). Ponieważ poziom życia rodziny znacznie się obniżył, Coltrane zaczął grać w lokalnej orkiestrze dętej na klarnecie. Jednak pod wpływem Johnny’ego Hodgesa, saksofonisty w orkiestrze Duke’a Ellingtona, wkrótce zmienił klarnet na saksofon altowy. Grał wtedy w zespole William Penn High School. Gdy w wieku 16 lat ukończył tę szkołę, był zdeterminowany by zrobić karierę w muzyce.
Początki kariery.
Ponieważ zdał sobie sprawę, że zurbanizowana północ USA stwarza więcej możliwości, przeprowadził się do Filadelfii. Rozpoczął studia w Ornstein School of Music, równocześnie grając popularną muzykę w lokalnych barach, gdzie zetknął się z bebopem. W 1945 otrzymał powołanie do jednostki wojskowej stacjonującej na Hawajach, gdzie występował w orkiestrze marynarki wojennej. Po zakończeniu służby w 1946 kontynuował muzyczną edukację w szkole Granoff Studios, w której intensywnie studiował grę na saksofonie oraz teorię muzyki. Nieformalnie także przyswajał sobie styl gry Charliego Parkera. Przez następnych 9 lat był muzycznym czeladnikiem. W początkowych trzech latach tego okresu grywał głównie w małych zespołach (combo) rhythmandbluesowych prowadzonych m.in. przez Joego Webba, Kinga Kolaksa i Eddiego „Cleanheada” Vinsona. Sześć kolejnych lat wypełniło granie w zespołach jazzowych. Zaczął także wtedy grać na saksofonie tenorowym i poświęcił się bez reszty swojej pasji muzycznej, grając w różnych zespołach (m.in. Jimmy’ego Heatha, Howarda McGhee i Dizzy’ego Gillespiego). Z tym ostatnim w 1949 nagrał swoją pierwszą płytę. Przez dwa lata był muzykiem w septecie Johnny'ego Hodgesa, a w 1955 został zaproszony do współpracy z kwintetem Milesa Davisa, w którym udoskonalił swój warsztat muzyczny. Wtedy też po raz pierwszy zwrócili na niego uwagę muzyczni krytycy.
W 1957 rozpoczął współpracę z Theloniousem Monkiem. Kilka miesięcy wspólnego grania było niezwykle korzystne dla rozwoju stylu Coltrane’a – Monk nauczył go grać dwa lub nawet trzy tony równocześnie oraz pomagał mu w jego poszukiwaniach harmonicznych. Ponowna (od 1958) kooperacja z Davisem zaowocowała nagraniem jednej z najwybitniejszych płyt w historii jazzu "Kind of Blue" (1959). O ile wcześniej Davis był zainteresowany – tak jak i Coltrane – rozwijaniem wieloakordowych struktur, tak w tym okresie zdecydowanie ograniczył liczbę akordów, a jego zainteresowanie przeniosło się w stronę melodyczną utworów. Również i Coltrane poszedł w tym samym kierunku, gdyż dawało to więcej możliwości do swobodnie prowadzonych partii solowych. Ten sposób grania wyraźnie uwidocznił się na albumie "Kind of Blue", zwłaszcza w takich utworach jak „So What” i „Flamenco Sketches”. Oba te utwory są doskonałymi przykładami modalnej gry muzyków. Również klasyczne 12-taktowe bluesy „All Blues” i „Freddie Freeloader” mają wyraźny rys tego modalnego grania – nie ma w nich żadnych harmonicznych dodatków w rodzaju np. akordów zastępczych itd., a jest tylko prosty wzór bluesowy trzech czterotaktowych sekwencji. Jak sam powiedział w 1960 „Mogłem grać trzy akordy na jeden [Davisa]. Ale z drugiej strony, jeśli chciałem, mogłem grać melodycznie. Muzyka Milesa dawała mi wiele wolności”.
"Giant Steps".
W maju 1959 Coltrane nagrał swój pierwszy ważny album "Giant Steps". Powraca na nim do wieloakordowych struktur, nad którymi pracował wcześniej. Harmoniczna struktura w tytułowym utworze wykracza daleko poza proste wzory hard bopu, a linia melodyczna nie zawiera dekoracyjnych detali, co było typowe dla bebopu, tylko służy w pierwszym rzędzie podkreśleniu progresji akordów. Jednak już w rok później nagrywa album "My Favorite Things" (październik 1960), który z kolei jest powrotem do grania modalnego, a więc Coltrane zrezygnował z wertykalnych improwizacji i skoncentrował się na horyzontalnych liniach melodycznych.
Lata 60..
W kwietniu 1960 zadebiutował jego słynny zespół z pianistą McCoy Tynerem oraz perkusistą Elvinem Jonesem, do którego w 1961 dołączył basista Jimmy Garrison. W tym czasie wzrósł także jego podziw dla osiągnięć Ornette’a Colemana. Obaj muzycy często dyskutowali o muzyce między sobą. Na początku lat 60. Coltrane dokonał nawet nagrań z grupą Colemana, jednak firma Atlantic Records wydała je dopiero po kilku latach.
W tym okresie Coltrane dokonał także nagrań z trębaczem freejazzowym i członkiem grupy Colemana – Donem Cherrym. Wykazują one muzyczne cofnięcie się Coltrane’a i nawet Cherry – główny przedstawiciel awangardy – gra tu daleko bardziej konwencjonalnie, zwłaszcza jeśli porównamy jego nagrania z Colemanem do tych nagranych z Coltrane’em. Właściwie można powiedzieć, że rozwój Coltrane’a wiodący do free jazzu zaczął się w momencie wejścia do jego grupy pod koniec 1961 saksofonisty altowego, flecisty i klarnecisty basowego – Erika Dolphy’ego.
Wpływ Colemana na Coltrane’a uwidocznił się w wyborze takich muzyków jak pianista McCoy Tyner i perkusista Elvin Jones, których otwartość pozwoliła Coltrane’owi szybciej osiągnąć swój unikalny styl. Mimo wpływów Colemana, obaj muzycy różnili się; np. Coltrane – przynajmniej do 1965 – był bardziej związany z akordami od Colemana. Również swoje muzyczne idee rozwijali kontrastującymi sposobami. Chociaż Coleman był krytykowany za sposób gry i organizacji muzycznego materiału, to nawet przez krytyków był nieraz wychwalany za kompozycje, a szczególnie za atrakcyjne tematy, które potrafił przekształcać w świeże, nowe motywy. Natomiast Coltrane bardzo rzadko był chwalony za kompozycje. Krytyczne nastawienie do Coltrane’a wzmogło się po 1961 r., gdy do jego zespołu wszedł Eric Dolphy, który odszedł z eksperymentalnego zespołu Charlesa Mingusa. W tym czasie zarówno Coltrane, jak i Dolphy znajdowali się pomiędzy hard bopem a bardziej radykalnym free jazzem, który wyłaniał się z muzycznej działalności Colemana i Cecila Taylora. Jednak podczas gdy Coltrane stopniowo wyzwalał się z tradycyjnych norm, Dolphy poruszał się raz w tył, a raz do przodu pomiędzy stylistycznymi biegunami. Jednak to ostatecznie właśnie on miał już za sobą doświadczenie w nagraniu tak radykalnej płyty jak "" z tzw. podwójnym kwartetem Colemana. Ich współpraca trwała zaledwie kilka miesięcy i zaowocowała kilkoma nagraniami, które tylko w małej części ukazują wrażenie jakie grupa Coltrane’a wywierała na słuchaczach podczas koncertów. Jednym z głównych nagrań dokumentujących ich koncerty jest nagranie z występu w klubie w listopadzie 1961 Dobrym przykładem tych nagrań jest utwór „India”.
„India” jest utworem modalnym, który wynikł z fascynacji Coltrane’a muzyką hinduską. Różni się jednak od wcześniejszych modalnych utworów Coltrane’a tym, iż jest zagrany bardziej „free”, co można przypisać wpływom Dolphy’ego. Słychać to także w wykorzystaniu przez Coltrane pojedynczych tonów, których brzmienie przypomina dźwięk basowego klarnetu Dolphy’ego oraz w użyciu dużych interwałów (szóstek i siódemek). Najczęściej służą one jako melodyczny oraz rytmiczny kontrast do różnorodnych melodycznych kształtów budowanych na 8- i 16-nutowych ciągach. Szczególną rolę pełni także rytm, którego wagę podkreśla wykorzystanie dwóch basistów – Reggiego Workmana i Jimmy’ego Garrisona oraz perkusisty Elvina Jonesa”.
Ich koncerty wywołały furię u niektórych krytyków. W numerze "Down Beat" z 23 listopada 1961 John Tynan wyraził się o ich występie jako „antyjazzie”. Oskarżył zespół za to, że nie swinguje, używa zbyt wielu dysonansów i brakuje mu formalnej spójności. Ich sola saksofonowe nazwał „nihilistycznymi ćwiczeniami na dwa saksofony” itd. Artykuł ten podzielił zarówno słuchaczy, jak i krytyków. W 1962 do Tynona i innych krytyków dołączył Leonard Feather, wiążąc także Coltrane’a z Colemanem i Cecilem Taylorem.
Mimo krytycznej recepcji zarówno Coltrane i Coleman oraz w mniejszym stopniu Taylor, cieszyli się 1962 niezwykle wysokim poważaniem w kręgach jazzmanów. Kilku z mainstreamowych muzyków – takich jak np. Sonny Rollins i Jackie McLean – zaadaptowało sposób gry Coltrane, aby wzmocnić swój styl. Pozytywne refleksje płynęły także ze strony starszych muzyków – Arta Peppera i Stana Getza.
Po stosunkowo krótkim okresie współpracy z Dolphym i rozwijaniem modalności w grze, Coltrane powrócił do bardziej konwencjonalnego stylu gry, co można określić mianem okresu konsolidacji. Przykładem mogą być takie utwory jak „Up Against the Wall”, „Promise” i „Alabama”. Najwyraźniej muzyk zbierał w całość doświadczenia z poprzedniego okresu eksperymentowania.
Na początku lat 60. XX w. instrumentaliści związani z free jazzem zaczęli wykraczać poza afroamerykańską tradycję nawiązując bezpośrednio do afrykańskich i azjatyckich tradycji muzycznych. Poeta Ronald Milner z pewną przesadą opisał Coltrane’a jako muzyka, który „unicestwił wszystkie zachodnie wpływy”. Wiadomo, że Coltrane był bardzo zainteresowany muzyką hinduską i prowadził obszerną korespondencję z Ravim Shankarem. Wyróżniające się i całkowicie nieeuropejskie brzmienie rag hinduskich przyciągnęło Coltrane’a i Dolphy’ego w takim samym stopniu jak np. grupę The Beatles. Jego utwór „India” i płyta "Om" (1965) wykazywały, że odszedł on od kultury czarnej diaspory, jednak nie całkowicie, bowiem np. w 1961 wydał album "Africa/Brass", a w 1965 "Kulu Se Mama" ściśle związane z kulturą afrykańską. Przyjaźnił się wtedy z afrykańskim perkusistą Michaelem Babatundem Olatunjim. Na wzór afrykańskich śpiewów wprowadził także do swoich utworów partie wokalne. Takim utworem jest m.in. „A Love Supreme” (1964), w którym każdy z instrumentów improwizuje wokół czteronutowej frazy wokalnej „a love su-preme”.
W grudniu 1964 Coltrane nagrał album "A Love Supreme", który był ukoronowaniem procesu asymilacji podsumowującym pięcioletni okres eksperymentów. Osiągnął w nim syntezę nieraz całkowicie różnych kształtujących zasad muzycznych. Każda z czterech części suity prezentuje różnie ustrukturyzowane ramy i odniesienia muzyczne: stosunkowo swobodnie potraktowana modalność w „Acknowledgement”, kadencyjne ośmiotaktowe partie w „Resolution”, dwunastotaktowy bluesowy wzór okraszony modalnością w „Pursuance” i czysta modalność w „Psalm”.
Lata sześćdziesiąte to czas największych triumfów Coltrane’a. W jego muzyce słychać było eksperymenty brzmieniowe oraz charakterystyczną atonalność, która do dziś inspiruje kolejne pokolenia muzyków. Coltrane należy do prekursorów free jazzu, do kanonu którego należą nagrane przez niego płyty: "A Love Supreme" i "Ascension".
Zmarł na raka wątroby 17 lipca 1967 w Huntington, Long Island.

</doc>
<doc id="138508" url="https://pl.wikipedia.org/wiki?curid=138508" title="Industrial">
Industrial

Industrial – awangardowy styl w muzyce elektronicznej, czerpiący inspiracje z fascynacji, a jednocześnie rozczarowania zdehumanizowaną cywilizacją przemysłową, która dąży do technicznej doskonałości, z drugiej strony zaś spycha ludzi na dalszy plan; charakteryzuje się ciężkimi, wywrotowymi lub prowokacyjnymi dźwiękami, tekstami i tłami. AllMusic definiuje muzykę industrialną jako wyjątkowo "agresywną fuzję rocka i elektroniki", która początkowo była "przejawem awangardowych eksperymentów elektronicznych (muzyka na taśmę, musique concrete, white noise, syntezatory, zapętlenia itd.) i punkowych prowokacji". Termin został ukuty w środku lat 70. XX wieku wraz z założeniem wytwórni Industrial Records przez członków zespołów Throbbing Gristle i Monte Cazazza. Podczas gdy nazwa gatunku pochodzi z czasów obecności pierwszego z tych zespołów w Wielkiej Brytanii, artyści i wydawnictwa powiązane ze stylem industrialnym były i są obecne także w Stanach Zjednoczonych i innych państwach.
Pierwsi industrialni artyści eksperymentowali z między innymi hałasem w muzyce i nieestetycznych oraz kontrowersyjnych tematach w tekstach, muzycznie i wizualnie, takich jak faszyzm, zboczenia seksualne i okultyzm. Prominentnymi muzykami industrialnymi byli członkowie zespołów Throbbing Gristle, Monte Cazazza, SPK, Boyd Rice, Cabaret Voltaire, Z'EV czy Test Dept. Na debiutanckim albumie Throbbing Gristle ukuli oni slogan "industrialna muzyka dla industrialnych ludzi". Wytwórnia muzyczna Wax Trax! z siedzibą w Chicago miała znaczny wpływ na rozwój muzycznych aktów industrialnych. Prekursorami, którzy wpłynęli na rozwój tego gatunku to zwłaszcza niemieckie zespoły muzyczne jak Faust, Neu!, i Kraftwerk, a także muzycy wykonujący rocka eksperymentalnego jak Pink Floyd, ale też artyści rocka psychodelicznego, muzyki elektronicznej, popowej i orkiestrowej. Muzycy industrialni często cytują też wielu pisarzy czy twórców kontrowersyjnych nurtów filozoficznych jako inspirację.
Podczas kiedy nazwa stylu została przywłaszczona przez grupkę twórców i osób powiązanych z Industrial Records w latach 70. XX wieku, termin ten został rozszerzony o innych muzyków tworzących później, którzy byli zainspirowani dokonaniami pierwszych muzyków industrialnych. Później najsłynniejszymi zespołami wykonującymi industrial stały się takie zespoły jak Front 242, Front Line Assembly, Skinny Puppy czy KMFDM z wytwórni Wax Trax!. W jeszcze późniejszym okresie największą popularność zdobyły zespoły takie jak Nine Inch Nails, Ministry, Marilyn Manson i Rammstein. Muzycy industrialni często za pośrednictwem tzw. performance (m.in. w postaci dystopijnych tekstów piosenek, na których podstawie powstają widowiska na scenie muzycznej czy teledyski) wcielają się w rolę kogoś będącego wizją przyszłego człowieka – karykaturę współczesnej persony działającej często nieświadomie na niekorzyść społeczeństwa i siebie.
Historia.
Styl ten pojawił się w połowie lat 70. XX wieku w Wielkiej Brytanii (Test Dept. oraz Throbbing Gristle i prowadzona przez jego członków wytwórnia płytowa Industrial Records, a także Cabaret Voltaire, Coil, SPK, Dome, Duet Emmo) równolegle z rockowym nurtem punk, z którym łączyła go brudna, agresywna stylistyka, krytyka istniejącego systemu społecznego i przekonanie o tym, że każdy może tworzyć muzykę. Na przełomie lat 70. i 80. industrial rozprzestrzenił się także w innych krajach – Niemczech (Einstürzende Neubauten), USA (Suicide, NON), Kanadzie (Skinny Puppy, Front Line Assembly), Anglii (Coil, Nitzer Ebb), Słowenii (Laibach), Belgii (Front 242), Włoszech (Maurizio Bianchi).
Trudno określić miejsce industrialu na muzycznej mapie. Mając wiele wspólnego ze wspomnianą muzyką elektroniczną (którą jednoznacznie zdefiniować jeszcze trudniej ze względu na jej ogromną niehomogeniczność) i ogólnie awangardową, należał w zasadzie do szerokiego kręgu zjawisk łączonych z szeroko rozumianą nową falą rocka (potwierdza to późniejsza, strywializowana twórczość tuzów gatunku, będąca w zasadzie muzyką rockową czy wręcz taneczną – patrz przypadek Cabaret Voltaire). Zdaniem Piero Scaruffiego, jego genezę należy wiązać zwłaszcza z amerykańskim odłamem nowej fali czy post-punka reprezentowanej przez zespół Pere Ubu.
Inspiracje.
W warstwie muzycznej industrial czerpał z estetyki hałasu, muzyki eksperymentalnej, kojarzonej m.in. z eksperymentami przedwojennych futurystów włoskich oraz przede wszystkim z debiutanckim albumem improwizatorskiej formacji AMM zatytułowanym "AMMusic" z 1966 roku, prezentującym zbiorowe improwizacje wykształconych muzyków, posługujących się preparowanymi na różne sposoby „nękanymi” instrumentami oraz m.in. rozstrojonymi radioodbiornikami. Industrial odkrył dla muzyki popularnej możliwości wyrazowe, wynikające ze stosowania w muzyce szumów, zgiełku, przemysłowego hałasu, w połączeniu z najczęściej monotonnymi, odartymi z emocji partiami wokalnymi (głos ludzki był często przetwarzany elektronicznie).
Pierwotnie nagrania i występy wykonawców z kręgu industrial były bardziej zbliżone do performance’ów czy spektakli, w czasie których artyści tworzyli improwizowaną muzykę z towarzyszeniem efektów wizualnych bądź projekcji filmowych. Z czasem zespoły tworzące scenę industrialną ewoluowały w kierunku wzbogacenia muzyki o walory melodyczne i nadania utworowi przejrzystszej budowy, zbliżając się tym samym do bardziej tradycyjnych form i stylów muzycznych (np. Cabaret Voltaire czy Einstürzende Neubauten).
Grupy muzyczne.
Z czasem ewoluował także cały styl. Zespoły takie jak Skinny Puppy czy Front 242 dodały do estetyki industrialu rytm i inne elementy charakterystyczne dla muzyki tanecznej, tworząc styl EBM. Równolegle artyści, tacy jak Ministry, Die Krupps, Fear Factory, Godflesh czy Nine Inch Nails, połączyli industrial z elementami rocka (ciężkie gitarowe riffy, przejrzysta struktura kompozycji), przyczyniając się do powstania rocka industrialnego.
Industrial w pierwotnym znaczeniu tego słowa, jakkolwiek będący zjawiskiem fascynującym, miał ze względu na swój szczególny charakter niemały problem z wydaniem na świat dzieł przedstawiających trwałą wartość artystyczną. Wydaje się, że na szczególnie przychylną opinię zasługuje brytyjski duet Dome, utworzony przez byłych muzyków ważnej, post punkowej formacji Wire, którego pierwsze płyty łączą w sobie dziką fascynację i anarchię wczesnego, nieokrzesanego industrialu z muzyczną świadomością i konsekwencją. (patrz ambient, avant-pop).Dziś spuścizna industrialu jest słyszalna w nowej „nieakademickiej” elektronice, zjawiskach z kręgów avant-pop i noise rocka, techno, metalu. Industrial znacznie wzbogacił i odmienił muzykę rockową, co można ostatecznie uznać za sukces garstki muzyków, zaczynających swoją drogę artystyczną na przełomie lat 70. i 80. XX wieku.
Radykalizm ich postaw estetycznych przejawiał się m.in. w próbie odrzucenia kategorii piękna. Industrial wiąże się również z postawą i działalnością prowadzącą do otwierania symboli, odrzucania tabu, deprogramowania. Stąd tak częste odwołania do znaczeń obarczonych klauzulą nietykalności: seks, przemoc (np. obozy zagłady), religia, narkotyki etc. Taka postawa wyraźnie odróżnia industrial od punku. Ideologiczna podbudowa działań wspomnianych grup prowadziła wprost do przeformułowania pojęcia prezentacji na scenie. Nie chodziło o odtworzenie, ale o próbę przemiany. Zresztą industrial nie jest czymś jedynie historycznym. Wiele grup kontynuuje tę linię działań, również w Polsce.
Dzisiaj.
Muzyka industrialna przerodziła się w postindustrialną i wyruszyła w co najmniej kilku kierunkach: ekstremalnego hałasu (harsh noise), elektronicznych beatów z pogranicza techno/electro (tutaj godna uwagi przede wszystkim Xoma), nowej elektroniki (click and cuts, plądrofonii) czy też sceny militarnej, która operuje nie tylko industrialnym zgiełkiem, ale i brzmieniami neoklasycznymi, w szczególności monumentalnymi i żołnierskimi. Do głównych zespołów tego podgatunku należy zaliczyć: Laibach, Death in June, Der Blutharsch, Derniere Volonte, Von Thronstahl, Day Of The Trumpet Call, A Challenge Of Honour, z polskich: Cold Fusion, Krępulec, Der Krieg, Nawia. Gatunek militarny budzi spore kontrowersje ze względu na przekaz – choć sprawę tę trudno jednoznacznie określić.
Wielu zespołom imputuje się ciągoty ku faszyzmowi. Oskarżenia te wydają się nieuzasadnione – inspiracje faszyzmem można zauważyć jedynie na płaszczyźnie ikonografii, z pominięciem ideologii faszyzmu. Wiele grup promuje fascynację wzorcem heroicznym, kulturą europejską, neopoganizmem (ale niekiedy także – jak Von Thronstahl – tradycją katolicką). Liczne są również projekty pozbawione konkretnego przesłania, operujące po prostu na dźwiękach i nastawione na przeżycia estetyczne.
Coraz częściej grupy industrialne inspirują się estetyką BDSM, porównując ją do współczesnej idei społeczeństwa, w której nieliczne jednostki czerpią satysfakcję z kontroli nad ludźmi znajdującymi się niżej w hierarchii – nieświadomymi zadawanej im krzywdy. Taki motyw wykorzystuje w swoich piosenkach m.in. islandzki zespół Hatari.

</doc>
<doc id="138510" url="https://pl.wikipedia.org/wiki?curid=138510" title="Zwrot wektora">
Zwrot wektora

Zwrot wektora – jedna z podstawowych własności charakteryzujących wektor, obok jego kierunku, długości i (dla wektora zaczepionego) punktu zaczepienia.
Pojęcie zgodności zwrotu wektorów określa się wśród wektorów o tym samym kierunku. Zwrot jest w zasadzie synonimem strony – dwa wektory o tym samym zwrocie (o zgodnym zwrocie) są skierowane w tę samą stronę, o zwrotach przeciwnych są skierowane w przeciwne strony.
Dla dwóch wektorów o różnych kierunkach lub gdy którykolwiek z nich jest wektorem zerowym, nie można porównać ich zwrotów.
Zmiana znaku współrzędnych wektora swobodnego lub zamiana początku i końca wektora zaczepionego zmienia zwrot wektora na przeciwny.
Definicje formalne.
Wprowadza się relację równoważności formula_1 w zbiorze niezerowych wektorów zwaną "relacją zgodności zwrotów":
Dla wektorów zaczepionych
Dla wektorów swobodnych i ogólniej – dla wektorów przestrzeni liniowej na ciałem formula_3
W obu przypadkach formula_1 jest relacją równoważności.Zwrot wektora zaczepionego jest to ta z jej klas abstrakcji, której reprezentantem jest dany wektor, zwrot wektora swobodnego jest to zwrot jego dowolnego zaczepionego odpowiednika.
O dwóch wektorach należących do tej samej klasy abstrakcji względem relacji formula_1 mówi się, że mają "zgodne (identyczne, te same) zwroty". Wyznaczają one ten sam kierunek.
Wśród wektorów o tym samym kierunku relacja formula_1 wyznacza dokładnie dwie klasy abstrakcji. O dwóch wektorach wyznaczających ten sam kierunek, ale nie należących do tej samej klasy abstrakcji względem relacji formula_1 mówi się, że mają "przeciwne zwroty".
Związek z kątem między wektorami.
Dwa niezerowe wektory o tym samym kierunku (równoległe, czyli w szczególności także leżące na jednej prostej):
Związek z iloczynem skalarnym.
Niezerowe wektory o tym samym kierunku:
Ponieważ iloczyn skalarny można zdefiniować bez powoływania się na pojęcie zwrotu wektora, więc można relację formula_1 dla wektorów swobodnych o tym samy kierunku zdefiniować następująco:
Można też definicji zgodności zwrotu nie zawężać do wektorów o tym samym kierunku:
Przykłady zastosowań.
Przykłady w fizyce:
Przykład w matematyce:

</doc>
<doc id="138511" url="https://pl.wikipedia.org/wiki?curid=138511" title="Szybkość">
Szybkość

Szybkość – termin niejednoznaczny określający tempo zmian w czasie lub wielkość fizyczną.
Przykłady stosowania terminu "szybkość":
Szybkość w sensie fizycznym.
Kontrowersje.
W drugim znaczeniu szybkość jest rozumiana w różny sposób, przez jednych utożsamiana z prędkością, ostatnio przez niektórych dydaktyków fizyki i twórców podręczników szkolnych stosowany do odróżnienia szybkości jako wielkości niewektorowej (skalarnej) od prędkości jako wielkości wektorowej. Rozróżnienie to jest wzorowane na języku angielskim. W znaczeniu tym szybkość (od ang. "speed") jest wartością (długością) wektora prędkości (od ang. "velocity").
Podział ten nie ma uzasadnienia w mowie potocznej w dotychczasowym pojmowaniu pojęcia prędkość. Wprowadzenie tego podziału jest też nienaturalne, gdyż rozróżnienie takie nie występuje dla innych wielkości wektorowych, np. przyspieszenie, siła. Poglądy takie podziela Komisja Nazewnictwa Fizycznego Polskiego Towarzystwa Fizycznego.
Zastosowania.
Pojęcie szybkość w rozumieniu uznawanym tylko przez część fizyków:
Szybkość to skalarna wielkość fizyczna równa ilorazowi długości toru ruchu (drogi) i czasu, w którym ten tor został pokonany.
Szybkość ("szybkość liniowa") – w fizyce w odniesieniu do ruchów prostoliniowych jest wartością wektora prędkości – kierunku i zwrotu wektora prędkości. W praktyce dość często używa się obu nazw zamiennie. Szybkość wyraża się w jednostkach długości przez jednostki czasu, np. m/s, km/h.
Szybkość z określnikiem jest również używana do innych wielkości wektorowych opisujących ruch które nazywane są prędkościami, i to w takiej samej relacji, jak dla szybkości liniowej, np.:
W znaczeniu ogólnym.
Jako pojęcie charakteryzujące zmiany pewnej wielkości zachodzące w czasie, szybkość jest synonimem terminu tempo, częstotliwość lub czas (np. "prędkość reakcji, odpowiedzi" jako "czas reakcji, odpowiedzi"). W sytuacjach, gdy może powstać niejednoznaczność o jaką szybkość chodzi, powinno używać się synonimu.
Różne przykłady stosowania określenia "szybkość":

</doc>
<doc id="138515" url="https://pl.wikipedia.org/wiki?curid=138515" title="UClibc">
UClibc

uClibc – implementacja standardowej biblioteki języka C dla systemów osadzonych (ang. "embedded"). Jest ona o wiele mniejsza niż GNU libc, ale działają z nią prawie wszystkie aplikacje współpracujące z GNU libc. Można ją uruchomić w standardowym systemie Linux lub w jego wersji bez MMU (zwanej ΜClinux) działającym na procesorach alpha, ARM (big/little endian), AVR32, Blackfin, cris, HP/PA, i386, ia64, i960, h8300, m68k, mips (big/little endian), PowerPC, SH (big/little endian), SPARC lub v850.
Implementacja uClibc była rozwijana przez Erika Andersena i rozpowszechniana na licencji GNU LGPL.
Po wstrzymaniu rozwoju projektu, w 2014 roku powstał fork – uClibc-ng.

</doc>
<doc id="138516" url="https://pl.wikipedia.org/wiki?curid=138516" title="Hominidy">
Hominidy



</doc>
<doc id="138524" url="https://pl.wikipedia.org/wiki?curid=138524" title="Cyprian Bazylik">
Cyprian Bazylik

Cyprian Bazylik (ur. ok. 1535 w Sieradzu, zm. po 1591), syn Macieja, zwany Ciprianus Siradiensis, Cyprian z Sieradza, monogramista C.B., C.S. – polski kompozytor, pisarz, poeta, tłumacz, działacz reformacyjny (kalwinista).
Życiorys.
Był mieszczaninem sieradzkim. W półroczu 1550/1551 immatrykulował się w Akademii Krakowskiej. Już wcześniej skłaniał ku kalwinizmowi. Tworzył utwory poetyckie i muzyczne. Dzięki poparciu Mikołaja Radziwiłła Czarnego otrzymał posadę w kancelarii Zygmunta Augusta w Wilnie. W 1557 poznał Jakuba Heraklidesa Basilicusa i z jego poparciem uzyskał nobilitację pod herbem i nazwiskiem swego protektora oraz tytuł "poeta laureatus". W 1558 wyjechał na Litwę, gdzie został muzykiem i rymotwórcą na dworze Mikołaja Radziwiłła Czarnego (razem z przebywającym już tam Wacławem z Szamotuł). W 1569 był sekretarzem wojewody sieradzkiego Olbrachta Łaskiego. Wkrótce też zawarł małżeństwo z Agnieszką Lern, córką mieszczanina krakowskiego Stanisława. Był kancelistą, drukarzem i tłumaczem wydawnictw kalwińskich. W latach 1569–1570 był właścicielem poradziwiłłowskiej drukarni w Brześciu. Pełnił urząd wójtowski w Mielniku i w przynależnej wsi Orłowo. 25 listopada 1576 otrzymał od Stefana Batorego w użytkowanie 7 łanów (ok. 115 ha) we wsi królewskiej Moszczona i dożywotnie zabezpieczenie wójtostwa. 20 lutego 1591 z nieznanych przyczyn zrzekł się prawa do tych posiadłości na rzecz Stanisława Kuczkowskiego.
Twórczość muzyczna.
Zachowało się kilkanaście pieśni i psalmów polskich na chór a cappella. Jeśli nie zaznaczono inaczej, wszystkie utwory są 4-głosowe.
Pieśni
– Z kancjonału zamojskiego, ok. 1558 r.:
– Z innych źródeł:
Psalmy (wszystkie 4-głosowe, wszystkie wydane u Łazarza Andrysowicza (druk zaginął) i po raz drugi u Mateusza Siebeneichera, także zachowane w kancjonale zamojskim):
Oprócz tego Bazylik jest także autorem zachowanych w kancjonale brzeskim hymnów 1-głosowych.
Pieśni Cypriana Bazylika nagrały polskie zespoły muzyki dawnej:
Twórczość literacka.
Był twórcą silnie związanym z reformacją, a jego pieśni są wspaniałym przykładem polskojęzycznej reformacyjnej twórczości religijnej XVI wieku. Teksty poetyckie Cypriana Bazylika oceniane są bardzo wysoko. Pozostawił po sobie liczne poezje okolicznościowe.
Przetłumaczył także na język polski 4 z pięciu ksiąg łacińskiego dzieła Andrzeja Frycza Modrzewskiego "De Republica emendanda" ("De moribus", "De legibus", "De bello", "De schola") i wydał je pod polskim tytułem "O poprawie Rzeczypospolitej": "O obyczajach", "O statucie", "O wojnie", " O szkole"; Łosk 1577 (nie przełożył księgi "De Ecclesia" – "O Kościele"). Jako pisarz odznaczał się znakomitym opanowaniem polszczyzny.

</doc>
<doc id="138525" url="https://pl.wikipedia.org/wiki?curid=138525" title="Brynica (dopływ Czarnej Przemszy)">
Brynica (dopływ Czarnej Przemszy)

Brynica (niem. ) – rzeka, prawy dopływ Czarnej Przemszy o długości 57,2 km i powierzchni dorzecza 482,7 km².
Rzeka płynie w województwie śląskim. Jej źródła znajdują się w Mysłowie, na wysokości 350 m n.p.m. Płynie przez Miasteczko Śląskie, Świerklaniec, Piekary Śląskie, Bobrowniki, Wojkowice, Czeladź, Będzin, Siemianowice Śląskie, Katowice, Sosnowiec i Mysłowice. W Mysłowicach, przy granicy z Sosnowcem, uchodzi do Czarnej Przemszy.
Rola kulturalna i historyczna.
Jej brody i mosty były miejscem przepraw kupców, co sprzyjało rozwojowi osadnictwa nad jej brzegami. Nad jednym z takich brodów, później mostów powstała Czeladź. W 1840 roku koryto rzeki na terenie dzisiejszego Sosnowca przesunięto w kierunku zachodnim, a w 1935 roku w Kozłowej Górze zbudowano na niej zbiornik wody pitnej (pojemność ok. 15,8 mln m³). 
Odcinek Brynicy stanowi historyczną granicę między Śląskiem a Zagłębiem Dąbrowskim, także częściowo granicę administracyjną między Katowicami a Sosnowcem. Dawniej była to granica pomiędzy państwem Habsburgów (potem Prusami) a Rzecząpospolitą, następnie granica pomiędzy Prusami (później Niemcami) a Rosją; w latach 1918–1922 stanowiła granicę niemiecko-polską. 20 czerwca 1922 roku, zgodnie z postanowieniami konwencji o podziale Górnego Śląska z 15 maja 1922, wojska polskie, pod dowództwem gen. broni Stanisława Szeptyckiego, przekroczyły most między Szopienicami a Sosnowcem, przejmując wschodnią część Górnego Śląska pod polską administrację. . Jeden z powstańców śląskich – Janusz Howaniec symbolicznie rozerwał kajdany niewoli.
Wydarzenie to upamiętnione jest znajdującą się tutaj tablicą.

</doc>
<doc id="138528" url="https://pl.wikipedia.org/wiki?curid=138528" title="Wartość modalna">
Wartość modalna



</doc>
<doc id="138529" url="https://pl.wikipedia.org/wiki?curid=138529" title="Guzowatość bródkowa">
Guzowatość bródkowa

Guzowatość bródkowa (łac. "protuberantia mentalis") – struktura kostna znajdująca się na przednim odcinku żuchwy (łac. "mandibula") w miejscu połączenia trzonów żuchwy (łac. "corpus mandibulae"). Jest cechą wybitnie ludzką, żaden inny organizm nie posiada bródki. Wśród dziś żyjących ras ludzkich najsłabiej jest ona rozwinięta u Australijczyków. Brak bródki (bródka ujemna) stanowi u człowieka rzadką osobniczą odmianę.

</doc>
<doc id="138530" url="https://pl.wikipedia.org/wiki?curid=138530" title="Wielkie Jezioro Niewolnicze">
Wielkie Jezioro Niewolnicze

Wielkie Jezioro Niewolnicze (ang. "Great Slave Lake", fr. "Grand lac des Esclaves") – drugi pod względem powierzchni zbiornik wodny znajdujący się na obszarze Terytoriów Północno-Zachodnich w Kanadzie (zaraz po Wielkim Jeziorze Niedźwiedzim), oraz dziesiąty z kolei na świecie. Najgłębsze jezioro w Ameryce Północnej z maksymalną głębokością 614 metrów. Ma 480 km długości oraz od 19 do 109 km szerokości. Zajmuje powierzchnię 27 200 km². Jego objętość wynosi według różnych źródeł od 1 070 km³, przez 1 580 km³, do 2 088 km³, czyniąc je 10. lub 12. z kolei pod względem objętości na świecie.
Nazwa jeziora odnosi się do Indian kanadyjskich "Slavey". Do miast usytuowanych przy brzegu zbiornika należą: Yellowknife, Hay River, Behchoko, Fort Resolution, Lutselk'e, Hay River Reserve, Dettah i N'Dilo. Jedynymi wspólnotami położonymi przy wschodniej odnodze jeziora są Lutselk'e, osada zamieszkana przez ok. 350 mieszkańców, głównie Indian Chipewyan z narodu Dene, oraz Fort Reliance – obecnie opuszczony zimowy obóz Kompanii Zatoki Hudsona.
Historia.
Pierwszymi ludźmi, którzy osiedlili się na terenach wokół jeziora byli północnoamerykańscy aborygeni. Budowali oni wspólnoty takie jak Dettah, która przetrwała do dzisiejszych czasów. Brytyjski handlarz futer, Samuel Hearne, zbadał te tereny w 1771 roku oraz przeszedł po zamarzniętym jeziorze, któremu nadał początkowo nazwę "Lake Athapuscow", czego przyczyną była błędna wymowa wyrazu "Athabaska" usłyszana od Francuza. W latach 1897–1898 amerykanin Charles "Buffalo" Jones przebył drogę do koła podbiegunowego, gdzie wraz ze swoją brygadą przezimował w samodzielnie skonstruowanej chacie w pobliżu Wielkiego Jeziora Niewolniczego. Opowieści Jonesa mówiące o tym jak on i jego drużyna bronili się przed atakami stada wilków zostały zweryfikowane przez Ernesta Thompsona Setona i Edwarda Alexandra Preble'a, którzy w 1907 roku odkryli szczątki zwierząt przy opuszczonym schronieniu.
Ważną przyczyną powstania miasta Yellowknife, późniejszej stolicy Terytoriów Północno-Zachodnich, było odkrycie złota w rejonie zbiornika w latach 30. XX wieku. W 1967 roku wokół jeziora została zbudowana czynna przez cały rok droga. Z początku była ona przedłużeniem Mackenzie Highway, a obecnie znana jest jako Yellowknife Highway lub Highway 3. 24 stycznia 1978 roku radziecki satelita radarowego rozpoznania oceanów (RORSAT) o nazwie Kosmos 954 z reaktorem jądrowym na pokładzie wypadł z orbity i rozpadł się. Elementy rdzenia reaktora jądrowego spadły w sąsiedztwie Wielkiego Jeziora Niewolniczego. W wyniku działania połączonych sił Kanadyjskich Sił Zbrojnych i Stanów Zjednoczonych w operacji pod kryptonimem "Operation Morning Light" odnalezionych zostało 90% nuklearnych szczątków.
Geografia i historia naturalna.
Głównymi rzekami zasilającymi jezioro są: Hay, Rzeka Niewolnicza i Talston. Rzeką wypływającą ze zbiornika jest Mackenzie. Zachodni brzeg jeziora jest zalesiony, natomiast wschodni i północny wykazują podobieństwo do tundry. Południowy i wschodni brzeg ciągną się do granicy Tarczy Kanadyjskiej. Podobnie jak jezioro Athabaska, czy Wielkie Jezioro Niedźwiedzie, zbiornik ten jest pozostałością po ogromnym jeziorze polodowcowym Lake McConnell.
We wschodniej odnodze jeziora położonej na terenie Thaydene Nene National Park znajduje się wiele wysp. Półwysep Pethei Peninsula dzieli wschodnią odnogę na dwie zatoki: McLeod Bay na północy połączona z południowo - zachodnią częścią jeziora cieśniną Taltheilei i Christie Bay na południu oddzieloną od centrum zbiornika licznymi wyspami. Ze względu na znaczne odizolowanie od głównej części akwenu, niektórzy uznają McLeod Bay za osobne jezioro. Średnio przez 8 miesięcy w roku jezioro jest co najmniej w części zamrożone. Podczas zimy lód jest wystarczająco gruby, aby umożliwić poruszanie się ciągników siodłowych po wytyczonych na jego powierzchni lodowych drogach (ang. "ice roads"). Do 1967 roku, gdy została wybudowana całoroczna droga otaczająca zbiornik, wszelkie towary były transportowane przez zamarznięte jezioro do miasta Yellowknife, mieszczącego się na północnym brzegu. Paliwo, jak również i inne dobra, w dalszym ciągu są dostarczane przez drogi wytyczone w śniegu na jeziorach i lądzie do kopalni diamentów znajdujących się u źródła rzeki Coppermine.
Gdy lód nie był wystarczająco gruby do przeprawy, aby dotrzeć do Yellowknife używano promu, który umożliwiał przeprawę przez rzekę Mackenzie i kontynuowanie dalszej drogi po Highway 3. Zazwyczaj działał on od połowy maja do stycznia. Tryb jego kursowania powodował występowanie trzy lub czterotygodniowego okresu (od połowy kwietnia do połowy maja) pomiędzy zamknięciem lodowej trasy a rozpoczęciem pracy promu, co znacznie utrudniało komunikację. Ukończenie mostu Deh Cho Bridge nad rzeką Mackenzie 30 listopada 2012 roku położyło kres działalności promu.
Główna (zachodnia) partia jeziora ma postać umiarkowanie głębokiej misy o powierzchni 18 500 km² i objętości 596 km³. Głębokość maksymalna tej części zbiornika wynosi 187,7 m, a średnia 32,2 m. Znajdujące się na wschodzie zatoki McLeod Bay () oraz Christie Bay () notują o wiele większe głębokości, a w wodach Christie Bay położony jest najgłębszy punkt jeziora – 614 m.
Na południe od Wielkiego Jeziora Niewolniczego, w odległym zakątku Parku Narodowego Bizona Leśnego, znajdują się odkryte w 1954 roku miejsca lęgowe zagrożonych żurawi krzykliwych.

</doc>
<doc id="138531" url="https://pl.wikipedia.org/wiki?curid=138531" title="Karakałpacja">
Karakałpacja

Karakałpacja (Republika Karakałpacka, rzadko: Karakałpakstan; , ) – autonomiczna republika w granicach Uzbekistanu, położona w zachodniej części kraju i granicząca od strony północnej z pozostałościami Jeziora Aralskiego. Stolicą republiki jest Nukus (Nökis).
Miasto Moʻynoq (ros. Mujnak), dawny port nad Jeziorem Aralskim, w XXI w. na skutek wysychania jeziora położone jest kilka kilometrów w głębi lądu.
Główne grupy etniczne zamieszkujące Karakałpację to: Uzbecy (32,8%), Karakałpacy (32,2%), Kazachowie (28,6%), Turkmeni (3,3%), Tatarzy (1,2%) oraz Rosjanie (1,1%).
Autonomia karakałpacka jest kontynuacją istniejącej od czasów Związku Radzieckiego Karakałpackiej Autonomicznej Socjalistycznej Republiki Radzieckiej, utworzonej w 1932 r.

</doc>
<doc id="138533" url="https://pl.wikipedia.org/wiki?curid=138533" title="Karakałpakstan">
Karakałpakstan



</doc>
<doc id="138534" url="https://pl.wikipedia.org/wiki?curid=138534" title="Republika Karakałpacka">
Republika Karakałpacka



</doc>
<doc id="138537" url="https://pl.wikipedia.org/wiki?curid=138537" title="Kola (roślina)">
Kola (roślina)

Kola ("Cola" Schott &amp; Endl.) – rodzaj roślin z rodziny ślazowatych "Malvaceae", dawniej zaliczany do zatwarowatych "Sterculiaceae". Należy do niego ok. 130 gatunków. Rośliny te występują w Afryce (z wyjątkiem Madagaskaru oraz Sahary i obszarów na północ od niej). Zawsze zielone rośliny drzewiaste, których nasiona zawierają alkaloid – kofeinę.
Systematyka.
Po odkryciu polifiletycznego charakteru zatwarowatych i podziale ich na kilka linii rozwojowych w randze podrodzin w obrębie ślazowatych "Malvaceae", rodzaj kola utrzymał się w podrodzinie "Sterculioideae" w przeciwieństwie do większości dawnych przedstawicieli zatwarowatych. Tak klasyfikowany jest we współczesnych systemach APG.

</doc>
<doc id="138541" url="https://pl.wikipedia.org/wiki?curid=138541" title="SU-85">
SU-85

SU-85 (ros. "Самоходная установка", "Samochodnaja ustanowka", liczba oznacza kaliber działa) – średnie działo samobieżne konstrukcji radzieckiej z okresu II wojny światowej.
Historia.
Działo samobieżne SU-85 opracowane zostało w 1943 roku w biurze konstrukcyjnym zakładów Uralmasz w Swierdłowsku, konstruktorem wiodącym był L. Gorlicki. Konstrukcja bazowała na wcześniejszym modelu SU-122, który z kolei został zbudowany na podwoziu czołgu T-34. Nowy pojazd wyposażono w zmodernizowaną armatę przeciwlotniczą wz. 1943 85 mm armata wz. 1943 D5S kal. 85 mm, która charakteryzowała się zwiększoną szybkostrzelnością, niezbędną dla niszczenia szybko poruszających się celów. Głównym zadaniem nowej konstrukcji było eliminowanie nowszych modeli czołgów niemieckich (np. Panzerkampfwagen V Panther; Panzerkampfwagen VI Tiger), szybszych lub lepiej opancerzonych niż wcześniejsze konstrukcje. Produkcję seryjną dział SU-85 rozpoczęto pod koniec 1943 r. a zakończono w sierpniu 1944. Rozpoczęto wtedy produkcję jego następcy - SU-100. Jednak jeszcze przez trzy miesiące, do października 1944, wytwarzano równolegle hybrydę obu pojazdów. W kadłubach SU-100 montowano armaty wz.1943 D5S kal. 85mm, Konstrukcja ta została nazwana SU-85M.
W muzeach.
Działa samobieżne SU-85 są eksponowane w następujących muzeach:

</doc>
<doc id="138542" url="https://pl.wikipedia.org/wiki?curid=138542" title="B2B">
B2B

B2B (ang. business-to-business) – skrót pochodzący z języka angielskiego oznaczający transakcje pomiędzy dwoma lub więcej podmiotami gospodarczymi; określenie relacji występujących pomiędzy przedsiębiorstwami (w odróżnieniu od relacji pomiędzy przedsiębiorstwami i klientami indywidualnymi, określanymi jako B2C).
Charakterystyka.
Sieć producentów, hurtowników i dystrybutorów (stanowiących ogniwa w łańcuchu dostaw) może rozrosnąć się do bardzo dużych rozmiarów. Zarządzanie złożonym systemem dostaw można znacznie ułatwić przez automatyzację przepływu odpowiednich informacji oraz integrację danych o sprzedaży i terminach dostaw. Trzeba zauważyć, że ten łańcuch może być jeszcze dłuższy, np. prognozowanie, planowanie, zaopatrzenie, produkcja, magazynowanie, realizacja umów i kontraktów, sprzedaż, serwis itp. Im więcej procesów, tym większe możliwości ich usprawnienia poprzez zastosowanie technologii internetowych.
B2B obejmuje:
B2B pomiędzy firmami poprzez Internet.
Podstawowe modele rynków elektronicznych występujących w handlu B2B to:
Można również wyróżnić dwa podstawowe sposoby realizacji zakupów w handlu B2B:

</doc>
<doc id="138543" url="https://pl.wikipedia.org/wiki?curid=138543" title="No Prayer for the Dying">
No Prayer for the Dying

No Prayer for the Dying – ósmy studyjny album płytowy heavymetalowej grupy Iron Maiden, wydany w 1990 roku. Przed jego nagraniem zespół opuścił gitarzysta Adrian Smith z powodu braku zrozumienia i chęci do muzycznego cofania się zespołu do początku kariery odrzucając progresywny kierunek obrany na dwóch poprzednich płytach na rzecz prostych i ostrych kompozycji. Na jego miejsce został przyjęty mający polskie korzenie Janick Gers, który współpracował z Dickinsonem przy jego pierwszej solowej płycie – "Tattooed Millionaire". Przy tworzeniu albumu zrezygnowano z syntezatorów gitarowych, używanych przy nagrywaniu dwóch poprzednich płyt ("Somewhere in Time" i "Seventh Son of a Seventh Son"), zastosowano natomiast tradycyjne surowe brzmienie gitar.
Album przez wielu fanów uważany jest za najsłabszy spośród wszystkich płyt nagranych z Bruce’em Dickinsonem. Jednak mimo to znajduje się na nim kilka udanych kompozycji, jak chociażby dynamiczne i wesołe „Holy Smoke”, zawierające ciekawe riffy gitarowe i porywające przesłanie (o chciwości wśród kaznodziejów – całkiem nowy motyw w twórczości Maiden).
Na uwagę zasługują również inne utwory: żywiołowy opener płyty – „Tailgunner”, wolna ballada, tytułowy kawałek – „No Prayer for the Dying” czy „Bring Your Daughter… to the Slaughter („przyprowadź swoją córkę... na rzeź”) – piosenka Dickinsona napisana na potrzeby soundtracku do filmu .

</doc>
<doc id="138544" url="https://pl.wikipedia.org/wiki?curid=138544" title="Timofiej Prochorow">
Timofiej Prochorow

Timofiej Wasiljewicz Prochorow, ros. Тимофей Васильевич Прохоров (ur. 22 stycznia 1894 w miejscowości Bagajewskaja nad Donem, zm. 13 lipca 2004 w Monachium) – pustelnik rosyjski rezydujący w Monachium, nazywany "ojczulkiem Timofiejem" ("Väterchen Timofei").
Życiorys.
Opuścił Rosję w czasie II wojny światowej, kiedy wycofujące się wojska niemieckie skonfiskowały jego wóz konny, a samego Prochorowa zmuszono do pracy w charakterze woźnicy. Jak sam później mówił, w tym okresie miał pierwsze wizje maryjne. Po kilkuletniej podróży po Europie osiadł w Wiedniu (gdzie poznał przyszłą żonę Nataszę) i próbował wznieść świątynię prawosławną. Po odmowie miejscowych władz opuścił Wiedeń i zdecydował się zamieszkać na przedmieściach Monachium (1952).
W Monachium, w dzielnicy Oberwiesenfeld, wzniósł z gruzów i rozmaitych resztek najpierw kapliczkę, później bazylikę. Mieszkał wraz z Nataszą (zawarli związek małżeński dopiero w 1972) w pustelni przy świątyni. Znany wśród mieszkańców Monachium, zwłaszcza w środowisku emigrantów rosyjskich, stał się bohaterem batalii społecznej na przełomie lat 60. i 70., kiedy okazało się, że świątynia stoi na terenach przeznaczonych pod budowę obiektów olimpijskich na igrzyska 1972. Po serii protestów architekt obiektów sportowych Günter Behnisch zdecydował się zmodyfikować plany.
Od tego czasu pustelnia Prochorowa zyskała międzynarodową sławę, stając się jedną z atrakcji Monachium. Świątynię – Kościół Przyjaźni Wschodnio-Zachodniej – nazywano „ukochaną nielegalną budową Monachium”. Pod koniec lat 80. pustelnię wykorzystywano jako symbol organizowanego w Parku Olimpijskim międzynarodowego festiwalu muzycznego Tollwood.
Po śmierci żony Nataszy (1977) Timofiej Prochorow żył samotnie, otoczony legendą, dożywając sędziwego wieku. Nazywano go „Matuzalemem z Oberwiesenfeld”, „pustelnikiem Parku Olimpijskiego”, „symbolem Monachium”. Na dwa lata przed śmiercią ze względu na pogarszający się stan zdrowia przeniósł się do domu starców, gdzie zmarł, kończąc pół roku wcześniej 110 lat. Już w 1996 wyznaczył na kolejnego opiekuna swojej świątyni rosyjskiego energoterapeutę Aleksandra Pienkowskiego. Ojczulek Timofiej nie zrealizował swojego marzenia – chciał być (wraz z żoną) pochowany obok świątyni, władze pozwoliły jedynie na postawienie tam symbolicznego nagrobka.
Został pochowany na Cmentarzu Zachodnim w Monachium.

</doc>
<doc id="138547" url="https://pl.wikipedia.org/wiki?curid=138547" title="Rezerwat przyrody Kępa Bazarowa">
Rezerwat przyrody Kępa Bazarowa



</doc>
<doc id="138548" url="https://pl.wikipedia.org/wiki?curid=138548" title="Iron Maiden (album)">
Iron Maiden (album)

Iron Maiden – debiutancki album brytyjskiego zespołu heavymetalowego Iron Maiden wydany 14 kwietnia 1980 roku.
Większość utworów jest napisanych przez lidera Steve Harrisa, wyjątki stanowią "Remember Tomorrow" i "Running Free" napisane wspólnie z wokalistą Paulem Di'Anno oraz "Charlotte the Harlot" samotną kompozycją gitarzysty Dave Murraya. Płyta zyskała dużą popularność jako "muzyczna opozycja" do tracącego już popularność punku oraz zespołów rockowych i blues rockowych z lat 70. Zespół muzycznie odrzucił elementy bluesa na rzecz szybszych i ostrzejszych kompozycji z lekkim punkowym wokalem za sprawą obecnego wtedy wokalisty, stając się najpopularniejszym zespołem z nowego nurtu muzycznego w Wielkiej Brytanii jakim był New Wave of British Heavy Metal. Sam lider określał styl jako heavy rock.
Wadą albumu jest pozostawiająca sobie nieco do życzenia produkcja, o czym do dziś wspomina sam Steve Harris – założyciel i lider zespołu. Album zajął czwarte miejsce na krajowych listach przebojów.

</doc>
<doc id="138549" url="https://pl.wikipedia.org/wiki?curid=138549" title="B2C">
B2C

B2C () – nazwa relacji występujących pomiędzy przedsiębiorstwami i klientami indywidualnymi. Są one często realizowane za pomocą Internetu. 
B2C obejmuje:

</doc>
<doc id="138553" url="https://pl.wikipedia.org/wiki?curid=138553" title="Dromedar">
Dromedar



</doc>
<doc id="138554" url="https://pl.wikipedia.org/wiki?curid=138554" title="ISU-152">
ISU-152

ISU-152 – ciężkie działo pancerne produkcji radzieckiej z okresu II wojny światowej.
Historia.
Początki dział samobieżnych ISU-152 sięgają 24 stycznia 1943 roku – wtedy to pojawił się pierwszy pojazd należący do tej rodziny. Został oznaczony jako Obiekt 236 (Объект 236) i oparty był na tej samej koncepcji co późniejsze ISU-152. Wyprodukowano go w Fabryce nr 100 w Czelabińsku. Tego samego dnia, kiedy został wyprodukowany – 24 stycznia, zdecydowano, że gotowy prototyp weźmie udział w testach artyleryjskich na poligonie czebarkulskim, oddalonym o 107 km od zakładów produkcyjnych w Czelabińsku. Próby zakończono 7 lutego 1943, a Obiekt 236 przeszedł je z pełnym sukcesem. W dniu 14 lutego pojazd został przyjęty i wprowadzony do produkcji pod oznaczeniem KW-14 (КВ-14). W kwietniu 1943 roku nakazano by używaną dotąd nazwę zmienić na SU-152 (СУ-152). W międzyczasie uznano, że pojazd należy zmodernizować, a dotychczasową bazę pojazdu SU-152, jaką był czołg KW-1S, zmienić na nowszy model ciężkiego czołgu – IS. 25 maja 1943 roku, krótko po wdrożeniu tej zmiany, administracja fabryki nr 100 zarządziła rozpoczęcie modernizacji SU-152, która głównie polegała na zwiększeniu opancerzenia, a także innych poprawkach. Modernizacje rozpoczęły się w lipcu 1943 roku, pod nadzorem Żoziefa Jakowlewicza Kotina (naczelnego projektanta sowieckich ciężkich czołgów) oraz Grigorija Nikołajewicza Moskwina (projektanta głównego działa samobieżnego). Około miesiąc po zatwierdzeniu ulepszeń konstrukcji, pierwszy zmodernizowany prototyp był już gotowy. Został oznaczony "IS-152" (ИС-152). Doświadczenia przeprowadzone przez fabrykę we wrześniu 1943 roku ujawniły jednak szereg różnego rodzaju uchybień projektu, które spowodowały, że prototyp wysłano do poprawy. W październiku 1943 drugi (inny) zmodernizowany wariant, oznaczony jako "Obiekt 241" (Объект 241) był już gotowy. Pod wieloma względami był lepszy od swojego poprzednika – IS-152, który nie przeszedł wewnętrznych testów. Próby fabryczne rozpoczęto jeszcze w tym samym miesiącu na Gorochowieckim Poligonie Artyleryjskim. W dniu 6 listopada 1943 roku zaakceptowano poprawioną wersję oraz nadano jej nowe oznaczenie – "ISU-152" (ИСУ-152). Produkcję seryjną nowego działa samobieżnego, które miało zastąpić swojego poprzednika – SU-152, rozpoczęto w grudniu w Zakładach Kirowskich w Czelabińsku.
Służba.
Produkcja dział ISU-152 rozpoczęła się w połowie 1943 roku w Zakładach Kirowskich w Czelabińsku. Do jednostek nowe wozy trafiły w listopadzie 1943 roku. Na większą skalę produkcja ruszyła w roku 1944, kiedy wyprodukowano ok. 1000 dział.
Działa ISU-152 znalazły się w uzbrojeniu ludowego Wojska Polskiego. Pewną ich liczbę otrzymał 13 pułk artylerii samobieżnej. Większa liczba dotarła do Polski po zakończeniu wojny. Pozostawały w uzbrojeniu do początku lat 60.
Wadą była zbyt mała ilość zabieranej amunicji co w tego rodzaju pojazdach stanowiło duży kłopot.
Ostatni raz pojazdów używano podczas I wojny w Zatoce Perskiej.
Warianty.
ISU-152.
Wariant podstawowy, skonstruowany w 1943 roku. Nosił fabryczne oznaczenie – Obiekt 241 (Объект 241). Był uzbrojony w haubicę "ML-20S (МЛ-20С)" kalibru 152,4 mm, której lufa mierzyła około 4,2 metra (27,9 kalibrów). Działo samobieżne mogło być zaopatrzone w 21 sztuk dwuczęściowej (łuska i ładunek bojowy) amunicji przeciwpancernej i odłamkowo-burzącej. Działo miało zasięg ognia skutecznego wynoszący maksymalnie 6200 metrów. Pocisk przeciwpancerny ważył 48,78 kg, jego prędkość wylotowa wynosiła 600 m/s. Penetrował płytę pancerza typu RHA (Rolled Homogeneous Armor) o grubości 125 mm, nachyloną pod kątem 90° z odległości 500 metrów. Pierwsze zmiany dotyczyły działa, liczby włazów oraz grubości pancerza, a opierały się one na czołgach ciężkich: IS-1, IS-2 lub IS-2 model 1944. W kolejnych modyfikacjach zwiększono grubość osłony działa, zwiększono objętość zbiorników paliwa itp. Do maja roku 1944 jako główne uzbrojenie używano 152,4 mm haubicy "ML-20 model 1937", z szybkostrzelnością wynoszącą 2-3 strz./min. Wczesne wersje miały trzy włazy na dachu nadbudówki oraz jeden awaryjny luk w dolnej części kadłuba, za siedzeniem kierowcy. Później dodano czwarty, okrągły właz na dachu nadbudówki po prawej stronie, obok prostokątnego włazu znajdującego się po lewej stronie. W późniejszej modyfikacji ISU-152, z nowszym działem o nieznacznie dłuższej lufie (4,9 m – 32,3 kalibrów); maksymalna donośność zwiększyła się do 13 000 metrów.
ISU-152 model 1945 (Obiekt 704).
Powstał jeden prototyp tego działa samobieżnego, skonstruowany w 1945 roku. Do jego stworzenia użyto części z czołgów IS-2 oraz IS-3. Całkowita wysokość działa samobieżnego została zredukowana do 2,24 m, co wpłynęło na zwiększenie szerokości kadłuba. Model 1945 nosił fabryczne określenie Obiekt 704 (Объект 704). Zamontowano w nim haubicę "ML-20SM Model 1944" (МЛ-20СМ обр. 1944 г.), o kalibrze 152,4 mm, którego długość przekraczała 4,5 metra (29,6 kalibrów). Działo nie posiadało hamulca wylotowego, co dodatkowo zwiększyło siłę ognia. Zasięg wynosił 13 000 metrów. Działo samobieżne mogło być zaopatrzone w 20 sztuk dwuczęściowej (łuska i ładunek bojowy) amunicji przeciwpancernej i odłamkowo-burzącej. Pocisk przeciwpancerny ważył 48,78 kg, a jego prędkość wylotowa wynosiła 655 m/s. Szybkostrzelność działa wynosiła 1-2 strz./min. 
ISU-152 model 1945 miał cztery włazy na dachu nadbudówki oraz jeden ewakuacyjny w dolnej części kadłuba, za siedzeniem kierowcy. Obiekt 704 posiadał dwa zewnętrzne zbiorniki paliwa nie połączone z układem paliwowym, które mieściły po 90 litrów paliwa każdy. Jako uzbrojenie dodatkowe służyły dwa karabiny maszynowe DSzK, strzelające pociskami 12,7 x 108 mm – jeden służący jako broń przeciwlotnicza, drugi natomiast był sprzężony z działem.
Bezpieczeństwo załogi zwiększono poprzez pogrubienie pancerza, oraz jego silne nachylenie. Na przykład w miejscu, gdzie osłona działa łączyła się z kadłubem pancerz miał grubość 160 mm. ISU-152 model 1945 (ИСУ-152 обр. 1945 г.) był najlepiej opancerzonym ze wszystkich fabrycznych jak i prototypowych sowieckich dział samobieżnych produkowanych podczas II wojny światowej. Jednak nachylenie pancerza w połączeniu ze wzrostem odrzutu broni z powodu braku hamulca wylotowego znacznie skomplikowało pracę załogi i właśnie z tych względów nie zdecydowano na skierowanie Obiektu 704 do produkcji seryjnej. Dziś prototyp tego działa samobieżnego jest prezentowany na wystawie w Muzeum Czołgów w Kubince.
ISU-152K.
Zmodernizowany wariant działa samobieżnego "ISU-152", opracowany w 1953 roku. Użyty w nim silnik pochodził z czołgu T-54; posiadał systemem chłodzenia oraz nagrzewnicę. Pojemność głównego wewnętrznego zbiornika paliwa, została zwiększona do 920 litrów, co zaowocowało zwiększeniem zasięgu pojazdu do 500 km na drodze. Zapas amunicji zwiększono do 30 pocisków. Stało się to możliwe dzięki usunięciu dodatkowego wewnętrznego zbiornika paliwa, umieszczonego w przedziale załogi. Działo miało maksymalny zasięg ognia skutecznego wynoszący 13 000 metrów. ISU-152K otrzymał także nową wieżyczkę dowódcy oraz nowe celowniki. Pojazd nosił oznaczenie fabryczne "Obiekt 241K" (Объект 241К). Układ jezdny używał wielu elementów pochodzących z czołgu T-10. Osłona działa miała dodatkowy pierścień pancerny. Miało to polepszyć ochronę przyrządów celowniczych. Niektóre z ISU-152K otrzymały dodatkowe płyty pancerne o grubości 15 mm dospawane na 60 mm pancerz. Modernizacje zostały przeprowadzone w Zakładach Kirowskich w Leningradzie.
ISU-152M.
Ostatnia modernizacja ISU-152, przeprowadzona w 1959 roku w Zakładach Kirowskich w Czelabińsku. Ta wersja była prawie taka sama jak ISU-152K, ale nie miała systemu chłodzenia i posiadała nowy wkm DSzKM. Oznaczenie fabryczne "Obiekt 241M" (Объект 241M).
W muzeach.
Pojazdy ISU-152 są eksponowane w następujących polskich muzeach:

</doc>
<doc id="138555" url="https://pl.wikipedia.org/wiki?curid=138555" title="Sonderkraftfahrzeug">
Sonderkraftfahrzeug

Sonderkraftfahrzeug (Sd.Kfz.; z niem. "pojazd specjalnego przeznaczenia" lub "specjalny pojazd silnikowy") – oznaczenie niemieckich pojazdów bojowych z okresu przed II wojną światową i II wojny światowej. 
Część pojazdów oznaczanych numerami Sd.Kfz. miała ponadto inne, częściej używane oznaczenia lub nazwy własne (głównie czołgi i działa samobieżne), jak np. Sd.Kfz.101 - czołg lekki PzKpfw I. Inne pojazdy bojowe natomiast oznaczane były jedynie numerami Sd.Kfz.

</doc>
<doc id="138556" url="https://pl.wikipedia.org/wiki?curid=138556" title="Wi-Fi Protected Access">
Wi-Fi Protected Access

WPA (ang. "Wi-Fi Protected Access") – standard szyfrowania stosowany w sieciach bezprzewodowych standardu IEEE 802.11.
Wersje WPA.
Pierwsze WPA.
WPA jest następcą mniej bezpiecznego standardu WEP. Standard WPA został wprowadzony przez organizację Wi-Fi Alliance. Pierwsza wersja profilu WPA została wprowadzona w kwietniu 2003 roku. WPA wykorzystuje protokoły TKIP (Temporal Key Integrity Protocol), 802.1x oraz uwierzytelnienie EAP.
Już w pierwszej wersji uwzględniono również mechanizm Message Integrity Check. Ma on utrudnić atakującemu sieć odsyłanie przechwyconych pakietów ze zmianami.
WPA został wprowadzony jako standard przejściowy pomiędzy WEP a zabezpieczeniem 802.11i, czyli WPA2 w celu zwiększenia bezpieczeństwa użytkowników sprzętu mającego na stałe zaimplementowany WEP bez konieczności ich wymiany. Osiągnięto to przez cykliczną zmianę klucza szyfrującego WEP, co przy odpowiedniej częstotliwości zmian uniemożliwia jego złamanie pomimo istniejących podatności.
Także dzięki temu zabiegowi wyposażenie systemu lub urządzenia w WPA jest możliwe bez zmiany sprzętu – wystarczy zmienić oprogramowanie (sterownik w przypadku kart sieciowych, a w przypadku punktów dostępowych – firmware).
WPA2.
Nowa wersja została zatwierdzona w 2004 roku. Najważniejszą różnicą pomiędzy WPA a WPA2 jest używana metoda szyfrowania. Podczas gdy WPA wersji pierwszej korzysta z TKIP/RC4 oraz MIC, WPA2 wykorzystuje CCMP/AES.
WPA3.
W styczniu 2018 zapowiedziano nowy standard WPA3, który ma zastąpić WPA2. Certyfikację rozpoczęto w czerwcu 2018.
W trybie Enterprise nowy standard używa odpowiednika 192-bit mocy szyfrowania (AES-256 w trybie GCM). Natomiast dla trybu Personal wymagane jest użycie przynajmniej CCMP-128 (AES-128 w trybie CCM).
Wprowadzono również zmiany w sposobie wymiany klucza, który ma zwiększyć bezpieczeństwo w trybie Personal. WPA3-Personal nadal wykorzystuje wspólny klucz (hasło), ale mechanizm WPA-PSK został zastąpiony metodą Simultaneous Authentication of Equals (SAE).
Tryby pracy.
WPA może korzystać z trybu:
Bezpieczeństwo.
Uwierzytelnienie w protokole WPA-PSK jest podatne na ataki słownikowe. Szyfrowanie TKIP w WPA jest podatne na atak kryptologiczny o ograniczonym zasięgu, dla którego opracowano również zoptymalizowaną wersję.

</doc>
<doc id="138559" url="https://pl.wikipedia.org/wiki?curid=138559" title="Gleba brunatna">
Gleba brunatna



</doc>
<doc id="138560" url="https://pl.wikipedia.org/wiki?curid=138560" title="Panzerwerfer 42">
Panzerwerfer 42

Panzerwerfer 42 (PzW 42) – niemiecka opancerzona samobieżna wyrzutnia pocisków rakietowych Nebelwerfer z okresu II wojny światowej. W literaturze niemieckiej określana jest także jako Panzerwerfer 42, a potocznie nazywana jest czasami nieprawidłowo Maultier od zastosowanego podwozia.
Historia.
Głównymi przyczynami rozpoczęcia prac nad samobieżnym Nebelwerferem było bardzo łatwe namierzanie wyrzutni Nebelwerfer 41 i 42 (unoszące się kłęby białego dymu), a co za tym idzie groźba ich zniszczenia. Poza tym zwiększenie mobilności tego typu broni było bardzo przydatne dla oddziałów pancernych. Nebelwerfery 41 i 42 były holowane za ciężarówkami, a to zmuszało żołnierzy do dłuższych przygotowań przed każdym użyciem. Prace rozpoczęto w firmie Opel po niecałym roku od wprowadzenia wyrzutni model 41.
Zastosowano w nim podwozie bardzo popularnego w Wehrmachcie półgąsienicowego samochodu ciężarowego Opel Maultier, który bardzo dobrze spisywał się na froncie w Rosji. Nadwozie ciężarówki zmieniło jednak kształt i zostało w pełni opancerzone (6-10 mm grubości pancerza). Tak skonstruowany pojazd otrzymał nazwę 15cm Panzerwerfer 42 auf Selbstfahrlafette Sd.Kfz.4/1. W jego kadłubie znajdował się mały, otwarty przedział dla artylerzystów oraz wystarczająco dużo miejsca na zapas rakiet 150 mm do 10-prowadnicowej wyrzutni (zwiększono liczbę prowadnic z 6 w wersji na lawecie holowanej do 10, gdyż nie musiano się martwić o utrzymanie równowagi lawety). Rzadko używano wyrzutni kalibru 280 mm, a sporadycznymi przypadkami był montaż wyrzutni 24-prowadnicowej R-Vielfachwerfer kalibru 82 mm. Prowadnice były zainstalowane w dwóch poziomych równoległych rzędach po pięć. Rakiety odpalano impulsem elektrycznym, startowały one po kolei. Sama wyrzutnia mogła się obracać o kąt 270 stopni i podnosić pod kątem 80 stopni. Maksymalny zasięg rakiety wynosił 7055 m. Dla zapewnienia obrony przed piechotą i lotnictwem na dachu kabiny montowano karabin maszynowy MG 34 lub MG 42.
Produkowano również bardzo podobne do Panzerwerfer 42 transportery amunicyjne oznaczone SdKfz 4. Budowa była prawie identyczna, z tą różnicą, że nadwozie było pozbawione wyrzutni. Pełniły one służbę przy oddziałach Panzerwerferów (choć nie tylko) dostarczając dodatkowe rakiety. Wyprodukowano 289 sztuk, z czego dość dużo przerobiono później montując wyrzutnie.
Często zaopatrzenie w amunicję (26 dodatkowych rakiet) zapewniał ciężki transporter Schwerer Wehrmachtschlepper (sWS). Opracowano też pod koniec wojny wersję wyrzutni Panzerwerfer na podwoziu sWS.
Panzerwerfer 42 wszedł do produkcji w kwietniu 1942 roku i był produkowany do marca 1943. Wyprodukowano około 300 sztuk.
Panzerwerfery, które były bardzo ruchliwe, działały przeważnie razem z jednostkami pancernymi udzielając im bezpośredniego wsparcia artyleryjskiego. Po oddaniu salwy rakietowej PzW 42 szybko zmieniały pozycję, co przeważnie pozwalało im uchronić się przed ogniem artyleryjskim nieprzyjaciela. Były używane w jednostkach Nebelwerferów ("Nebelwerfer Brigade") do końca wojny, głównie na froncie wschodnim.

</doc>
<doc id="138563" url="https://pl.wikipedia.org/wiki?curid=138563" title="Uzbrojenie ochronne">
Uzbrojenie ochronne

Uzbrojenie ochronne (broń ochronna) – wyposażenie służące do ochrony różnych części ciała przed działaniem broni (uderzeniami, ciosami, cięciami, pchnięciami, postrzeleniami itp.). Może służyć do bezpośredniej ochrony (pancerze, zbroje, hełmy, kamizelki) lub do osłony pośredniej (tarcze, schrony, pancerze wozów bojowych). Najstarszym uzbrojeniem ochronnym były skórzane pancerze.
W starożytności i średniowieczu stosowano wiele typów pancerzy, hełmów i tarcz. W XV wieku zaczęto stosować pełne zbroje płytowe, które w szczątkowej postaci (kirys) były używane do początku XX wieku. Podczas I wojny światowej używano tzw. pancerzy okopowych. Cały czas, od starożytności po czasy współczesne, w użyciu są różne odmiany hełmów bojowych. Innymi współcześnie stosowanymi przedstawicielami uzbrojenia ochronnego są kamizelki kuloodporne oraz tarcze policyjne.

</doc>
<doc id="138565" url="https://pl.wikipedia.org/wiki?curid=138565" title="BT-7">
BT-7



</doc>
<doc id="138572" url="https://pl.wikipedia.org/wiki?curid=138572" title="Federico Fellini">
Federico Fellini

Federico Fellini (ur. 20 stycznia 1920 w Rimini nad Morzem Adriatyckim, zm. 31 października 1993 w Rzymie) – włoski reżyser i scenarzysta filmowy. Znany ze swojego barokowego, cyrkowego, onirycznego stylu. Uznawany za jednego z najbardziej wpływowych i najważniejszych reżyserów w historii kina, czołowy przedstawiciel europejskiego kina autorskiego, nawiązujący do włoskiego neorealizmu kina lat 40. i 50. XX wieku. Autor "La strady", "Słodkiego życia", "Nocy Cabirii", "Amarcord" oraz "Osiem i pół", uważanego za jego magnum opus.
Jego filmy otrzymały cztery Oscary dla najlepszego filmu zagranicznego (1956, 1957, 1963, 1974). W 1993 otrzymał Oscara honorowego za całokształt twórczości. Przez wiele lat współpracował z nim kompozytor Nino Rota.
Dzieciństwo i młodość.
Fellini urodził się 20 stycznia 1920 roku w Rimini, małej miejscowości nad Morzem Adriatyckim. Jego ojciec był komiwojażerem, którego często nie było w domu, a matka – gospodynią domową; nie byli szczęśliwym małżeństwem. Reżyser wielokrotnie opowiadał, że w wieku 7, 8, 9, albo 12 lat (w zależności od wersji) uciekł od rodziców i przyłączył się do wędrownego cyrku. Najbardziej dramatyczna wersja mówi o tym, że po miesiącu policja przyprowadziła go z powrotem do domu. Jego matka kategorycznie temu zaprzeczyła, choć przyznała, iż cyrk zrobił na nim wielkie wrażenie, ale nigdzie nie uciekał.
Tęskniąc za przygodą i wielkim światem, młody Fellini nie wykazywał zainteresowania szkołą. Po jej ukończeniu (w 1938 roku) opuścił Rimini i udał się do Florencji. Zajmował się tam pisaniem opowiadań i rysowaniem karykatur do magazynu satyrycznego. Następnie przeniósł się do Rzymu, gdzie poznał Aldo Fabriziego – aktora rewiowego, dla którego napisał później serię humorystycznych monologów i skeczów radiowych. Występowała w nich młoda aktorka Giulietta Masina; wkrótce poznali się, a w 1942 wzięli ślub. Mieli jednego syna (Pier Federico, ur. 1945).
Osobowość artystyczna.
Fellini, uzdolniony plastycznie, dysponował łatwością tworzenia ilustracji. , zaczął też pisać. Jednak kochał kino i pragnął tworzyć filmy. Szybko rozwijał swój warsztat artystyczny. W Rzymie zaprzyjaźnił się z mistrzem włoskiego neorealizmu Roberto Rossellinim, który zaprosił go do współpracy nad scenariuszem, na podstawie którego powstał film "Rzym, miasto otwarte". Wkrótce rozpoczęły się prace nad scenariuszem filmu "Paisà" – arcydzieła Rosseliniego. Federico nawiązał również współpracę z takimi filmowcami jak Alberto Lattuada, Pietro Germi oraz innymi.
Doświadczenie neorealizmu jako metody pracy reżysera i jego postawy otwarcia na rzeczywistość społeczną było dla Felliniego ważne, on sam jednak jako artysta pragnął ten styl przekroczyć.
Fascynowała go sztuka kreacyjna i wizjonerska: barok, ekspresjonizm, surrealizm, w tym współczesny malarz nadrealista Balthus (o którym po latach napisał esej). Cenił psychologię głębi Junga i jego pochwałę sztuki wizyjnej jako metafizycznie prawdziwej. Bliska mu była, z baroku i romantyzmu wysnuta, idea syntezy sztuk. Wymagało to kształtowania od podstaw własnego języka artystycznego.
Każdy nowy film rozpoznawał jak integralną wizję. Jako reżyser unaoczniał ją najdokładniej. Dlatego często wykonywał dokładne szkice plastyczne scen lub postaci ("Noce Cabirii", "Satyricon", "Amarcord", "Casanova") albo wprost inspirował pracę scenografa. Mając (garstkę) ulubionych aktorów zawodowych (to głównie żona Giulietta Masina oraz przyjaciel Marcello Mastroianni) z chęcią zatrudniał amatorów, którzy wiernie wypełniali polecenia (w "Satyriconie" poza występującą w epizodzie słynną Lucią Bose grają wyłącznie ludzie „z ulicy”, w tym rzymski restaurator jako Trymalchion i amerykańscy hipisi jako główni bohaterowie).
Wiele czerpał z wieloletniej współpracy z kompozytorem Nino Rotą, ilustrującym muzycznie wszystkie dzieła Felliniego aż do swej śmierci. Na planie zdjęciowym lubił improwizację, bardzo swobodnie traktując scenariusz. Z biegiem lat coraz chętniej filmował w "atelier", zwłaszcza w ulubionym Cinecittà pod Rzymem. Fefe (jak nazywali go przyjaciele) miał hipnotyczną, bujną osobowość. Takiego Felliniego przedstawiają liczne publikowane wspomnienia oraz naukowe monografie jego twórczości. Jako artysta prawie od razu ujawnił dojrzałość.
Od wędrówki do widowiska.
Po okresie pracy z największymi włoskimi reżyserami, Fellini postanowił reżyserować. Powstały "Światła variété" (1950), dzieło jeszcze niesamodzielne. Pierwszy autorski i w pełni samodzielny realizacyjnie film Felliniego to "Biały szejk" (1952), w którym można dostrzec już znamienne cechy stylu reżysera: realistyczne obrazy prowincji (choć tu chodzi o Rzym, co prawda też jego przedmieścia) i satyrę społeczną, ściśle połączoną z elementami fantazji. Jego bohaterka, młoda mężatka Vanda, jest tak samo urzeczona dwuznaczną mocą świata marzeń (tu: komiksu), jak po latach osamotniona w małżeństwie Giulietta ("...od duchów", 1965) lub konsumenci telewizyjnego widowiska ("Ginger i Fred", 1985). Film ten jest czarno-biały.
Kolejny jego film, znany w Polsce jako "Wałkonie", powstał w 1953 roku i zdobył wiele międzynarodowych nagród, m.in. Srebrnego Lwa na 14. MFF w Wenecji. To tragikomiczne i nostalgiczne, bogate psychologicznie studium nadmorskiego miasteczka (inspiracja to Rimini, jak potem w filmie "Amarcord") i poddanych apatii młodych mężczyzn w nim (określonych w oryginalnym tytule brutalnie jako "Vitelloni" – 'cielęta') pokazało, że Fellini osiągnął artystyczną dojrzałość.
Nakręcony rok później film "La strada" (tytuł znaczy "Droga"; w Polsce film był wyświetlany pod oryginalnym tytułem) jest jednym z największych i najbardziej poruszających filmów Felliniego. To właśnie on przyniósł reżyserowi pierwszego Oscara. "La Strada", osobliwa przypowieść w klimacie realizmu magicznego o potrzebie miłości to, zanim wykształcił się ten gatunek kina, film drogi, który przez topos wędrówki ukazuje doświadczenia inicjacyjne. Obłąkana Gelsomina, wierna w miłości, doświadczy cierpienia, a brutalny Zampano już po jej śmierci rozpozna (w finale filmu kamera skierowana w dół ukaże go szlochającego nocą na plaży) moc jej uczucia.
Niedoceniony przez filmoznawców "Niebieski ptak" z 1955 roku (pod takim tytułem znany w Polsce, kiedy neorealistyczny tytuł autorski "Il bidone" wskazuje po prostu 'bańkę' na benzynę) ukazuje dwa aspekty twórczości Felliniego: uszczypliwość i celność obserwacji życia ludzi samotnych (ale i trywialnych kanciarzy) oraz poszukiwanie głębszego znaczenia ludzkiej egzystencji. Jest to także widoczne w "Nocach Cabirii" (z 1957 roku), filmie nakręconym specjalnie dla Giulietty Masiny – żony artysty i stanowiącym jej popis aktorski. Ulubiony przez Felliniego nocny pejzaż miasta (pokaże go potem "Rzym" 1972) i lokalny koloryt jego przedmieść (współscenarzystą był Pier Paolo Pasolini, znający doskonale dialekt rzymski) stanowią gorzkie tło dla historii rzymskiej prostytutki o gołębim sercu.
Przełom estetyczny w kierunku wielkiego, bogatego plastycznie widowiska nastąpił w 1960 roku wraz z filmem "Słodkie życie". Dzieło to zostało określone przez krytyków mianem gorzkiej satyry na upadek europejskich wartości. Sam Fellini powiedział: „skończyła się faza filmów zbliżonych narracją do powieści, teraz filmy powinny upodobnić się do poezji. Staram się uwolnić moje prace od schematu: opowieść o początku, rozwinięciu i zakończeniu. Chcę, aby były one bardziej jak poemat, z metrum i kadencją"'. To pierwsze u Felliniego studium kryzysu kultury, jej dekadencji, budowane (choć film jest czarno-biały) jak epickie malowidło z gorączkową, „dziką” muzyką Nino Roty. Epicko ujęte epizody układają się w dynamiczny obraz duchowej pustki: natrętni dziennikarze, fotoreporterzy wietrzący sensację – „paparazzi” (wł. "paparazzo" – 'fotoreporter'; to słowo weszło do języka i zasłynęło dzięki filmowi: jako synonim cynizmu prasy; jednego z nich gra Mastroianni, po raz pierwszy u Felliniego), przylot do Rzymu „gwiazdy” filmowej (gra ją szwedzka miss piękności Anita Ekberg) i jej wędrówki po mieście (słynna scena kąpieli nocnej w fontannie di Trevi), zblazowana arystokracja, orgia w domku nad morzem. Atakowane wówczas przez Kościół jako „zepsute obyczajowo” "Słodkie życie" wygląda po latach jak moralistyczny fresk.
Pierwszym filmem Felliniego, który oddalił się od narracji typu powieściowego, było "Osiem i pół" (1963), obraz nazwany tak dlatego, że powstał po siedmiu dziełach pełnometrażowych i jednej noweli (barwne "Kuszenie doktora Antoniego"). Arcydzieło przełomowe dla historii sztuki filmowej, wysmakowane i niemal malarskie plastycznie (choć taśma jeszcze czarno-biała), to, swobodnie komponowany esej o artyście, jego sile i niemocy, film o powstawaniu (nieudanym) filmu, utwór z ducha autotematyzmu. Reżyser Guido (w tej roli ulubiony aktor reżysera Marcello Mastroianni), jego żona i kochanka, ludzie w uzdrowisku, stary dostojnik Kościoła – stają się cząstką groteskowo i onirycznie ujętej wizji. Posmak snu mają też wspomnienia z lat dzieciństwa (ze słynnym, stałym potem u Felliniego, motywem olbrzymiej, fascynującej kobiety) i marzenia bohatera. "Osiem i pół" to studium tożsamości rozbitej i próby odnalezienia tajemnicy istnienia. W wielkiej scenie finałowej tańca do wtóru „cyrkowej” muzyki (Nino Roty) dokonuje się duchowa odnowa: magiczny powrót do ukojenia i szczęścia.
Mistrz iluzji i kreacji.
Niezwykłym doświadczeniem artystycznym dla Felliniego stał się kolor. Nowela "Kuszenie doktora Antoniego" (z filmu zbiorowego "Boccaccio ’70"), tragikomiczna historia pogrążonego w dewocji, ale i fantazjach erotycznych, starego kawalera – to pierwsze barwne dzieło Felliniego, traktowane przez niego jako próba warsztatowa, otwierająca na malarskie traktowanie kadru. Spełnienie dał pierwszy pełnometrażowy barwny film fabularny "Giulietta i duchy" (1965; w Polsce wyświetlany pod zdeformowanym, nieautorskim tytułem). To najpierw wysmakowana wizja plastyczna: wielkie monochromatyczne plamy barwne (zwłaszcza intensywna, jasna czerwień), gra świateł, rozproszone odcienie barw, malarsko skomponowane kadry. Psychodeliczna muzyka Nino Roty nadaje całości wymiar snu (zresztą ważne też są koszmary bohaterki) i halucynacji. Na takim tle budowana jest historia zdradzanej przez męża Giulietty, uwikłanej w lęki i rojenia, niczym kapłanki „od duchów” (stąd tytuł filmu). Fellini nawiązywał tu stylistycznie do tradycji baroku i secesji, a stworzył jak kreator świat nadrealny, z ducha romantyzmu i surrealizmu.
Otwierał się nowy etap twórczości, jednak niełatwo. Zniechęcony chłodnym przyjęciem "Giulietty..." przez publiczność, Fellini nie był w stanie przełamać dłuższego kryzysu twórczego – od dawna obmyślany wizyjny film "Podróże G. Mastorny" w końcu nie powstał. Posmak autobiograficzny zyskała nowela "Tobby Dammit" (1967), ogniwo filmu trzech reżyserów, dających adaptacje opowiadań Edgara Allana Poe – swobodna wobec pierwowzoru literackiego, współcześnie ujęta historia miernego piosenkarza w stanie duchowej niemocy. Fellini był tu okrutny, zarazem współczujący, wobec mknącego autem na spotkanie diabła (pod postacią zmysłowej nimfetki) zrozpaczonego bohatera, jakby oczyszczając się jako reżyser z własnej depresji, którą w końcu pokonał (ukazując wkrótce w "Notatniku reżysera" swą zwykłą energię). Równie wyrazistym jak "Giulietta.." spełnieniem artystycznym stał się dopiero, w 1969 roku, "Satyricon".
Brawurowo „rozbuchana”, realizowana przeważnie w "atelier" (słynne miasteczko filmowe Cinecittà pod Rzymem), perfekcyjnie (osobiście przez szkice Felliniego) przygotowana plastycznie i (z wykorzystaniem przez Nino Rotę muzyki ludowej afrykańskiej i tybetańskiej) muzycznie adaptacja powieści Petroniusza "Satyricon" (1969) zmieniła ten realistyczny utwór w fantasmagoryczny obraz antycznego Rzymu: studium dekadencji, osnute wokół toposu wędrówki trójki (częściej dwójki) homoseksualnych młodych ludzi, erotycznie związanych, zarazem skłóconych. Malarsko (i z filmowym efektem głębi ostrości) ujęte epizody (dom publiczny, uczta Trymalchiona) utrzymane są w klimacie stylistycznym baroku, ekspresjonizmu, turpizmu. Satyryczna opowieść Petroniusza ma w filmie Felliniego wymiar fantasmagorii – jako wędrówka, w której niemoc gasnącej kultury (i niemoc fizyczna – brak erekcji – jednego z bohaterów) otwiera ku nowym doznaniom i, może, duchowemu wyzwoleniu.
Ten styl ponawia jak esej ujęty "Rzym" (1972), mikrohistoria Wiecznego Miasta z pozycji przybysza (młody bohater, jak niegdyś Fellini, przybywa tu z prowincji), ze świetnymi sekwencjami wojennymi i współczesnymi (apokaliptyczny obraz autostrady), zwłaszcza zaś z barokowo ujętą sceną fikcyjnego „pokazu mody kościelnej” (i z umacniającą wizyjny klimat muzyką Nino Roty). Nostalgiczny film "Amarcord" (co w rzymskim dialekcie znaczy 'Pamiętam', 1974) to, też eseistycznie ujęty, portret nadmorskiego miasteczka (przetworzone Rimini), zarazem studium pewnej mikrospołeczności w okresie rodzenia się faszyzmu włoskiego. To także film o dojrzewaniu: erotycznym, emocjonalnym, egzystencjalnym.
Pełnię mocy kreacyjnej odsłania "Casanova" (1976), „rozpasana” plastycznie (niemal w całości zrealizowana w "atelier") i muzycznie (Nino Rota oddaje klimat czasu w swej hipnotycznej, „mechanicznie” ujętej muzyce, cytując też Wagnera) wizja kultury oświecenia, XVIII wieku jako formacji gasnącej, dekadenckiej, osnuta wokół wspomnień słynnego uwodziciela (w tej roli, celowo „zbrzydzony” charakteryzacją, Donald Sutherland). Erotyzm filmu jest zimny i perwersyjny, poza uczuciem i namiętnością, jako znak pustki we wszelkich relacjach międzyludzkich, co najlepiej oddaje słynna scena kopulacji Casanovy z mechaniczną lalką (automatem).
Arcydzieło Felliniego, wysnute stylistycznie z ducha baroku i ekspresjonizmu, staje się pokazem mocy twórczej reżysera, sztuki jako iluzji i kreacji (scena, kiedy kamera rejestruje fale na sztucznym morzu z plastiku), zarazem studium duchowej (często też zmysłowej) niemocy oraz kultury, pogrążającej się w śmiertelnym rozkładzie. Z olbrzymiego nakręconego materiału nie wszystko ostało się w filmie: na żądanie producenta Fellini usunął epizod homoseksualny w podbojach bohatera.
Ostatnim powrotem do barokowej mocy kreacji stało się "Miasto kobiet" (1980), zarazem satyra na współczesny feminizm i oniryczne, jak ze snu, studium o wymarzonej „wiecznej kobiecości”.
Obdarzony wyobraźnią malarza, stosujący stałe motywy plastyczne w filmach (np. ważny dla "Satyriconu" i "Casanovy" ogień jako, sięgający psychologii głębi Junga, znak duchowej metamorfozy), wrażliwy na fenomen twarzy (miał prywatne albumy z fotografiami ekscentrycznych twarzy, a tak wyglądających ludzi z chęcią angażował do filmów) Fellini był też uwrażliwiony muzycznie, czego prostym przejawem stała się przyjaźń i współpraca z Nino Rotą. Pomysłem, zmarłego wkrótce kompozytora, była "Próba orkiestry" (1979), ujęta jako metafora społeczeństwa (zespół orkiestrowy) i wodza (dyrygent), ale też najprościej jako film o sile muzyki. Także niedoceniony przez krytykę film "A statek płynie" (1983), historia (fikcyjna) rejsu tuż przed I wojną światową, którego celem jest rozsypanie nad morzem prochów słynnej śpiewaczki operowej – to dzieło o muzyce, przesycone nią wzniośle i groteskowo (Schubert grany przez ekscentrycznych staruszków w kuchni, popisy śpiewacze w kotłowni statku, aria z "Aidy" Verdiego na pożegnanie zmarłej "divy"), również dzieło o sztuce, wskazujące (muzyka) i demaskujące (kamera cofająca się, by ukazać plan filmowy: makietę statku, plastikowe morze i samego Felliniego) sztukę jako kreację. Swoiste pożegnanie z iluzją kreacji to "Ginger i Fred" (1985, po raz ostatni Giulietta Masina, a przedostatni Marcello Mastroianni, który pojawi się jeszcze w "Wywiadzie" – na planie u Felliniego), groteskowy obraz kiczowatego widowiska telewizyjnego jako żałosnej namiastki kreacji (a zarazem ostra satyra na dzisiejsze społeczeństwo i kulturę). Ostatni film Felliniego "Głos księżyca" jest ciepłym podsumowaniem wszystkich wątków obecnych w jego poprzednich filmach, dając nostalgiczny, a „malarsko” ujęty (z nawiązaniem do postimpresjonizmu), obraz świata współczesnego jako rzeczywistości w stanie rozpadu (choć możliwe jest jeszcze duchowe odrodzenie).
Dokumenty.
Znamienna dla neorealizmu pasja ukazywania życia pozostała Felliniemu bliska, choć coraz mocniej łączył ją z wyobraźnią i poetyckim zmyśleniem. W ujętym jak esej "Rzymie" autentyczne są kadry ukazujące hipisów, koczujących przy zabytkach Wiecznego Miasta, lub budowę metra, ale już sekwencja o odnalezionych przy tej okazji antycznych freskach, teraz osypujących się ze ścian, to pomysł Felliniego, stanowiący tu metaforę przemijania.
Osobne miejsce w dorobku reżysera zajmują filmy ściśle dokumentalne: wczesna nowela "Biuro matrymonialne" (neorealistyczna obserwacja rzeczywistych wyborów uczuciowych), "Klauni" (obraz zawsze bliskiego Felliniemu świata cyrku) oraz jak autoportrety ujęte: "Notatnik reżysera" i "Wywiad" (swoisty autokomentarz do własnej twórczości), nawet tu jednak Fellini buduje fascynujące nastrojem widowisko. Tak w słynnej scenie z "Wywiadu", kiedy postarzali Marcello Mastroianni i Anita Ekberg oglądają siebie samych sprzed lat – w kadrach "Słodkiego życia".
Parokrotnie ("Notatnik reżysera", "Rzym", "A statek płynie", "Wywiad") reżyser sam ukazywał się w kadrach swych filmów.
Legenda i sława.
Fellini zyskał wcześnie legendarną sławę, uznany za jednego z artystów przełomowych dla sztuki filmowej, zwłaszcza jako autor "Osiem i pół". Wymieniany był przez krytykę obok takich twórców jak Orson Welles, Bergman czy Antonioni ze względu na twórczy wkład do stylu dzieła filmowego i nowatorskie rozwiązania, zwłaszcza w zakresie kompozycji (swobodnej, eseistycznej, osnutej wokół motywu wędrówki) i „malarskiego” stosowania koloru.
Cenili go inni reżyserzy, a Ingmar Bergman odwiedził go (wraz z aktorką Liv Ullmann) na planie "Satyriconu", proponując wspólną realizację filmu o kobietach, do czego jednak nie doszło. Po głośnej premierze "Satyriconu" amerykańscy hipisi uznali go za „swego”. Jednak w późniejszych latach postawa Felliniego jako niezależnego artysty nie przystawała do gustu nowej, młodzieżowej widowni.
Doceniany był jako wizjoner (budujący bogate plastycznie obrazy świata wysnutego z wyobraźni), ale dostrzegany też jako myśliciel, którego filmy diagnozują rozkład duchowy kultury, a ukazują też (w duchu Junga, lecz i magicznej tradycji), że osoba ludzka może dostąpić ocalającej metamorfozy wewnętrznej. W takim estetycznym i filozoficznym kontekście interpretowane były najważniejsze jego filmy: "La strada", "Noce Cabirii", "Słodkie życie", "Osiem i pół", "Giulietta i duchy", "Satyricon", "Rzym", "Amarcord", "Casanova", aż po – jak testament odczytany – "Głos księżyca".
Fellini, Antonioni, Pasolini i Visconti wymieniani byli jako najświetniejsi współtwórcy włoskiej sztuki filmowej.
Paradoksalnie, mimo powszechnego uznania coraz trudniej zyskiwał wsparcie, które umożliwiłoby realizację kolejnych obrazów. Ostatnim jego filmem „kasowym” był "Amarcord", a późniejsze, przy sporych kosztach produkcji, przynosiły producentom deficyt. Gorzko przeżył porażkę u publiczności "Casanovy", którego uważał za swe najpełniejsze artystycznie dzieło. Schyłek życia Felliniego to bezskuteczne poszukiwania funduszy na "Boską komedię", film osnuty wokół poematu Dantego.
Federico Fellini zmarł w roku otrzymania Oscara za całokształt twórczości (wskutek udaru mózgu). Niedługo po nim zmarła (na nowotwór płuca) jego żona, Giulietta Masina. Oboje pochowano w Rimini. Po latach (w 2003) w rodzinnym mieście reżysera utworzono poświęcone obojgu muzeum – przy via Clementini 2. Imię Felliniego nosi też międzynarodowy port lotniczy pod Rimini.
Nawiązania.
Filmy Felliniego inspirowały innych reżyserów. W roku 1969 w Stanach Zjednoczonych powstał barwny film "Słodka Charity" ("Sweet Charity") – musical oparty na scenariuszu "Nocy Cabirii". Reżyserem był Bob Fosse. Muzykę skomponował Cy Coleman. Rolę główną zagrała Shirley MacLaine. Film ponawia pierwotną opowieść o dziecięco dobrej prostytutce.
W 1982 na Broadwayu na podstawie "8½" zrealizowano musical "Dziewięć," gdzie rolę Guido zagrał Antonio Banderas. Później w 2010 roku wszedł on na ekrany kin. Reżyserem jest Rob Marshall, a w obsadzie znaleźli się Judi Dench, Nicole Kidman, Penélope Cruz oraz Kate Hudson.
W 1997 roku w polskim filmie "Sztos" Synek w rozmowie z Erykiem odwołuje się do filmu "Niebieski ptak", porównując ich obecną sytuację, do akcji filmu Felliniego.
W 1999 Peter Greenaway zrealizował barwny film "8 i pół kobiety". Owładnięci obsesjami seksualnymi jego bohaterowie – ojciec i syn – zakładają prywatny dom publiczny. Przedtem oglądają na wideo arcydzieło Felliniego (do którego Greenaway nawiązał też w tytule), traktując je jako zapis erotycznych obsesji.
Filmografia.
Wszystkie filmy, które reżyserował Federico Fellini.
Tytuły filmów konsekwentnie przetłumaczono na język polski. W nawiasie podano autorski tytuł oryginalny oraz czas trwania filmu. Jeżeli w polskiej dystrybucji kinowej lub opracowaniach krytycznych film funkcjonował pod zdeformowanym tytułem polskim lub pod tytułem oryginalnym, zaznaczono to. Jeżeli nie zaznaczono inaczej, muzykę do filmu skomponował Nino Rota. Filmy uporządkowano według roku premiery.

</doc>
<doc id="138573" url="https://pl.wikipedia.org/wiki?curid=138573" title="Sturmpanzer">
Sturmpanzer

Sturmpanzer (inaczej "SdKfz 166, Sturmgeschütz IV für 15cm StuH 43"), znany także jako Sturmpanzer IV Brummbär – niemieckie działo pancerne z okresu II wojny światowej
Historia.
Pod koniec 1942 roku wykorzystując doświadczenia z walk w Stalingradzie w Niemczech rozpoczęto pracę nad nowym dobrze opancerzonym działem pancernym z haubicą dużego kalibru, które można byłoby stosować w walkach w mieście.
Działo to opracowane w zakładach "Alkett" na podwoziu czołgu średniego PzKpfw IV Ausf. E i F a później także Ausf. G. Pierwsze z nich wyposażono w haubice "15cm StuH 43", a następnie w specjalnie opracowane dla tego działa – haubice "15cm StuH 43/1 L/12".
Prototyp nowego działa został zbudowany w lutym 1943 roku i otrzymał oznaczenie "15cm Sturmhaubitze 43 L/12" (haubica szturmowa), a już w maju 1943 roku rozpoczęto jego produkcję seryjną. 4 maja 1943 Adolf Hitler zdecydował o nazwaniu nowego pojazdu Sturmpanzer (czołg szturmowy). Przez żołnierzy oznaczenie to było potocznie skracane do „Stupa”, natomiast według niemieckiego badacza T. Jentza, nazwa „Brummbär”, pod jaką pojazd jest powszechnie znany w późniejszym piśmiennictwie, nie była używana w żadnych niemieckich źródłach i została wprowadzona przez aliancki wywiad. W piśmiennictwie stosowane jest także oznaczenie Sturmpanzer IV, biorące się od oznaczenia podwozia, lecz nie istniały inne niemieckie typy pojazdów Sturmpanzer.
Początkowo pojazdy produkowano na przebudowanych podwoziach czołgów PzKpfw IV, potem na nowo zbudowanych podwoziach; pierwotnie w warsztatach armijnych w Wiedniu ("Heereszeugamt Wien"; 140 sztuk), a następnie od czerwca 1944 (IV. seria) w zakładach stalowych w Duisburgu (166 sztuk). Produkcja seryjna działa trwała do marca 1945 roku i w tym okresie łącznie wyprodukowano 306 sztuk tych dział. Produkowano je w trzech zakładach: "Deutsche Eisenwerke", "Sauerwerke" i " Simmering-Gratz-Pauker" w Wiedniu. Część została zbudowana na podwoziach przebudowanych czołgów PzKpfw IV, część na nowo wyprodukowanych.
Opis konstrukcji.
Działo pancerne Sturmpanzer zostało zbudowane na podwoziu czołgu średniego PzKpfw IV. Górne opancerzenia i wieża czołgu zostały usunięte, a na ich miejsce stworzono nowy pancerz. W kadłubie umieszczono stanowiska dla wszystkich członków załogi.
Działo było uzbrojone w haubicę StuH 43 L/12 kal. 150 mm, posiadało zapas 38 pocisków (amunicja burząca typu JGr 33 i JGr 38, a także przeciwpancerna JGr 39 Hl/A). Haubica była zamontowana lekko na prawo od centralnej części pojazdu, ponad stanowiskiem kierowcy. Oprócz tego Sturmpanzer był wyposażony w karabin maszynowy MG 34, z którego można było strzelać przez otwartą klapę luku ładowniczego i taki sam karabin maszynowy zamontowany w przedniej ścianie działa (tylko od IV serii z czerwca 1944 roku). Ponadto po obu stronach przedziału bojowego znajdowały się otwory, przez które było możliwe prowadzenie ognia z MP 40 lub z broni krótkiej. Otwory te normalnie były zatkane od zewnątrz specjalnymi zatyczkami przymocowanymi do łańcuszków.
W tylnej części przedziału bojowego znajdował się luk stanowiący wejście dla załogi oraz miejsce, przez które prowadzony był załadunek pocisków. W tylnej części znajdowały się również wentylatory przedziału bojowego, nad jednym z nich znajdowało się gniazdo anteny do radiostacji krótkofalowych FuG2 i FuG5. W lewej części pojazdu znajdowało się miejsce na narzędzia do naprawy oraz części zapasowe, natomiast z tyłu uchwyty do przewożenia zapasowych kół nośnych pojazdu. Aby wzmocnić odporność ścian bocznych na pociski przeciwpancerne dodatkowo zostało umożliwione zamontowanie ekranów przeciwpancernych (podobnie jak w PzKpfw IV Ausf. H i J)
Napęd działa stanowił silnik typu "Maybach HL120 TRM" o mocy 300 KM przy 3000 obr./min lub "Maybach 120TRM 112" o mocy 272 KM przy 2800 obr./min. Były to silniki czterosuwowe, 12-cylindrowe, gaźnikowe, chłodzone cieczą o układzie V. Wyposażone były w skrzynie biegów typu "Zahnradfabrik ZF SGG77" (6 biegów do przodu i 1 wstecznym).
Użycie bojowe.
Po rozpoczęciu produkcji seryjnej w 1943 roku rozpoczęto formowanie oddziałów składających się z tych dział.
Pierwszy z nich, 216 dywizjon dział szturmowych (niem. "Sturmpanzer Abteilung 216.") zadebiutował bojowo w lipcu 1943 roku w bitwie na łuku kurskim. Dywizjon ten do połowy grudnia 1943 roku walczył na froncie wschodnim, po czym został przebazowany do Austrii, gdzie został uzupełniony. W lutym 1944 roku skierowano go do Włoch, gdzie walczył w rejonie przyczółka pod Anzio. We Włoszech dywizjon walczył do końca II wojny światowej.
Następne jednostki sformowano już w 1944 roku i były to:

</doc>
<doc id="138575" url="https://pl.wikipedia.org/wiki?curid=138575" title="Pistolet maszynowy PPS">
Pistolet maszynowy PPS

Pistolet maszynowy PPS – pistolet maszynowy konstrukcji radzieckiej z okresu II wojny światowej.
Historia.
Od 1941 podstawowym pistoletem maszynowym Armii Czerwonej był PPSz. Sprawdził się on jako uzbrojenie piechoty, ale z powodu masy (5,4 kg) i wymiarów (długość 840 mm) nie nadawał się jako uzbrojenie obsługi broni ciężkiej (dział, karabinów maszynowych). Dlatego w 1942 ogłoszono konkurs na nowy pistolet maszynowy, który miał uzupełnić pepesze.
Nowy pistolet maszynowy, określony jako „specjalny”, miał ważyć nie więcej niż 3 kg i mieć szybkostrzelność teoretyczną w granicach 400–500 strz./min. Duży nacisk położono także na uproszczenie produkcji. Zakładano, że pistolet będzie miał większość części tłoczonych (z blach o grubości maksymalnie 3,3 mm). Produkcja jednego egzemplarza miała zająć nie więcej niż 3,5 roboczogodziny.
Do konkursu stanęli Gieorgij Szpagin (ze zmodernizowaną pepeszą wyposażoną w odejmowaną kolbę drewnianą) i Aleksiej Sudajew. W wyniku prób do produkcji skierowano pistolet maszynowy Sudajewa. Pierwszym producentem pistoletu maszynowego PPS zostały Zakłady Metalowe im. Woskowa w Siestroriecku (obwód leningradzki). Produkcję rozpoczęto w grudniu 1942 i do końca 1943 wyprodukowano w tych zakładach 46 572 pistolety maszynowe PPS.
Jednocześnie z produkcją trwały prace nad udoskonaleniem konstrukcji. Nowa wersja ze zmodernizowanymi mechanizmami wewnętrznymi i skróconą lufą została przyjęta do uzbrojenia jako wzór 1943.
W następnych latach PPS zgodnie ze swoim przeznaczeniem był używany przez obsługę broni ciężkiej i czołgistów. Ze względu na małe wymiary i masę był także bardzo popularny w oddziałach zwiadu. W 1943 pistolet maszynowy PPS-43 wszedł na uzbrojenie ludowego Wojska Polskiego. 
PPS był po wojnie produkowany w Polsce. Jako pierwsze w 1946 produkcję rozpoczęły Zakłady Hipolita Cegielskiego w Poznaniu. Później produkcję uruchomiono w Fabryce Broni w Radomiu i Kombinacie Maszyn Włókienniczych „Wifama” w Łodzi. Pierwsze PPS wyprodukowano w Polsce w 1948 roku.
Poza produkcją licencyjnych PPS, opracowano w Polsce dwie oryginalne modyfikacje tego pistoletu maszynowego. Jako pierwsza powstała wersja wyposażona w stałą kolbę drewnianą, oznaczona jako wz. 43/52 (określana też jako PPS-M). Wersja ta miała zastąpić droższe w produkcji pistolety maszynowe PPSz, które z uwagi na stałą kolbę były bardziej odpowiednie dla piechoty. Pierwsze z nich wyprodukowano pod koniec 1952 roku, a w połowie 1954 roku wojsko miało ich już 77.009 sztuk . Jako druga powstała w 1955 wersja kalibru .22LR (5,6 mm), przeznaczona do treningu strzeleckiego. Pistolet maszynowy PPS znajdował się w uzbrojeniu Wojska Polskiego do lat 80. XX wieku. Później został całkowicie zastąpiony przez karabinek automatyczny AK. Wycofane z uzbrojenia egzemplarze PPS przekazano Milicji Obywatelskiej, Straży Ochrony Kolei, Straży Przemysłowej.
Konstrukcja.
Pistolet maszynowy PPS działa na zasadzie wykorzystania energii odrzutu zamka swobodnego i strzela z zamka otwartego. Zasilany jest z dwurzędowego magazynka łukowego o pojemności 35 nabojów z dwurzędowym wyprowadzeniem. Mechanizm uderzeniowy igliczny ze stałą iglicą osadzoną w zamku. Mechanizm spustowy tylko na ogień ciągły. Wyrzutnikiem łusek jest przedni koniec żerdzi sprężyny powrotnej. Bezpiecznik od przypadkowych wystrzałów po przesunięciu unieruchamia zaczep zamka i zamek w obu położeniach: przednim i tylnym. Lufa otoczona osłoną pełniącą role radiatora, której przednia część pełni funkcję hamulca wylotowego i osłabiacza podrzutu. Kolba metalowa, składana na wierzch broni lub stała drewniana.

</doc>
<doc id="138577" url="https://pl.wikipedia.org/wiki?curid=138577" title="Jerzy Ofierski">
Jerzy Ofierski

Jerzy Ofierski, ps. "Kmicic", "Wąsowski" (ur. 11 stycznia 1926 w Ostrowie Wielkopolskim, zm. 24 listopada 2007 w Warszawie) – polski aktor, pisarz i dziennikarz, żołnierz Narodowych Sił Zbrojnych i Batalionów Chłopskich.
Życiorys.
Urodził się w Ostrowie Wielkopolskim w rodzinie kupieckiej, związanej ze środowiskiem chłopskim ojca. Pradziadek był chłopem pańszczyźnianym, uczestnikiem powstania styczniowego. Dziadek Ofierskiego wyemigrował do Ameryki, gdzie pracował jako górnik w kopalniach Pensylwanii, a w 1919 wrócił do Polski. Jerzy Ofierski w 1939 został wysiedlony wraz z rodzicami przez Niemców do Generalnego Gubernatorstwa.
W czasie II wojny światowej walczył w oddziale NSZ Wacława Piotrowskiego „Cichego” na Lubelszczyźnie.
W 1946 zadebiutował w prasie jako satyryk, a 1 października 1949 jako aktor w teatrze.
Ofierski stworzył postać sołtysa Kierdziołka z Chlapkowic – wiejskiego filozofa i komentatora bieżących wydarzeń, zaczynającego swoje monologi od sformułowania „Cie choroba!”. Honorowy sołtys III RP. Szczególną popularność zdobył jako wykonawca monologów w „Podwieczorku przy Mikrofonie”, gdzie występował obok innych gwiazd, jak: Hanka Bielicka, Kazimierz Brusikiewicz, Adolf Dymsza czy Ludwik Sempoliński.
Sołtys Kierdziołek gościł w telewizji (cykl „Pocztówka z Chlapkowic” w programie „Dyżurny Satyryk Kraju”) i radiu („Podwieczorek przy mikrofonie”), a także na scenach polonijnych całego świata. Wyśmiewał paradoksy PRL-u. Występował w Stanach Zjednoczonych, Kanadzie, Anglii, Francji, Belgii, Niemczech, Izraelu i Australii. W Australii wystąpił m.in. w największej sali koncertowej Sydney Opera House. W Stanach Zjednoczonych wystąpił ponad tysiąc razy. W 1972 w plebiscycie polonijnej publiczności uznany został za najpopularniejszego polskiego aktora w USA.
Jest autorem tekstów wykonywanych przez artystów polskiej estrady. Napisał dziesięć powieści: m.in. 3-tomową sagę chłopską "W imię ojca", powieść i scenariusz filmowy "Nie było słońca tej wiosny", political fiction "Masakra w Holland tunelu".
Przez ponad 55 lat działał na polskiej estradzie. Występował w Teatrze Satyryków w Poznaniu oraz w warszawskich teatrach: Syrena, Komedia, Buffo i w Estradzie Na Skarpie. Prowadził kabaret „U Kierdziołka” w Domu Chłopa w Warszawie.
Został pochowany w Alei Zasłużonych na Cmentarzu Wojskowym na Powązkach w Warszawie (kwatera A29-tuje-20).
Twórczość.
Autor monologów:
Autor powieści:

</doc>
<doc id="138580" url="https://pl.wikipedia.org/wiki?curid=138580" title="Okręg Kolonjë">
Okręg Kolonjë



</doc>
<doc id="138581" url="https://pl.wikipedia.org/wiki?curid=138581" title="Dyplom">
Dyplom



</doc>
<doc id="138582" url="https://pl.wikipedia.org/wiki?curid=138582" title="Rewolwer Nagant wz. 1895">
Rewolwer Nagant wz. 1895

Nagant wz. 1895 – belgijski rewolwer kalibru 7,62 mm, potocznie zwany "nagan" od jego rosyjskiej pisowni i wymowy fonetycznej.
Historia.
Nazwa broni pochodzi od nazwiska belgijskiego konstruktora inżyniera Émile’a Naganta. Był to jedyny szerzej znany typ rewolweru gazoszczelnego (to znaczy takiego, w którym nie dochodzi do przedmuchów gazów prochowych pomiędzy bębenkiem a lufą). Do jego zasilania używano nabojów o specjalnej konstrukcji (pocisk był całkowicie schowany w łusce). Odpowiedni mechanizm powodował dosuwanie bębenka do wlotu lufy. Krawędź łuski była wsuwana do lufy i w rezultacie następowało uszczelnienie połączenia. Wersja rewolweru przeznaczona dla podoficerów wymagała napinania kurka przed każdym strzałem. Odmiana przeznaczona dla oficerów miała mechanizm samonapinania kurka. Działał on podczas naciskania na język spustowy. W późniejszym czasie zrezygnowano z wytwarzania wersji podoficerskiej: w produkcji pozostał jedynie wariant z samonapinaniem.
Broń była bardzo popularna w Rosji w okresie przed I wojną światową oraz w okresie międzywojennym. Początkowo była dostarczana przez zakłady „"Fabrique d’Arms Nagant Frères"” w Liège, a następnie produkowana przez zakłady zbrojeniowe w Tule. Została przyjęta jako przepisowa broń krótka Cesarskiej Armii Rosyjskiej. Naganty używane były następnie w Armii Czerwonej oraz sowieckich organach bezpieczeństwa (Czeka, NKWD), aż do wyparcia ich przez pistolety TT i Makarow. Na potrzeby funkcjonariuszy bezpieczeństwa opracowano specjalne odmiany rewolweru. Jedną z nich była broń o zmniejszonych gabarytach, lepiej nadająca się do skrytego przenoszenia. Zmniejszenie wymiarów osiągnięto poprzez skrócenie lufy oraz chwytu. Produkowano także odmianę rewolweru wyposażoną w tłumik dźwięku skonstruowany w 1929 przez braci Mitinów. Wszedł on na wyposażenie agentów NKWD pod nazwą Bramit. 
Rewolwery Nagant wz. 1895 pozostawały w uzbrojeniu Armii Radzieckiej jeszcze długo po 1945 roku. Proces ich wymiany na pistolety przebiegał bardzo powoli. Można je było spotkać w niektórych pododdziałach jeszcze w połowie lat 80. XX wieku. 
Rosyjskie i radzieckie Naganty wz. 1895 w niewielkiej liczbie były też używane w Wojsku Polskim w latach 1918–1923. W późniejszym czasie produkowano w Polsce nieco lżejszy wariant rewolweru na potrzeby Policji Państwowej. Wytwarzano go w Fabryce Broni w Radomiu na linii zakupionej w Belgii, jako Nagant wz. 30 (lub Ng 30) do początku 1937. W większej liczbie rewolwer pojawił się w uzbrojeniu ludowego Wojska Polskiego od 1943 do lat 50. XX wieku. 
Po II wojnie światowej w Związku Radzieckim opracowano sportową wersję rewolweru, która miała pogrubioną lufę, regulowane przyrządy celownicze i wygodniejszy chwyt.

</doc>
<doc id="138589" url="https://pl.wikipedia.org/wiki?curid=138589" title="Bohdan Bejze">
Bohdan Bejze

Bohdan Bejze (ur. 28 lutego 1929 w Pabianicach, zm. 19 marca 2005 w Łodzi) – polski duchowny rzymskokatolicki, profesor doktor habilitowany filozofii, biskup pomocniczy łódzki w latach 1963–2005.
Życiorys.
Uczęszczał do Męskiego Gimnazjum im. Jędrzeja Śniadeckiego w Pabianicach. W 1948 po zdaniu egzaminu maturalnego wstąpił do Wyższego Seminarium Duchownego w Łodzi. 14 czerwca 1953 został wyświęcony na prezbitera przez biskupa diecezjalnego łódzkiego Michała Klepacza. Po ukończeniu studiów na Wydziale Filozofii Katolickiego Uniwersytetu Lubelskiego w 1959 uzyskał stopień doktora filozofii. Habilitował się w 1972. W 1987 został profesorem nadzwyczajnym, a w 1993 – profesorem zwyczajnym.
W 1963 papież Jan XXIII, tuż przed swoją śmiercią, mianował go biskupem pomocniczym diecezji łódzkiej ze stolicą tytularną Idassa. Nominacja została zatwierdzona przez kolejnego papieża Pawła VI. Sakry biskupiej udzielił mu 1 września 1963 w katedrze łódzkiej kardynał Stefan Wyszyński, prymas Polski. W diecezji łódzkiej sprawował urząd wikariusza generalnego, był także przewodniczącym Wydziału Nauki i Kultury Chrześcijańskiej. Objął funkcję prałata archidiakona, a następnie dziekana Archikatedralnej Kapituły Łódzkiej.
W ramach Episkopatu Polski był przewodniczącym Komisji ds. Kultury i Komisji ds. Dialogu z Niewierzącymi. Należał także do Komisji ds. Wydawnictw Katolickich i Komisji ds. Nauki Katolickiej. W latach 1964–1965 brał udział w III i IV sesji soboru watykańskiego II.
Zmarł po długiej i ciężkiej chorobie 19 marca 2005. Pochowany został w grobowcu kapituły łódzkiej na Starym Cmentarzu przy ulicy Ogrodowej w Łodzi.
Działalność naukowa.
W Wyższym Seminarium Duchownym w Łodzi od 1958 wykładał: filozofię Boga, religioznawstwo i współczesne kierunki filozoficzne. W latach 1961–1999 wykładał na Akademii Teologii Katolickiej w Warszawie oraz kierował Katedrą Filozofii Boga i Religii. Od 1969 był członkiem Senatu ATK. W 1972 został nominowany na docenta w Akademii Teologii Katolickiej. Od 1976 kierował Katedrą Filozofii Boga i Religii na Wydziale Filozofii Chrześcijańskiej ATK. Był członkiem Towarzystwa Naukowego Katolickiego Uniwersytetu Lubelskiego, Naukowego Towarzystwa Tomistycznego w Warszawie i Societa Internazionale Tomaso d’Aquino w Rzymie.
Kierunki jego badań obejmowały: związek filozoficznej afirmacji istnienia Boga i postaw moralnych, poprawną filozoficznie koncepcję istoty Boga, rozum w postawie człowieka wierzącego, współczesne zakwestionowania klasycznych dowodów na istnienie Boga, współczesną koncepcję filozofii Boga, współczesną koncepcję filozofii religii. Jego zainteresowania naukowe koncentrowały się wokół metafizyki i teodycei. Był specjalistą w zakresie filozofii religii, autorem wielu prac dotyczących historii filozofii i spraw Boga.
Zredagował serie wydawnicze: "W nurcie zagadnień posoborowych", "Chrześcijanie" oraz 65 tomów poświęconych filozofii, biografiom chrześcijan (ze szczególnym uwzględnieniem św. Maksymiliana Kolbego) i problematyce soboru watykańskiego II. Był też współredaktorem licznych prac zbiorowych oraz autorem wielu artykułów. Dążył do upowszechnienia zagadnień filozoficznych i kultury polskiej opartej na chrześcijaństwie.
Wyróżnienia.
W 2002 nadano mu tytuł honorowego obywatela Pabianic.
Otrzymał Nagrodę Naukową im. Włodzimierza Pietrzaka (1994) i Nagrodę Naukową I stopnia im. Ireny i Franciszka Skowyrów (1997).

</doc>
<doc id="138590" url="https://pl.wikipedia.org/wiki?curid=138590" title="DP">
DP



</doc>
<doc id="138595" url="https://pl.wikipedia.org/wiki?curid=138595" title="Stielhandgranate 24">
Stielhandgranate 24

Stielhandgranate 24 mit Brennzünder 24 – ręczny trzonkowy granat zaczepny używany w armii niemieckiej przez całą II wojnę światową. Wyposażenie granatu w drewnianą rękojeść ułatwiało dalekie i celne rzuty. Ocenia się, że wyprodukowano około 100 milionów sztuk tych granatów.
Historia konstrukcji.
Na początku lat 20. XX wieku Zarząd Uzbrojenia Reichswehry postanowił wprowadzić do uzbrojenia nowy typ granatu trzonkowego. Nowa konstrukcja miała się charakteryzować większą niezawodnością niż granat trzonkowy używany podczas I wojny światowej a także być przystosowana do długotrwałego magazynowania. Prace zakończyły się wprowadzeniem w 1924 do uzbrojenia granatu „Stielhandgranate 24 mit Brennzünder 24” (Stielhgr.24 mit Bz.24). Równocześnie zaczęto produkować granat ćwiczebny „Übungsstielhandgranate 24 mit Brennzünder 24”.
Pierwsze serie granatów Stielhandgranate 24 miały na korpusie hak służący do mocowania granatu na pasie, ale szybko przestano go montować, ponieważ okazało się, że żołnierze i tak noszą granaty wsunięte za pasy. Zmieniono także detonatory na bardziej odporne na wilgoć. Nową wersję oznaczono jako „Stielhandgranate 39 mit Brennzünder 39”. Opracowano także granaty dymne Nebelhandgranate 39 o konstrukcji wzorowanej na Stielhandgranate 24.
W 1942 Zarząd Uzbrojenia Waffen-SS opracował koszulkę odłamkową (stalowa rura nakładana na głowicę granatu) zwiększającą liczbę odłamków powstających po wybuchu granatu. Wkrótce potem podobną koszulkę opracował Zarząd Uzbrojenia Wehrmachtu. W końcowym okresie 1/3 produkowanych granatów była wyposażona w takie koszulki.
Opis konstrukcji.
Stielhandgranate 24 był granatem zaczepnym. Składał się z metalowego korpusu zawierającego materiał wybuchowy i drewnianej, wydrążonej wewnątrz rękojeści z drewna bukowego. Rękojeść była z obu stron zakończona gwintem. Do górnego był przykręcony korpus granatu i mechanizm zapalający, do dolnego – osłona zabezpieczająca. Pod osłoną znajdował się porcelanowy pierścień połączony sznurem z zapalnikiem tarciowym.
Japoński granat wz. 98 miał bardzo zbliżoną konstrukcję do Stielhandgranate 24, ale w porównaniu do niego był nieco cięższy.

</doc>
<doc id="138599" url="https://pl.wikipedia.org/wiki?curid=138599" title="Rudolf II Habsburg">
Rudolf II Habsburg

Rudolf II Habsburg (ur. 18 lipca 1552 w Wiedniu, zm. 20 stycznia 1612 w Pradze) – cesarz rzymski, król Czech w latach 1576-1611, król Węgier i Chorwacji (jako Rudolf I) oraz arcyksiążę Austrii (jako Rudolf V) w latach 1576-1608 z dynastii Habsburgów.
Syn cesarza, króla Czech i Węgier – Maksymiliana II Habsburga i Marii Habsburg (córki cesarza i króla Hiszpanii – Karola V Habsburga oraz Izabeli Aviz).
Od 1563 do 1571 roku przebywał na dworze swojego wuja, Filipa II, króla Hiszpanii. Maksymilian II już w 1572 przeprowadził wybór Rudolfa na króla Węgier, a w 1575 roku na króla Czech. 27 października 1575 roku w Ratyzbonie został "vivente imperatore" (za życia cesarza, czyli swojego ojca) wybrany na króla Niemiec, co gwarantowało mu dziedziczenie tytułu cesarskiego.
Panowanie.
W 1593 r., w odpowiedzi na najazd tureckiego beja Serbii na Chorwację, zaprzestał płacenia Imperium Osmańskiemu trybutu z Węgier i rozpoczął III wojnę austriacko-turecką. Początkowo odnosił sukcesy, z czasem stracił kontrolę nad sytuacją. Polityką kontrreformacyjną wywołał na Węgrzech dwa powstania: w 1601 i 1604 roku. Wskutek tego drugiego buntu utracił Siedmiogród, opanowany w czasie walk z Turkami.
Prowadził pertraktacje z królem Polski Zygmuntem III Wazą w sprawie przekazania korony polskiej Habsburgom (Zygmunt liczył na odzyskanie tronu w Szwecji). Opozycja szlachecka w Polsce udaremniła jednak te plany.
Mimo że Rudolf II nie był entuzjastą Kościoła katolickiego, sprzeciwiał się reformacji. Cesarz niechętnym okiem patrzył na jej postępy w Rzeszy i na samowolę książąt niemieckich. Gdy w 1607 roku w Donauwörth doszło do zamieszek na tle religijnym (luteranie napadli katolików), Rudolf ogłosił banicję miasta. Książę Bawarii Maksymilian I, zobowiązany do egzekucji wyroku, opanował miasto i z pomocą jezuitów, drogą represji, pozbył się protestantów. W reakcji na to niemieccy książęta protestanccy zawiązali Unię Ewangelicką, sojusz obronny przeciw katolikom. W 1609 roku zmarł bezdzietnie władca księstw Jülich, Kleve i Bergu w Nadrenii. Rudolf, wbrew prawom dziedziczenia jego krewnych (elektora Brandenburgii i palatyna Neuburga), postanowił przekazać je swojemu sprzymierzeńcowi, elektorowi Saksonii. Konflikt przeciągnął się i zakończył dopiero po śmierci cesarza, który tymi działaniami spowodował eskalację napięcia religijnego w Niemczech.
W latach 1608-1609, obawiając się utraty władzy, wydał akty gwarantujące swobody wyznaniowe protestantom w Czechach i na Śląsku (tzw. List majestatyczny). Przyznawały one wolność kultu religijnego i budowania zborów, a także prawo do wyboru rzeczników społeczności protestanckiej, zwanych defensorami. Nie przestrzegał ich w praktyce, czym przyczynił się do wybuchu wojny trzydziestoletniej.
Pasje i obłęd.
Rudolf II nigdy nie zawarł małżeństwa i nie doczekał się legalnego następcy, co spowodowane było lękiem przed wypełnieniem się przepowiedni astrologicznej, zgodnie z którą stracić miał tron na rzecz swego prawowitego spadkobiercy (co zresztą rzeczywiście nastąpiło, wobec braku potomstwa jego następcą był bowiem brat Maciej, który doprowadził ostatecznie do usunięcia Rudolfa z tronu).
Cesarz posiadał mimo to liczne potomstwo z nieprawego łoża. Jednym z jego nieślubnych synów był markiz Julius d’Austria, znany jako niezrównoważony psychicznie morderca. 
Rudolf wykazywał pogłębiające się z wiekiem zaburzenia psychiczne spowodowane najprawdopodobniej postępującą, wrodzoną kiłą. Dręczyły go częste stany lękowe oraz obsesje na tle religijnym, w akcie szału dopuścił się nieudanej próby morderstwa, po której usiłował popełnić samobójstwo. Ulegał bardzo silnym wpływom filozofii hermetycznej oraz innych prądów okultystycznych i kabalistycznych. Jego praski dwór stał się oazą dla rozmaitej maści czarowników, alchemików, astrologów i rabinów-kabalistów, w których wiedzę i zdolności cesarz pokładał bezgraniczną ufność.
Rudolfa cechowała bardzo chwiejna postawa wobec Kościoła. W okresach szczególnego nasilenia objawów choroby ostentacyjnie odrzucał wiarę katolicką - deklarując postawę zbliżoną do satanizmu - oddawał się praktykowaniu wiedzy tajemnej. Widok duchownych, których na podstawie przepowiedni posądzał o spiskowanie przeciw niemu i nastawanie na jego życie, budził w nim wówczas paniczny lęk.
Cesarz, oddany swoim zainteresowaniom, mało interesował się sprawami państwa, wsławił się jednak jako protektor kultury i nauki. Na jego dworze działali astronomowie Tycho Brahe i Jan Kepler. Rudolf kolekcjonował też dzieła sztuki. Z czasem stawał się coraz bardziej bierny wobec wydarzeń politycznych i tracił kontrolę nad sytuacją, zwłaszcza na froncie tureckim. W kwietniu 1606 roku członkowie rodziny Habsburgów zadecydowali o przekazaniu władzy na Węgrzech bratu Rudolfa, Maciejowi. W 1608 roku Maciej, mając poparcie stanów austriackich, wymógł na Rudolfie przejęcie władzy także w Austrii i na Morawach oraz pozwolenie na koronację królewską na Węgrzech (traktat w Lieben, 25 czerwca 1608). W 1611 roku Maciej koronował się na króla Czech, a Rudolf, pozbawiony wpływu na politykę, pozostał jedynie formalnie cesarzem rzymskim.
Od 1583 roku rezydował w Pradze i został pochowany w Katedrze św. Wita.
Pełna tytulatura.
"Rudolf, z Bożej łaski uświęcony i wybrany cesarz rzymski, po wieki August, król Niemiec, Węgier, Czech, Dalmacji, Chorwacji, Slawonii, etc. etc. arcyksiążę Austrii, książę Burgundii, Brabancji, Styrii, Karyntii, Karnioli, margrabia Moraw, książę Luksemburga, Górnego i Dolnego Śląska, Wirtembergii, Teck etc. książę Szwabii, hrabia Habsburga, Tyrolu, Ferreti, Kyburga, Gorycji etc. landgraf Alzacji, margrabia Świętego Cesarstwa Rzymskiego, Burgau, Górnych i Dolnych Łużyc etc. pan Marchii Wendyjskiej, Salin, Port Naon etc. etc."

</doc>
<doc id="138600" url="https://pl.wikipedia.org/wiki?curid=138600" title="Wyprawa do wnętrza Ziemi">
Wyprawa do wnętrza Ziemi



</doc>
<doc id="138605" url="https://pl.wikipedia.org/wiki?curid=138605" title="Ruch (organizacja)">
Ruch (organizacja)

Ruch – największa działająca w Polskiej Rzeczypospolitej Ludowej w latach 1965–1970 konspiracyjna organizacja demokratyczna.
Program.
„Ruch” powstał w połowie lat 60. XX wieku. Na IV Zjeździe, w styczniu 1969 r. przyjął deklarację programową "Mijają lata" (jej autorami byli Stefan Niesiołowski, Andrzej Czuma oraz Emil Morgiewicz) Współzałożycielem organizacji był także cichociemny Marian Gołebiewski. Podstawowym elementem programu „Ruchu” była walka o demokrację. Jego działacze zdecydowanie odrzucali komunizm i nie uznawali PRL za legalne państwo polskie. Nie próbowali więc, w przeciwieństwie do innych środowisk opozycyjnych, działać na rzecz reformy i demokratyzacji PRL, uważali, że dopiero na jej gruzach należy budować niepodległe państwo: demokratyczne, niezależne od Związku Radzieckiego, gwarantujące przestrzeganie praw człowieka. Postulowali wręcz wprowadzenie zakazu działalności "partii o programie totalitarnym, faszystowskim, partii głoszących nienawiść klasową i walkę klas". Przewidywali, że do wyzwolenia Polski dojdzie w przyszłości na drodze masowych wystąpień społecznych. Do założycieli „Ruchu”, poza autorami deklaracji, należeli Marian Gołębiewski i Benedykt Czuma. W okresie największej aktywności organizacja liczyła ok. 100 członków.
Działalność.
Jednym z istotniejszych przejawów działalności grupy było wydawanie własnych pism: pierwszych, które po 1956 r. drukowano poza cenzurą. We wrześniu 1969 r. zaczął się ukazywać „Biuletyn”, pojawiło się też, choć na krótko, drugie pismo – „Informator”.
Ponieważ niemożliwe było zdobycie narzędzi technicznych do prowadzenia działalności wydawniczej legalnymi środkami, działacze „Ruchu”, zainspirowani tradycją Armii Krajowej, zdecydowali się na akcje ekspropriacyjne. W latach 1969–1970 zdobyto kilka powielaczy i maszyn do pisania, wynosząc je z budynków różnych instytucji państwowych.
Niektórzy członkowie podejmowali nieoficjalnie (poza działaniami planowanymi i aprobowanymi przez organizację) akcje wzorowane na małym sabotażu – głównie malując na murach antykomunistyczne napisy. Do najbardziej spektakularnych działań tego rodzaju należało zrzucenie z Rysów tablicy poświęconej Włodzimierzowi Leninowi. Dokonali tego w sierpniu 1968 r. Stefan Niesiołowski i Benedykt Czuma.
Wiosną 1970 kierownictwo „Ruchu” postanowiło demonstracyjnie zniszczyć Muzeum Lenina w Poroninie, urządzone ku czci wodza rewolucji październikowej. Decyzja była częściowo efektem spóźnienia pociągu jadącego z Łodzi do Warszawy. Podczas nieobecności przeciwnego akcji lecz spóźnionego Benedykta Czumy, Emil Morgiewicz i Andrzej Czuma zostali przegłosowani przez zwolenników działań zewnętrznych: Stefana Niesiołowskiego, Mariana Gołębiewskiego i Bolesława Stolarza.
Akcja ta była przygotowywana i zaplanowana przy ulicy Greckiej na warszawskiej Saskiej Kepie jako protest przeciwko oficjalnym uroczystym obchodom setnej rocznicy urodzin Lenina (zwanej potocznie SRUL-em), które władze PRL wyznaczyły na 21 czerwca.
Dekonspiracja, rozbicie i procesy.
Organizacja zdekonspirowana została 10 czerwca 1970 w wyniku donosu uczestnika Duszpasterstwa Akademickiego w Gdańsku Sławomira Daszuty złożonego Służbie Bezpieczeństwa. Daszuta nawiązał współpracę jako Tajny Współpracownik o kryptonimie „Sławek” i podjął próbę rozpracowania całości organizacji. Ponadto 6 czerwca 1971 SB otrzymała komplet „Biuletynów” i deklarację „Mijają lata...” od TW „Wanda” (Anna Rozwadowska-Kucharska) z Warszawy, a 13 czerwca 1971 jeden egzemplarz „Biuletynu” od Stefana Leśniaka z Lublina.
16 maja 1970 dyrektor Departamentu IV MSW zawiadomił o rozpracowywaniu organizacji kierownictwo PZPR i MSW. Dzięki informacjom zebranym od tajnych współpracowników oraz aparaturze podsłuchowej SB ustaliła, że Ruch zamierza przeprowadzić nieokreśloną akcję sabotażową. W związku z tym władze komunistyczne podjęły decyzję o likwidacji organizacji.
Aresztowania rozpoczęły się w przeddzień planowanej Akcji „Poronin” o świcie 20 czerwca 1970 i objęły początkowo 25 osób. W ciągu następnych miesięcy aresztowano łącznie ponad 100 osób w Warszawie, Łodzi, Gdańsku, Lublinie, Wrocławiu i Bydgoszczy.
Podczas śledztwa składania zeznań odmówili: Andrzej Czuma, Hubert Czuma, Łukasz Czuma i Jan Kapuściński. Pozostali aresztowani w różnym stopniu ujawniali SB okoliczności funkcjonowania Ruchu. Stefan Niesiołowski wyjaśnił wszystkie fakty i okoliczności związane z organizacją „Ruch”.
Do połowy 1971 r. władze PRL podjęły decyzję o wypuszczeniu kilkudziesięciu aresztowanych osób. Pozostałe 32 osoby oskarżone zostały o próbę obalenia ustroju socjalistycznego siłą, przynależność do związku, którego istnienie, ustrój i cel miał pozostać tajemnicą wobec organów państwowych oraz o udział w akcjach ekspropriacyjnych.
Ostatni proces, przeprowadzono w dniach 21 września – 23 października 1971 r. w Warszawie, objął przywódców organizacji. Otrzymali za "prowadzenie przygotowań do obalenia w przyszłości przemocą ustroju socjalistycznego w PRL oraz liczne przestępstwa kryminalne" (według komunikatu PAP), następujące wyroki pozbawienia wolności:
Były to najwyższe wyroki, jakie od 1956 r. wydano za działalność polityczną.
Oficjalne gazety mogły drukować tylko informacje zawarte w enigmatycznym komunikacie PAP. Wszystkie inne wiadomości o procesie i samej organizacji objęte były cenzurą. W istocie akt oskarżenia obejmował także (poza przygotowaniami do obalenia siłą ustroju) zarzut wydawania nielegalnej prasy, zrzucenia z Rysów tablicy ku czci Lenina (tylko za ten jeden punkt prokurator zażądał roku więzienia), zamiar wysadzenia pomnika Lenina. Jako przestępstwa kryminalne, o których wspomina komunikat, potraktowano przede wszystkim nielegalne zdobywanie powielaczy i maszyn do pisania.
We wcześniejszych procesach skazano:
Marka Niesiołowskiego i Wiesława Kęcika na 3,5 roku pozbawienia wolności, Stefana Turschmida na 2,5 roku, Elżbietę Nagrodzką, Jana Kapuścińskiego, Wojciecha Mantaja, Jacka Bartkowiaka, Grzegorza Dzięgielewskiego, Marzenę Górszczyk, Janusza Krzyżewskiego i Wiesława Kurowskiego na 2 lata więzienia, Janusza Kenica na 20 miesięcy, Marka Kruzerowskiego i Edwarda Piotrowskiego na 1,5 roku, Adama Więckowskiego, Jana Długołęckiego i Wojciecha Majdę na rok, Andrzeja Woźnickiego na 10 miesięcy więzienia, a Joannę Szczęsną, Barbarę Wińczyk, Mirosławę Grabowską, Wojciecha Drozdka, Jerzego Bergiela, Lucynę Paszkowską, Czciborę Iżycką i Jacka Bierezina na kary w zawieszeniu.
Apele i interwencje.
W obronie oskarżonych wystosowano do ministra sprawiedliwości tzw. List 17, który podpisali: Jerzy Andrzejewski, Jacek Bocheński, Andrzej Braun, W. Dąbrowski, Jerzy Ficowski, Zbigniew Herbert, Anna Kamieńska, Andrzej Kijowski, Tadeusz Konwicki, Igor Newerly, Marek Nowakowski, Agnieszka Osiecka, Jarosław Marek Rymkiewicz, Wiktor Woroszylski.
Interwencję podjął także prezes Kongresu Polonii Amerykańskiej, Alojzy Antoni Mazewski. Z inicjatywy m.in. Jana Olszewskiego wystosowano kolejny list, do Rady Państwa. Podpisali go, poza sygnatariuszami Listu 17, także Maria Ossowska i Marian Falski. Z prośbą o ułaskawienie, popartą przez kardynałów: Stefana Wyszyńskiego i Karola Wojtyłę, zwróciła się matka braci Czumów.
Epilog.
Ostatni skazani opuścili więzienia jesienią 1974 roku na mocy amnestii. Aresztowania w 1970 r. położyły kres działalności „Ruchu”. Wielu spośród jego członków zaangażowało się później w działalność Ruchu Obrony Praw Człowieka i Obywatela i innych organizacji opozycyjnych.
W 1996 r. Sąd Najwyższy umorzył, po kasacji, sprawy Mariana Gołębiewskiego i Bolesława Stolarza. 14 stycznia 2002 r. uniewinnił zaś Andrzeja i Benedykta Czumów, Stefana Niesiołowskiego i Emila Morgiewicza, z zarzutu „przygotowań do obalenia przemocą ustroju PRL”, uwzględniając kasację, o którą wystąpił w 2000 r. ówczesny prokurator generalny, Lech Kaczyński. Kasacja nie obejmowała pozostałych zarzutów, a zatem sąd nie mógł się do nich ustosunkować.

</doc>
<doc id="138609" url="https://pl.wikipedia.org/wiki?curid=138609" title="Oficer">
Oficer

Oficer – osoba zajmująca odpowiednią pozycję w hierarchii jakiejś służby.

</doc>
<doc id="138611" url="https://pl.wikipedia.org/wiki?curid=138611" title="Francesca Caccini">
Francesca Caccini

Francesca Caccini, zwana la Cecchina (ur. 18 września 1587 we Florencji, zm. ok. 1640) – włoska śpiewaczka i kompozytorka. Pochodziła ze znanej rodziny muzycznej – była córką Giulia Cacciniego, pierwszego w historii obok Jacopa Periego kompozytora oper oraz współzałożyciela Cameraty Florenckiej. Jej matka, Lucia, również była śpiewaczką.
Od ojca Francesca otrzymała rzetelne wykształcenie muzyczne. Karierę rozpoczynała śpiewając na dworze florenckim w rodzinnym zespole wokalnym "Concerto Caccini" (z dwojgiem rodzeństwa, ojcem i jego drugą żoną). Śpiewała też, towarzysząc sobie na lutni, pieśni solowe, a także realizowała partie wokalno-aktorskie w wykonaniach utworów scenicznych ojca i własnych. W roku 1606 wyszła za mąż za śpiewaka Giovanniego Battistę Signorellego; owocem tego związku była urodzona w 1621 córka Margherita, w przyszłości wybitna śpiewaczka.
Francesca Caccini oprócz błyskotliwej kariery wykonawczej uprawiała również twórczość muzyczną, co o owych czasach było u kobiet rzadkością. Komponowała pieśni i utwory sceniczne, z których niewiele się zachowało. Jeden taki utwór ma jednak znaczenie szczególne – jest to opera "Wyzwolenie Ruggiera z wyspy Alcyny" ("La liberazione di Ruggiero dall’isola d’Alcina"). Uważa się, że Francesca Caccini jest pierwszą kobietą, która skomponowała operę.
W roku 1625 na dworze florenckim gościł polski królewicz, Władysław Waza. Na cześć księcia wykonano rappresentazione sacra "La regina Sant’Orsola" z muzyką Marca da Gagliano, wykonywane po raz pierwszy w poprzednim roku. Drugim utworem scenicznym była opera, a ściślej dramma per musica Franceski Caccini, dedykowana królewiczowi Władysławowi Wazie i wykonana 4 lutego 1625 w willi Wielkiej Księżnej pod Florencją. Przedstawienie to wzbudziło zainteresowanie jeszcze większe niż spektakl utworu Marca da Gagliano, jak wynika z relacji członków świty królewicza, obecnych na premierze (Stefan Pac, Albrycht Stanisław Radziwiłł, Samuel Twardowski). Również obecny na spektaklu Stanisław Serafin Jagodyński po powrocie do Rzeczypospolitej przetłumaczył tekst libretta na język polski, a w roku 1628 wydał w Krakowie pod tytułem "Wybawienie Ruggiera z Wyspy Alcyny". To wydanie spowodowało domysły historyków, że dzieło Franceski zostało wystawione w Polsce; byłoby to wtedy pierwsze dzieło operowe wystawione na ziemiach polskich. Sugestie te jednak nie znajdują historycznego potwierdzenia.
Muzyka Franceski Caccini kontynuuje i rozszerza zdobycze muzyczne jej ojca i innych twórców Cameraty Florenckiej. Kompozytorka stosuje monodię akompaniowaną, jednocześnie wzbogacając ją o nowe typy harmonii właściwe już wczesnemu barokowi. Talent Franceski był doceniany przez współczesnych, operę "La liberazione di Ruggiero dall’isola d’Alcina" wydano drukiem.
Po 371 latach dzieło Franceski Caccini znów wróciło na scenę – 28 kwietnia 1996 "Wyzwolenie Ruggiera z wyspy Alcyny" zostało wystawione na scenie Warszawskiej Opery Kameralnej. Utwór został również w wykonaniu polskich artystów nagrany na płyty kompaktowe fundacji Pro Musica Camerata.

</doc>
<doc id="138614" url="https://pl.wikipedia.org/wiki?curid=138614" title="Ewangelia Marii">
Ewangelia Marii

Ewangelia Marii (Ewangelia Marii Magdaleny) – gnostycki apokryf, zgodnie z niektórymi przekazami napisany przez Marię Magdalenę.
Manuskrypty.
W całej ewangelii brakuje stron 1-6 (rozdziały 1-3) oraz 11-14 (rozdziały 6-7, oraz fragmenty 5 i 8).
Autorstwo.
Tekst źródłowy kończy się słowami; "Była to Ewangelia według Marii". Mimo braku historycznych źródeł, najczęściej autora identyfikuje się jako Marię Magdalenę.
Treść.
Jednym z epizodów pojawiających się w Ewangelii Marii Magdaleny jest konflikt Marii Magdaleny z apostołem Piotrem. Epizod ten przewijał się również w innych tekstach gnostyckich (np. Ewangelii Tomasza, Ewangelii Egipcjan). Piotr i Andrzej odrzucają władzę kobiet i ich rolę w nauczaniu.
Innym epizodem jest objawienie, które Maria Magdalena otrzymuje od Jezusa po jego śmierci. Uczniowie jednak buntują się przeciwko niej, nie chcą jej zaufać:

</doc>
<doc id="138615" url="https://pl.wikipedia.org/wiki?curid=138615" title="Pancerzowce">
Pancerzowce

Pancerzowce, skorupiaki wyższe (Malacostraca) – gromada najwyżej uorganizowanych skorupiaków (Crustacea).
Opis.
Większość to skorupiaki średnie i duże, ale rozmiary wahają się od kilku milimetrów do około 3 metrów (razem z odnóżami) u "Macrocheira kaempferi". Ciało zbudowane jest z pięciu segmentów głowowych, ośmiu tułowiowych i zwykle sześciu odwłokowych, jednak u liścioraków segmentów odwłokowych jest siedem, a u Lophogastrida szósty i siódmy segment zrastają się w jeden. U pancerzowców właściwych ciało dzieli się na głowotułów, tułów i odwłok, u liścioraków zaś na głowę, tułów i odwłok. U większości gatunków występuje karapaks, okrywający głowę i część segmentów tułowiowych. Przód karapaksu jest wówczas wyciągnięty w rostrum, a część nakrywająca tułów może być wolna lub zreośnięta z różną liczbą jego segmentów. Karapaks może być jednak szczątkowy lub w ogóle nie występować. U większości pierwsza para czułków ma dwa biczyki. Protopodit drugiej pary czułków jest złożony z 2 lub 3 członów, a jej egzopodit krótki, łuskowaty lub zredukowany. Oczy mogą być siedzące lub słupkowate. Żuwaczki są zwykle silnie rozwinięte i zarówno one jak i szczęki wyposażone są w głaszczki. Odnóża odwłokowe występują zwykle na wszystkich segmentach, ale ich liczba może być silnie zredukowana np. tylko dwie pary u Bathynellacea i Stygocarida.
Skorupiaki te mają mózg zawsze podzielony na przodomóżdże, śródmóżdże i tyłomóżdże. Odznaczają się silnie rozwiniętym układem krwionośnym. Jelito przednie wykształcone jest w żołądek żująco-filtrujący. Parzyste otwory płciowe leżą u samców na ósmym, a u samic na 6 segmencie tułowia, rzadko przesunięte są na biodra odnóży wymienionych segmentów.
Biologia i ekologia.
Należą tu formy słonowodne, słodkowodne i lądowe, a także symbionty, komensale i pasożyty. Większość jest rozdzielnopłciowa, tylko niektóre pasożyty są obojnakami. U większości występuje rozwój prosty, u pozostałych pojawia się stadium larwalne w postaci żywika lub pływika.
Systematyka.
Należy tu blisko 40 tysięcy opisanych gatunków. Podział do rangi rzędu przedstawia się następująco:

</doc>
<doc id="138616" url="https://pl.wikipedia.org/wiki?curid=138616" title="Linux Terminal Server Project">
Linux Terminal Server Project

Linux Terminal Server Project (LTSP) – pakiet dla systemu Linux umożliwiający podłączenie wielu komputerów-terminali, nazywanych często X-terminalami, w roli cienkiego klienta do serwera linuksowego. Aplikacje są uruchamiane na serwerze, a terminal zajmuje się przekazywaniem do nich danych wejściowych i wyświetlaniem wyjściowych. X-terminale są najczęściej pozbawionymi dysków twardych komputerami o niewielkiej mocy obliczeniowej.
Dla użytkownika wizualnie nie ma różnicy, czy pracuje na "normalnym" stanowisku czy na terminalu bezdyskowym. W obydwu przypadkach po włączeniu komputera wczytuje się jądro oraz system operacyjny. Prędkość uruchamiania jak i praca samych programów pozostaje również bez zmian (zależne od wydajności serwera LTSP). Sieć jest budowana w taki sam sposób, czyli wszystkie komputery połączone są z przełącznikiem (lub przełącznikami).

</doc>
<doc id="138618" url="https://pl.wikipedia.org/wiki?curid=138618" title="Odruch orientacyjny">
Odruch orientacyjny

Odruch orientacyjny jest mechanizmem uwagi, którego funkcja polega na otwarciu systemu poznawczego na zmianę lub nowy bodziec. Polega na skierowaniu receptorów na źródło stymulacji, czemu towarzyszy aktywność motoryczna, ułatwiająca jej odebranie. Reakcja orientacyjna wygasa po kilku wystąpieniach jednakowego bodźca (następuje habituacja), a liczba potrzebnych do tego powtórzeń zależy od skomplikowania sygnału. Zmiana jakiegoś elementu powoduje jej dyshabituację.

</doc>
<doc id="138620" url="https://pl.wikipedia.org/wiki?curid=138620" title="Felicjan Sławoj Składkowski">
Felicjan Sławoj Składkowski

Felicjan Sławoj Składkowski, właśc. "Sławoj Felicjan Składkowski" (ur. 9 czerwca 1885 w Gąbinie, zm. 31 sierpnia 1962 w Londynie) – generał dywizji Wojska Polskiego, premier II RP, doktor medycyny, wolnomularz, członek loży wolnomularskiej Wielkiej Loży Narodowej Polski.
Życiorys.
Był lekarzem legionowym, dowódcą Okręgu Wojskowego w Zagłębiu Dąbrowskim (11–28 listopada 1918), uczestnikiem wojny polsko-bolszewickiej, zwolennik sanacji, po przewrocie majowym komisarz rządu na miasto stołeczne Warszawę (od 13 maja do 1 października 1926). Trzykrotny minister spraw wewnętrznych (od 2 października 1926 do 7 grudnia 1929, od 3 czerwca 1930 do 23 czerwca 1931 i od 15 maja 1936 do 30 września 1939), drugi wiceminister spraw wojskowych i szef Administracji Armii (od 24 czerwca 1932 do 15 maja 1936). Premier rządu RP (od 15 maja 1936 do 30 września 1939). Podczas II wojny światowej internowany w Rumunii, przebywał następnie w Turcji i w Palestynie. Od 1947 w Wielkiej Brytanii, gdzie zmarł.
Wczesne lata.
Urodził się 9 czerwca 1885 w Gąbinie (obecnie województwo mazowieckie) w ówczesnym zaborze rosyjskim, w domu przy ul. Rynek 6. Był synem Wincentego, sędziego pokoju w Gąbinie i Anny z domu Wójcickiej. Rodzina pochodziła z okolic Zambrowa. Jego ojciec w wieku 16 lat brał udział w powstaniu styczniowym, przez pół roku służył także jako ochotnik w pińczowskim 21 Jamborskim pułku ułanów. Felicjan Sławoj Składkowski miał piątkę rodzeństwa: Bożywoja, Dobrosławę, Tomiłę, Mirosławę (późniejszą matkę Rafała Niedzielskiego) oraz Wincencję zmarłą jako niemowlę. Ochrzczony w parafii rzymskokatolickiej Gąbin. Rodzice planowali nadać mu imię „Sławoj”, jednak gąbiński proboszcz, ks. Ksawery Czarnowski, nie wyraził na to zgody – w kościelnym wykazie nie figurowało takie imię. Wobec tego w akcie chrztu wpisano „Sławoj Felicjan”. Rodzicami chrzestnymi zostali Józef Rychłowski i Teofila Grudzińska.
Uczęszczał do gimnazjum realnego w Łowiczu. Był absolwentem Męskiego Gimnazjum Rządowego w Kielcach; w trakcie nauki angażował się w wystąpienia skierowane przeciwko rusyfikacji. Po maturze, w 1904 podjął studia medyczne na Wydziale Lekarskim Uniwersytetu Warszawskiego. 13 listopada 1904 uczestniczył w manifestacji niepodległościowej na placu Grzybowskim w Warszawie. Jesienią 1904 został za to aresztowany i osadzony przez władze rosyjskie na Pawiaku. Po miesięcznym śledztwie został zwolniony i odesłany do Kielc pod nadzór policyjny. Następstwem tych wydarzeń było relegowanie go z uczelni. Aby móc kontynuować studia i uniknąć rozprawy sądowej, wyjechał do Krakowa w zaborze austriackim, gdzie dotarł w marcu 1906.
Od 1905 należał do Polskiej Partii Socjalistycznej, działał w związanej z PPS „Spójni”. Od 1906 był członkiem PPS – Frakcji Rewolucyjnej.
15 lutego 1909 poślubił Jadwigę Szoll, z którą miał syna Miłosza (1911–1938, student Wyższej Szkoły Budowy Maszyn).
Na Wydziale Lekarskim Uniwersytetu Jagiellońskiego był uczniem profesorów – Kazimierza Kostaneckiego, Walerego Jaworskiego i Bronisława Kadera. Początkowo zamierzał praktykować jako lekarz chorób wewnętrznych, ale po nauce u prof. Kadera wybrał chirurgię z ginekologią jako dodatkową specjalnością. W trakcie studiów pracował jako pisarz w kancelarii adwokackiej, a od stycznia 1910 był asystentem w zakładzie anatomii opisowej.
W 1911 ukończył studia, uzyskując dyplom lekarski. Pracował jako lekarz w klinice chorób wewnętrznych. Od stycznia 1912 zatrudniony w klinice chirurgicznej prof. Kadera, którego był asystentem. Później praktykował jako lekarz chirurg i ginekolog w Sosnowcu. Od stycznia 1914 kierował lecznicą Kadera.
Legiony Polskie.
Po wybuchu I wojny światowej przedarł się wraz z jednym z organizatorów Związku Strzeleckiego w Zagłębiu Dąbrowskim, Stanisławem Sławem-Zwierzyńskim, do Legionów Polskich organizujących się w Miechowie. Wstąpił do nich 13 sierpnia 1914. Początkowo służył jako lekarz w V batalionie, 1 pułku piechoty Legionów. W tym czasie po raz pierwszy zetknął się z Józefem Piłsudskim. 9 października 1914 został mianowany podporucznikiem lekarzem. Od 20 grudnia 1914 był naczelnym lekarzem 1 pułku piechoty Legionów. 1 stycznia 1915 został mianowany porucznikiem lekarzem. Jednak 26 stycznia 1915 w stopniu szeregowego przeszedł do 3 kompanii III batalionu 1 pułku piechoty Legionów. Wkrótce potem ciężko zachorował i trafił do szpitala w Kętach.
1 lutego 1915 Składkowski wrócił do służby sanitarnej. Objął stanowisko lekarza I batalionu 1 pułku piechoty Legionów. Potem, od 28 kwietnia do 7 maja 1915 sprawował funkcję naczelnego lekarza 5 pułku piechoty Legionów. Następnie od 11 maja 1915 był naczelnym lekarzem 7 pułku piechoty Legionów. 10 maja 1915 otrzymał awans na kapitana lekarza. Wraz z I Brygadą przeszedł niemal cały szlak legionowy. W lipcu 1916 wyróżnił się podczas bitwy pod Kostiuchnówką. Od 1 października 1916, po rozwiązaniu 7 pułku piechoty Legionów, został naczelnym lekarzem 5 pułku piechoty Legionów.
16 lipca 1917, podczas kryzysu przysięgowego, jako poddany rosyjski, został zwolniony ze służby w Legionach Polskich. Później, od 22 lipca 1917 do 2 sierpnia 1918 był internowany w obozie oficerskim w Beniaminowie. Założył wówczas Beniaminowskie Towarzystwo Lekarskie, w którym prowadził odczyty. Pisywał też w "Biuletynie Beniaminowskim". Po opuszczeniu obozu pracował jako lekarz w kopalni „Saturn” w Czeladzi.
Wojsko Polskie.
W listopadzie 1918 uczestniczył w akcji rozbrajania Niemców w Zagłębiu Dąbrowskim. Ubrany w mundur legionisty, powołał się na oddziały Wojska Polskiego, wkraczające rzekomo do Czeladzi, których tam jednak jeszcze nie było, i tym fortelem rozbroił ostrzeliwujących się na rynku Niemców. Podobnie zmusił do poddania się żołnierzy na czeladzkich Piaskach. W randze kapitana objął komendę nad tworzącym się w Zagłębiu Wojskiem Polskim. Był dowódcą tamtejszego Okręgu Wojskowego od 11 do 28 listopada.
Następnie do 3 lutego 1919 był szefem sztabu dowódcy Okręgu Wojskowego „Będzin”, płk. Rudolfa Tarnawskiego. Od 18 lutego 1919 piastował funkcję szefa sanitarnego przy Inspektoracie Piechoty Legionowej. 20 stycznia 1919 otrzymał awans na majora lekarza. 1 kwietnia 1919 objął stanowiska szefa sanitarnego 2 Dywizji Piechoty Legionów, a następnie 1 maja 1919 został mianowany podpułkownikiem lekarzem.
Podczas wojny polsko-bolszewickiej uczestniczył w walkach na froncie litewsko-białoruskim. W sierpniu 1919 w składzie 2 Dywizji Piechoty Legionów był jednym ze zdobywców Mińska. Jesienią 1919 został szefem sanitarnym w Grupie Operacyjnej pod dowództwem generała Lucjana Żeligowskiego. 7 stycznia 1920 Składkowski został mianowany szefem sekcji organizacyjnej Departamentu Sanitarnego Ministerstwa Spraw Wojskowych. 29 maja 1920 zatwierdzony został w stopniu pułkownika lekarza z dniem 1 kwietnia 1920. 7 czerwca 1920 objął stanowisko szefa sanitarnego Grupy Operacyjnej Jazdy generała Jana Sawickiego, następnie został szefem sanitarnym w Grupie Operacyjnej „Dolna Wisła”.
29 sierpnia 1920 został delegatem rządowym przy Polskim Towarzystwie Czerwonego Krzyża. Następnie 31 października 1920 przeniesiony do warszawskiego Szpitala Ujazdowskiego, a następnie do Departamentu Sanitarnego Ministerstwa Spraw Wojskowych, na stanowisko szefa Wydziału Organizacyjnego.
Od stycznia 1921 był inspektorem oddziałów sanitarnych Wojska Polskiego. 3 maja 1922 zweryfikowany został w stopniu pułkownika lekarza ze starszeństwem z 1 czerwca 1919. W 1923 w Rembertowie odbył trzymiesięczny kurs dla wyższych dowódców. W styczniu 1924 Składkowski został skierowany na kilkumiesięczny kurs we francuskiej Wyższej Szkole Wojennej (franc. "École Supérieure de Guerre") w Paryżu. 3 kwietnia 1924 mianowany został pełniącym obowiązki szefa Departamentu VIII Sanitarnego Ministerstwa Spraw Wojskowych "„z pozostawieniem na odkomenderowaniu, na studiach we Francji”". Po powrocie do Polski, od 21 października 1924 pełnił funkcję szefa Departamentu VIII Sanitarnego MSWojsk. 1 grudnia 1924 mianowany został generałem brygady ze starszeństwem z dniem 15 sierpnia 1924 i ósmą lokatą w korpusie generałów.
W listopadzie 1924 roku był jednym z oficerów, którzy podali się do dymisji w ramach tzw. strajku generałów.
W czasie studiów poznał Francuzkę Germaine Susanne Coillot. Pod koniec 1925, by móc uzyskać rozwód ze swą dotychczasową żoną Jadwigą Szoll, przeszedł na kalwinizm. W styczniu 1926 zawarł drugi związek małżeński.
W czasie przewrotu majowego w 1926 opowiedział się po stronie zamachowców.
Komisarz rządu na miasto stołeczne Warszawę.
W czasie przewrotu majowego stanął po stronie Józefa Piłsudskiego. 13 maja 1926 został powołany przez gen. Gustawa Orlicz-Dreszera (jednego z głównych dowódców sił Piłsudskiego) na stanowisko komisarza rządu dla Warszawy (w randze wojewody). Miał opinię sprawnego organizatora, w związku z czym powierzono mu misję utrzymania porządku na ulicach stolicy podczas i bezpośrednio po zamachu stanu, jak również zapewnienia zaopatrzenia ludności w żywność po zwykłych cenach. Jednym z pierwszych posunięć Składkowskiego było rozbicie 14 maja komunistycznej demonstracji na placu Bankowym, wyrażającej radość z powodu upadku rządu Wincentego Witosa. Jak się wkrótce okazało, wśród zadań komisarza pojawiło się także kontrolowanie sytuacji politycznej i społecznej oraz penetracja środowisk opozycyjnych wobec nowej władzy. 21 maja, po utworzeniu rządu Kazimierza Bartla, podjęto decyzję o utrzymaniu Składkowskiego na stanowisku komisarza miasta. Sprawując tę funkcję przez kilka miesięcy, zaprezentował charakterystyczny sposób urzędowania: Sprawowanie tej funkcji zakończył 1 października 1926. Jego obowiązki przejął 12 października 1926 Władysław Jaroszewicz.
Minister spraw wewnętrznych.
23 sierpnia 1926 zwolniony został ze stanowiska szefa departamentu, a 7 września 1926 „na własną prośbę” przeniesiony został do rezerwy. W październiku 1926 ustępujący minister spraw wewnętrznych Kazimierz Młodzianowski, wskazał na Składkowskiego jako swego następcę. Nominowany został na to stanowisko 2 października 1926. Znany był z ogromnego przywiązania do osoby marszałka i bezkrytycznego do niego stosunku. Na temat swojej nominacji pisał m.in.: 
Składkowski pełnił urząd ministra spraw wewnętrznych w trzech gabinetach – Józefa Piłsudskiego, Kazimierza Bartla i Kazimierza Świtalskiego. Był to okres zaostrzania się konfliktu pomiędzy obozem sanacyjnym a parlamentem, a także pogłębiającego się kryzysu gospodarczego. Z tego względu rola ministra spraw wewnętrznych zyskiwała na znaczeniu. Sam Składkowski, pomimo faktu, że nie należał do najbliższych współpracowników Piłsudskiego, pozostawał w ciągłym kontakcie z elitą obozu piłsudczykowskiego. Nie podejmował jednak decyzji o charakterze politycznym, będąc raczej sprawnym administratorem i energicznym wykonawcą decyzji sanacyjnego kierownictwa. W trakcie urlopów premiera Bartla i Świtalskiego pełnił jednak obowiązki szefa rządu. 27 marca 1928, podczas pierwszego posiedzenia Sejmu, podczas odczytywania prezydenckiego wystąpienia przez marszałka Piłsudskiego, posłowie komunistyczni zakłócili uroczystość, wznosząc antyrządowe okrzyki. Felicjan Sławoj Składkowski osobiście wprowadził na salę sejmową policję, która wyprowadziła komunistów, a także część posłów socjalistycznych i chłopskich. Trafili oni na posterunek policji, ale później wrócili do budynku i kontynuowali obrady. Składkowski wyjaśniał potem, że w chwili odczytywania orędzia Sejm nie był jeszcze otwarty, władze nie były wybrane i nie mogły użyć straży marszałkowskiej, posłowie zaś nie byli jeszcze zaprzysiężeni i nie posiadali immunitetów. Jak twierdził, powaga państwa polskiego wymagała tak stanowczego działania.
Pomimo energicznych działań Składkowskiego i przywiązania, jakie okazywał Piłsudskiemu, marszałek najprawdopodobniej postrzegał sprawowanie przez niego stanowiska ministerialnego jako tymczasowe. W kwietniu 1929 wiceministrem spraw wewnętrznych został Bronisław Pieracki. Jak sam później wspominał, Piłsudski wprowadził go tam, z poleceniem: "Musicie iść do Sławoja i podtrzymać go, bo chłopak zupełnie się wykoleił – nic nie robi, tylko autem jeździ". W kolejnym gabinecie to Pieracki został ministrem spraw wewnętrznych. Sam Składkowski uważał zaś, że osoby mu niechętne przedstawiły marszałkowi jego aktywność na stanowisku szefa resortu w złym świetle.
Składkowski kierował resortem przez trzy lata, do 7 grudnia 1929. Z dniem 1 stycznia 1930 powołany został do służby czynnej i wyznaczony na stanowisko zastępcy I wiceministra spraw wojskowych i szefa Administracji Armii. 10 czerwca 1930 zwolniony został z zajmowanego stanowiska i przeniesiony w stan nieczynny z dniem 3 czerwca 1930, bez prawa do poborów.
3 czerwca 1930 znów został ministrem spraw wewnętrznych, tym razem w drugim rządzie Józefa Piłsudskiego. O swojej nominacji pisał:
Piłsudski obiecał Składkowskiemu, że po upływie trzech miesięcy, w trakcie których ma zrealizować przygotowania do wyborów parlamentarnych, wróci do służby w wojsku.
Do rządu Składkowski powrócił w momencie, gdy obóz sanacyjny przygotowywał się do ostatecznego uderzenia w opozycję. Jego osoba miała być gwarancją tego, że wszelkie plany zostaną zrealizowane w sposób sprawny i należyty. Jako zwierzchnik wojewodów i starostów przeprowadził akcję pacyfikacyjną Ukraińców w Małopolsce Wschodniej (od 16 września do 30 listopada 1930). Przygotował także dla Józefa Piłsudskiego materiały obciążające przywódców Centrolewu. Podpisał również nakazy aresztowania opozycyjnych posłów osadzonych w twierdzy brzeskiej po rozwiązaniu Sejmu 30 sierpnia 1930. Przygotował przeprowadzenie tzw. wyborów brzeskich w 1930. Jak pisał Andrzej Chojnowski: 
Został wybrany na posła w 1930, 1935 i 1938.
Będąc ministrem spraw wewnętrznych, wydał rozporządzenie nakazujące m.in. stawianie ubikacji na polskich wsiach, gdyż jako lekarz z wykształcenia przywiązywał dużą wagę do podnoszenia poziomu higieny. Dzięki tej decyzji wiejskie ubikacje zaczęto nazywać "sławojkami".
5 czerwca 1931 unieważnione zostały dwa dokumenty mające wpływ na przebieg służby generała, a mianowicie zarządzenie z 7 września 1926 w sprawie przeniesienia do korpusu oficerów rezerwowych oraz zarządzenie z 1 stycznia 1930 w sprawie przemianowania na oficera zawodowego oficera rezerwy powołanego do służby czynnej.
23 czerwca 1931 wrócił do służby czynnej i objął stanowisko drugiego wiceministra spraw wojskowych i szefa Administracji Armii (odpowiedzialnego między innymi za finanse). Od tego czasu kontakty Składkowskiego z Piłsudskim uległy intensyfikacji. Tę współpracę przerwała śmierć marszałka w maju 1935. Składkowski był jedną z pierwszych osób, która dowiedziała się o zgonie Piłsudskiego. 19 marca 1936 Składkowski został awansowany na generała dywizji.
Premier.
Po śmierci Piłsudskiego, dotychczas monolityczny obóz sanacyjny podzielił się na dwie grupy – zwolenników prezydenta Ignacego Mościckiego i generalnego inspektora Sił Zbrojnych gen. Edwarda Śmigłego-Rydza. Początkowo silniejszą pozycję posiadał ten pierwszy, jednak już wiosną 1936 zmuszony on został do zawarcia nieformalnego kompromisu z jego konkurentem. Mościcki i Śmigły-Rydz wspólnie ustalili skład rządu, który miał powstać po upadku gabinetu Mariana Zyndrama-Kościałkowskiego. Prezydent zachował wpływ na obsadę resortów związanych z gospodarką, rolnictwem i oświatą, generalny inspektor – z wojskowością, komunikacją i sprawiedliwością. Edward Śmigły-Rydz wystąpił także z inicjatywą, aby szefem rządu został Felicjan Sławoj Składkowski. 13 maja 1936 otrzymał on propozycję objęcia tego stanowiska, wyrażoną w formie rozkazu. Jak pisał sam Składkowski: 
Według Andrzeja Chojnowskiego: 15 maja 1936 Składkowski został premierem i jednocześnie objął kierownictwo nad resortem spraw wewnętrznych. Był pierwszym ewangelikiem reformowanym w historii Polski na stanowisku szefa rządu.
4 czerwca 1936 Składkowski wygłosił przemówienie w Sejmie, podczas którego wskazał na założenia polityki swojego rządu. Szczególnie mocno nawiązał do postaci Śmigłego-Rydza, jako kontynuatora działań Piłsudskiego. Jak stwierdził, objął stanowisko szefa rządu z rozkazu prezydenta i generalnego inspektora. Składkowski podkreślał, że pomimo śmierci Piłsudskiego, "nadal posiadamy wodza", który "sprawuje czujny nadzór nad duszą narodu". Jak twierdził, wodzowi temu powinno się "oddać wszystkie siły" aż po "ostatnią kroplę krwi". Opisał także konieczność utworzenia ośrodka "jednolicie kierowanej woli" oraz polepszenia sytuacji gospodarczej kraju i nastrojów społecznych. Według premiera, rząd miał współpracować z wszystkimi, którzy chcą budować silną Polskę, ale nie pójdzie "ani w prawo, ani w lewo". Zapowiedział także wsadzanie komunistów do więzień, przy jednoczesnej walce z biedą i bezrobociem. Składkowski ironicznie wezwał także do powrotu do kraju emigrantów „brzeskich”, wskazując, że czeka na nich polski wymiar sprawiedliwości.
Początek sprawowania przez Składkowskiego funkcji szefa rządu to okres umacniania pozycji Śmigłego-Rydza. 13 lipca 1936 ukazał się okólnik wydany przez premiera, w którym można było przeczytać: Dokument ten naruszał porządek państwowy ustalony przez konstytucję kwietniową. Skrytykowała go lewica, jak również przewodniczący sejmowej Komisji Wojskowej gen. Lucjan Żeligowski.
Gabinet Składkowskiego był niejednolity politycznie. Wchodzące w jego skład osoby niejednokrotnie prowadziły politykę w znaczącym stopniu niezależną od opinii premiera. Mowa tutaj o ministrze skarbu Eugeniuszu Kwiatkowskim (związanym z obozem prezydenckim), ministrze rolnictwa Juliuszu Poniatowskim (zwolenniku Mościckiego), ministrze sprawiedliwości Witoldzie Grabowskim (protegowanym Śmigłego-Rydza), ministrze oświaty Wojciechu Świętosławskim (związanym z obozem generalnego inspektora) i ministrze spraw zagranicznych Józefie Becku (który był faktycznie samodzielny). Z tego względu rząd postrzegany był zarówno przez jego mocodawców, jak i opinię publiczną jako tymczasowy. Utrzymał się jednak najdłużej w okresie II RP. Sam Składkowski nie angażował się bezpośrednio w bieżące konflikty polityczne pojawiające się co jakiś czas wewnątrz obozu sanacyjnego. Po utworzeniu w marcu 1937 Obozu Zjednoczenia Narodowego przez Śmigłego-Rydza, premier udzielił mu poparcia. Widoczny był jednak dystans części ministrów do założeń ideowych OZN. Z tego względu opinia społeczna spodziewała się rychłej dymisji rządu. Składkowskiego zastąpić miał Adam Koc lub Witold Grabowski.
23 czerwca 1937, ze względu na trwający konflikt wawelski, Składkowski demonstracyjnie złożył dymisję swojego rządu, która nie została jednak przyjęta.
Jako minister spraw wewnętrznych Składkowski zwracał szczególną uwagę na stan administracji państwowej, zwłaszcza policji. Stworzył specjalne oddziały odwodowe tej formacji, wyspecjalizowane w rozbijaniu zgromadzeń bez użycia broni palnej. Premier doceniał też rolę urzędników cywilnych. Wydał np. cały szereg przepisów (nieraz karykaturalnie drobiazgowych), które miały wprowadzić dyscyplinę i usprawnić realizację zadań im przypisanych. Składkowski skupiał się także na zwalczaniu ruchów antypaństwowych (tak skrajnie lewicowych, jak i prawicowych), paskarzy oraz lichwiarzy.
Składkowski wypowiadał się przeciwko fizycznej przemocy wobec Żydów, dodając jednak "ale walka ekonomiczna – i owszem". Oświadczenie to okazało się symbolem zmiany stosunku elit piłsudczykowskich do ludności żydowskiej. Wobec rozruchów antysemickich obejmujących szkoły wyższe jego rząd przeprowadził przez Sejm w lipcu 1937 roku nowelę ustawy o szkołach wyższych, zwiększając uprawnienia porządkowe rektorów i zaostrzając rygory dyscyplinarne wobec studentów. W oparciu o te przepisy władze sanacyjne dopuściły do tworzenia w szkołach gett ławkowych, czyli osobnych miejsc na salach wykładowych dla osób pochodzenia żydowskiego.
Składkowski znany był również z tego, że wykonując obowiązki szefa rządu, starał się przeprowadzać jak największą liczbę inspekcji i wizytacji aparatu urzędniczego: 
W styczniu 1939 nakładem wydawnictwa Gebethner i Wolff ukazała się publikacja autorstwa F. Sławoj Składkowskiego pt. "W Beniaminowie. Kartki z pamiętnika", stanowiąca prowadzony przez niego dziennik w czasie internowania legionistów w obozie.
Wybuch II wojny światowej zastał premiera w gmachu Ministerstwa Spraw Wewnętrznych, w którym nocował. O 4.30 rano otrzymał telefon z Krakowa z informacją o niemieckim ataku. Następnego dnia wygłosił w Sejmie przemówienie, w którym wyraził swe przekonanie co do przyszłego zwycięstwa Polski. Już 3 września rozpoczęły się przygotowania do ewakuacji instytucji centralnych ze stolicy. Sam Składkowski opuścił Warszawę 7 września o godzinie 2 w nocy. Trafił najpierw do Łucka, a 15 września do Kosowa. 17 września, na wieść o agresji na Polskę Armii Czerwonej, przekroczył granicę polsko-rumuńską przez most na rzece Czeremosz w okolicy Kut. 30 września, po internowaniu przez Rumunów, Składkowski złożył dymisję z funkcji premiera. 5 października została ona przyjęta przez nowego prezydenta, Władysława Raczkiewicza.
Na uchodźstwie.
Internowany w Rumunii najpierw w obozie w Slănic, a później, od października 1939 w Băile Herculane. Stamtąd, wraz z Eugeniuszem Kwiatkowskim, napisał i wysłał 9 października list do prezydenta Raczkiewicza, domagając się umożliwienia wyjazdu byłym wysokim urzędnikom państwowym. Dokument otrzymał także nowy premier, gen. Władysław Sikorski, który odpowiedział na niego 4 listopada. Jak pisał: 17 listopada Kwiatkowski i Składkowski odpowiedzieli na ten list, broniąc się przed zarzutami wysuwanymi przez Sikorskiego.
23 października były premier złożył na ręce ambasadora RP w Bukareszcie oficjalny protest, domagając się od rządu emigracyjnego zdecydowanych działań w celu uwolnienia jego, byłych ministrów i podsekretarzy stanu. Pismo to pozostało bez oficjalnej odpowiedzi. 11 listopada Składkowski zgłosił chęć wstąpienia do Armii Polskiej tworzonej we Francji. Wniosek ten został odrzucony, a generał Sikorski odpowiedział mu ostro: 
W obliczu zagrożenia niemiecką inwazją na Węgry i Rumunię, generał Sikorski zdecydował się jednak na częściową ewakuację tam internowanych. Wicepremier Stanisław Kot zasugerował, że musi ona objąć przede wszystkim osoby lojalne, do których zaliczył zarówno Kwiatkowskiego, jak i Składkowskiego. Pomimo sprzeciwu Jana Stańczyka (uważał on, że Składkowski "w katowaniu ludzi okazał się sadystą nie byle jakim"), rząd podjął decyzję o utworzeniu komisji, która miała zdecydować, których byłych polityków sanacji można sprowadzić do Francji. W czerwcu 1940 Składkowski otrzymał pozwolenie wyjazdu, a 11 czerwca przeniósł się do Bukaresztu. Tam dostał zgodę Sikorskiego na przejazd do Francji, gdzie przebywała jego żona. Wkrótce jednak dowiedział się o planowanej przez ppłk. Tadeusza Zakrzewskiego ucieczce do Turcji. 14 czerwca otrzymał wizę bułgarską, a 18 czerwca – turecką. Wraz z Witoldem Grabowskim wsiadł w pociąg, którym 24 czerwca dotarł – przez Bułgarię – do Istambułu.
Tam ponownie zgłosił akces do wojska. Jego prośba została jednak odrzucona przez Sikorskiego 3 lipca. Wobec tego poprosił Naczelnego Wodza o zgodę na wstąpienie do armii brytyjskiej. Otrzymał ją, na takie posunięcie zgodziły się również władze brytyjskie. Jednak w sierpniu 1940 zmieniły zdanie. 3 października 1940 Składkowski złożył kolejny wniosek o przyjęcie do armii polskiej lub brytyjskiej, który wysłał do prezydenta Raczkiewicza. W tym samym miesiącu chciał wstąpić do wojska tureckiego, ale nie został przyjęty. Tymczasem prezydent wstawił się za byłym premierem u Sikorskiego. 24 listopada 1940 wydał on zgodę na przyjęcie Składkowskiego w szeregi armii. Skierowano go do Ośrodka Zapasowego Samodzielnej Brygady Strzelców Karpackich gen. Stanisława Kopańskiego w Palestynie. W Hajfie został przyjęty do wojska 10 stycznia 1941. Na wniosek gen. Kordiana Zamorskiego 25 stycznia objął tam inspekcję sanitarną tamtejszych jednostek i instytucji Wojska Polskiego. Nie posiadał jednak uprawnień dowódczych i kompetencji administracyjnych wobec personelu służby zdrowia. Miał przeprowadzać inspekcje szpitali i prowadzić odczyty medyczne.
W pierwszych dniach marca 1941 został oddelegowany jako stały delegat wojska przy Polskim Czerwonym Krzyżu w Palestynie z pozostawieniem obowiązków inspekcji sanitarnych w wojsku. Jednak w maju 1941, w ramach weryfikacji zarządzonej przez Naczelnego Wodza, został przeniesiony do tzw. II grupy, w której pozostawał oficerem bez przydziału do końca II wojny światowej. Nieco później został przeniesiony do Stacji Zbornej dla Generałów w Tel Awiwie. Zamieszkał w centrum miasta, przy ul. Dov Hoss 6. Tam prowadził działalność piłsudczykowską wraz z innym byłym premierem Januszem Jędrzejewiczem.
Z powodów zdrowotnych oraz problemów finansowych zwrócił się z prośbą o pożyczkę do generała Władysława Sikorskiego, a po jego odmowie do generała Władysława Andersa. Ponieważ gen. Sikorski odmówił a gen. Anders nie odpowiedział na jego list, o pożyczkę na pokrycie kosztów zabiegu operacyjnego w wysokości 100 dolarów zwrócił się do prezydenta USA Franklina Delano Roosevelta. Prezydent pieniądze mu przesłał, jednocześnie zaznaczając aby pożyczki nie zwracał a jedynie napisał jak przebiegła operacja.
W 1947 Składkowski wyjechał do Wielkiej Brytanii. Na emigracji w Wielkiej Brytanii działał w Lidze Niepodległości Polski i publikował m.in. w londyńskich „Wiadomościach”.
Felicjan Sławoj Składkowski chorował na żółtaczkę. Zmarł 31 sierpnia 1962 w Londynie. W ceremonii pogrzebowej uczestniczył gen. Anders. Został pochowany na cmentarzu Brompton w Londynie. Zwłoki sprowadzono 8 czerwca 1990 na cmentarz Stare Powązki w Warszawie (kwatera 139-6-17).
Jego krewnym był znany reżyser Krzysztof Kieślowski.
Archiwum Felicjana Sławoja Składkowskiego znajduje się w Archiwum Emigracji w Bibliotece Uniwersyteckiej w Toruniu.
Życie prywatne.
Pierwszą żoną Felicjana Sławoja Składkowskiego była Jadwiga Szoll-Składkowska, ciotka reżysera Krzysztofa Kieślowskiego. Pobierając nauki w Paryżu w 1924 roku poznał Germaine Susanne Coillot (zwana Żerminą). Po piętnastu latach małżeństwa rozstał się z pierwszą żoną i rezygnując z wniesienia sprawy rozwodowej przed sąd konsystorski przeszedł z narzeczoną na kalwinizm, co umożliwiło mu uzyskać rozwód w Wilnie, gdzie rozwody kalwinów były dopuszczalne. Nową małżonkę poślubił w 1926 roku. Składkowski wraz z drugą żoną wychowywali czwórkę dzieci, troje przysposobionych i córkę Żerminy z pierwszego małżeństwa. Gemaine zmarła na nowotwór w 1945 roku w Palestynie. W 1948 r, w Londynie Składkowski zawarł związek małżeński z Jadwigą Marią Mostowicz (1904-2007), siostrą pisarza Tadeusza Dołęgi-Mostowicza. Ślub kościelny miał miejsce w 1957, po śmierci pierwszej żony generała.
Kontrowersje.
Felicjan Sławoj Składkowski jest postacią kontrowersyjną. Przez piłsudczyków postrzegany był jako doskonały administrator, zdolny organizator i osoba poświęcona bez reszty działalności państwowej. Przeciwnicy sanacji podkreślali jego antydemokratyczne poglądy, wprowadzanie ogromnej ilości biurokratycznych przepisów i fanatyczne oddanie Piłsudskiemu. Inne oskarżenia wysuwane przez opozycję demokratyczną przed i po II wojnie światowej:
W 1959 w audycji Radia Wolna Europa 74-letni Składkowski odpowiedział na część oskarżeń kierowanych pod jego adresem, wskazując również na brak możliwości innego postępowania swego rządu tak w latach poprzedzających wybuch II wojny światowej, jak i we wrześniu 1939.
Felicjan Sławoj Składkowski jako patron.
25 września 1937 roku Minister Spraw Wojskowych, generał dywizji Tadeusz Kasprzycki nadał 4 Szpitalowi Okręgowemu w Łodzi nazwę „4 Szpital Okręgowy imienia generała dywizji dra Felicjana Sławoja Składkowskiego”. Szpital mieścił się w budynku położonym u zbiegu ulic Żeromskiego i Bandurskiego, który został poświęcony i oddany do użytku w sobotę 18 września 1937 roku. Był to ówcześnie najnowocześniejszy szpital w Polsce. Obecnie mieści się w nim Uniwersytecki Szpital Kliniczny nr 2 im. WAM w Łodzi – Centralny Szpital Weteranów. Generał Sławoj-Składkowski był inicjatorem budowy szpitala. W trakcie uroczystości II wiceminister spraw wojskowych i szef Administracji Armii, generał brygady Aleksander Litwinowicz odsłonił tablicę, na której widniał napis: „IV Szpital okręgowy im. gen. dywizji dr. med. Felicjana Sławoj-Składkowskiego”.
Wyróżnienia i upamiętnienie.
Felicjan Sławoj Składkowski otrzymał tytuły honorowego obywatelstwa Czeladzi i Gąbina, miasta Turku (1930), Nowego Dworu Mazowieckiego (1937), gminy Dzikowiec, Rawy Ruskiej (2 sierpnia 1938), gminy Majdan Królewski (28 września 1938), Sokołowa Małopolskiego oraz gmin Sokołów, Majdan, Cmolas (październik 1938), Przeworska (21 grudnia 1938), Lubaczowa, Jarosławia, Gminy Frysztak, Gminy Szczawne, Rymanowa (14 stycznia 1939), Sanoka (styczeń 1939), Jasła (31 stycznia 1939), gminy Bircza (pocz. 1939), gminy powiatu brzozowskiego (pocz. 1939). 10 grudnia 1938 otrzymał tytuł członka honorowego Związku b. Ochotników Armii Polskiej i odznakę tego stowarzyszenia.
W lipcu 1939 zgłosił akces do Towarzystwa Popierania Budowy Publicznych Szkół Powszechnych i został wtedy członkiem dożywotnim tej organizacji.
W 2006 przed Urzędem Miasta w Turku został odsłonięty pomnik przedstawiający popiersie Felicjana Sławoja Składkowskiego w generalskim mundurze. Na cokole umieszczona jest tablica z napisem:
Publikacje.
Felicjan Sławoj Składkowski był pamiętnikarzem, autorem publikacji zawierających jego wspomnienia z czasów legionowych, okresu współpracy z Piłsudskim oraz sprawowania funkcji ministra spraw wewnętrznych i premiera. Jego twórczość opisywana jest jako "barwna i ekshibicjonistycznie szczera", opisująca w najdrobniejszych szczegółach kulisy funkcjonowania obozu sanacyjnego.
Wszystkie jego utwory objęte były w 1951 zapisem cenzury w Polsce, podlegały natychmiastowemu wycofaniu z bibliotek.
Publikacje:

</doc>
<doc id="138624" url="https://pl.wikipedia.org/wiki?curid=138624" title="Przywódcy Korei Północnej">
Przywódcy Korei Północnej

Lista przywódców Koreańskiej Republiki Ludowo-Demokratycznej od podziału Korei 9 września 1948.
Formalni przywódcy.
Przewodniczący Komisji Spraw Państwowych KRLD.
W kwietniu 2019 roku dokonano zmiany północnokoreańskiej konstytucji, w myśl której Przewodniczący Komisji Spraw Państwowych zastąpił Przewodniczącego Prezydium Najwyższego Zgromadzenia Ludowego w funkcji reprezentanta państwa i od tej pory Przewodniczący Komisji Spraw Państwowych jest głową państwa.

</doc>
<doc id="138625" url="https://pl.wikipedia.org/wiki?curid=138625" title="Hedgehog">
Hedgehog

Hedgehog (ang. "jeż") - wieloprowadnicowy miotacz rakietowych bomb głębinowych do zwalczania okrętów podwodnych w przedniej półsferze przed okrętami nawodnymi, konstrukcji brytyjskiej, wprowadzony podczas II wojny światowej.
Powstanie i rozwój.
Hedgehog, określany w polskiej literaturze jako „jeż” (od tłumaczenia angielskiej nazwy), został opracowany po pierwszych doświadczeniach bitwy o Atlantyk, kiedy to pojawiła się potrzeba wprowadzenia broni atakującej niemieckie okręty podwodne w bezpiecznej dotąd dla U-Bootów strefie przed okrętem nawodnym. Broń służącą do ataku w tej martwej strefie usiłowano opracować już przed wybuchem wojny, jednak z powodu nie doceniania przez Admiralicję brytyjską znaczenia okrętów podwodnych oraz nawodnych okrętów eskortowych, program rozwoju broni o polu rażenia w przedniej półsferze został przerwany.
Pod wpływem strat zadawanych żegludze brytyjskiej w pierwszych latach wojny przez niemieckie okręty podwodne, program został wznowiony ostatecznie pod koniec 1941 roku nową broń skierowano do testów na niszczycielu HMS Westcott (D47), w następnym zaś roku podjęto jego produkcję. Montowano ją przede wszystkim na okrętach przeznaczonych do eskortowania konwojów, głównie fregatach, eskortowcach i starszych niszczycielach przebudowywanych na niszczyciele eskortowe (np. ORP Burza), często na miejscu demontowanego działa na dziobie. Stosowano ją także na okrętach innych klas używanych do eskorty konwojów, np. na korwetach i oceanicznych trałowcach. Pierwszy okręt podwodny zatopiono za pomocą „jeża” dopiero w listopadzie 1942; wzrost skuteczności nastąpił po dopracowaniu taktyki użycia i wprowadzeniu nowszych sonarów w 1944.
System ten następnie był stosowany także w marynarkach innych państw alianckich, w tym na okrętach amerykańskich i, za pośrednictwem programu pomocy Lend-Lease Act, radzieckich (od 1943). Amerykanie opracowali również własną zbliżoną broń o nazwie Mousetrap. Hedgehog stosowany był także po II wojnie światowej w marynarkach wielu państw, używających brytyjskich lub amerykańskich okrętów. Z kolei w ZSRR od 1949 produkowano jego zmodyfikowaną kopię o oznaczeniu MBU-200, rozwiniętą w 1956 w system MBU-600 o większym zasięgu (650 m). W marynarce brytyjskiej Hedgehog został zastąpiony po wojnie przez miotacz Squid, który wszedł do użycia jeszcze podczas wojny.
Opis konstrukcji i użycia.
Hedgehog był 24-prowadnicowym miotaczem niekierowanych bomb głębinowych (określanych w części literatury jako granaty głębinowe lub pociski rakietowe), napędzanych silnikiem rakietowym na stały materiał pędny, miotanych z mechanizmu analogicznego do moździerza trzonowego (konstrukcja „jeża” wywodziła się granatnika przeciwpancernego o konstrukcji moździerza trzonowego, zwanego Blacker Bombard, od nazwiska konstruktora).
W odróżnieniu od typowych bomb głębinowych, które wybuchały na zadanej głębokości, rażąc okręt podwodny o ile znajdował się w polu wybuchu, pociski "jeża" miały zapalniki kontaktowe, wybuchające jedynie przy trafieniu w okręt podwodny. Miało to takie zalety, jak brak zakłócenia pracy stacji hydrolokacyjnej przez wybuchy bomb w przypadku braku trafienia w okręt podwodny oraz możliwość szybkiej weryfikacji, czy cel został trafiony. Odpadała również konieczność ustalania głębokości, na jakiej znajdował się okręt podwodny i nastawiania odpowiedniej głębokości wybuchu bomb. W odróżnieniu od bomb głębinowych, pociski „jeża” wystrzeliwane były przed dziób okrętu, więc atak mógł nastąpić szybciej i nie było również konieczności przepłynięcia nad pozycją okrętu podwodnego w celu zaatakowania go zrzutniami lub miotaczami bomb głębinowych znajdującymi się na rufie, który to manewr powodował z reguły zerwanie kontaktu stacji hydrolokacyjnej z okrętem podwodnym i zwiększał szanse wykonania przez niego uniku (przy podpłynięciu bliżej, niż 140-90 m do okrętu podwodnego, wychodził on z reguły spod wiązki stacji hydrolokacyjnej, po czym około 10-18 sekund zajmowało nadpłynięcie nad ustaloną pozycję i dalsze 8-28 sekund - wybuch zrzuconych bomb głębinowych, zależnie od ich szybkości tonięcia i zadanej głębokości). W rezultacie, broń ta charakteryzowała się, po dopracowaniu taktyki użycia, większą skutecznością zwalczania okrętów podwodnych, niż konwencjonalne bomby głębinowe.
W celu uzyskania odpowiednio dużego prawdopodobieństwa trafienia, po zlokalizowaniu okrętu podwodnego, pociski „jeża” odpalane były po dwie, w odstępach 0,1-0,2 sekundy - cała salwa trwała 1,5-2 s. Dzięki rozstawieniu prowadnic wyrzutni, wpadały do wody w odległości ok. 200 m przed dziobem okrętu (250 m w późniejszych modelach), pokrywając powierzchnię w kształcie elipsy o wymiarach ok. 45 m x 35 m. W przypadku trafienia jednej z bomb w okręt podwodny, zwykle wybuchały też pozostałe bomby na skutek fali uderzeniowej. W przeciwnym wypadku, uszkodzenia okrętu podwodnego od wybuchu jednej lub kilku bomb bywały niewielkie.
Sama wyrzutnia składała się ze skrzyni z 24 nachylonymi prętami, służącymi jako prowadnice, na których nasadzone były tuleje pocisków. Materiał miotający znajdował się w tulejach. Wyrzutnia była obracana elektrycznie na 25-30 stopni na boki. Późne wersje były stabilizowane. Ponowne załadowanie wyrzutni zajmowało ok. 3 minut.
Poważną wadą „jeża” była duża masa wyrzutni - ok. 13 ton i odrzut przy oddawaniu salwy, co uniemożliwiało zainstalowanie tego typu wyrzutni na małych okrętach patrolowych, wady tej pozbawiony był amerykański odpowiednik tej broni Mousetrap.

</doc>
<doc id="138626" url="https://pl.wikipedia.org/wiki?curid=138626" title="Premierzy Korei Północnej">
Premierzy Korei Północnej



</doc>
<doc id="138627" url="https://pl.wikipedia.org/wiki?curid=138627" title="Pak Pong Ju">
Pak Pong Ju

Pak Pong Ju (kor. 박봉주, ur. 24 października 1939) – premier Korei Północnej od 3 września 2003 do 11 kwietnia 2007 i ponownie od 1 kwietnia 2013 do 11 kwietnia 2019. Zanim po raz pierwszy stanął na czele rządu sprawował funkcję ministra przemysłu chemicznego. 
Pak rozpoczął karierę zawodową w 1962 roku, jako menedżer w zakładach spożywczych w Ryongch’ŏn (prowincja P’yŏngan Północny). W październiku 1980 roku został zastępcą członka Komitetu Centralnego Partii Pracy Korei. W lipcu 1983 objął stanowisko szefa kombinatu chemicznego w Hamhŭng. W maju 1993 roku został wicedyrektorem Wydziału Przemysłu Lekkiego KC PPK, a w marcu 1994 roku – zastępcą szefa Wydziału Nadzoru nad Polityką Gospodarczą. W lipcu tego samego roku Pak Pong Ju znalazł się na odległym, 188. miejscu wśród 273 członków konduktu pogrzebowego, który zawiązał się po śmierci przywódcy KRLD, Kim Ir Sena. Przypuszczało się, że przy okazji publikowania takich list, Korea Północna ogłaszała nieformalne rankingi państwowych elit. Miejsca w kondukcie pogrzebowym miały odzwierciedlać pozycje faktycznie zajmowane w strukturze władzy. Jednak we wrześniu 1998 roku, Pak został mianowany ministrem bez teki w rządzie Hong Sŏng Nama, w którym odpowiadał za przemysł chemiczny. Następnie formalnie pełnił urząd ministra przemysłu chemicznego, aż do chwili otrzymania nominacji na szefa rządu.
11 kwietnia 2007 roku Koreańska Centralna Agencja Prasowa poinformowała, że podczas V sesji Najwyższego Zgromadzenia Ludowego XI kadencji Pak Pong Ju został zwolniony z funkcji premiera rządu. Jego następcą został Kim Yŏng Il. Wcześniej Pak nie pokazywał się publicznie od maja 2006 roku. To w południowokoreańskich i zachodnich mediach wywołało podejrzenia, że został zdymisjonowany za niegospodarność przy podziale oleju napędowego, który przeznaczono dla rolnictwa. Według innych spekulacji co do powodów odejścia Pak Pong Ju z rządu, wymieniano zbytnią podatność na sugestie Chińczyków, co do sposobu prowadzenia polityki gospodarczej państwa.
23 sierpnia 2010 The New York Times napisał, że Pak Pong Ju powrócił do pełnienia najważniejszych funkcji państwowych, po wyborze na pierwszego zastępcę jednego z wydziałów w Komitecie Centralnym Partii Pracy Korei. Dziennik powołał się przy tym na informacje podane przez państwową telewizję Korei Północnej.

</doc>
<doc id="138628" url="https://pl.wikipedia.org/wiki?curid=138628" title="SU-76">
SU-76

SU-76 – działo samobieżne produkcji radzieckiej z okresu II wojny światowej najczęściej używane w roli niszczyciela czołgów.
Historia.
Działo samobieżne SU-76 powstało na bazie przedłużonego podwozia czołgu T-70. Było bardzo proste w produkcji. W czasie II wojny światowej było drugim co do liczby wyprodukowanych egzemplarzy pojazdem opancerzonym Armii Czerwonej.
Cieszyło się dużą popularnością wśród żołnierzy, którzy nadali mu pieszczotliwe przezwisko „suczka” (W odróżnieniu od „suki” – „dorosłego” działa pancernego SU-85). Innym pseudonimem, który powstał po bitwie na Łuku Kurskim, był „gołodupny Ferdynand”, co było odniesieniem do cienkiego pancerza i podobieństwa do niemieckiego działa Ferdinand.
Służba.
Podstawowym przeznaczeniem SU-76 miała być rola niszczyciela czołgów, ale okazało się ono także bardzo przydatne jako działo samobieżne używane do wsparcia piechoty. Cienkie opancerzenie czyniło go jednak łatwym celem dla czołgów i artylerii przeciwpancernej. Jak na swoją wielkość był to pojazd bardzo lekki, co w połączeniu z szerokimi gąsienicami dawało mu dobrą ruchliwość i zwrotność.
Działa SU-76 pozostawały w uzbrojeniu Armii Radzieckiej do początku lat 60. XX w.
Działa samobieżne SU-76 stały się jednym z podstawowych dział artylerii samobieżnej ludowego Wojska Polskiego w czasie II wojny światowej. Wojsko Polskie było w tym czasie jedynym, obok Armii Sowieckiej, użytkownikiem tego sprzętu.
Pierwsze pojazdy zostały skierowane w czerwcu 1944 roku do nowo utworzonych samodzielnych dywizjonów artylerii samobieżnej. Sformowano 1, 2, 3, i 4 dywizjon. Były one przeznaczone dla dywizji piechoty 1 Armii WP. Razem 52 pojazdy po 13 sztuk w każdym dywizjonie. Kolejne 52 działa skierowano dopiero w lutym 1945 do już sformowanych dywizjonów dla 2 Armii WP. Były to 6, 10, 11 i 12 dywizjon. Działa SU-76 znalazła się również na uzbrojeniu 27 pułku artylerii samobieżnej w liczbie 21 sztuk. Kolejnych planowanych pułków o numeracji 49, 51, 52 już nie sformowano.
Pojazdy były również na wyposażeniu jednostek szkoleniowych – 2 sztuki w Oficerskiej Szkole Broni Pancernej i 3 sztuki w 3 Szkolnym Pułku Czołgów. Razem do końca wojny przekazano Wojsku Polskiemu 130 pojazdów. W dniu 16 lipca 1945 w służbie pozostawało 67 dział.
W okresie powojennym zakupiono znaczną liczbę tych pojazdów. W uzbrojeniu LWP pozostawały one do końca lat 50. XX w. Następnie zostały przekazane do oddziałów KBW (Korpus Bezpieczeństwa Wewnętrznego) podlegających Ministerstwu Spraw Wewnętrznych. Były tam wykorzystywane zarówno w swojej pierwotnej postaci, jak i w roli transporterów opancerzonych (ze zdemontowaną armatą i zainstalowanym wkm-em). Używano ich również w roli ciągników pancernych.
W roku 1966 LWP ponownie przejęło 221 egzemplarzy SU-76. W tym 127 szt. w wersji podstawowej, 79 szt. przebudowanych na transportery opancerzone oraz 15 ciągników pancernych. Część pojazdów przeznaczono do kasacji, natomiast pozostałe 146 egzemplarzy (83 działa pancerne i 63 transportery i ciągniki) przekazano do Wojsk Obrony Wewnętrznej. Ostatnie partie tych pojazdów wycofano na początku lat 70.
Działa SU-76 weszły na uzbrojenie armii państw Układu Warszawskiego. Wzięły też udział w wielu „powojennych” konfliktach zbrojnych.
Armia Korei Północnej posiadała w chwili wybuchu wojny koreańskiej, 75 pojazdów. Zgrupowane były w dywizjonach przeciwpancernych podporządkowanych dywizjom piechoty. 308 Dywizjon Artylerii Samobieżnej znajdował się w składzie 105 Brygady Pancernej. Niewiele koreańskich SU-76 przetrwało do końca wojny.
Węgierskie działa samobieżne SU-76, wzięły udział w walkach z armią sowiecką w październiku i listopadzie 1956. Pojazdy te znajdowały się również po stronie przeciwnika – w uzbrojeniu pacyfikujących Węgry oddziałów sowieckich.
Jeszcze w końcu lat 80 XX w., pojazdy te znajdowały się w uzbrojeniu wojsk Albanii, Rumunii, Jugosławii, Korei Północnej i Wietnamu.

</doc>
<doc id="138629" url="https://pl.wikipedia.org/wiki?curid=138629" title="Prezydenci Korei Południowej">
Prezydenci Korei Południowej



</doc>
<doc id="138630" url="https://pl.wikipedia.org/wiki?curid=138630" title="Premierzy Albanii">
Premierzy Albanii



</doc>
<doc id="138631" url="https://pl.wikipedia.org/wiki?curid=138631" title="Nicefor I (patriarcha Konstantynopola)">
Nicefor I (patriarcha Konstantynopola)

Święty Nicefor I (ur. ok. 758, zm. 2 czerwca 829) – duchowny bizantyński, patriarcha Konstantynopola w latach 806–815, teolog i historyk, święty prawosławny.
Życiorys.
Nicefor urodził się najprawdopodobniej w okresie panowania cesarza Konstantyna V w możnowładczej rodzinie konstantynopolitańskiej. Odebrał staranne wykształcenie. Rozpoczął swoją karierę jako notariusz cesarski. Piastował, podobnie jak jego ojciec, Teodor, wysoki urząd sekretarza cesarskiego. Jako sekretarz uczestniczył w zwołanym przez cesarzową Irenę soborze w Nicei (787). Wkrótce potem zrezygnował ze służby w pałacu cesarskim, założył klasztor na trackim wybrzeżu Bosforu i osiadł w nim. W latach 802–806 prowadził w Konstantynopolu największe w mieście hospicjum dla ubogich.
Po śmierci patriarchy Tarazjusza 12 kwietnia 806, choć był człowiekiem świeckim, został wybrany z woli cesarza Nicefora I (802–811) na stanowisko patriarchy Konstantynopola. Niezgodny z kanonami wybór na stolicę patriarszą spotkał się z ostrym sprzeciwem ortodoksyjnej opozycji, która oczekiwała wyboru na to stanowisko swego przywódcy Teodora Studyty. Cesarz wolał jednak bardziej ugodowego Nicefora, wkrótce zresztą popadł w konflikt ze studytami. Przyczyną konfliktu było zwołanie przez cesarza w 809 r. specjalnego synodu i cofnięcie ekskomuniki nałożonej w 797 r. przez patriarchę Tarazjusza na kapłana Józefa za udzielenie ślubu cesarzowi Konstantynowi VI za życia jego prawowitej żony (tzw. schizma moechiańska). Przywódcy studytów Teodor, Platon i Józef z Tesaloniki, którzy gwałtownie wystąpili zarówno przeciw cesarzowi, jak i patriarsze, zostali wygnani z miasta.
Po śmierci cesarza w bitwie z Bułgarami, patriarcha Nicefor, w sporze pomiędzy synem cesarza Staurakiosem a jego zięciem Michałem Rangabeuszem, poparł tego drugiego i 2 października 811 r., po wcześniejszym przewrocie pałacowym, koronował go na cesarza. Cesarz, radykalniejszy w poglądach religijnych od Nicefora, odwołał studytów z wygnania, a Teodora Studytę uczynił swym głównym doradcą. Konflikt między Niceforem a Studytą trwał przez cały okres panowania Michała I (811–813). Gdy Nicefor doprowadził do zaostrzenia postępowania państwowego przeciw wzmagającej się herezji paulicjan, Teodor, niechętny karze śmierci wobec heretyków gwałtownie się temu sprzeciwił. Po zdobyciu przez Bułgarów bizantyńskiego Deweltu, Nicefor doradzał cesarzowi podjęcie rokowań pokojowych. Ostatecznie cesarz uległ jednak namowom stronnictwa wojennego, któremu przewodził Studyta. W bitwie pod Wersinike, armia cesarska poniosła klęskę. Rangabeusz zmuszony został do abdykacji na rzecz swego generała Leona Armeńczyka (813–820).
Po ustąpieniu zagrożenia bułgarskiego, na wiosnę 814 r. Leon V, upatrując przyczynę klęsk państwa w oddawaniu czci obrazom, powołał zespół pod przewodnictwem Jana Gramatyka i biskupa Syleon Antoniego dla zebrania argumentów przeciw kultowi obrazów. W grudniu 814 r. cesarz wezwał patriarchę Nicefora, by go powiadomić, że "obrazy wywołały wzburzenie ludu" i poprosić o ustępstwa Kościoła w tej sprawie. Wysłana do cesarza delegacja odmówiła jednak jakichkolwiek rozmów. Po jej powrocie do patriarchatu zorganizowano nocne czuwanie, co cesarz odebrał jako akt wrogości wobec siebie. Doprowadzony do wściekłości polecił zdjąć wizerunek Chrystusa z bramy Chalke. 24 grudnia Nicefor w obecności biskupów i mnichów, którzy przybyli do patriarchatu, skomentował «zbiór ikonoklastyczny» Jana Gramatyka, który tego dnia otrzymał. Zebrani przysięgli bronić ortodoksji. Następnego dnia cesarz przyjął patriarchę wraz z biskupami, doszło do gwałtownej dyskusji, podczas której zebrani biskupi zaatakowali cesarza. Cesarz odczekał jakiś czas, spodziewając się śmierci chorego patriarchy, a gdy ona nie nastąpiła, sprowokował zamieszki przeciw patriarchatowi, sobie wyznaczając bohaterską rolę ocalenia patriarchy z rąk buntowników. Usuniętego patriarchę zesłał do założonego przezeń klasztoru świętego Teodora nad Bosforem. 13 marca uroczyście stwierdził rezygnację patriarchy z urzędu. Po śmierci jego następcy Teodota I Kassiterasa, nowy cesarz Michał II zaproponował Niceforowi odwołanie z zesłania za cenę milczenia. Nicefor nie przyjął tych warunków. Zmarł po 14 latach wygnania, w 829 r.
W 847 r. z inicjatywy patriarchy Metodego I prochy Nicefora zostały przeniesione do cesarskiej stolicy i złożone w cerkwi Świętych Apostołów. Za swe zasługi w walce z ikonklazmem został kanonizowany. Następca patriarchy Metodego, Ignacy opracował obszerny i jednocześnie rozwlekły "Żywot Nicefora Patriarchy".
Twórczość.
Rozprawy teologiczne.
Zachowało się kilka dzieł, pisanych przez Nicefora, związanych głównie z tematyką ikonoklastyczną, w których bezkompromisowo polemizowł z obrazoburcami, potępiając niszczenie przedmiotów z wizerunkami Chrystusa, Matki Bożej, aniołów i świętych. Zachowała się niewielka część pism teologicznych Nicefora. Głównym dziełem są "Argumenty i kontrargumenty" ("Élenchos kaj anatropé"), będące polemiką z postanowieniami obrazoburczego synodu z 815 r. Nicefor zbija w nim argumenty ikonoklastów, w szczególny sposób interpretujący pisma Ojców Kościoła przeciw kultowi świętych obrazów.
Jeszcze przed wznowieniem kontrowersji, około 814 r. Nicefor napisał tak zwany "Apologeticus minor", a w latach 818–820, już na wygnaniu, dwie rozprawy: "Kontrargumenty" ("Antirrhetikòj") w 3 księgach i "Apologię większą świętych obrazów" ("Apologeticus maior pro sacris imaginibus"), uznawane za jedną całość. W pierwszej zawarł argumenty czcicieli ikon będące odpowiedzią na zarzuty cesarza Konstantyna V Kopronima, że kult ikon stanowi przejaw balwochwalstwa. W drugiej zbijał poglądy cesarza na temat chrystologii. "Apologeticus maior" stanowi ważne źródło do poznania poglądów obrazoburców, których pisma zostały później zniszczone, pozwala też na rekonstrukcję traktatu Konstantyna V o cesarzach ikonoklastach.
Zachowały się również komentarze Nicefora do Makarego Wielkiego, Euzebiusza z Cezarei, Grzegorza z Nazjanzu, Nila z Ancyry, Bazylego z Seleucji, którymi posługiwali się ikonoklaści. Problemowi obrazoburstwa było też poświęcone zaginione pismo "Przeciw Żydom, katafrygijczykom i manichejczykom". Nicefor prowadził również, co poświadcza jego biograf, patriarcha Ignacy, bogatą działalność epistolograficzną. Z "Żywota" wiadomo, że pisał listy do papieża Leona III i cesarza Leona V.
Nicefora uważa się też za autora zbioru kanonów i rozporządzeń oraz utworu poetyckiego "Rozważania o życiu" ("Perí diájtes") zadedykowanego Joannikiosowi, prototosowi na Górze Athos.
Dzieła historyczne.
Nicefor jest autorem dwóch dzieł historyczno-kronikarskich. Większe z nich nosi tytuł "Zwięzły zarys historii" (Ιστορια συντομος, "Historía sýntomos", a według Focjusza: "Historikòn sýntomon"), znany również pod łacińskim tytułem "Breviarium Nicefori". Obejmuje ono okres od śmierci cesarza Maurycjusza (602 r.) do uroczystości ślubnych najstarszego syna Konstantego Kopronima, Leona (769), późniejszego cesarza Leona IV. "Zwięzły zarys" zawiera opisy ważnych wydarzeń historycznych przedstawionych obiektywnie i z dużym krytycyzmem. Autor urozmaica narrację ciekawostkami z życia prywatnego ważnych osobistości, opisem buntów, przewrotów pałacowych, sporów teologicznych. Podaje wiele wartościowych informacji o Awarach i Bułgarach, ich wodzach i wyprawach przeciw Bizancjum; o Słowianach, zwanych przezeń Sklawinami, atakujących posiadłości bizantyńskie nad Morzem Czarnym oraz o Chazarach, z których wywodził się cesarz Leon IV.
Z faktu, że relacje Nicefora i Teofanesa Wyznawcy są niemal jednakowe, z uderzającej zbieżności opisów historycy wnioskują, że obydwaj autorzy opierali się na tych samych, zaginionych później źródłach z VII i VIII wieku, między innymi: "Wielkim Kronikarzu" i "Kronice" Trajana Patrycjusza. Nicefor wykorzystał ponadto prace Jana Antiochijczyka, Teofilakta Symokatty, Jerzego Pizydesa oraz "Kronikę Wielkanocną". Mimo znacznej wartości historycznej i sporego wysiłku autora w uprzystępnienie swego dzieła, "Zwięzły zarys historii" nie trafił do szerszej publiczności. Zachował się jedynie w dwóch rękopisach: londyńskim z IX wieku i watykańskim z przełomu XI i XII. Częściowo korzystał z dzieła Nicefora jedynie Jerzy Mnich. Focjusz, który chwali "prostotę i jasność" wypowiedzi Nicefora, daje jednocześnie trafną diagnozę niepowodzenia pisarza, zarzuca mu bowiem brak ozdób retorycznych, sztuczny, archaizujący język, zbyt wielką zwartość treści i bezpretensjonalną strukturę zdań.
Drugie dzieło Nicefora, noszące tytuł "Zwięzła kronika" ("Chronogrphikòn sýntomon") stanowi zbiór tablic chronologicznych z wykazami królów judejskich, perskich i egipskich z okresu Ptolemeuszów, cesarzy rzymskich i bizantyńskich oraz pięciu patriarchatów ekumenicznych poczynając od Adama, aż do śmierci autora w 829 r. "Zwięzła kronika" została przerobiona około 850 r., a w 20 lat później została przetłumaczona przez Anastazego Bibliotekarza na łacinę, tworząc wraz z kronikami Synkelosa i Teofanesa Wyznawcy "Historię trójdzielną". Nieco wcześniej "Kronika" Nicefora została przełożona na język starobułgarski. Mimo nikłej wartości historycznej "Zwięzła kronika" była chętnie czytana w Bizancjum jako podręcznik-kompendium. Zachowała się spora liczba rękopisów, z licznymi wstawkami i uzupełnieniami kopistów. Jeden ze skrybów uzupełnił "Kronikę" do końca panowania Jana Tzimiskesa (976 r.).

</doc>
<doc id="138632" url="https://pl.wikipedia.org/wiki?curid=138632" title="Książęta Albanii">
Książęta Albanii



</doc>
<doc id="138634" url="https://pl.wikipedia.org/wiki?curid=138634" title="Władcy Albanii">
Władcy Albanii

Królestwo Albanii (1272–1368).
Książęta Durazzo (Durrës).
W 1368 roku Durrës został zdobyty przez Karola Topię który ogłosił się księciem Albanii.
Księstwo Albanii (1368–1392).
Od 1392 panowanie Weneckie (Albania Wenecka), następnie Tureckie
Liga w Lezhy (1444–1479).
Było to antyosmańskie porozumienie książąt albańskich zawarte w marcu 1444 w dzięki staraniom Jerzego Kastrioty (Skanderbega) oraz Lekë Dukagjiniego. Wojna ligi z Turkami trwała do 1479.
Królestwo Albanii (1920–1925).
W 1920 roku potwierdzono niepodległość Albanii. Przez cały okres trwania królestwa, nie wybrano monarchy. W stosunkach międzynarodowych nadal używano formy: "księstwo"

</doc>
<doc id="138639" url="https://pl.wikipedia.org/wiki?curid=138639" title="Hejnał Torunia">
Hejnał Torunia

Hejnał Torunia - sygnał muzyczny, powstały w 1926 roku w Toruniu.
Historia.
Hejnał został skomponowany przez Jerzego Bojanowskiego, a jego pierwsze publiczne wykonanie miało miejsce 29 kwietnia 1926 roku. 
Utwór ten jest odgrywany podczas uroczystości miejskich, państwowych lub wojewódzkich z udziałem władz miasta, jak również podczas ważnych wydarzeń związanych z życiem miasta (np. Święto Piernika). W czasie odtwarzania hejnału, hejnalista ubrany jest w specjalny uroczysty strój, a trąbka udekorowana jest proporcem ze znakami Torunia.

</doc>
<doc id="138642" url="https://pl.wikipedia.org/wiki?curid=138642" title="Kalendarium historii Łodzi">
Kalendarium historii Łodzi

Kalendarium historii Łodzi – chronologiczne zestawienie wydarzeń z historii miasta, m.in. politycznych, gospodarczych, społecznych, administracyjnych, urbanistycznych, kulturalnych i sportowych, ukazujących przemiany, które dokonały się w ciągu stuleci w Łodzi i obszarze obecnie przez nią zajmowanym, od zarania dziejów do współczesności.
Kalendarium historii Łodzi.
Łódź rolnicza (do roku 1820).
Kalendarium obejmuje wydarzenia ukazujące przemiany, które dokonały się w okresie od zarania dziejów obszaru zajmowanego obecnie przez miasto do czasu podjęcia w 1820 roku pierwszych decyzji o przekształceniu Łodzi z rolniczego miasteczka w ośrodek przemysłu włókienniczego.
Łódź przemysłowa i wielkoprzemysłowa (1821–1918).
Kalendarium obejmuje wydarzenia ukazujące przemiany, które zaszły w Łodzi w okresie od początków budowy nowej sieci osadniczej i łódzkiego przemysłu, poprzez intensywny rozwój Łodzi jako miasta przemysłowego w warunkach gospodarki kapitalistycznej, załamanie gospodarcze po wybuchu I wojny światowej, do jej zakończenia i wyzwolenia spod panowania zaborców.
Łódź w II Rzeczypospolitej (1918–1939).
Kalendarium obejmuje wydarzenia ukazujące przemiany, które miały miejsce w Łodzi w dwudziestoleciu międzywojennym, od 11 listopada 1918 roku – dnia odzyskania przez Polskę suwerenności – do 31 sierpnia 1939 roku – dnia poprzedzającego wybuch II wojny światowej.
Łódź pod okupacją niemiecką (1939–1945).
Kalendarium obejmuje wydarzenia od 1 września 1939 roku – dnia wybuchu II wojny światowej do 19 stycznia 1945 roku – ostatniego dnia niemieckiej okupacji miasta i dnia wkroczenia do Łodzi wojsk armii radzieckiej.
Łódź w Polsce Ludowej (1945–1989).
Kalendarium obejmuje wydarzenia ukazujące przemiany, które zaszły w Łodzi po II wojnie światowej, a przed początkiem transformacji ustrojowej i gospodarczej Polski w 1989 roku: od 19 stycznia 1945 roku – dnia zajęcia miasta przez wojska armii radzieckiej – do 4 czerwca 1989 roku – dnia, w którym odbyła się I tura pierwszych w Polsce po II wojnie światowej częściowo wolnych wyborów do Sejmu i całkowicie wolnych do Senatu.
Łódź w III Rzeczypospolitej (od roku 1989).
Kalendarium obejmuje najnowsze wydarzenia ukazujące przemiany od początku transformacji ustrojowej i gospodarczej Polski, do których impulsem stały się wybory 4 czerwca 1989 roku, do współczesności.
Periodyzacja.
Powyższa periodyzacja dziejów Łodzi została sporządzona na potrzeby Wikipedii. Jest ona zbliżona do najczęstszego sposobu podziału continuum czasowego na okresy stosowanego w literaturze. Początki kolejnych jednostek czasowych wyznaczają wydarzenia (gospodarcze, polityczne lub te związane z przebiegiem działań wojennych) uznawane za szczególnie istotne w historii miasta.
W literaturze przedmiotu zwykle wyróżnia się dwa podstawowe okresy:
Z drugiego okresu, wewnętrznie zróżnicowanego, historycy wyodrębniają kilka wyraźnie zarysowanych podokresów: narodziny Łodzi przemysłowej (1820/1823–1865, niekiedy z dodatkowym wydzieleniem okresu wczesnokapitalistycznego – 1820–1830), rozwój Łodzi wielkoprzemysłowej (1866–1914), lata zniszczeń i dewastacji w czasie I wojny światowej (1914–1918), okres II Rzeczypospolitej (1918–1939), tragiczne lata okupacji hitlerowskiej (1939–1945), okres Polski Ludowej (1945–1989) oraz III Rzeczypospolitej (od roku 1989).

</doc>
<doc id="138647" url="https://pl.wikipedia.org/wiki?curid=138647" title="Łęg wierzbowy">
Łęg wierzbowy

Łęg wierzbowy ("Salicetum triandro-viminalis") – młode zbiorowisko roślinności łęgowej rozwijające się z czasem w lasy. W skład łęgu wierzbowego wchodzi "Salix purpurea", "S. viminalis", "S. trianda" i inne. Dojrzałym stadium tego zbiorowiska leśnego jest łęg wierzbowo-topolowy ("Salicetum albo-fragilis").

</doc>
<doc id="138648" url="https://pl.wikipedia.org/wiki?curid=138648" title="Cchinwali">
Cchinwali

Cchinwali (, , ) – największe miasto i "de facto" stolica nieuznawanego państwa Osetia Południowa, "de iure" zaś miasto w Gruzji w regionie Wewnętrzna Kartlia. Położone jest nad brzegami rzeki Didi Liachwi (Wielka Liachwa). W latach 1934–1961 nosiło ono nazwę "Staliniri".
Cchinwali jest regionalnym centrum przemysłu drzewnego, spożywczego, włókienniczego i chemicznego.
Historia.
Cchinwali otrzymało prawa miejskie w 1922 roku.
W 1989 (przed okresem zmian i walk wewnętrznych) 74% mieszkańców miasta stanowili Osetyjczycy, 16% Gruzini i 9% przedstawiciele innych narodowości. W późniejszym okresie większość Gruzinów opuściła miasto.
Podczas konfliktu gruzińsko-osetyjskiego (1990–1992) Cchinwali zostało częściowo zniszczone. Trwały tu walki między wojskami gruzińskimi oraz formacjami osetyjskimi, dążącymi do wyparcia Gruzinów i ogłoszenia Osetii Południowej niezależną republiką. Podczas walk wiele budynków zostało zniszczonych.
W okolicy miasta, we wsi Ergneti, znajdował się duży bazar, na którym handlowano głównie towarami przemyconymi z Rosji. Ponieważ kupcami byli głównie Gruzini z okolicznych wiosek, władze gruzińskie zdecydowały o jego zamknięciu w 2004 roku.
Od 1996 w Gruzji na określenie obszaru „Osetia Południowa” używa się określenia „region Cchinwali” (albo: "region cchinwalski").
Podczas trwania Igrzysk Olimpijskich w nocy z 7 na 8 sierpnia 2008 roku znów doszło do walk. Atak został rozpoczęty niespodziewaną nawałą ogniową z wyrzutni rakietowych BM-21 Grad przez stronę gruzińską. Liczbę ofiar notuje się od kilkunastu (według strony gruzińskiej) do nawet 2000 (według strony rosyjskiej).

</doc>
<doc id="138652" url="https://pl.wikipedia.org/wiki?curid=138652" title="Iwan Asen II Asenowicz">
Iwan Asen II Asenowicz



</doc>
<doc id="138653" url="https://pl.wikipedia.org/wiki?curid=138653" title="Iwan Asen II">
Iwan Asen II

Iwan Asen II (bułg. Иван Асен II) – car bułgarski w latach 1218-1241. Syn Asena I. Objął tron w 1218 roku, po obaleniu swego kuzyna Boriła. Jego panowanie stanowi okres największej świetności drugiego państwa bułgarskiego. Dzięki umiejętnej polityce wewnętrznej i dyplomatycznej doprowadził do rozkwitu gospodarczego państwa. W 1230 roku w wyniku zwycięstwa pod Kłokotnicą nad cesarzem Tesaloniki włączył do swego państwa rozległe tereny w Tracji, Macedonii i Albanii. W wyniku zabiegów dyplomatycznych uzyskał podniesienie metropolity bułgarskiego do rangi niezależnego patriarchy. Niepowodzeniem zakończyły się podjęte w ostatnich latach panowania starania o podporządkowanie sobie łacińskiego Konstantynopola.
Życiorys.
Początki.
Iwan Asen pochodził z bułgarskiej dynastii Asenowiczów. Był synem Asena I, jednego z twórców drugiego państwa bułgarskiego. Jego matka Helena, mogła pochodzić z serbskiej rodziny królewskiej. Wczesne lata życia, znaczone zamordowaniem ojca w 1196 roku, stryja Teodora, walkami o władzę, a następnie znakomitym panowaniem drugiego stryja Kałojana Iwan Asen spędził w Bułgarii. Dopiero zamordowanie Kałojana w 1207 roku przez kuzyna Boriła i objęcie przezeń rządów zmusiło Iwana Asena do opuszczenia wraz z bratem Aleksandrem Bułgarii i schronienia się najpierw za Dunajem u Kumanów, z którymi Asenowiczów łączyły więzy pokrewieństwa, a następnie na Rusi Halickiej. Po kolejnych niepowodzeniach Boriła opozycja przeciw jego rządom porozumiała się z przebywającymi na wygnaniu Iwanem Asenem i Aleksandrem. W 1217 roku Iwan Asen wkroczył z oddziałami ruskimi do Bułgarii, opanował większość terytoriów i obległ cara w Tyrnowie. Po siedmiu miesiącach oblężenia w 1218 roku obrońcy stolicy skapitulowali. Borił został schwytany i oślepiony.
Polityka wewnętrzna.
Objąwszy władzę Iwan Asen II musiał się uporać z silnymi tendencjami odśrodkowymi reprezentowanymi przez wielkie bojarstwo. Umiejętnie wykorzystał przeciw wielkim feudałom poparcie drobnego bojarstwa i duchowieństwa. Podjął też starania o uzyskanie poparcia u mieszczan. Podjął tolerancyjną politykę wobec prześladowanych za panowania Boriła miejskich gmin bogomilskich. Dbał o prawo do używania własnego języka przez Greków stanowiących element dominujący w wielkich miastach nad Morzem Czarnym i na południu w Macedonii i Tracji. Ustabilizowanie sytuacji wewnętrznej i prowadzenie pokojowej polityki zewnętrznej zapewniło szybki rozwój gospodarczy i rozkwit życia miejskiego. Dzięki małżeństwu z Anną Marią Węgierską, córką króla węgierskiego Andrzeja II odzyskał utracone przez Boriła ziemie belgradzką i braniczewską. Utrzymywał też przyjazne stosunki z Serbami.
Zwycięstwo nad Teodorem Angelosem.
W 1225 roku Iwan Asen II zawarł przymierze z władcą Epiru Teodorem Angelosem wydając za niego swą córkę Marię. Teodor rok wcześniej zdobył Tesalonikę likwidując Królestwo Tessaloniki, w 1225 roku opanował łaciński Adrianopol i szybkimi krokami zmierzał do zajęcia dominującej pozycji na półwyspie. Najprawdopodobniej w 1227 koronował się na cesarza Romejów, zgłaszając tym samym pretensje do sukcesji po Cesarstwie Bizantyńskim. W 1228 roku zmarł cesarz łaciński Robert de Courtenay i z Konstantynopola zostały podjęte rozmowy z carem Iwanem Asenem na temat przekazania regencji w okresie małoletniości cesarza Baldwina II carowi. Iwan Asen II był spowinowacony poprzez węgierski dom panujący z rodziną de Courtenay, a związki te miały zacieśnić dodatkowo zaręczyny córki carskiej Heleny z młodym cesarzem. Nie czekając na objęcie regencji przez cara, wiosną 1230 roku Teodor Angelos wkroczył od strony Adrianopola na ziemie swego sojusznika. Car wyruszył na spotkanie najeźdźcy przytwierdziwszy do sztandaru pergamin z pogwałconym przez Teodora traktatem. We wspomnienie czterdziestu męczenników, 9 kwietnia, w bitwie pod wsią Kłokotnica, armia grecka została rozgromiona. Cesarz Teodor został pojmany, uwięziony w Tyrnowie i oślepiony.
Rozległe połacie państwa Teodora padły łupem Iwana Asena II. Wojska bułgarskie w krótkim czasie, nie napotykając oporu opanowały Trację Adrianopolską, Macedonię Wardarską i Egejską aż do Olimpu, Albanię od gór Pindu do Jeziora Szkoderskiego. W ręku uznającego jego zwierzchnictwo brata Teodora, Manuela car pozostawił Tesalię i Epir z Tesaloniką. W strefie wpływów Iwana Asena II znalazła się również Serbia. Zięć Teodora Radosław został zdetronizowany, a jego miejsce zajął brat Władysław, który poślubił córkę Iwana Asena.
Finanse, handel, budownictwo.
Zwycięstwo przyniosło też zmiany gospodarcze. Około 1230 roku pojawił się pierwszy bułgarski pieniądz. Car bił monety w dużych ilościach, przeważnie srebrne ("aspry"). Monety były częściowo wzorowane na monetach Wenecji, z którą Bułgarzy za panowania Iwana Asena II utrzymywali ożywione kontakty, trochę przypominały "białą monetę" cesarzy Trebizondy. Bito też piękne monety złote przypominające wklęsłe bizantyńskie "nomisma".
Car zadbał również o ożywienie handlu w granicach jego rozległego państwa. Sieć dróg, chociaż przypominających w większości zwykły wiejski gościniec, łączyła Tyrnowo z Dyrrachionem i Raguzą (Dubrownikiem) nad Adriatykiem, a także z Warną, Nesebyrem i Burgas nad Morzem Czarnym. Inny szlak prowadził przez przełęcz Szipka w stronę Adrianopola i Konstantynopola. Ponieważ południowo-zachodnia granica Bułgarii oparła się po zwycięstwie kłokotnickim o Adriatyk Iwan Asen II nawiązał stosunki z kupcami dubrownickimi. W 1230 roku car wydał dla Raguzy przywilej swobody handlu we wszystkich jego ziemiach. Przyniosło to w następnych latach intensyfikację bułgarskiego eksportu zboża, drewna, skór, wosku i miodu oraz napływ towarów luksusowych: drogich tkanin, wyrobów ze złota i srebra, klejnotów, oręża i soli. Iwan Asen II okazywał kupcom z Raguzy szczególną łaskawość, jako mającym wiele krwi słowiańskiej. Gwarantował im liczne przywileje i nazywał "bardzo kochanymi i najwierniejszymi gośćmi".
Na nowo wytyczonej południowej granicy swego państwa, w Rodopach, Iwan Asen II wzniósł łańcuch twierdz idący w poprzek głównej drogi z Płowdiwu na południe górami do Morza Egejskiego. Na południe od Stanimachos została wzniesiona niedostępna twierdza Asenowa Krepost. Iwan Asen II nakazał wykuć na skale inskrypcję: "W roku 6739 od stworzenia świata (1231), czwartej indykcji, człowiek wyniesiony przez Boga, Iwan Asen II, car Bułgarów i Greków i innych ludów, ufortyfikował ten zamek i jako dowódcę osadził tu Aleksisa Sebastosa".
Dla uczczenia zwycięstwa Iwan Asen II wzniósł też w swej stolicy w Tyrnowie, u stóp wzgórza Carewec, cerkiew ku czci patronów dnia zwycięskiej bitwy Czterdziestu Męczenników z Sebasty. W cerkwi umieścił granitowy filar chana Omurtaga i marmurową kolumnę z napisem sławiącym odniesione zwycięstwo i wymieniającym zdobyte ziemie – czyniące cara Bułgarii panem ziem greckich, albańskich i serbskich od Adrianopola po Dyrrachion, od którego zależni są nawet Frankowie władający Cesarstwem Łacińskim. "Frankowie dzierżą jeno miasta tuż obok Konstantynopola i sam Konstantynopol, ale nawet oni są pod berłem mego imperium, nie mają bowiem innego cara poza mną I dzięki mnie jedynie żyją nadal, bo tak się spodobało Bogu".
Sojusz z Niceą – patriarchat tyrnowski.
Wszakże gdy niebezpieczeństwo ze strony Teodora Angelosa znikło, a potęga Bułgarii zanadto wzrosła w Konstantynopolu zrezygnowano z przekazywania regencji Iwanowi Asenowi II i wybrano na współcesarza sędziwego Jana de Brienne, tytularnego króla jerozolimskiego. Z inspiracji łacinników sojusz z Bułgarią zerwali również Węgrzy i dwukrotnie w latach 1232 i 1233 najechali ziemie bułgarskie opanowując część Banatu z ośrodkiem w Sewerinie (obec. Banat Rumuński).
W tej sytuacji Iwan Asen II poszukał zbliżenia z cesarzem nicejskim. W 1235 obie strony zawarły układ polityczny i kościelny w Gallipoli. Wkrótce potem odbyły się w Lampsaku zaślubiny następcy tronu cesarskiego Teodora II Laskarysa z córką Iwana Asena II, Heleną, przyrzeczoną wcześniej cesarzowi łacińskiemu Baldwinowi. Car spodziewał się dzięki zawartemu sojuszowi uzyskać część wschodniej Tracji, w zamian za pomoc w zdobyciu Konstantynopola. Najdonioślejsze skutki przyniosło zawarte porozumienie w sferze stosunków kościelnych. Car zerwał utrzymującą się dotąd nominalną zależność kościoła bułgarskiego od Rzymu. Biskupi nicejscy zgodzili się natomiast na utworzenie w Tyrnowie prawosławnego patriarchatu niezależnego od kościoła w Konstantynopolu, choć jak się wydaje uznającego starszeństwo kościoła nicejskiego. Metropolita tyrnowski Joachim został wyniesiony do godności patriarchy. Jednocześnie jednak w modlitwach liturgicznych w miejsce papieża zaczęto wymieniać patriarchę greckiego rezydującego w Nicei i uiszczać na jego rzecz przepisane opłaty.
Zmienne sojusze.
Do przymierza bułgarsko-bizantyńskiego przyłączył się też w 1235 roku Manuel Angelos Dukas Komnen, brat więzionego przez Iwana Asena II, Teodora, władca Tesaloniki i Tesalii, po 1230 roku uniezależnił się bowiem od jego władzy Epir. Jesienią 1235 roku sojusznicy przystąpili do oblężenia, które wkrótce przerwało nadejście zimy. Kroki wojenne wznowiono w 1236 roku. Miasto trzymało się wspierane przez flotę wenecką, sytuacja była jednak na tyle krytyczna, że Baldwin II udał się na zachód szukać pomocy. W 1236 pomocy udzielił mu tylko książę Achai).
Niespodziewanie jednak największej pomocy udzielił oblężonym car bułgarski zmieniając w trakcie wojny sojusze. Iwan Asen II doszedł najprawdopodobniej do spóźnionego lecz słusznego wniosku, że upadek Cesarstwa Łacińskiego wyjdzie na korzyść Cesarstwu Nicejskiemu, a Bułgarii przysporzy groźnego sąsiada aspirującego do odzyskania utraconych ziem greckich. Nawiązał więc zerwane kontakty z łacinnikami. W 1237 roku wypuścił z więzienia w Tyrnowie Teodora Angelosa. Ślepy cesarz jeszcze w tym samym roku usunął swego brata Manuela z Tesaloniki i przywrócił do istnienia, pod opieką Bułgarii, Cesarstwo Tesaloniki, przekazując koronę swemu synowi Janowi. W 1237 roku oddziały bułgarsko-kumańsko-łacińskie obległy Tzurulon – główny punkt oparcia sił nicejskich w Tracji.
W Bułgarii wybuchła w tym czasie zaraza, w czasie której zmarli: żona i syn Iwana Asena II oraz patriarcha tyrnowski Joachim. Złamany nieszczęściem car uznał to za znak gniewu Bożego za złamanie przysięgi złożonej Janowi III Watatzesowi. Wycofał się z przymierza z łacinnikami i zawarł pokój z Watatzesem. Zmarł cztery lata później 24 czerwca 1241 roku.
Związki rodzinne.
Drzewo rodziny Iwana Asena II

</doc>
<doc id="138655" url="https://pl.wikipedia.org/wiki?curid=138655" title="Kałojan">
Kałojan

Kałojan (także: Joanica; czasem z przydomkiem: Rzymianobójca, bułg. Калоян) – car bułgarski w latach 1197–1207. Brat carów Asena i Piotra. Zginął zamordowany w 1207 roku.
Życie.
Kałojan, niekiedy nazywany Ioannicus (Joannicą), wywodził się z rodziny bojarów kumańskich z okolic Tyrnowa. Miał dwóch braci: Asena i Teodora. Mamy również informację o dwóch jego siostrach. Starszych braci Kałojana, Teodora i Asena określa się również kumańskim przydomkiem Bełgun, będącym prawdopodobnie nazwą arystokratycznego rodu kumańskiego z którego pochodzili. Rodzina Kałojana posiadała rozległe stosunki wśród Kumanów mieszkających na północ od Dunaju.
Pierwsze podboje.
W 1186 roku bracia Kałojana wzniecili powstanie przeciw Bizancjum. Po dwóch latach walk w 1188 cesarz bizantyński uznał niezależność Bułgarii. Kałojan został wysłany przez starszych braci jako zakładnik układu pokojowego do Konstantynopola. Sukcesy Asena I w wojnie z cesarstwem w następnych latach skłoniły cesarza bizantyńskiego Aleksego III do wsparcia opozycji bojarskiej w Bułgarii. W 1196 roku spiskowcy, na których czele stanął krewny Asenowiczów, Iwanko, zamordowali Asena I. Ponieważ Aleksy III nie mógł udzielić zamachowcom pomocy wojskowej Iwanko utracił władzę na rzecz drugiego z braci Kałojana, który jako car przyjął imię Piotra. W 1197 roku bojarzy zamordowali Piotra. Kałojan zbiegł wówczas z Konstantynopola i objął wbrew woli spiskowców tron carski. Stosując surowe kary, w krótkim czasie rozprawił się z opozycją. Najwybitniejsi przedstawiciele opozycji bojarskiej przeszli na służbę cesarską. Iwanko otrzymał od cesarza w zarząd graniczną prowincję płowdiwską. Poddaństwo bizantyńskie przyjął również władca Macedonii strumskiej, Dobromir Chryz. Wzmocniony sojuszem z dwoma wielkimi bojarami Aleksy III podjął przygotowania do wyprawy na Bułgarię. W trakcie tych przygotowań Iwanko, zorientowawszy się w słabości cesarstwa, zbuntował się przeciw cesarzowi i utworzył w Rodopach i wschodniej Macedonii własne państewko obejmujące tereny od ujścia Mesty do środkowego biegu Ardy i pasma Kusznica w Rodopach. W tym samym czasie Dobromir Chryz zajął część Macedonii wardarskiej z twierdzą Prosek i utworzył również własne państwo.
W zmienionej sytuacji Kałojan zawarł przymierze z Iwanką przeciwko Aleksemu. Aleksy III skierował teraz swoją armię przeciw Iwance i Dobormirowi Chryzowi. Kałojan korzystając ze związania sił bizantyńskich w Macedonii najechał wraz z Kumanami Trację zdobywając silną twierdzę przygraniczną Konstancję (w pobliżu wsi Kostenec), a następnie zajął Warnę i kolejne twierdze wybrzeża czarnomorskiego. Około 1200 Iwanko utracił ostatnie zamki i posiadłości w Rodopach. Dobromir Chryz stawiał jednak nadal opór, a ponadto zbuntowali się dowódcy bizantyńscy Manuel Kamitza i Jan Spiridonaki, namiestnik ziemi Smolan. W 1201 roku cesarz ostatecznie zawarł pokój z Kałojanem zrzekając się praw do ziem zdobytych przez Bułgarów pomiędzy 1195 a 1201 rokiem: zachodnich Rodopów, południowo-wschodniej Macedonii i wybrzeża Morza Czarnego na północ od Starej Płaniny. Cesarz zrzekł się również pretensji do ziem macedońskich zajętych przez Dobromira Chryza. W 1203 roku wykorzystując trudne położenie cesarstwa zaatakowanego przez krzyżowców, Kałojan zaatakował część ziem Chryza, twierdze: Prosek, Prizren na Kosowym Polu i Skopje.
Konflikt z Węgrami.
Po zajęciu Macedonii Kałojan prowadził ciężkie walki z królem węgierskim Emerykiem, który przejściowo opanował Belgrad i Braniczewo, przyjmując nawet tytuł króla Bułgarów. W 1203 roku przy pomocy Kumanów Kałojan pokonał Węgrów i odebrał im Belgrad i Braniczewo. Pobiwszy Węgrów osadził na tronie serbskim Stefana Nemanicza, usunąwszy najpierw jego brata Wukana, stronnika węgierskiego. W zamian za pomoc w objęciu władzy Stefan oddał Kałojanowi Nisz.
Unia z Rzymem.
Wprawdzie arcybiskup Tyrnowa koronował Kałojana, a przed nim Asena, nie dawało to jednak wystarczającej legitymacji władzy nowego państwa. W ówczesnych stosunkach jedynie dwa ośrodki – Rzym i Konstantynopol – mogły udzielić chrześcijańskiemu władcy prawa do koronacji. Aby akt koronacji był prawnie skuteczny korona musiała być nadesłana z jednej z tych dwóch stolic patriarszych. Jeszcze w 1199 roku Kałojan rozpoczął pertraktacje z Rzymem w tej sprawie. Zachowała się interesująca korespondencja Kałojana z papieżem Innocentym III. W zamian za zawarcie unii z Rzymem papież zaofiarował Kałojanowi koronę królewską, pośrednictwo w sporze z Węgrami i pomoc przeciw Bizancjum. W 1202 papież wysłał do Bułgarii swojego kapelana Jana de Casamaris celem przeprowadzenia wstępnych negocjacji, w wyniku których w 1204 roku do Tyrnowa przybył legat papieski kardynał Leone Brancaleone. 8 listopada koronował on Kałojana na króla Bułgarii (rex Bulgariae). Dzień wcześniej metropolita tyrnowski Wasilij został wyświęcony na arcybiskupa tyrnowskiego i prymasa Bułgarii i Włachii, stając się faktycznie niezależnym od Konstantynopola. Przygotowywana unia nie odegrała większej roli, gdyż papież odmówił żądaniom Kałojana przyznania mu tytułu cesarza (imperator), a tytułu patriarchy arcybiskupowi Wasilijowi. Po załamaniu się planów dotyczących unii jej zwolennik Wasilij zrezygnował z urzędu i udał się na Atos.
Podboje w Tracji.
Rok 1204 przyniósł całkowitą zmianę układu sił na Bałkanach. 13 kwietnia krzyżowcy zdobyli Konstantynopol. Na gruzach Bizancjum powstało Cesarstwo Łacińskie. W południowej Macedonii Bonifacy z Montferratu utworzył sięgające po Beocję Królestwo Tessaloniki. Dalej na zachód powstało Księstwo Filipopolu, oddane w lenno Ranierowi de Tri, a w Epirze państwo greckie pod władzą Angelosów-Dukasów-Komnenów. Kałojan przyjął początkowo ugodową politykę w stosunku do łacinników. Ci jednak butnie powiadomili go, że uważają Bałkany za sferę władzy bizantyńskiej, a zatem że uznają Kałojana i jego poddanych za swoich wasali. W tej sytuacji Kałojan dał posłuch arystokracji bizantyńskiej w Tracji, pragnącej przy pomocy cara bułgarskiego wskrzesić Cesarstwo Bizantyńskie
Wiosną 1205 roku wybuchło w Tracji powstanie miejscowej ludności przeciw łacinnikom. Mieszkańcy Didymoteichos (bułg. Dimotika) zabili wasala cesarza łacińskiego Hugona de Saint-Paul i opanowali twierdzę. Wenecka załoga została zmuszona do opuszczenia Adrianopola. Stronnictwo pro bułgarskie zwyciężyło w Filipopolu. Garnizony mniejszych miast trackich zostały wymordowane lub zmuszone do ucieczki. Kałojan wkroczył do objętej powstaniem Tracji. 14 kwietnia 1205 roku rozgromił pod Adrianopolem wojska łacińskie. Cesarz Baldwin I dostał się do niewoli i zmarł w więzieniu w Tyrnowie. Po zwycięstwie pod Adrianopolem Kałojan ogłosił się, wzorując się na cesarzu bizantyńskim Bazylim Bułgarobójcy, "Rzymianobójcą". Cios zadany przez Kałojana Cesarstwu Łacińskiemu na początku jego istnienia pozwolił okrzepnąć greckiemu Cesarstwu Nicejskiemu w Azji Mniejszej, a w przyszłości odrodzić się Cesarstwu Bizantyńskiemu. Spod Adrianopola Kałojan postąpił nawet w kierunku Konstantynopola, ostatecznie zawrócił jednak na zachód zdobywając Serres, Moglen, Ochrydę, i Werreię. Wreszcie korzystając z nieobecności Bonifacego z Montferratu, który walczył na południu Grecji, obległ Tesalonikę. Musiał jednak przerwać oblężenie i bronić świeżych zdobyczy w Tracji przeciw bratu i następcy Baldwina – Henrykowi. Walki z Cesarstwem Łacińskim toczyły się przez 1206 i 1207 rok. W 1207 roku w zasadzce bułgarskiej zginął powracający z Konstantynopola Bonifacy z Montferratu. Kałojan opanował całą niemal Macedonię i obległ Tesalonikę. W trakcie oblężenia został zamordowany we własnym namiocie przez swego naczelnego wodza, Manastyra, bojara kumańskiego pochodzenia działającego z namowy kumańskiej żony Kałojana i jego siostrzeńca Boriła. Ciało zamordowanego cara przewieziono do Tyrnowa i pochowano w cerkwi świętych Czterdziestu Męczenników.
19 kwietnia 2007 w Wielkim Tyrnowie odbył się uroczysty, powtórny pogrzeb szczątków cara, które 35 lat wcześniej zostały odnalezione przez archeologów. Kości cara umyto (zgodnie z obrządkiem) i pochowano w stalowej trumnie wypełnionej argonem, co ma zapobiec rozkładowi szczątków.
Związki rodzinne.
Kałojan miał czworo rodzeństwa, dwóch starszych braci:
oraz dwie nieznane z imienia siostry.

</doc>
<doc id="138657" url="https://pl.wikipedia.org/wiki?curid=138657" title="Fajalit">
Fajalit

Fajalit – bardzo rzadki minerał z gromady krzemianów, z grupy oliwinów. Nazwa związana jest z miejscem występowania minerału – wulkaniczną wyspą Fayal na Azorach.
Właściwości.
Tworzy kryształy tabliczkowe, krótkosłupowe. Najczęściej występuje w skupieniach ziarnistych i masywnych. Jest kruchy, przeświecający, tworzy szereg izomorficzny z forsterytem.
Występowanie.
Stanowi składnik skał metamorficznych i magmowych: pegmatytów, granitów, syenitów, ryolitów.
W złożach tlenkowych rud żelaza.
Miejsca występowania: Rosja – Kołyma (największe znalezione kryształy – do 20 cm), USA – Massachusetts, Teksas, Wyspy Azory, Norwegia, Włochy.
W Polsce – bywa spotykany w zmetamorfizowanych rudach żelaza na Dolnym Śląsku i w okolicach Strzegomia.

</doc>
<doc id="138658" url="https://pl.wikipedia.org/wiki?curid=138658" title="Pleochroizm">
Pleochroizm

Pleochroizm (wielobarwność, polichroizm) – zjawisko zmiany barwy w zależności od polaryzacji światła przechodzącego przez ciało. Jest on wynikiem różnej absorpcji widmowej światła przez substancje, zależnie od kierunku polaryzacji padającego światła.
Występuje najczęściej w kryształach, zwłaszcza tych, które charakteryzują się naturalną anizotropią absorpcji. Ośrodkami absorpcji mogą być zarówno poszczególne elementy struktury kryształu (jony, atomy, cząsteczki), jak również inne ciała absorbujące, obecne w krysztale (np. domieszki).
W optyce kryształów rozróżnia się dwa rodzaje pleochroizmu:
Rozróżnia się pleochroizm słaby, wyraźny i silny.
W większości kamieni szlachetnych makroskopowy pleochroizm jest niewyraźny. Jeżeli pleochroizm jest silny, odpowiednia orientacja kamienia podczas szlifowania może barwę osłabić lub wzmocnić.
Zjawisko bardzo silnie przejawia się w krysztale herapatytu (siarczanu jodochininy), używany jest on do produkcji płytek polaroidowych.

</doc>
<doc id="138659" url="https://pl.wikipedia.org/wiki?curid=138659" title="Gustav-Adolf von Zangen">
Gustav-Adolf von Zangen

Gustav Adolf von Zangen (ur. 7 listopada 1892 w Darmstadt, zm. 1 maja 1964 w Hanau) – niemiecki wojskowy w stopniu generała piechoty ("General der Infanterie"), żołnierz obu wojen światowych, zbrodniarz wojenny.
Życiorys.
Pochodził ze szwedzkiego rodu arystokratycznego, osiadłego w Niemczech w końcu XVIII wieku za sprawą bankiera Karola Emila von Zangen. W latach 1908–1912 uczęszczał do Szkoły Kadetów w Moguncji. W latach 1914–1918 służył w 9 reńskim pułku piechoty, uzyskując awans na porucznika i Żelazny Krzyż II klasy. W Reichswehrze był dowódcą batalionu wchodzącego w skład VI okręgu wojskowego (Hanower). Następnie w latach 1927–1938 w stopniu majora służył w 6 Dywizji Piechoty; w latach 1938–1941 w stopniu pułkownika dowodził 88, a później 94 pułkiem piechoty. W okresie 1941–1943 był dowódcą 17 Dywizji Piechoty i 15 stycznia 1942 otrzymał Krzyż Rycerski oraz awans na stopień generała. 
W 1943 dowodził kolejno LXXXIV oraz LXXXVII Korpusami Armijnymi, a pod koniec roku otrzymał komendę nad oddziałami Strefy Alpejskiej we Włoszech. W 1944 powierzono mu dowództwo 15 Armii stacjonującej w Holandii. 9 listopada 1944 otrzymał Liście Dębu do Krzyża Rycerskiego i awans na generała pułkownika. Podczas ofensywy w Ardenach, w razie uzyskania powodzenia przez 6 Armię Pancerną, miał się z nią połączyć w Antwerpii. W marcu 1945, podczas walk w Zagłębiu Ruhry, oprócz 15 Armii dowodził także LXXIII KA z 1 Armii Spadochronowej. Wraz z kapitulacją całego niemieckiego zgrupowania 17 kwietnia 1945, dostał się do niewoli amerykańskiej i był sądzony za zbrodnie wojenne. Otrzymał wyrok skazujący na 8 lat, jednak wyszedł na wolność już w 1948.

</doc>
<doc id="138660" url="https://pl.wikipedia.org/wiki?curid=138660" title="Referendarz">
Referendarz



</doc>
<doc id="138661" url="https://pl.wikipedia.org/wiki?curid=138661" title="Łęg wierzbowo-topolowy">
Łęg wierzbowo-topolowy

Łęg wierzbowo-topolowy ("Salici-Populetum") – starsze stadium rozwojowe łęgu wierzbowego, stosunkowo rzadkie. Znany także jako łęg topolowy.
Jest to las łęgowy, występujący przeważnie najbliżej wody. Drzewostan o bardzo nierównej linii koron złożony z takich gatunków jak: topola czarna ("Populus nigra"), topola biała ("P. alba"), wierzba krucha ("Salix fragilis"), wierzba biała ("S. alba"). 
Ponadto jest to las gęsto podszyty krzewami, m.in.: wierzba trójpręcikowa ("Salix triandra"), wierzba purpurowa ("S. purpurea"), dereń świdwa ("Cornus sanguinea"), czeremcha ("Padus avium"), dziki bez czarny ("Sambucus nigra") i trzmielina pospolita ("Euonymus europaeus").
Runo gęste i zróżnicowane na kilka warstw. Najwyższą warstwę tworzą: trybula leśna ("Antriscus silvestris"), bylica pospolita (zwyczajna) ("Artemisia vulgaris"), nawłoć kanadyjska ("Solidago canadensis"), nawłoć późna ("S. serotina") oraz pokrzywa zwyczajna ("Urtica dioica"). W niższych warstwach występuje m.in.: kościenica wodna ("Malachium aquaticum"), gwiazdnica pospolita ("Stelaria media") i jasnota plamista ("Lamium maculatum") oraz pnącza: chmiel zwyczajny ("Humulus lupulus"), kielisznik zaroślowy ("Calystegia sepium"), wyżpin jagodowy ("Cucubalus baccifer"), psianka słodkogórz ("Solanum dulcamara") i rdestówka zaroślowa ("Fallopia dumetorum").
Często występują tam okazałe osobniki o wymiarach pomnikowych, na przykład Topola Kromnowska z Kromnowa w powiatu sochaczewskiego, to drzewo mające ponad 800 cm obwodu i 37 m wysokości.

</doc>
<doc id="138662" url="https://pl.wikipedia.org/wiki?curid=138662" title="Gustav Adolf von Zangen">
Gustav Adolf von Zangen



</doc>
<doc id="138665" url="https://pl.wikipedia.org/wiki?curid=138665" title="Sabin (chan)">
Sabin (chan)

Sabin (bułg. Савин lub Сабин) – chan bułgarski, panujący w latach 765–767.
T. Wasilewski i G. Ostrogoski) ustalają jego panowanie na lata 765–767. W. Złatarski i I. Wenedikow datują je na lata 764–766.
Sabin był zięciem chana Kormisosza. Po objęciu władzy wysłał do bizantyjskiego cesarza Konstantyna V posłów z prośbą o rozpoczęcie rozmów pokojowych. Ponieważ na dworze chana stronnictwo antybizantyjskie było bardzo silne, rokowania prowadzono w tajemnicy. Gdy jednak dowiedziała się o tym arystokracja protobułgarska, zwołała wielkie zebranie, na którym zapadła decyzja o kontynuowaniu walki z cesarstwem, co dla chana oznaczało w praktyce koniec panowania. 
Sabin został zmuszony do opuszczenia Pliski i ucieczki przez Mesembrię do Konstantynopola. Chan na dworze cesarskim został przyjęty serdecznie, zapewne ze względów politycznych. Specjalni wysłannicy sprowadzili wkrótce do bizantyjskiej stolicy całą jego rodzinę, aby zapobiec zemście za ucieczkę Sabina.
Konstantyn V wykorzystywał później chana do własnych celów politycznych: gdy w 768 ponownie rozpoczęto rozmowy pokojowe, Sabin uczestniczył w nich jako jedna ze stron i oficjalny pretendent do władzy nad krajem. 
Według niektórych badaczy Sabin nie był, jak wszyscy jego poprzednicy Protobułgarem, lecz miał pochodzenie słowiańskie. Jest to jednak tylko przypuszczenie, oparte na fakcie, iż imię tego chana nie zostało uwzględnione w "Imienniku chanów bułgarskich".

</doc>
<doc id="138667" url="https://pl.wikipedia.org/wiki?curid=138667" title="Umar (chan bułgarski)">
Umar (chan bułgarski)

Umar (także: Umor, bułg. Умар, Умор) – chan bułgarski, który panował w 766 roku. 
Według "Imiennika chanów bułgarskich" Umar należał do rodu Ukil i panował przez 40 dni. T. Wasilewski i G. Ostrogorski ustalają jego panowanie na rok 767. Inna propozycja to rok 766 (tak np. u W. Złatarskiego i I. Wieniedikowa.
Podjęte przez chana Sabina rozmowy pokojowe z bizantyjskim cesarzem Konstantynem V zakończyły się wybuchem niezadowolenia wśród protobułgarskiej arystokracji i ucieczką Sabina z Pliski. Umar znalazł się na tronie zupełnie przypadkiem: Sabin przed swą ucieczką do Konstantynopola zaproponował mu władzę, którą ten trochę łatwowiernie przyjął.
Jako przedstawiciel stronnictwa postulującego zawarcie rozejmu z Bizancjum Umar został obalony ponad miesiąc później przez zwolenników prowadzenia wojny z cesarstwem.

</doc>
<doc id="138669" url="https://pl.wikipedia.org/wiki?curid=138669" title="Mariner">
Mariner



</doc>
<doc id="138673" url="https://pl.wikipedia.org/wiki?curid=138673" title="Karabin snajperski">
Karabin snajperski



</doc>
<doc id="138676" url="https://pl.wikipedia.org/wiki?curid=138676" title="Gatunek obcy">
Gatunek obcy

Gatunek obcy – napływowy element flory lub fauny, czyli organizm pochodzący z innego ekosystemu lub obszaru geograficznego. Jeżeli został celowo sprowadzony do naturalnego środowiska przez ludzi, mówimy o introdukcji, jeżeli natomiast przypadkowo został przywleczony, np. wraz z ładunkiem żywności na okręcie, mówimy o zawleczeniu. Gatunki obce charakteryzuje często znaczna ekspansywność, która powoduje, że ich zasięg się powiększa. Dobrze znanym przykładem zwierzęcia allochtonicznego w Polsce jest pochodząca z Azji sierpówka, czyli synogarlica turecka.
Gatunki obce określa się też jako antropofity, gatunki nierodzime lub gatunki adwentywne. Wyróżnia się wśród nich archeofity, które zadomowiły się przed końcem XV wieku i kenofity, które zadomowiły się później.

</doc>
<doc id="138677" url="https://pl.wikipedia.org/wiki?curid=138677" title="Sąd administracyjny">
Sąd administracyjny

Sąd administracyjny – sąd kontrolujący działalność organów administracyjnych, w szczególności badający legalność aktów administracyjnych.
W Polsce jest on jednym z organów państwowych w systemie wymiaru sprawiedliwości. Sądy administracyjne wykonują ten obowiązek poprzez kontrolę działalności administracji publicznej oraz rozstrzyganie sporów kompetencyjnych i sporów o właściwość między organami jednostek samorządu terytorialnego, samorządowymi kolegiami odwoławczymi i między tymi organami a organami administracji rządowej (art. 1 ustawy z dnia 25 lipca 2002 roku Prawo o ustroju sądów administracyjnych).
Zasadą jest bezwzględny zakaz rozstrzygania przez sądy administracyjne spraw cywilnych objętych kognicją (właściwością) sądów powszechnych (art. 58 § 1 pkt 1 Prawa o postępowaniu przed sądami administracyjnymi). Sąd administracyjny nie może jednak odrzucić skargi z powołaniem się na brak swej kognicji, jeżeli w tej sprawie sąd powszechny uznał się już za niewłaściwy (art. 58 § 4 Prawa o postępowaniu przed sądami administracyjnymi).
Podstawy prawne.
Organizację i działalność sądów administracyjnych w Polsce regulują trzy akty prawne:
Sądami administracyjnymi są obecnie: wojewódzkie sądy administracyjne orzekające w pierwszej instancji i Naczelny Sąd Administracyjny. Regułą jest, że skarga kierowana jest do wojewódzkiego sądu administracyjnego, a dopiero jego orzeczenia kontrolowane są przez Naczelny Sąd Administracyjny. Zarówno przed wojewódzkim sądem administracyjnym, jak i przed Naczelnym Sądem Administracyjnym, obowiązuje zasada skargowości, zabraniająca sądowi inicjowania postępowania sądowego z urzędu – postępowanie administracyjnosądowe może wszcząć wyłącznie strona, wnosząc skargę (do WSA), skargę kasacyjną lub zażalenie (do NSA), wniosek o rozstrzygnięcie sporu kompetencyjnego lub sporu o właściwość (do NSA).
Naczelny Sąd Administracyjny, zgodnie z art. 3 Prawa o ustroju sądów administracyjnych oraz art. 4 i 15 ustawy z dnia 30 sierpnia 2002 roku Prawo o postępowaniu przed sądami administracyjnymi:
Oznacza to, że NSA działa jako sąd drugiej instancji, rozpatrując skargi kasacyjne i zażalenia od orzeczeń WSA, natomiast w pozostałych sprawach NSA orzeka jako sąd pierwszej i jedynej instancji.
Podmioty w postępowaniu administracyjnosądowym.
Postępowanie przed sądami administracyjnymi ma charakter kontradyktoryjny, co oznacza, że obok sądu występują w nim dwa podmioty (strony), których sytuacja procesowa jest równa. Są to:
Historia polskiego systemu sądownictwa administracyjnego.
Sądownictwo administracyjne niepodległej Polski powstało na wzór sądownictwa austriackiego, którego podstawową cechą było istnienie jednego sądu administracyjnego – Trybunału Administracyjnego, który rozpoczął swoją działalność w 1876 roku.
Ustawą z dnia 3 sierpnia 1922 roku powołano Najwyższy Trybunał Administracyjny, który funkcjonował do 1939 roku (od 1932 roku na mocy rozporządzenia Prezydenta Rzeczypospolitej z mocą ustawy z dnia 27 października 1932 roku), jako jedyny sąd administracyjny.
Po II wojnie światowej sądownictwo administracyjne w Polsce nie zostało reaktywowane, przede wszystkim ze względów politycznych, a próby dyskusji nad jego stworzeniem były tłumione. Mimo to jednak w czasie „odwilży” po roku 1956 pojawiła się inicjatywa uruchomienia sądownictwa administracyjnego, w ramach której utworzono w Komisji Kodyfikacyjnej przy Ministerstwie Sprawiedliwości zespół do opracowania projektu ustawy. Ukonstytuował się on 17 grudnia 1956 roku pod przewodnictwem prof. S. Rozmaryna. Referentem głównym projektu został prof. M. Zimmermann, a koreferentem prof. J. Litwin. W wyniku prac zespołu powstawały kolejne wersje projektu, a ostateczny, kompletny tekst nosi datę 31 grudnia 1957 roku. Dalsze prace zostały przerwane decyzją władz politycznych PRL. Projekt ten był jedyną dopracowaną i zakończoną propozycją wprowadzenia sądownictwa administracyjnego, jaka pojawiła się w Polsce na przestrzeni lat 1945 – 1977. Ustawą z dnia 31 stycznia 1980 r. o Naczelnym Sądzie Administracyjnym oraz o zmianie ustawy – Kodeks postępowania administracyjnego powołano do życia Naczelny Sąd Administracyjny, który był jednym szczeblem sądownictwa administracyjnego. Z początku jego zakres kompetencji był ograniczony, a znaczne jego rozszerzenie nastąpiło na mocy ustawy z dnia 24 maja 1990 r. o zmianie ustawy – Kodeks postępowania administracyjnego, która zamiast enumeratywnego wyliczenia spraw, w których wydane decyzje podlegały skardze do NSA, wprowadziła klauzulę generalną. Nowa regulacja, dotycząca NSA została zawarta w ustawie z dnia 11 maja 1995 r. o Naczelnym Sądzie Administracyjnym. Przepisy dotyczące NSA zostały wyjęte z kodeksu postępowania administracyjnego i umieszczone w osobnej ustawie.
Z dniem 1 stycznia 2004 r. weszła w życie zasadnicza reforma sądownictwa administracyjnego. Nastąpiło to za pomocą trzech podstawowych ustaw:
Przedmiot kontroli.
Zgodnie z art. 3 § 2 Prawa o postępowaniu przed sądami administracyjnymi, kontrola działalności administracji publicznej przez te sądy obejmuje orzekanie w sprawach skarg na:
Organy sądów administracyjnych.
W Naczelnym Sądzie Administracyjnym.
We wszystkich sądach administracyjnych orzekają sędziowie sądów administracyjnych. W bardzo ograniczonym zakresie postanowienia i zarządzenia wydają referendarze sądowi (art. 258 § 2 pkt 6-8 Prawa o postępowaniu przed sądami administracyjnymi).
Zgromadzenie ogólne wojewódzkiego sądu administracyjnego.
Art. 24 ustawy z dnia 25 lipca 2002 roku – prawo o ustroju sądów administracyjnych mówi, że:
Zgromadzenie ogólne składa się z sędziów wojewódzkiego sądu administracyjnego. W zgromadzeniu ogólnym mogą uczestniczyć asesorzy sądowi, bez prawa udziału w głosowaniu.
Przewodniczącym zgromadzenia ogólnego jest prezes wojewódzkiego sądu administracyjnego, który zwołuje zgromadzenie ogólne co najmniej raz w roku.
Do podjęcia uchwał zgromadzenia ogólnego wymagana jest obecność przynajmniej połowy liczby jego członków. Uchwały zapadają bezwzględną większością głosów.
Zgromadzenie ogólne:
Zgromadzenie ogólne Naczelnego Sądu Administracyjnego.
Zgromadzenie Ogólne Sędziów Naczelnego Sądu Administracyjnego tworzą sędziowie Naczelnego Sądu Administracyjnego. Przewodniczącym Zgromadzenia Ogólnego jest Prezes Naczelnego Sądu Administracyjnego.
Zgromadzenie Ogólne Sędziów Naczelnego Sądu Administracyjnego:
Zgromadzenie Ogólne Sędziów Naczelnego Sądu Administracyjnego zwołuje Prezes Naczelnego Sądu Administracyjnego co najmniej raz w roku. Do podjęcia uchwał Zgromadzenia Ogólnego Sędziów Naczelnego Sądu Administracyjnego wymagana jest  obecność co najmniej połowy liczby jego członków. Uchwały zapadają bezwzględną większością głosów.
Powoływanie sędziów sądów administracyjnych.
Sędziów sądów administracyjnych do pełnienia urzędu na stanowisku sędziowskim powołuje Prezydent Rzeczypospolitej Polskiej, na wniosek Krajowej Rady Sądownictwa.  Sędziowie sądów administracyjnych są powoływani na stanowisko sędziego wojewódzkiego sądu administracyjnego, z wyznaczeniem miejsca służbowego (siedziby) sędziego, albo na stanowisko sędziego Naczelnego Sądu Administracyjnego.
Do pełnienia urzędu na stanowisku sędziego wojewódzkiego sądu administracyjnego może być powołany ten, kto:
1)     ma obywatelstwo polskie i korzysta z pełni praw cywilnych i obywatelskich
2)     jest nieskazitelnego charakteru
3)     ukończył wyższe studia prawnicze w Polsce i uzyskał tytuł magistra lub inny zagraniczny, uznany w Polsce
4)     jest zdolny, ze względu na stan zdrowia, do pełnienia obowiązków sędziego
5)     ukończył 35 lat życia
6)     wyróżnia się wysokim poziomem wiedzy w dziedzinie administracji publicznej oraz prawa administracyjnego i innych dziedzin prawa związanych zdziałaniem organów administracji publicznej
7)     pozostawał co najmniej osiem lat na stanowisku sędziego, prokuratora, prezesa, wiceprezesa, lub radcy Prokuratorii Generalnej Rzeczypospolitej Polskiej albo przynajmniej przez osiem lat wykonywał zawód adwokata, radcy prawnego lub notariusza albo przez dziesięć lat pozostawał w instytucjach publicznych na stanowiskach związanych ze stosowaniem lub tworzeniem prawa administracyjnego lub pracował w charakterze asesora sądowego w wojewódzkim sądzie administracyjnym co najmniej dwa lata.
Powoływanie Prezesa Naczelnego Sądu Administracyjnego.
Prezesa Naczelnego Sądu Administracyjnego powołuje Prezydent Rzeczypospolitej Polskiej na sześcioletnią kadencję spośród dwóch kandydatów przedstawionych przez  Zgromadzenie Ogólne Sędziów Naczelnego Sądu Administracyjnego.
Kandydatów na stanowisko Prezesa Naczelnego Sądu Administracyjnego wybiera Zgromadzenie Ogólne Sędziów Naczelnego Sądu Administracyjnego spośród sędziów Naczelnego Sądu Administracyjnego, którzy w głosowaniu tajnym uzyskali kolejno największą liczbę głosów. Wybór powinien być dokonany nie później niż trzy miesiące przed upływem kadencji urzędującego Prezesa Naczelnego Sądu Administracyjnego. W przypadku opróżnienia stanowiska w trakcie kadencji, wyboru kandydatów dokonuje się w terminie jednego miesiąca.
Pozostałe informacje.
Co roku Prezes Naczelnego Sądu Administracyjnego przedkłada Sejmowi "Informację o działalności sądów administracyjnych", która jest publikowana w postaci druku sejmowego.

</doc>
<doc id="138678" url="https://pl.wikipedia.org/wiki?curid=138678" title="Warren Gamaliel Harding">
Warren Gamaliel Harding



</doc>
<doc id="138680" url="https://pl.wikipedia.org/wiki?curid=138680" title="James Knox Polk">
James Knox Polk



</doc>
<doc id="138683" url="https://pl.wikipedia.org/wiki?curid=138683" title="Stopnie służbowe w Policji">
Stopnie służbowe w Policji

Stopnie służbowe w instytucjach policyjnych na terytorium Polski – tytuły oznaczające miejsce danego funkcjonariusza instytucji policyjnej w hierarchii służbowej.
Oznaki stopni policyjnych nawiązują do oznak stopni wojskowych i podobnie jak w wojsku nosi się je na mundurze policyjnym. Stopnie policyjne otrzymuje się dożywotnio (jednak, stopień traci się w wypadku utraty obywatelstwa polskiego, orzeczenia prawomocnym wyrokiem sądu pozbawienia praw publicznych lub skazania na karę pozbawienia wolności za przestępstwo popełnione z motywacji zasługującej na szczególne potępienie). Policjanci zwolnieni ze służby mogą używać posiadanego stopnia z dodaniem określenia „w stanie spoczynku”.
Stopnie obowiązujące w Policji Polskiej Generalnego Gubernatorstwa (1939–1945).
W nawiasach podano odpowiedniki stopni Wojska Polskiego i policji niemieckiej:
Stopnie obowiązujące w Milicji Obywatelskiej (1954–1990).
Stan na 21 lipca 1954 r..
Stopnie Milicji Obywatelskiej na podstawie Dekretu z 20 lipca 1954 r.:
Stan na 18 lutego 1959 r. i późniejsze zmiany.
Stopnie Milicji Obywatelskiej na podstawie Ustawy z 31 stycznia 1959 r. oraz zmian wprowadzonych ustawą z 16 grudnia 1972 r. i Ustawą z 21 listopada 1974 r.:
Stan na 1 stycznia 1986 r..
Stopnie Milicji Obywatelskiej na podstawie Ustawy z 31 lipca 1985 r.:
Stopnie obowiązujące w Policji (1990–1995).
Korpus oficerów Policji.
W Policji w oddziałach prewencji i pododdziałach antyterrorystycznych używano nazw stopni pochodzących z wojska.
Stopnie służbowe Policji (od 2001 roku).
W Policji funkcjonariusze noszący określone stopnie wchodzą w skład Korpusów Policji. Stopniami policyjnymi są następujące rangi:
Korpus Generałów Policji.
Stopnie służbowe Policji mają swoje odpowiedniki w innych służbach na mocy Rozporządzenia Rady Ministrów z dnia 17 czerwca 2010 r.
Mianowanie na stopień.
Na stopnie policyjne w korpusie szeregowych mianuje przełożony: Komendant Główny Policji, komendanci wojewódzcy i powiatowi / miejscy Policji oraz komendanci szkół policyjnych. Na stopnie w korpusach podoficerów i aspirantów, a także na stopień komisarza i nadkomisarza, mianuje przełożony: Komendant Główny Policji oraz komendanci wojewódzcy Policji. Na stopień podkomisarza, czyli pierwszy stopień oficerski Policji (z wyłączeniem osób, które przeszły do Policji z innej służby mundurowej, a posiadających stopień służbowy podporucznika lub wyższy np. Służby Więziennej, SZ RP i innych) oraz na stopnie nadinspektora i generalnego inspektora mianuje Prezydent Rzeczypospolitej Polskiej na wniosek ministra właściwego do spraw wewnętrznych. Na pozostałe stopnie oficerskie (podinspektora, młodszego inspektora, inspektora) mianuje Komendant Główny Policji.
Mianowanie na wyższy stopień następuje stosownie do zajmowanego stanowiska służbowego oraz w zależności od opinii służbowej policjanta. Nadanie stopnia nie może nastąpić wcześniej niż po przesłużeniu w dotychczasowym stopniu:
W szczególnie uzasadnionych przypadkach minister właściwy do spraw wewnętrznych, na wniosek Komendanta Głównego Policji, może mianować każdego policjanta na wyższy stopień, oprócz mianowań zastrzeżonych dla Prezydenta RP.
Obniżenie stopnia.
O obniżeniu stopnia decyduje przełożony właściwy do mianowania na ten stopień. O pozbawieniu stopnia oficerskiego decyduje Komendant Główny Policji. O obniżeniu stopnia lub pozbawieniu stopni nadinspektora Policji i generalnego inspektora Policji decyduje Prezydent Rzeczypospolitej Polskiej na wniosek ministra właściwego do spraw wewnętrznych.
Przywrócenie stopnia.
Policjantowi przywraca się stopień w przypadku uchylenia:
Decyzję o przywróceniu stopnia oficerskiego podejmuje Komendant Główny Policji. W pozostałych przypadkach decyzję o przywróceniu stopnia podejmuje przełożony właściwy do mianowania na ten stopień.

</doc>
<doc id="138684" url="https://pl.wikipedia.org/wiki?curid=138684" title="Władysław Opęchowski">
Władysław Opęchowski

Władysław Opęchowski (ur. 10 marca 1911 w Warszawie, zm. 27 września 1993 w Vancouver) – polski fizyk teoretyk, działający w Kanadzie.
Życiorys.
Był synem Edwarda (inżyniera) i Wandy z Pelzów (instruktorki harcerskiej, wiceprzewodniczącej ZHP i Szarych Szeregów). Studia fizyczne odbył na Wydziale Matematyczno-Przyrodniczym Uniwersytetu Warszawskiego (1931–1935), a po ich ukończeniu przez krótki czas związany był z Instytutem Henriego Poincaré w Paryżu i przez dwa lata z Uniwersytetem Lejdejskim. W 1937 powrócił do kraju i został asystentem w Katedrze Fizyki Teoretycznej na Wydziale Matematyczno-Przyrodniczym Uniwersytetu Warszawskiego.
W 1939 wyjechał z Polski na stałe. Okres II wojny światowej i pierwsze kilka lat po wojnie – do 1948 – przepracował w Holandii, kolejno na Uniwersytecie Lejdejskim (asystent w Katedrze Fizyki) i w Laboratorium Philipsa w Eindhoven. W 1948 osiadł w Kanadzie, gdzie został profesorem fizyki teoretycznej Uniwersytetu Kolumbii Brytyjskiej w Vancouver. Wykładał również na innych uczelniach – w Montrealu (1955–1956), Lejdzie (1964–1965), Nijmegen (1968–1969). Przeszedł na emeryturę w 1976.
Jako fizyk teoretyk zajmował się głównie kwantową teorią magnetyzmu oraz zastosowaniem teorii grup w fizyce ciała stałego. Ogłosił kilka znaczących prac z zakresu teorii grup magnetycznych oraz grup krystalograficznych i metakrystalograficznych (m.in. "Magnetism", 1965; "Magnetic Groups", 1965; "Theory of Magnetic Groups", 1969; "Crystallographic and Metacrystallographic Groups", 1986). Sformułował stosowaną w badaniach przemian fazowych metodę tzw. rozwinięć wysokotemperaturowych, nazwaną jego nazwiskiem.
Był członkiem m.in. Royal Society of Canada, Canadian Association of Physics, American Physics Society, Netherland Physical Society. Utrzymywał kontakt z polską nauką, dnia 28 września 1973 otrzymał doktorat "honoris causa" Uniwersytetu Wrocławskiego (promotorem był profesor Jan Łopuszański), a w 1982 Polskie Towarzystwo Fizyczne przyznało mu Medal Mariana Smoluchowskiego.

</doc>
<doc id="138688" url="https://pl.wikipedia.org/wiki?curid=138688" title="Gatunek inwazyjny">
Gatunek inwazyjny

Gatunek inwazyjny (inwazyjny gatunek obcy, IGO) – gatunek allochtoniczny o znacznej ekspansywności, który rozprzestrzenia się naturalnie lub z udziałem człowieka i stanowi zagrożenie dla fauny i flory danego ekosystemu, konkurując z gatunkami autochtonicznymi (rodzimymi) o niszę ekologiczną, a także przyczyniając się do wyginięcia gatunków miejscowych.
Gatunki inwazyjne stanowią drugie – zaraz po niszczeniu siedlisk – największe zagrożenie dla światowej bioróżnorodności. Inwazyjne gatunki roślin stanowią szczególny problem na obszarach chronionych, wypierając rodzime gatunki roślin, dla ochrony których utworzono te obszary. W takim przypadku zachodzi konieczność usuwania intruzów (głównie przez niszczenie mechaniczne).
Przykładowe gatunki.
Europa.
W 2018 opublikowana została lista 66 inwazyjnych gatunków zwierząt i roślin uznanych za stanowiące największe zagrożenie dla bioróżnorodności i ekosystemów w Europie. Wybrano je spośród 329 uznawanych za groźne. Na czele listy znalazły się:
Ornitologia.
W ornitologii termin gatunek inwazyjny ma również inne znaczenie. Są to gatunki, które w pewnych, nieregularnych okresach pojawiają się w dużej liczbie na danym terenie. Z reguły są to gatunki wysoko wyspecjalizowane pod względem odżywiania. Dla Polski przykładami tego typu ptaków są:
Niektóre gatunki wykazują jedynie pewien stopień tego typu inwazyjności manifestujący się fluktuacjami liczby wędrujących osobników, trasy przelotu i zasięgu. Z reguły są to gatunki odżywiające się mało zróżnicowanym pokarmem roślinnym. W przypadku nieurodzaju na danym terenie żerowania (zwykle zimowisku) większa niż zazwyczaj liczba osobników podejmuje dalszą wędrówkę w poszukiwaniu nowych żerowisk. Taką zwiększoną liczbę osobników na trasie wędrówki określa się nalotem inwazyjnym. Przykładami tego typu gatunków inwazyjnych są dla Polski takie ptaki jak:

</doc>
<doc id="138689" url="https://pl.wikipedia.org/wiki?curid=138689" title="Organizm allochtoniczny">
Organizm allochtoniczny



</doc>
<doc id="138690" url="https://pl.wikipedia.org/wiki?curid=138690" title="Maggie Smith">
Maggie Smith

Margaret Natalie Smith (ur. 28 grudnia 1934 w Ilfordzie w Esseksie) – brytyjska aktorka filmowa i teatralna.
W swojej karierze otrzymała wiele nagród i zaszczytów m.in. Order Imperium Brytyjskiego w 1990 roku, co daje jej prawo używania honorowego tytułu szlacheckiego "Dame". Znana jest ze swoich charakterystycznych ról kostiumowych.
Życiorys.
Swoją karierę rozpoczęła w Oxford Playhouse Theatre. Zadebiutowała w 1952 na scenie spektaklem „The New Faces 1956 Revenue” wystawionym w Nowym Jorku. W 1959 dołączyła do Old Vic Company. W 1963 została zaangażowana do The National Theatre.
Po raz pierwszy pojawiła się na ekranie w 1956. Popularność przyniosła jej rola w filmie "Pełnia życia panny Brodie". Na początku XXI wieku znana była z roli prof. McGonagall w serii filmów o Harrym Potterze oraz Violet Crawley w serialu "Downton Abbey".
Życie prywatne.
Aktorka przeszła w 2007 roku operację usunięcia nowotworu piersi. Następnie została poddana chemioterapii.

</doc>
<doc id="138691" url="https://pl.wikipedia.org/wiki?curid=138691" title="Ernst Engel">
Ernst Engel

Ernst Christian Lorenz Engel (ur. 26 marca 1821 w Dreźnie, zm. 8 grudnia 1896 w Radebeul) – niemiecki statystyk i ekonomista. Twórca prawa dotyczącego budżetów gospodarstw domowych, nazwanego od jego nazwiska prawem Engla.
Życiorys.
Wspólnie z Ludwigiem von Brentano badał w Anglii organizacje zawodowe robotników. Podróżował ponadto po Francji i Belgii. W 1848 został członkiem komisji badającej stosunki rzemieślnicze i pracownicze w Saksonii a w 1850 powierzono mu organizację Niemieckiej Wystawy Rzemiosła w Lipsku. Od 1850 kierował biurem statystycznym Saksonii – w 1868 złożył urząd po fiasku wprowadzenia zaplanowanej reformy statystycznej. W 1860 przejął jednak kierowanie Pruskim Urzędem Statystycznym po śmierci jego dotychczasowego dyrektora Karla Friedricha Wilhelma Dietericiego. 
Poddał analizie statystycznej budżety rodzin robotniczych i ustalił prawidłowość wydatków. Jest to tzw. prawo Engla, zgodnie z którym wzrost dochodów rodziny wpływa na zmianę struktury wydatków: w budżecie zmniejsza się udział wydatków na żywność, a zwiększa udział wydatków na dobra trwałego użytku i usługi.

</doc>
<doc id="138694" url="https://pl.wikipedia.org/wiki?curid=138694" title="Krzysztof Ciechanowiecki">
Krzysztof Ciechanowiecki

Krzysztof Stanisław Ciechanowiecki herbu Dąbrowa (zm. 1655) – wojewoda miński w 1655 roku, kasztelan mścisławski w 1653, starosta mścisławski w latach 1650–1653, sędzia ziemski mścisławski w 1644, stolnik mścisławski w 1644, podstoli mścisławski w 1622, dworzanin Jego Królewskiej Mości w 1634, wójt mścisławski.
Życiorys.
Syn Andrzeja z Miednicy i Łuszniewa oraz Bohdany z książąt Mścisławskich. Pochodził z wpływowej w województwie mścisławskim średnioszlacheckiej rodziny skoligaconej z potomkami dawnych kniaziów, byłych władców księstw na pograniczu litewsko-rosyjskim. W młodości służył wojskowo pod hetmanem Janem Karolem Chodkiewiczem. Później zajął się działalnością polityczną, czyli jak wówczas mówiono, został statystą.
Prawdopodobnie jego pierwszą godnością był urząd ziemski podstolego w rodzinnym województwie (1627). W tym samym roku ożenił się z księżną Antonelą Drucką-Horską wywodzącą się z udzielnych książąt Drucka. Poseł na sejm 1631 roku. W 1644 został stolnikiem, a niedługo potem awansował na sędziego ziemskiego mścisławskiego. W tym czasie współpracował z podkanclerzym litewskim Kazimierzem Leonem Sapiehą, który posługiwał się znaczącym w województwie szlachcicem podczas walk frakcyjnych na sejmikach ziemskich. Był elektorem Władysława IV Wazy w 1632 roku z województwa mścisławskiego.
W drugiej połowie lat 40. Trybunał Litewski skazał Krzysztofa Ciechanowieckiego na banicję. Nie jest jasne, co było przyczyną takiego wyroku. Z dużym prawdopodobieństwem można przypuszczać, że był on pokłosiem tzw. incydentu trubeckiego, w którym Ciechanowiecki wziął udział po stronie króla Władysława IV i próbował latem 1645 na polecenie podkanclerzego Sapiehy zmusić przeciwników do wydania Trubecka Rosjanom. Świadczyłoby o tym również to, że wyrok nie został wykonany i nie zahamował kariery sędziego ziemskiego. Egzekucja należała do starostów, urzędników najbardziej zależnych od króla.
Jako poseł na sejm konwokacyjny 1648 roku z województwa mścisławskiego był członkiem konfederacji generalnej zawiązanej 31 lipca 1648 roku. Wraz z dwoma synami brał udział w elekcji Jana Kazimierza. Był elektorem Jana II Kazimierza Wazy w 1648 roku z województwa mścisławskiego.. W 1653 był posłem na sejm, w trakcie którego król nadał mu 22 marca kasztelanię mścisławską. W tym i w następnym roku był jednym z komisarzy w komisji zajmującej się regulacją zaległych wypłat wojsku litewskiemu. W 1654 roku został wojewodą mińskim. Na sejmie nadzwyczajnym 1654 roku wyznaczony z Senatu komisarzem do zapłaty wojsku Wielkiego Księstwa Litewskiego.
Działalność polityczna przyniosła Ciechanowieckiemu również wymierne korzyści majątkowe. Oprócz starostwa mścisławskiego zgromadził kilka starostw niegrodowych (dzierżaw królewszczyzn): chosławskie, michałowskie, poradnińskie, radomelskie. W połączeniu z dobrami będącymi własnością wojewody: Paczkowem w województwie mścisławskim i Siołem w województwie witebskim (nabytym w 1654) stanowiło to już znaczną fortunę, dającą podstawy do ugruntowania pozycji rodziny przynajmniej na następne pokolenie.
Krzysztof Ciechanowiecki miał 5 synów: Mikołaja Waleriana, Samuela Kazimierza, Albrychta Konstantego, Michała i Dominika Władysława. Zmarł w 1655 roku.
Literatura uzupełniająca.
 

</doc>
<doc id="138696" url="https://pl.wikipedia.org/wiki?curid=138696" title="Pokój z widokiem (film 1986)">
Pokój z widokiem (film 1986)

Pokój z widokiem (ang. "A Room with a View") – brytyjski film obyczajowy z 1986 roku w reżyserii Jamesa Ivory’ego. Ekranizacja powieści pod tym samym tytułem autorstwa E.M. Forstera, zaliczana do nurtu tzw. "heritage films".
Zdjęcia do filmu kręcono we Florencji, w Londynie oraz w wiosce Brasted Chart w hrabstwie Kent.
Fabuła.
Rok 1907. Lucy Honeychurch, młoda Angielka z zamożnej rodziny, przybywa do Florencji ze swoją kuzynką Charlotte jako przyzwoitką. Zatrzymują się w pensjonacie „Bertolini”, ale – ku ich rozczarowaniu – otrzymują pokój, którego okna wychodzą na podwórko, a nie na rzekę Arno. Emerytowany dziennikarz, pan Emerson, proponuje paniom zamianę pokojów, gdyż z tego, który zajmuje razem z synem George’em, rozciąga się wspaniały widok. Następnego dnia Lucy spotyka młodego Emersona w trakcie zwiedzania miasta. Podczas przejażdżki do Fiesole, w której oprócz Lucy i Charlotte biorą udział także Emersonowie, pastor Beebe, wielebny Eager i pisarka panna Lavish, George po raz pierwszy ma okazję pocałować Lucy. Całą scenę obserwuje Charlotte. Po powrocie do pensjonatu ostrzega kuzynkę przed „bezwzględnymi podrywaczami” w typie George’a i uniemożliwia młodzieńcowi dalsze kontakty z Lucy.
Pobyt we Włoszech szybko dobiega końca i obie damy wracają do Anglii. Na Lucy czeka tam już Cecil Vyse. Dziewczyna nie kocha go, lecz zaręcza się z nim zgodnie z wolą rodziny. Do posiadłości sąsiadującej z majątkiem Honeychurchów sprowadzają się tymczasem Emersonowie, którym nieświadom niczego Cecil zaproponował jej wynajęcie.
Obsada.
i inni
Wersja polska.
Wersja polska: Start International Polska
Dialogi i reżyseria: Maria Horodecka
Dźwięk i montaż: Sławomir Czwórnóg
Kierownictwo produkcji: Elżbieta Araszkiewicz
Opracowanie muzyczne: Marek Klimczuk
Słowa piosenek: Marek Robaczewski
Nagranie wersji polskiej: Studio Sonica
W wersji polskiej wystąpili:
i inni
Piosenki śpiewali: 
Powieść.
Wydany w 1908 roku "Pokój z widokiem" był trzecią powieścią w dorobku Edwarda Morgana Forstera. 28-letni wówczas angielski autor napisał ją po swym pierwszym pobycie we Włoszech, zachwycony tym krajem, jego kulturą, zabytkami i mieszkańcami.

</doc>
<doc id="138697" url="https://pl.wikipedia.org/wiki?curid=138697" title="Merchant-Ivory">
Merchant-Ivory



</doc>
<doc id="138700" url="https://pl.wikipedia.org/wiki?curid=138700" title="Storegga">
Storegga

Storegga – grupa trzech podwodnych osuwisk na krawędzi szelfu kontynentalnego na Morzu Norweskim, około 100 km od wybrzeża Møre. Nazwa "Storegga" oznacza w języku norweskim „wielką krawędź”. 
Odkrycie.
Osuwiska Storegga zostały dokładnie zbadane podczas prac przygotowawczych do wydobywania gazu ziemnego ze złoża Ormen Lange. Badania geologiczne wykazały, że materiał, który się osunął, nagromadzony tu został podczas ostatniej epoki lodowej. Prawdopodobieństwo powstania nowego osuwiska jest niskie.
Przyczyna powstania osuwiska.
Storegga to największe dotychczas odkryte osuwiska na Ziemi, obszarem dorównujące Islandii. Do przesunięcia się do Morza Norweskiego masy skał ze stoku kontynentalnego o objętości ocenianej na 3500 km³ o 800 km doprowadzić mogło trzęsienie ziemi w połączeniu z rozpadem złóż klatratów metanu, co wywołało potężną falę&lt;ref name="EG10/05"&gt;&lt;/ref&gt;. Inne prawdopodobne przyczyny to sam rozpad złóż lub działanie prądów morskich. 
Skutki osunięcia.
Osunięcie się takiej masy ziemi wywołało na północnym Atlantyku wyjątkowo silne tsunami, którego ślady odnaleziono m.in. w Norwegii, Wyspach Owczych. W Szkocji w zatokach Montrose Basin i Firth of Forth na wysokości do 4 metrów nad aktualnym zwykłym poziomem pływów odkryto osady w odległości do 80 km od wybrzeża. Ostatnie z osuwisk w tym rejonie powstało około 6100 p.n.e. Jedna z teorii mówi, że osuwisko Storegga było przyczyną tsunami, które zalało dzisiejszą ławicę Dogger Bank, teren Doggerlandu pozostały po ociepleniu klimatu. Sam Doggerland łączył Wielką Brytanię z kontynentem europejskim (obecnymi wybrzeżami Danii, Niemiec i Holandii). Uważa się, że był on bogaty w laguny, plaże, mielizny u ujścia rzek, bagna, zamieszkany przez ludzi w okresie kultury mezolitycznej (środkowa epoka kamienia), polujących m.in. na ptaki.
Przeprowadzona w 2017 roku symulacja tsunami powstałego w wyniku osuwiska wykluczyła jednak możliwość zatopienia całego Doggerlandu.

</doc>
<doc id="138703" url="https://pl.wikipedia.org/wiki?curid=138703" title="Autonomia polityczna">
Autonomia polityczna



</doc>
<doc id="138705" url="https://pl.wikipedia.org/wiki?curid=138705" title="Ilford (ujednoznacznienie)">
Ilford (ujednoznacznienie)



</doc>
<doc id="138707" url="https://pl.wikipedia.org/wiki?curid=138707" title="Anna Radziwiłł">
Anna Radziwiłł

Anna Maria Radziwiłł (ur. 20 kwietnia 1939 w Sichowie Dużym, zm. 22 stycznia 2009 w Warszawie) – polska pedagog, historyk, senator I kadencji, wiceminister edukacji w randze podsekretarza stanu (1989–1992, 2004–2005).
Życiorys.
Córka księcia Krzysztofa Mikołaja Radziwiłła i Zofii z Popielów.
Absolwentka Wydziału Historycznego Uniwersytetu Warszawskiego (1961), na tej uczelni uzyskała następnie stopień naukowy doktora nauk humanistycznych w 1966. Przez ponad 30 lat była nauczycielką w szkołach średnich. W latach 1970–1982 pełniła funkcję zastępcy dyrektora XLI Liceum Ogólnokształcącego im. Joachima Lelewela w Warszawie. Pod koniec lat 80. prowadziła zajęcia z historii w warszawskim XVIII Liceum Ogólnokształcącym im. Jana Zamoyskiego, była też m.in. dyrektorką XXI Liceum Ogólnokształcącego im. Hugona Kołłątaja w Warszawie. Pracowała jako nauczycielka historii również w VI Liceum Ogólnokształcącym im. Tadeusza Reytana w Warszawie.
W 1980 wstąpiła do „Solidarności”, była przewodniczącą grupy ekspertów związku w negocjacjach z Ministerstwem Oświaty i Wychowania dotyczących zmian w programie nauczania historii. W stanie wojennym współpracowała z Prymasowskim Komitetem Pomocy Pozbawionym Wolności i ich Rodzinom. Brała udział w obradach Okrągłego Stołu jako reprezentantka strony solidarnościowo-opozycyjnej. W wyborach czerwcowych w 1989 została wybrana do Senatu z ramienia Komitetu Obywatelskiego.
W latach 1989–1992 pełniła funkcję podsekretarza stanu w Ministerstwie Edukacji Narodowej w kolejnych rządach solidarnościowych. Później związana ze środowiskiem Unii Demokratycznej i Unii Wolności. W latach 1997–2001 za rządów koalicji AWS-UW była doradcą ministra edukacji narodowej, współpracowała z zespołem opracowującym reformę szkolnictwa w 1999. W tym samym roku pełniła funkcję przewodniczącej Rady Fundacji Batorego. W rządzie Marka Belki od 13 września 2004 do 1 września 2005 była podsekretarzem stanu w MENiS, a następnie do 14 listopada 2005 podsekretarzem stanu w MEN. W marcu 2008 została powołana do Rady Edukacji Narodowej, organu doradczego przy minister Katarzynie Hall.
Autorka i współautorka (m.in. z Wojciechem Roszkowskim) podręczników do nauki historii.
Zmarła 22 stycznia 2009. Została pochowana na cmentarzu w Wilanowie.
Upamiętnienie.
W listopadzie 2014 na fasadzie budynku przy ul. Antoniego Odyńca 3, w którym mieszkała Anna Radziwiłł, odsłonięto tablicę pamiątkową.

</doc>
<doc id="138709" url="https://pl.wikipedia.org/wiki?curid=138709" title="Michał Tober">
Michał Tober

Michał Tober (ur. 10 kwietnia 1975 w Warszawie) – polski polityk, radca prawny, poseł na Sejm IV i V kadencji, w latach 2001–2003 rzecznik prasowy rządu Leszka Millera, w latach 2003–2004 wiceminister kultury.
Życiorys.
W latach 1994–1998 zasiadał w radzie dzielnicy Warszawa-Mokotów, zaś w latach 1998–2001 w radzie gminy Warszawa-Centrum. W 1999 ukończył z wyróżnieniem studia na Wydziale Prawa i Administracji Uniwersytetu Warszawskiego. Odbył następnie aplikację radcowską.
Od 1993 należał do SdRP, w 1999 przystąpił do SLD. W latach 1996–1999 pracował jako asystent przewodniczącego Socjaldemokracji Rzeczypospolitej Polskiej (Józefa Oleksego i Leszka Millera). W latach 1999–2001 był rzecznikiem prasowym SLD. Od 19 października 2001 do 23 lipca 2003 sprawował funkcję sekretarza stanu w Kancelarii Prezesa Rady Ministrów jako rzecznik prasowy rządu Leszka Millera. Od lipca 2003 do lipca 2004 pełnił funkcję sekretarza stanu w Ministerstwie Kultury.
Od 2001 do 2007 sprawował mandat posła IV kadencji z okręgu warszawskiego oraz V kadencji z okręgu podwarszawskiego, wybieranego z listy Sojusz Lewicy Demokratycznej. W przedterminowych wyborach w 2007 nie ubiegał się o reelekcję. Odejście z polityki motywował osiągnięciem relatywnie wysokich stanowisk w bardzo młodym wieku i chęcią sprawdzenia się w innych dziedzinach. Prowadził kancelarię prawną, a następnie zaczął pracować jako analityk rynku dla amerykańskiego koncernu z branży medycznej.

</doc>
<doc id="138711" url="https://pl.wikipedia.org/wiki?curid=138711" title="Urza's Legacy">
Urza's Legacy

Urza's Legacy – jeden z dodatków do kolekcjonerskiej gry karcianej .
Ukazał się 15 lutego 1999 roku i był drugim dodatkiem bloku "Urza's Saga" (znanego także jako "Artifact Cycle"). Składał się standardowo ze 143 kart. Najbardziej znane karty z tego dodatku to "Multani, Maro Sorcerer", "Tinker" i "Grim Monolith". Karty z tego dodatku znalazły się m.in. w talii "Replenish" – najlepszej talii 1999 roku. Do dodatku wydano książkę pod tytułem: "Time's Streams" autorstwa Roberta Kinga. W Polsce książkę wydano pod tytułem "Strumienie czasu" w roku 2001.

</doc>
<doc id="138713" url="https://pl.wikipedia.org/wiki?curid=138713" title="Królestwo Polskie (1916)">
Królestwo Polskie (1916)



</doc>
<doc id="138717" url="https://pl.wikipedia.org/wiki?curid=138717" title="Prezydenci RPA">
Prezydenci RPA



</doc>
<doc id="138718" url="https://pl.wikipedia.org/wiki?curid=138718" title="Żywkowo (województwo warmińsko-mazurskie)">
Żywkowo (województwo warmińsko-mazurskie)

Żywkowo (niem. "Schewecken") – wieś w Polsce, położona w województwie warmińsko-mazurskim, w powiecie bartoszyckim, w gminie Górowo Iławeckie, na terenie Natangii, przy granicy z Rosją. 
W latach 1975–1998 wieś należała administracyjnie do województwa olsztyńskiego.
Jest to najpopularniejsza z polskich tzw. „bocianich wsi”. Odnotowuje się, że Żywkowo zamieszkuje ok. 160 bocianów białych w 42 gniazdach. Najwięcej bocianich gniazd (24) ma w swoim gospodarstwie Polskie Towarzystwo Ochrony Ptaków.
Historia.
Pierwotnie na tym terenie zlokalizowana była wieś "Seweke", zniszczona podczas wojen polsko-krzyżackich. Ponowne wzmianki pochodzą z 1785 roku. Około roku 1821 liczba mieszkańców wynosiła 44 osoby, do roku 1928 wzrosła do 54. Po II wojnie światowej miejsce wysiedlonych niemieckich mieszkańców zajęli ukraińscy przesiedleńcy z akcji „Wisła” i do dziś wieś zamieszkują ich potomkowie.
W 1983 r. we wsi było 14 budynków mieszkalnych ze 118 mieszkańcami. Wieś miała elektryczne oświetlenie ulic, funkcjonowało 21 indywidualnych gospodarstw rolnych, uprawiających łącznie 213 ha ziemi i hodujących 139 sztuk bydła (w tym 87 krów), 85 świń, 18 koni i 13 owiec. W tym czasie we wsi była świetlica i punkt biblioteczny.
Przy wsparciu wspólnoty greckokatolickiej i władz lokalnych w 2000 roku została ufundowana kapliczka greckokatolicka. Wzniesiono ją w centralnym miejscu wsi.

</doc>
<doc id="138719" url="https://pl.wikipedia.org/wiki?curid=138719" title="Burdel">
Burdel



</doc>
<doc id="138720" url="https://pl.wikipedia.org/wiki?curid=138720" title="Atomowe jednostki">
Atomowe jednostki



</doc>
<doc id="138721" url="https://pl.wikipedia.org/wiki?curid=138721" title="Prosna">
Prosna

Prosna – rzeka w środkowej Polsce, w dorzeczu Odry, lewy dopływ Warty; długość: 216,8 km, powierzchnia dorzecza: 4924,7 km², różnica wysokości między źródłem a ujściem: ~190 m.
Przebieg.
Źródła Prosny znajdują się między Olesnem a Gorzowem Śląskim, we wsi Wolęcin w województwie opolskim, w gminie Radłów. Uchodzi do Warty w Rudzie Komorskiej w pobliżu Pyzdr.
Główne dopływy:
Historia.
Do II rozbioru Polski (1793) Prosna w górnym biegu (do Siemianic) stanowiła granicę Rzeczypospolitej Obojga Narodów. Na tym samym odcinku w latach 1807–1815 biegła granica Księstwa Warszawskiego. Po kongresie wiedeńskim (1815) do 1919 Prosna (do ujścia) stanowiła zachodnią granicę Królestwa Polskiego i (od 1918) II Rzeczypospolitej. W latach 1919–1939 granica państwowa przebiegała ponownie górnym biegiem rzeki. Od 1945 Prosna na całej długości płynie przez terytorium Polski.
Szlak kajakowy.
Prosna jest nizinnym szlakiem kajakowym, dostępnym na odcinku Wieruszów – Modlica koło Pyzdr, czyli około 150 km. Przebiega głównie w otoczeniu pól i łąk, w większości w szpalerach wierzbowych. Uciążliwość szlaku bywa oceniana na U3, trudność na ZWB, natomiast malowniczość jest średnia.

</doc>
<doc id="138722" url="https://pl.wikipedia.org/wiki?curid=138722" title="Jan Stanisław Prokop">
Jan Stanisław Prokop

Jan Stanisław Prokop (ur. 22 kwietnia 1914 we Lwowie, zm. 22 stycznia 1968 w Londynie) – oficer Wojska Polskiego i Polskich Sił Zbrojnych, instruktor harcerski.
Życiorys.
Był synem Jana (oficera armii austriackiej, urzędnika starostwa grodzkiego w Krakowie) i Stanisławy z Hofferków. W 1932 ukończył w Krakowie szkołę średnią. W tym okresie związał się z harcerstwem – wstąpił do VIII Krakowskiej Drużyny Harcerzy im. Sienkiewicza. W kolejnych latach działał w Chorągwi Krakowskiej, m.in. w 1938 organizował obóz Chorągwi na Wileńszczyźnie. W 1934 ukończył Szkołę Ekonomiczno-Handlową w Krakowie i pracował jako urzędnik w okręgowej dyrekcji Kolei Państwowych. W latach 1935-1936 odbył jednoroczną służbę wojskową w szkole podchorążych rezerwy. Na stopień podporucznika został mianowany ze starszeństwem z 1 stycznia 1938 i 3007. lokatą w korpusie oficerów rezerwy piechoty.
Brał udział w wojnie obronnej 1939. Od 17 września przebywał na terenie Węgier. Udzielał się w środowisku harcerskim (obozy w Somloszoeloes i Szikszo), został mianowany podharcmistrzem; współpracował z polskim konsulatem w Budapeszcie. Przed zajęciem Węgier przez Niemców przedostał się do Jugosławii, potem służył na Bliskim Wschodzie i we Włoszech w 2 Korpusie Polskim. Dosłużył się stopnia wojskowego kapitana, a w harcerstwie – harcmistrza. Brał udział w pracach Starszego Harcerstwa przy Polskich Siłach Zbrojnych.
Po wojnie osiadł w Anglii. Kontynuował działalność w Starszym Harcerstwie, organizował kursy instruktorskie, wyprawy żeglarskie, brał udział w konferencjach i uroczystościach harcerskich. W 1960 organizował harcerski Zlot Jubileuszowy w Litford. Wchodził w skład władz ZHP na emigracji; był skarbnikiem Naczelnictwa (1952), sekretarzem generalnym ZHP (od 1953), wiceprzewodniczącym ZHP (od 1967). Redagował kilka emigracyjnych pism harcerskich – "Biuletyn Informacyjny Naczelnictwa ZHP" (wydawany od 1946), "Komunikat Informacyjny" (wydawany od 1949), "Wiadomości Urzędowe" (wydawane od 1949), "Komunikat Prasowy" (wydawany w latach 1953-1958), "Ognisko Harcerskie" (1968).
Obok pracy w harcerstwie działał w innych organizacjach na uchodźstwie. Był członkiem zarządu Stowarzyszenia Polskich Kombatantów w Wielkiej Brytanii, członkiem zarządu Związku Polskich Klubów Sportowych w Wielkiej Brytanii, członkiem zarządu Polskiej Macierzy Szkolnej Pomoc Dzieciom Polskim z Niemiec i Austrii. Władze emigracyjne odznaczyły go m.in. Krzyżem Kawalerskim Orderu Polonia Restituta.
Został pochowany na Cmentarzu North Sheen w Londynie.
Życie prywatne.
Był dwukrotnie żonaty. Pierwszą żonę Olgę z Kamińskich poślubił na Węgrzech; po wyjeździe męża pozostała ona w Jugosławii, gdzie brała udział w akcji przerzutu oficerów zbiegłych z niewoli na Bliski Wschód. Została aresztowana, była więziona w Belgradzie (urodziła w więzieniu syna), następnie sądzona w Berlinie i tam stracona 9 marca 1943 (w wieku 20 lat). Syn z tego małżeństwa, Marek, został inżynierem górnikiem. Z drugiego małżeństwa (z Danutą) także miał syna, Andrzeja ekonomistę zamieszkałego w Wielkiej Brytanii.

</doc>
<doc id="138723" url="https://pl.wikipedia.org/wiki?curid=138723" title="Umor">
Umor



</doc>
<doc id="138726" url="https://pl.wikipedia.org/wiki?curid=138726" title="Feliks Maciejowski">
Feliks Maciejowski

Feliks Erazm Jan Nepomucen Maciejowski herbu Ciołek, także jako Szczęsny Maciejowski (ur. 15 maja 1799 w Jurowcach, zm. 25 lutego 1882 we Lwowie) – polski lekarz.
Życiorys.
Feliks Erazm Jan Nepomucen Maciejowski (także określany jako Szczęsny Maciejowski) urodził się 15 maja 1799 w Jurowcach. Był synem Franciszka (herbu Ciołek) i Anny z Lychowskich. Ukończył gimnazjum w Przemyślu, następnie kurs filozoficzny we Lwowie. Studiował medycynę w Wiedniu. 3 czerwca 1826 uzyskał tam dyplom lekarza – stopień magistra sztuki położniczej i doktora medycyny na podstawie rozprawy "De scrophulosi". Następnie przez cztery lata odbywał podróż naukową. W tym czasie dokształcał się i praktykował za granicą, w klinikach i szpitalach niemieckich i francuskich. Przez trzy lata przebywał w Paryżu, udzielając się jako lekarz hr. Leona Potockiego.
Po wybuchu powstania listopadowego przybył do Warszawy, gdzie mianowany przez Rząd Narodowy służył jako lekarz sztabowy, kierownik, ordynator i naczelny lekarz wojskowego Szpitala Ujazdowskiego. Wyróżnił się skutecznym stosowaniem nowatorskich metod leczenia. Za wzorową pracę na stanowisku lekarza ordynującego 4 września 1831 został odznaczony Krzyżem Złotym Orderu Virtuti Militari (numer 2410).
Później udał się na emigrację do Paryża, skąd przybył ponownie na obszar Galicji w 1832. W tym roku osiadł we Lwowie, gdzie pozostał przez 50 lat życia i pracował prywatnie jako lekarz. Był m.in. lekarzem domowym rodziny Fredrów. Był powszechnie szanowanym lekarzem, propagował naukę pływania, leczenie uzdrowiskowe, interesował się homeopatią. Publikował prace w dziedzinie medycyny. Wydał broszurę pt. "Prawidła ochrony prywatnej w czasie zbliżania i pojawiania się cholery azjatyckiej, z obecnego stanowiska umiejętności lekarskiej i według licznych własnych postrzeżeń w epidemiach tej choroby na ziemi ojczystej" (pierwotnie w 1866 opublikowane pod pseudonimem doktor Ludolub Szczęsny, następnie w tym samym roku opublikowane w wydaniu poprawionym i powiększonym pod własnym nazwiskiem). Po jego wpływem doszło we Lwowie do rozwiązania działającego w języku niemieckim Towarzystwa Lekarzy. Działał na rzecz utworzenia Towarzystwa Lekarzy Galicyjskich (w 1867), w którym przez pierwsze dwa lata pełnił potem funkcję pierwszego prezesa. Pełnił mandat radnego rady miejskiej we Lwowie od 1848 do 1872. 30 czerwca 1876 uroczyście obchodził jubileusz 50-lecia pracy lekarskiej. Do końca życia był jednym z najstarszych lekarzy we Lwowie.
Był żonaty z Eugenią Gregoire. Ich córkami były Eugenia, Helena, Leonia (żona księgarza Karola Wilda). Był także teściem dyrektora szpitala powszechnego we Lwowie, dr. Bolesława Głowackiego.
W lutym 1882 uległ wypadkowi, potrącony przez woźnicę wzgl. przejechany. Zmarł 25 lutego 1882 we Lwowie. Został pochowany na Cmentarzu Łyczakowskim we Lwowie.

</doc>
<doc id="138727" url="https://pl.wikipedia.org/wiki?curid=138727" title="Emilia Sczaniecka">
Emilia Sczaniecka

Emilia Sczaniecka herbu Ossoria (ur. 20 maja 1804 w Brodach, zm. 11 maja 1896 w Pakosławiu) – polska działaczka społeczna i narodowościowa, zasłużyła się m.in. pomocą niesioną rannym w czasie powstania listopadowego (1830–1831) w Królestwie Polskim.
Życiorys.
Urodziła się w Brodach. Pochodziła z zamożnej rodziny ziemiańskiej. Otrzymała wysokie, jak na tamte czasy, wykształcenie.
Po wybuchu powstania listopadowego zorganizowała zbiórkę środków na cele powstańcze, które zawiozła do Warszawy, gdzie wsławiła się jako organizatorka pomocy medycznej dla żołnierzy polskiej armii. Ukrywała emisariuszy i wspierała potrzebujących materialnie. Skazana za to przez rząd pruski na więzienie i kary finansowe, została ułaskawiona przez króla. Później była także filantropką, animatorką działań narodowościowych i feministycznych w zaborze pruskim. W latach 1840–1896 była właścicielką Pakosławia, gdzie jednym z zarządzających majątkiem był Filip Wize, ojciec Kazimierza Filipa Wizego.
W czasie powstania wielkopolskiego schronienia potrzebującym udzielała w Śremie, Miłosławiu i Wrześni.
Była założycielką pierwszego w Wielkopolsce Stowarzyszenia Kobiet oraz instytucji Pomocy naukowej dla ubogich dziewcząt w Poznańskiem i Prusach Zachodnich.
Działała też podczas powstania styczniowego. Sławę zyskała jako siostra miłosierdzia, gorliwa opiekunka Towarzystwa Pomocy Naukowej.
Jej dom w Pakosławiu koło Nowego Tomyśla był długo ważnym ośrodkiem narodowym. Zmarła tam 11 maja 1896. Pogrzeb Emilii Sczanieckiej był ważnym wydarzeniem patriotycznym: kondukt miał długość 12 kilometrów. Została pochowana na dziedzińcu kościoła w Michorzewie.
Upamiętnienie.
Uhonorowana m.in. ulicą, aleją lub parkiem swojego imienia w Lwówku, Nowym Tomyślu, Krakowie, Ostrowie Wielkopolskim, Poznaniu, Łodzi, Gorzowie Wielkopolskim i Szczecinie.
Mają ją jako swą patronkę następujące placówki oświatowe:

</doc>
<doc id="138730" url="https://pl.wikipedia.org/wiki?curid=138730" title="Azuryt">
Azuryt

 
Azuryt – minerał z gromady węglanów. Minerał pospolity, szeroko rozpowszechniony.
Nazwa pochodzi od perskiego "lazhward" oznaczającego barwę niebieską. 
Charakterystyka.
Właściwości.
Tworzy kryształy o pokroju tabliczkowym, słupkowym. Najczęściej jest spotykany w skupieniach zbitych, ziemistych, ziarnistych, kulistych. Tworzy też naskorupienia i pseudomorfozy po innych minerałach miedzi. Jest kruchy, przeświecający, pod wpływem dwutlenku węgla przechodzi w malachit. Tworzy odmiany: burnit, chessylit, azurmalachit.
Azuryt często przeobraża się w malachit.
Występowanie.
Minerał wtórny strefy utleniania kruszców Cu; współwystępuje z malachitem, pseudomalachitem, kuprytem, chalkozynem, chryzokolą, kalcytem, limonitem.
Miejsca występowania:

</doc>
<doc id="138731" url="https://pl.wikipedia.org/wiki?curid=138731" title="Cytisus">
Cytisus

Cytisus – rodzaj roślin należący do rodziny bobowatych. Gatunkiem typowym jest "C. triforus" L'Héritier. Systematyka rodzaju jest problematyczna ze względu na liczne, rozmaite ujęcia w zależności od autora i zestawu metod oraz cech taksonomicznych branych pod uwagę. W przeszłości rodzaj ten był zwykle wąsko ujmowany, podczas gdy współcześnie za sprawą metod opartych na analizach molekularnych taksonomowie wyróżniają raczej ten rodzaj w szerokim ujęciu i tak też jest tu opisany. Przedstawiciele występują w Afryce północnej, w Europie południowej sięgając Niemiec i Polski na północy, dalej w rejonie Morza Czarnego i Turcji.
Systematyka.
Ujęcie systematyczne tego rodzaju od dawna budzi wiele kontrowersji i jest przedmiotem licznych publikacji. W opracowaniach dawniejszych lub opierających się na wybranych cechach taksonomicznych dominowało wąskie definiowanie rodzaju, kwalifikujące do niego ok. 30 gatunków, przy jednoczesnym wyróżnianiu osobnych rodzajów takich jak: szczodrzeniec ("Chamaecytisus"), żarnowiec ("Sarothamnus"), szczodrzyk ("Lembotropis"), "Calicotome", "Corothamnus", "Chronanthus", "Spartocytisus". Nowe metody badań filogenezy ujawniły jej bardzo złożony obraz w odniesieniu do całego plemienia "Cytiseae" Bercht. &amp; J. Presl. (="Genisteae" (Adans.) Benth.), co w znacznej części jest wynikiem częstego zjawiska zwielokrotniania liczby chromosomów (polieuploidii) u przodków wielu współczesnych przedstawicieli. W efekcie w nowszych opracowaniach systematycznych rodzaj ten definiowany jest szeroko, zalicza się do niego ok. 60 gatunków łączonych w 13 sekcji.
Według "Krytycznej listy roślin naczyniowych Polski" rodzaje "Cytisus" Desf. i "Chamaecytisus" Link. to odrębne i równorzędne taksony.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l.". W obrębie podrodziny należy do plemienia "Genisteae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Fabanae" R. Dahlgren ex Reveal, rząd bobowce ("Fabales" Bromhead), rodzina bobowate ("Fabaceae" Lindl.), podrodzina "Cytisoideaee" Horan., plemię "Cytiseae" Horan., podplemię "Cytisinae" Koehne, rodzaj "Cytisus" Desf.
Sekcja "Cytisus":
Sekcja "Dendrocytisus" Cristof. et Troìa:
Sekcja "Emeroides" Ducommun:
Sekcja "Tubocytisus" DC.:
Sekcja "Calicotome" (Link) DC.: 
Sekcja "Corothamnus" (W.D.J. Koch) Nyman: 
Sekcja "Spartopsis" Dumort.: 
Sekcja "Verzinum" (Raf.) Talavera: 
Sekcja "Alburnoides" DC.: 
Sekcja "Oreosparton" (Webb &amp; Berthel.) Frodin ex Polhill: 
Sekcja "Heterocytisus" Briq.: 
Sekcja "Chronanthus" DC.: 
Sekcja "Lembotropis" (Griseb.) Benth.: 
Incertae sedis: "Cytisus tribracteolatus" Webb

</doc>
<doc id="138734" url="https://pl.wikipedia.org/wiki?curid=138734" title="Finwë">
Finwë



</doc>
<doc id="138735" url="https://pl.wikipedia.org/wiki?curid=138735" title="Kierki">
Kierki

Kierki (staropol. "chapanka") – gra w karty dla 4 osób. Jedna z najstarszych polskich gier w karty. Istnieje kilkanaście znanych wersji. Celem gry jest zdobycie jak najmniejszej liczby punktów poprzez unikanie zebrania kart punktowanych lub zdobycie wszystkich punktowanych kart. Są to wszystkie kiery () oraz i inne damy, walety i króle, punktowana też jest sama lewa oraz karne lewy np. 7 i 13 lub dwie ostatnie.
Reguły gry kierek greckich znane z systemu Windows.
Po rozdaniu kart każdy gracz wybiera trzy swoje karty i podaje je innemu graczowi. Gracz musi wybrać karty do przekazania przed obejrzeniem kart, które sam dostał. Po przekazaniu kart gracz posiadający kładzie ją na stół rozpoczynając tym samym pierwszą lewę. Każdą lewę zdobywa gracz dający najwyższą kartę tego samego koloru co karta rozpoczynająca lewę. Należy grać do koloru. Jeśli gracz nie ma karty pasującej kolorem, to może rzucić kartę dowolnego koloru. Po zakończeniu rozdania graczom dopisuje się 1 punkt za zebranego kiera oraz 13 punktów graczowi, który zdobył . Wyjątkiem jest zdobycie premii – zebranie wszystkich punktowanych kart. W zależności od wersji, zdobywcy premii odpisuje się 26 punktów lub wszystkim jego przeciwnikom dopisuje się owe 26 punktów. Jeżeli po zakończeniu rozdania dowolny gracz przekroczył określoną liczbę punktów (zwykle 100) to gra jest zakończona i wygrywa osoba z najmniejszą liczbą punktów. W przeciwnym wypadku następuje następne rozdanie.
Odmiana zastosowana w serwisie "Kurnik.pl".
Informacje podstawowe
Gra przeznaczona jest dla 3–4 osób.
W grze biorą udział wszystkie 52 karty od 2 do asa.
Pełna rozgrywka składa się z 11 rozdań.
W każdym rozdaniu jeden z graczy jest rozdającym karty. W pierwszym rozdaniu jest nim losowo wybrany gracz; w każdym następnym -- osoba siedząca po lewej stronie gracza ostatnio rozdającego.
Karty są rozdzielane po równo między wszystkich graczy; przy grze w trzy osoby z talii usuwa się .
Rozgrywka (rozdania 1–7).
Jako pierwsza kartę wykłada osoba siedząca po lewej stronie rozdającego, po czym karty wykładają kolejno (zgodnie z ruchem wskazówek zegara) pozostali gracze. Istnieje obowiązek dokładania kart do koloru; jeśli gracz nie ma kart w wymaganym kolorze, może rzucać w dowolnym.
Komplet czterech kart (bądź trzech – w zależności od liczby graczy), wyłożonych kolejno po jednej przez każdego z graczy, to lewa. Gracz, który wyłożył najstarszą kartę w kolorze karty wyjściowej, bierze lewę i wychodzi jako pierwszy do następnej. Starszeństwo kart w kolejności od najmłodszej do najstarszej przedstawia się następująco: .
W grze nie ma obowiązku przebijania kartą starszą.
W kolejnych rozdaniach chodzi o unikanie brania określonych lew, za które zdobywa się punkty ujemne.
W rozdaniach 2., 5. i 7. nie można wychodzić w kiery, jeśli ma się karty innego koloru.
W grze w trzy osoby obowiązuje nieznacznie zmieniona punktacja: -15 pkt. za lewę (rozdanie 1. i 7.), -140 pkt. za króla kier (rozdanie 5. i 7.), -70 pkt. za siódmą i ostatnią lewę (rozdanie 6. i 7.).
Odgrywka.
Po siedmiu rozdaniach, w których zdobywa się tylko punkty ujemne, następuje tzw. odgrywka, która pozwala na zdobycie punktów dodatnich. Odgrywka składa się z rozgrywki atutowej oraz tzw. loteryjki.
Rozgrywka atutowa składa się z tylu rozdań, ilu jest graczy. W każdym z nich rozdający określa na podstawie pierwszych pięciu (w grze w trzy osoby sześciu) rozdanych kart, jaki kolor atutowy będzie obowiązywał w danym rozdaniu. Istnieje obowiązek dokładania kart do koloru, nie ma jednak obowiązku przebijania atutem w przypadku braku kart w kolorze wyjścia.
Gracze otrzymują po +25 pkt. za każdą wziętą lewę (w grze w trzy osoby +20 pkt.)
Loteryjka składa się z jednego rozdania, w którym celem graczy jest jak najszybsze pozbycie się kart z ręki.
Jako pierwszy (dowolną) kartę wykłada rozdający, po nim gracze dokładają po jednej karcie kolejno, zgodnie z ruchem wskazówek zegara. Dokładać można albo kartę o tej samej wartości, co pierwsza wyłożona karta, albo kartę w jednym z wyłożonych już kolorów o wartości o jeden większej niż największa wyłożona karta w danym kolorze bądź o wartości o jeden mniejszej niż najniższa (w danym kolorze). Jeśli gracz nie może dołożyć karty w żaden sposób, traci kolejkę; jeśli może dołożyć, musi to zrobić (pasowanie nie jest dozwolone).
Karty układane są kolorami w czterech kolumnach w ten sposób, że najniższa karta znajduje się na samym dole, a najwyższa -- na samej górze.
Punkty za loteryjkę: gracz który pierwszy pozbył się kart +800 pkt., gracz, który pozbył się jako drugi +500 pkt. (w grze w trzech graczy liczby te wynoszą odpowiednio +790 i +485).
Zakończenie.
Gracz, który zdobędzie największą liczbę punktów, wygrywa (jeśli największą liczbę zdobędzie dwóch lub więcej graczy, następuje remis).
Odmiany.
Kierki greckie, czarna mańka, king, loteryjka, kierki polskie, kierki amerykańskie i inne. Często przyjmowane dodatkowe zasady to:
Przed rozpoczęciem gry warto ustalić, które z tych przepisów mają być stosowane.
Spotyka się także odmianę gry dla 3 osób.

</doc>
<doc id="138737" url="https://pl.wikipedia.org/wiki?curid=138737" title="Język gruziński">
Język gruziński

Język gruziński (gruz. , ) – język kartwelski, używany przez ok. 4,2 mln osób głównie w Gruzji, gdzie jest językiem urzędowym, oraz przez dalsze 2,5 mln w Turcji, Rosji, USA i Europie, jak też przez niewielkie grupy w Iranie (tj. Gruzini ferejdańscy) i Azerbejdżanie (Ingilojcy). Jest też używany jako język literacki przez zamieszkujące Gruzję niewielkie wspólnoty etniczne, nieposiadające piśmiennictwa we własnych językach: przez Swanów, Megrelów i Lazów. Literacki język gruziński opiera się na mowie stolicy, Tbilisi, która zawiera w sobie wpływy różnych dialektów.
Klasyfikacja, historia i rozwój piśmiennictwa.
Język gruziński, wraz z językami swańskim, megrelskim oraz lazyjskim, tworzy południowokaukaską (zwaną też kartwelską) rodzinę językową, niegdyś błędnie łączoną z innymi rodzinami Kaukazu, stanowiąc najpowszechniej używany jej język.
Język gruziński zapisywany jest alfabetem gruzińskim, który pochodzi najprawdopodobniej od spółgłoskowego pisma syryjskiego. Gruziński ma bardzo długą tradycję piśmienniczą, sięgającą przynajmniej V w. Wśród gruzińskich badaczy panuje powszechne przekonanie, że pierwszy alfabet języka gruzińskiego powstał najpóźniej na przełomie IV i III w. p.n.e., za czasów króla Parnawaza I. Najstarszym zachowanym zabytkiem literatury jest powstały w V w. żywot św. Szuszanik, którego autorem jest Jakub Curtaweli, a uważanym za najważniejsze dzieło literatury gruzińskiej jest XII-wieczny epos "Rycerz w tygrysiej skórze" autorstwa Szoty Rustawelego. Język gruziński posiada też bardzo bogatą literaturę sakralną, której autorami nierzadko bywali gruzińscy władcy np.: Dawid IV Budowniczy.
W dziejach języka wyróżnia się dwa główne okresy: starogruziński V–XI w. oraz nowogruziński – od XII w.
Język gruziński zawiera również liczne zapożyczenia z licznych języków, z którymi miał kontakt na przestrzeni dziejów. Te obejmują m.in. język arabski, perski, turecki, grecki, łacinę, rosyjski czy wreszcie język angielski. Istnieją też pożyczki z innych języków Kaukazu, jak np.: z ormiańskiego "kalaki" „miasto”, osetyjskiego "ludi" „piwo”.
Do najwybitniejszych badaczy języka gruzińskiego zalicza się: Tamaza Gamkrelidzego, Arnolda Czikobawę oraz Georges'a Dumézila.
Dialektologia.
Język gruziński jest silnie zróżnicowany pod względem dialektalnym. Istnieje 18 dialektów terytorialnych, podzielonych według wspólnych podobieństw na dwa główne zespoły – wschodni i zachodni, które pomimo dużych różnic są wzajemnie zrozumiałe. Językoznawcy gruzińscy wliczają do nich pozostałe etnolekty kartwelskie, w tym m.in. język swański, choć klasyfikacja ta uchodzi za umotywowaną bardziej politycznie niż lingwistycznie. Cechami charakterystycznymi dla dialektów regionalnych są m.in. występowanie y- i u- przed niektórymi samogłoskami (odpowiednik labializacji), obecność długich i krótkich samogłosek, używanie starogruzińskiego zrostku liczby mnogiej z -n-, zamiast współczesnego z -eb-, odmienne formy czasownikowe oraz odrębności leksykalne.
Dialekty gruzińskie dzieli się na:
Do dialektów bywa zaliczany język judeo-gruziński, będący formą gruzińskiego z silnym wpływem słownictwa hebrajskiego.
Współczesny dialekt literacki ukształtował się w XIX–XX w. na podłożu narzeczy kartlijskiego i kachetyjskiego.
Charakterystyka gramatyczna.
Język gruziński jest językiem aglutynacyjnym, o bogatej fonetyce. Występują tu często zbitki spółgłoskowe (np. "mcvrtneli"- trener). Posiada 28 spółgłosek z charakterystycznymi trójkami głosek dźwięcznych, bezdźwięcznych przydechowych i bezdźwięcznych wydechowych. Samogłosek ma tylko 5. Posiada siedem przypadków: mianownik, ergatyw, adwerbial (essivus), celownik, dopełniacz, narzędnik, oraz wołacz. Przymiotniki mają identyczną formę jak rzeczowniki. Przysłówki tworzy się, dodając do przymiotnika lub rzeczownika końcówkę adwerbialu. Zaimek I os. Sg "me" może wskazywać na pewne pokrewieństwo z językami indoeuropejskimi. Choć posiada ergatyw, w czasie teraźniejszym jest nominatywny. W odmianie czasowników używa tzw. screeve'u. Koniugacja czasowników jest bardzo złożona, z podziałem czasowników na statyczne i dynamiczne, przechodnie i nieprzechodnie, jedno- i wieloosobowe i in.
Rzeczownik.
Język gruziński ma względnie prostą deklinację i nie rozróżnia rodzajów gramatycznych. Rzeczowniki, których rdzeń kończy się spółgłoską, mają w mianowniku końcówkę "-ი" ("-i"). U rzeczowników kończących się w mianowniku na inne samogłoski jest ona częścią rdzenia.
Przypadki.
Język gruziński wykorzystuje siedem przypadków:
Jest to słownikowa forma rzeczownika. W zależności od formy czasownika może oznaczać podmiot bądź dopełnienie bliższe zdania.
Oznacza podmiot zdania dla niektórych form czasownika.
Oznacza dopełnienie dalsze. W zależności od formy czasownika, także podmiot lub dopełnienie bliższe.
Oznacza własność, przynależność. Jego rola jest bardzo zbliżona do roli dopełniacza w języku polskim.
Podobnie jak w języku polskim określa narzędzie, środek służący osiągnięciu czegoś. Na przykład (k'ovzit vch'am) „jem łyżką”. Wyraża także obecność dodatku lub składnika. Np. (ch'ai shakrit) „herbata z cukrem”. 
Tworzy przysłówki z przymiotników. Np. (cqnarad) „szybko” od (cqnari) „szybki”. W przypadku rzeczowników odpowiada formom z przyimkiem „jako” w języku polskim lub jednej z form narzędnika w języku rosyjskim. Np. ვმუშაობ პროგრამისტად (wmuszaob programistad) „pracuję jako programista” (por. )
Funkcja podobna do wołacza w języku polskim. Używany rzadko, często w kontekście religijnym lub poetyckim.
Wśród tych rzeczowników trzeba wyróżnić dwa typy:
typ I – zmieniający swoją samogłoskę tematyczną (gł. rzeczowniki kończące się na -e lub -a) oraz
typ II – niezmieniający owej samogłoski, do którego należą rzeczowniki kończące się na -o, -u, -i oraz niektóre na -a lub -e.
Mimo że we współczesnym gruzińskim do tworzenia form liczby mnogiej używa się jedynie -eb-, można jednak spotkać – np. w poezji lub niektórych dialektach – deklinację starego typu, stosującą wrostek -n-.

</doc>
<doc id="138739" url="https://pl.wikipedia.org/wiki?curid=138739" title="Stała struktury subtelnej">
Stała struktury subtelnej

Stała struktury subtelnej, stała Sommerfelda (oznaczenie: formula_1) – podstawowa stała fizyczna charakteryzująca siłę oddziaływań elektromagnetycznych. Została formalnie wprowadzona przez Arnolda Sommerfelda w 1916 roku. Jest wielkością bezwymiarową, więc jej wartość nie zależy od przyjętego systemu jednostek. Stała struktury subtelnej to kombinacja trzech fundamentalnych stałych przyrody: stałej Plancka (h), prędkości światła (c) i ładunku elektronu (e). Stała formula_1 określa relatywistyczne (c) i kwantowe (h) własności oddziaływań cząstek naładowanych elektrycznie (e) w próżni formula_3
Definicja stałej struktury subtelnej opublikowana przez Komitet Danych dla Nauki i Techniki (CODATA) w 2018 roku wynosi:
gdzie:
W systemie CGS, w którym przenikalność elektryczna próżni jest bezwymiarową stałą, definicja przyjmuje postać:
a w układzie jednostek naturalnych:
Często spotykane jest przybliżenie formula_12
Jak łatwo sprawdzić doskonały aproksymant wartości CODATA 2018 formula_1 to np.
Dotychczas nie powstała żadna powszechnie zaakceptowana teoria wyjaśniająca, dlaczego stała struktury ma taką wartość.
Zachodzi także bardzo dokładny związek wyrażający niezwykłą słabość oddziaływań grawitacyjnych względem elektromagnetycznych:
gdzie formula_16 to stała grawitacji, a formula_17 jest masą elektronu.
Mimo jej fundamentalnego charakteru niektórzy teoretycy sugerują, że nieznacznie zmienia się ona w miarę ewolucji Wszechświata.
Przeprowadzone w ciągu kilku ostatnich lat przez grupę australijskich astronomów obserwacje odległych obiektów wskazywały, że stała struktury subtelnej zmieniła swoją wartość o około jedną stutysięczną od początku istnienia Wszechświata, co wywołało dyskusje na temat niezmienności stałych fizycznych. Najnowsze obserwacje wykazały, że mogła ona się zmienić nie więcej niż o jedną trzydziestotysięczną.
Badania prowadzone w akceleratorze LEP wskazują, że przy wysokich energiach efektywna stała struktury subtelnej zwiększa się z ok. 1/137 w dużej odległości do ok. 1/128 w odległości odpowiadającej energii równej masie cząstki Z; mówi się wtedy o biegnącej stałej sprzężenia (wartość „biegnie” wraz z energią). Efekt ten wywołany jest przez ekranowanie ładunku przez próżnię.

</doc>
<doc id="138741" url="https://pl.wikipedia.org/wiki?curid=138741" title="Szlif rozetowy">
Szlif rozetowy

Szlif rozetowy to pierwsza forma szlifu, w którym zastosowano płaskie fasety.
Nazwa pochodzi od róży i wynika z podobieństwa w rozmieszczeniu faset w kamieniu do płatków dobrze rozwiniętej róży. Kamienie o tym szlifie mają fasetowaną tylko część górną. 
Szlify rozetowe charakteryzują się koroną bez tafli i płaską podstawą (część dolna stanowi płasko oszlifowaną bazę). Rondysta jest okrągła lub wieloboczna. Ściany mają kształt trójkątów lub trapezów. Część górna ma kształt piramidy z trójkątnymi fasetami schodzącymi się pod mniejszym lub większym kątem na szczycie kamienia.
Wyróżnia się szlify:

</doc>
<doc id="138742" url="https://pl.wikipedia.org/wiki?curid=138742" title="Impedancja właściwa próżni">
Impedancja właściwa próżni



</doc>
<doc id="138743" url="https://pl.wikipedia.org/wiki?curid=138743" title="Akt 5 listopada">
Akt 5 listopada

5 listopada 1916 w wyniku konferencji w Pszczynie władze niemieckie i austro-węgierskie wydały proklamację, z podpisami swych generalnych gubernatorów von Beselera i Kuka, zawierającą obietnicę powstania Królestwa Polskiego, pozostającego w niesprecyzowanej „łączności z obu sprzymierzonymi mocarstwami”. W akcie tym nie określono granic przyszłej monarchii, a jej status wyrażało słowo „samodzielne” zamiast „niepodległe”, co nie satysfakcjonowało m.in. polskich działaczy narodowych na Śląsku, którzy uznali ogłoszenie tego aktu za działanie pozorne. Dokument ten zawierał natomiast sformułowania dotyczące utworzenia armii polskiej.
Po bitwie pod Kościuchnówką, w której I Brygada Legionów Polskich walcząca po stronie Austro-Węgier zapobiegła przerwaniu frontu przez wojska rosyjskie, generał Erich Ludendorff, generalny kwatermistrz Armii Cesarstwa Niemieckiego, napisał list do władz w Berlinie, postulując utworzenie zależnego od Niemiec państwa polskiego i zbudowanie polskiej armii. Jego zdaniem mogło to dać Niemcom zwycięstwo na froncie wschodnim. Wydanie aktu wiązało się z faktem, że przedłużająca się I wojna światowa zmusiła państwa centralne do próby wykorzystania na swoją rzecz zasobów mobilizacyjnych Królestwa Kongresowego.
Reakcje państw Ententy i Stanów Zjednoczonych.
Akt 5 listopada wywołał protesty państw Ententy. Rząd rosyjski 15 listopada 1916 zaprotestował przeciw rozporządzaniu Królestwem Polskim przez okupantów oraz ponowił uroczyście przyrzeczenie stworzenia całej Polski złożonej z wszystkich ziem polskich, która po zakończeniu wojny będzie miała prawo z całą swobodą samodzielnie urządzić swoje życie narodowe, kulturalne i gospodarcze pod berłem panujących rosyjskich na zasadzie jedności państwowej. Oświadczenie to poparły Wielka Brytania i Francja, przyjmując je w telegramie do premiera rosyjskiego Borisa Stürmera z 16 listopada 1916 do wiadomości, a w dniu następnym (17 listopada) uczyniły to samo Włochy. W rosyjskiej Dumie Państwowej premier Aleksander Trepow złożył 2 grudnia oświadczenie, że "ziemie odwiecznie polskie poza granicami Rosji będą odzyskane, a cała Polska w granicach etnograficznych będzie wolna w nierozerwalnym związku z Rosją". Niemniej jednak w grudniu 1916 za niepodległością Polski wypowiedział się parlament Włoch. W styczniu 1918 za niepodległością Polski w punkcie trzynastym czternastu punktów Wilsona, wypowiedział się prezydent Stanów Zjednoczonych Woodrow Wilson.
Choć sam akt 5 listopada nie dawał Polakom pewnej i konkretnej wizji przyszłej niepodległej Polski, to wywołał on na świecie tak szeroki oddźwięk, że jego ogłoszenie było kluczowym czynnikiem w polskich staraniach o odzyskanie niepodległości, ponieważ zmusił państwa Ententy do nacisku na Rosję, aby zaoferować będącym pod jej zaborem Polakom konkurencyjną ofertę. Pod wpływem tego nacisku car Mikołaj II 12/25 grudnia 1916 wydał rozkaz, w którym do celów wojny zaliczył odbudowę "Polski wolnej, złożonej ze wszystkich trzech części, dotąd rozdzielonych" (jednak, jak należało przypuszczać na podstawie wcześniejszych oświadczeń, nadal w unii z Imperium Rosyjskim). Po rewolucji lutowej w 1917 i obaleniu caratu rząd tymczasowy księcia Lwowa 17/30 marca 1917 zadeklarował "Naród rosyjski, który zrzucił jarzmo, przyznaje także polskiemu bratniemu narodowi pełne prawo stanowienia o swoim losie według własnej woli. Rząd Tymczasowy" (...) "dopomoże do utworzenia niezawisłego państwa polskiego ze wszystkich terytoriów, w których Polacy tworzą większość, jako rękojmię trwałego pokoju w przyszłej, nowo zorganizowanej, Europie".
Znaczenie państwowotwórcze.
W dniu 15 stycznia 1917 rozpoczęła działalność Tymczasowa Rada Stanu w Królestwie Polskim, powołana przez niemieckie i austro-węgierskie władze okupacyjne. W październiku 1917 władze okupacyjne ustanowiły Radę Regencyjną, która zgodnie ze słowami powołującego ją "Patentu" zastępowała króla i regenta. Natomiast 26 listopada 1917 Rada Regencyjna powołała rząd Jana Kucharzewskiego. 13 lutego 1918 Rada protestując przeciw zawarciu pokoju brzeskiego 9 lutego, uznała go za "pogwałcenie ducha i wewnętrznej treści wydanych aktów monarszych" i oświadczyła, iż będzie "czerpać prawo sprawowania zwierzchniej władzy państwowej opierając się na woli Narodu".

</doc>
<doc id="138744" url="https://pl.wikipedia.org/wiki?curid=138744" title="Masa Plancka">
Masa Plancka

Masa Plancka – jednostka masy w naturalnym systemie jednostek oznaczana jako "mP". Jej wartość wynosi:
gdzie:
Masa Plancka w odróżnieniu od innych jednostek naturalnych ma wartość zbliżoną do naszych codziennych doświadczeń i wynosi w przybliżeniu 0,02 miligrama.
Promień Schwarzschilda dla masy Plancka jest równy 2 długościom Plancka. Gdybyśmy ścisnęli ciało o masie Plancka do czterech długości Plancka (rozmiarów 1020 mniejszych niż proton), to zamieniłoby się w czarną dziurę (przynajmniej teoretycznie) z pominięciem kwantowych efektów grawitacji.
Dla tej masy komptonowska długość fali jest równa jednostce długości w układzie naturalnym.
Czarna dziura o takim promieniu byłaby falą materii o długości równej temu promieniowi pomnożonemu przez wartość pi, co oznacza, że do opisania jej nie wystarczy dzisiejsza fizyka.

</doc>
<doc id="138745" url="https://pl.wikipedia.org/wiki?curid=138745" title="Czas Plancka">
Czas Plancka

Czas Plancka – jednostka czasu w naturalnym systemie jednostek, oznaczana jako formula_1 Jej wartość wynosi:
gdzie:
Czas Plancka to czas potrzebny fotonowi do przebycia długości Plancka. Jest to również czas trwania Ery Plancka. Wiek Wszechświata wyrażony w jednostkach Plancka to 1,7049932 × 1062 formula_1

</doc>
<doc id="138747" url="https://pl.wikipedia.org/wiki?curid=138747" title="Stała Rydberga">
Stała Rydberga

Stała Rydberga (oznaczana przez formula_1) – stała fizyczna, występująca we wzorze Rydberga i innych wzorach opisujących promieniowanie elektromagnetyczne atomów (serie widmowe atomów) wynikające z poziomów energetycznych.
Wartość liczbową występującą we wzorze Balmera wyznaczył na podstawie danych spektroskopowych J.R. Rydberg w 1889, a N.H. Bohr w 1913 określił wzór wiążący ją z wartościami ogólniejszych stałych na podstawie własnej teorii zwanej obecnie modelem atomu Bohra.
Warianty.
Stała Rydberga w układzie SI dla nieruchomego jądra o nieskończonej masie jest równa:
gdzie:
Dla skończonych mas jądra stała Rydberga (dla danego nuklidu o masie jądra formula_8) równa jest formula_9 Przykładowo dla atomu wodoru wynosi: formula_10

</doc>
<doc id="138748" url="https://pl.wikipedia.org/wiki?curid=138748" title="Magneton jądrowy">
Magneton jądrowy

Magneton jądrowy (symbol μN) – stała fizyczna o wymiarze momentu magnetycznego. Zdefiniowany jest jako:
gdzie:
W układzie SI jego wartość wynosi:
Magneton jądrowy jest naturalną jednostką służącą do wyrażania magnetycznego momentu dipolowego ciężkich cząstek takich jak nukleony i jądra atomowe. Natomiast moment dipolowy elektronu, o wiele większy ze względu na większy stosunek ładunku do masy, jest wyrażany w magnetonach Bohra, μB,

</doc>
<doc id="138752" url="https://pl.wikipedia.org/wiki?curid=138752" title="Nitryfikatory">
Nitryfikatory



</doc>
<doc id="138756" url="https://pl.wikipedia.org/wiki?curid=138756" title="Baryt">
Baryt

Baryt (gr. "baros" – „ciężki”, chodzi o charakterystyczną dla barytu gęstość; dawniej także jako "szpat ciężki", "szpat boloński") – minerał z gromady siarczanów (siarczan baru).
Właściwości.
Rozpuszcza się tylko w stężonym, gorącym kwasie siarkowym. Jest trudno topliwy.
Występowanie.
Minerał rozpowszechniony w żyłowych utworach hydrotermalnych niskich temperatur.
Miejsca występowania: USA (Kolorado, Dakota Południowa, Connecticut): duże i dobrze wykształcone kryształy, nadające się do szlifowania, Wielka Brytania (Kumbria, Kornwalia, Westmoreland), Niemcy (Schwarzwald, Hesja, Harz, Westfalia), Rosja (Ural, Kaukaz), Francja Masyw Centralny.
W Polsce występuje w okolicach Boguszowa-Gorców, w rejonie Stanisławowa na Pogórzu Kaczawskim, w Górach Świętokrzyskich, w okolicach Machowa i Tarnobrzega, w Dolinie Kościeliskiej (Tatry).
Konotacje historyczne.
W 1630 roku pochodzący z Bolonii włoski szewc i jednocześnie zapalony alchemik Vincenzo Cascariolo badał występujące w okolicach miasta jajowatego kształtu „kamienie”. W trakcie ogrzewania zauważył, że rozgrzany minerał emitował światło doskonale widoczne w ciemności. Odkrył on wtedy zjawisko termoluminescencji, dziś nie mające w sobie nic tajemniczego, wtedy jednakże wzbudzające sensację. Badany minerał nazywano „kamieniem słonecznym”, „świecącą kulą z Bolonii” itp. Ponownie zwrócono na niego uwagę w roku 1774, kiedy to Karl Wilhelm Scheele badając próbkę minerału znacznie cięższego od innych doszedł do wniosku że musi zawierać on jakiś nieznany jeszcze pierwiastek. Niestety, udało mu się otrzymać jedynie coś co nazwał „ciężką ziemią”, a co było w istocie tlenkiem baru.
Niezwykłe „kamienie bolońskie”, dziś określane jako konkrecje barytowe, stanowiły przez długi czas ciekawostkę na miarę europejską. Wspomniał o nich Johann Wolfgang Goethe w swej wydanej w 1774 r. powieści „Cierpienia młodego Wertera”: "Opowiadano mi o bolońskim kamieniu, który, jeśli się go położy w słońcu, przyciaga promienie słoneczne i chwilę w nocy świeci". Sam autor zapoznał się osobiście z tym minerałem podczas pobytu w Bolonii w trakcie swej włoskiej podróży w 1786 r. W notatkach z tej eskapady, wydanych później pt. „Podróż włoska” (oryg. „Italianische Reise”) pisał: "Pojechałem konno do Paderno, gdzie wydobywa się tak zwany szpat boloński. Lepi się z niego małe babki, które po wyprażeniu i wystawieniu na działanie światła świecą w ciemności. Tutejsi mieszkańcy nazywają je po prostu fosfori." (…) "Ku mojej wielkiej radości znalazłem tam duże ilości poszukiwanego przeze mnie szpatu" (…). "Większe i mniejsze okazy, które znalazłem, są jajowate, najmniejsze zaś przybierają niezbyt wyraźną formę kryształów. najcięższy kawałek, jaki wpadł mi w ręce, waży siedemnaście łutów. W tej samej glinie znalazłem luzem doskonałe kryształy." (…) "Spakowałem ponad osiem funtów tego szpatu".
Dopiero Humphry Davy w 1808 roku odkrył metaliczny bar, jednak w postaci bardzo zanieczyszczonej. Czysty metaliczny pierwiastek udało się otrzymać dopiero w 1901 roku.
Zastosowanie.
Na ogół jest używany w celach dekoracyjnych.

</doc>
<doc id="138757" url="https://pl.wikipedia.org/wiki?curid=138757" title="Jednostki atomowe">
Jednostki atomowe

Jednostki atomowe – system jednostek w którym wiele wielkości fizycznych związanych ze strukturą atomową materii wyraża się jako ich proste wielokrotności.
Wielkości – stałe fizyczne lub ich kombinacje – stanowiące podstawę systemu jednostek atomowych:
Oprócz nich wykorzystuje się inne stałe fizyczne, jak:
Zastosowanie jednostek atomowych.
Ze względu na fakt, że w jednostkach formula_13 jednostki te są używane w fizyce atomowej oraz fizyce ciała stałego, gdzie najczęściej używane wielkości wyrażone w jednostkach atomowych są bliskie jedności. Dodatkowo w rachunkach we wzorach analitycznych można podczas obliczeń pominąć formula_14

</doc>
<doc id="138760" url="https://pl.wikipedia.org/wiki?curid=138760" title="Bagatela (zespół pałacowy w powiecie ostrowskim)">
Bagatela (zespół pałacowy w powiecie ostrowskim)

Bagatela - otoczony lasem Bagatela zespół pałacowo-parkowy w gminie Ostrów Wielkopolski w powiecie ostrowskim w województwie wielkopolskim.
Pałacyk Bagatela.
Pałacyk myśliwski znajdujący się w głębi lasu Bagatela, na skraju Ostrowa (przedłużenie ulicy Nowa Krępa), ok. 6 km od jego centrum.
Powstały dla rodziny Biernackich, prawdopodobnie na przełomie XVIII i XIX wieku. Później przejęty wraz z dobrami ostrowskimi przez rodzinę Radziwiłłów, dla której został przebudowany w latach 1879-1884, przez architekta Zygmunta Gorgolewskiego, na pałacyk myśliwski, w 1934 Józef Früst Von Andersag był właścicielem otrzymanego w darze pałacu, lecz w tym samym roku Radziwiłłowie odzyskali go. Folwark miał w 1936 roku Wojskowego Instytutu Geograficznego miał 2 domy .
Wokół znajduje się park o powierzchni 1,64 ha z licznymi starymi drzewami, m.in. dąb "Bratek" zrośnięty z 3 pni, będący pomnikiem przyrody. 
Obecnie własność prywatna (Centrum Konferencyjne Bagatela).
Las Bagatela.
Obszar leśny, którego nazwa pochodzi od znajdującego się w jego głębi pałacu Radziwiłłów, położony między Ostrowem a Latowicami rozciągnięty wzdłuż rzeki Ołobok. Las mieszany. W głębi znajduje się, poza pałacem, także osada Trąba, a na jego skraju dawne poligony (Ostrów-Pruślin, Parczew) oraz autodrom (Ostrów-Pruślin). W pobliżu pałacu umiejscowione są trzy głazy narzutowe, w tym jeden pomnikowy.

</doc>
<doc id="138761" url="https://pl.wikipedia.org/wiki?curid=138761" title="Próg bólu">
Próg bólu

Próg bólu – ciśnienie akustyczne, przy którym jest odczuwany ból ucha. Próg bólu jest słabo zależny od częstotliwości i wynosi 140 dB dla dźwięków sinusoidalnych oraz 120 dB dla szumów akustycznych.
Wrażenie bólu wywołane jest reakcją mięśni bębenka i kosteczki ucha środkowego na wysokie ciśnienie akustyczne (dużą amplitudę drgań). Reakcja ta ma na celu ochronę aparatu słuchowego przed ewentualnymi uszkodzeniami.
Ból działa obezwładniająco, toteż urządzenia dźwiękowe dalekiego zasięgu, które emitują dźwięki o natężeniu przekraczającym próg bólu, są stosowane m.in. przez służby porządkowe, podobnie jak armatki wodne.

</doc>
<doc id="138762" url="https://pl.wikipedia.org/wiki?curid=138762" title="Totipotencjalność">
Totipotencjalność



</doc>
<doc id="138763" url="https://pl.wikipedia.org/wiki?curid=138763" title="Żuraw samochodowy">
Żuraw samochodowy

Żuraw samochodowy (samojezdny, samobieżny) – urządzenie dźwigowe na podwoziu samochodu ciężarowego lub specjalnie skonstruowanym podwoziu samojezdnym, używane do prac przeładunkowych i montażowych. Rozróżnia się żurawie samochodowe o napędzie mechanicznym, elektrycznym i hydraulicznym. Jednakże zazwyczaj napędzane są przez silnik spalinowy, używany także do napędu podwozia, gdy pracuje w trybie transportowym.
Budowa.
Żuraw samochodowy składa się z wciągarek i wychylnego wysięgnika osadzonego na obrotowym pomoście (kolumnie), co zapewnia podnoszenie i opuszczanie ciężaru oraz jego przemieszczanie przez obrót pomostu i zmianę wysięgu. Maszyna może pracować w dwóch trybach: transportowym i dźwigowym. W trybie pracy dźwigowej, podwozie, w celu zapewnienia stabilności, jest zwykle podnoszone na wysuwnych podporach (łapach), będących częścią urządzenia.
W tradycyjnych rozwiązaniach wysięgnik miał konstrukcję segmentową i wymagał pracochłonnego i czasochłonnego montażu na miejscu pracy. Nowoczesne żurawie samojezdne posiadają wysięgnik teleskopowy i przystosowanie ich do pracy w trybie dźwigowym jest zautomatyzowane.
W miarę zwiększania wysięgu żurawia zmniejsza się jego udźwig. Żuraw samochodowy może poruszać się z podwieszonym ciężarem.

</doc>
<doc id="138768" url="https://pl.wikipedia.org/wiki?curid=138768" title="Gatunek zagrożony">
Gatunek zagrożony

Gatunek zagrożony – w znaczeniu ogólnym gatunek w większym lub mniejszym stopniu zagrożony wyginięciem, w wąskim znaczeniu jedna z kategorii zagrożenia stosowanych do klasyfikacji gatunków zagrożonych wyginięciem (EN – "endangered").
Znaczenie ogólne.
Gatunki mogą być zagrożone wyginięciem z przyczyn naturalnych lub z powodu działań człowieka. W celu ograniczania wymierania gatunków wiele krajów wprowadziło prawo chroniące zagrożone gatunki, zabraniające polowań i zajmowania ich siedlisk na inne cele. Do podstawowych działań zmierzających do ochrony różnorodności biologicznej należy ewidencjonowanie gatunków zagrożonych. W tym celu tworzone są Czerwone Księgi lub Listy odnoszące się do regionów, państw, kontynentów i całego świata. Aktualizowana Czerwona księga gatunków zagrożonych na Ziemi ("IUCN Red List") prowadzona jest przez Międzynarodową Unię Ochrony Przyrody (IUCN). Na liście tej zdefiniowane są trzy kategorie obejmujące gatunki zagrożone wyginięciem: gatunek narażony (VU), gatunek zagrożony (w wąskim znaczeniu; EN) i gatunek krytycznie zagrożony (CR).
Szczegółowe kryteria i precyzyjna metodyka klasyfikacji do kategorii zagrożenia opracowana przez IUCN spowodowała, że te same, ujednolicone kryteria stosowane są coraz powszechniej na całym świecie. Ubocznym, niepożądanym skutkiem umieszczania gatunków na listach gatunków zagrożonych jest wzrost ich wartości handlowej i większe zainteresowanie ze strony kłusowników i kolekcjonerów.
„Gatunek zagrożony” jako kategoria zagrożenia.
Termin „gatunek zagrożony” ( – EN) stanowi jedną z kategorii w klasyfikacji gatunków zagrożonych opublikowanych przez IUCN i przyjmowanym powszechnie do stosowania w różnej rangi i różnego zasięgu Czerwonych Księgach i Listach. Kategoria ta obejmuje gatunki, wobec których stwierdzono wysokie ryzyko wymarcia w warunkach naturalnych i które spełniają przynajmniej jedno ze ściśle zdefiniowanych kryteriów odnoszących się do zasięgu, liczebności i dynamiki populacji.
A. Redukcja populacji w jednej z następujących form:
B. Ograniczenie zasięgu lub areału występowania:
C. Populacja szacowana na mniej niż 2500 dojrzałych osobników oraz:
D. Ogólne zasoby gatunku nie przekraczają 250 dojrzałych osobników.
E. Analizy wykazują prawdopodobieństwo wymarcia gatunku w naturze wynoszące co najmniej 20% w ciągu następnych 20 lat lub 5 generacji (jeśli ich czas trwania jest dłuższy, ale w perspektywie nie dłuższej niż 100 lat).

</doc>
<doc id="138774" url="https://pl.wikipedia.org/wiki?curid=138774" title="Stanisław Progulski">
Stanisław Progulski

Stanisław Michał Progulski (ur. 17 września 1874 w Nowym Sączu, zm. 3/4 lipca 1941 we Lwowie) – polski lekarz pediatra, profesor Uniwersytetu Jana Kazimierza we Lwowie.
Życiorys.
Był synem handlowca Stanisława i Adeli z Feyrichów. Kształcił się w kilku gimnazjach (Podwołczyska, Nowy Sącz, Kraków), następnie rozpoczął studia medyczne na Uniwersytecie Lwowskim. 20 lutego 1902 uzyskał dyplom doktora wszech nauk lekarskich. Odbył studia specjalistyczne w zakresie pediatrii w Berlinie, w 1904 podjął pracę w Klinice Pediatrycznej w Krakowie pod kierunkiem Macieja Jakubowskiego. Wkrótce wyjechał do Lwowa na zaproszenie Jana Raczyńskiego i został jego asystentem w katedrze pediatrii na Uniwersytecie Lwowskim. Podczas I wojny światowej służył w armii austriackiej, następnie był oficerem WP w czasie walk polsko-ukraińskich o Lwów. Z powodu złego stanu zdrowia został zwolniony z wojska w stopniu kapitana i powrócił do pracy na Uniwersytecie.
W 1918 zmarł Jan Raczyński, ale - ze względu na brak habilitacji - Progulski nie został jego następcą, a katedra przypadła przybyłemu z Wiednia Franciszkowi Groërowi. Stopień doktora habilitowanego Progulski uzyskał w 1922. Odbył naukowe staże zagraniczne u O. Huebnera (Berlin) i C. von Pirqueta (Wiedeń). Na Uniwersytecie pracował na stanowisku adiunkta, a od 1938 profesora tytularnego. Działał w organizacjach zawodowych, kierował lwowskimi oddziałami Polskiego Towarzystwa Lekarskiego i Polskiego Towarzystwa Pediatrycznego, w 1931 pełnił funkcję sekretarza Komitetu Organizacyjnego Zjazdu Pediatrów Polskich we Lwowie.
Ogłosił ponad 50 prac naukowych. Zajmował się m.in. etiologią dziecięcego zapalenia wyrostka robaczkowego (zalecał możliwie wczesne operacje), rozpoznawaniem gruźlicy u dzieci, zapaleniem opon mózgowych i rdzeniowych u dzieci. Domagał się tworzenia specjalnych zakładów leczniczych dla dzieci z wrodzoną kiłą i doprowadził do otwarcia pierwszej w Polsce poradni tego typu przy Klinice Pediatrycznej we Lwowie. Zwracał uwagę na konieczność szczepienia przeciw ospie. Ogłosił ważne prace dotyczące zapobiegania śmiertelności niemowląt (podręcznik "Higiena niemowląt", 1925), opracował model cieplarki (inkubatora) dla noworodków (głównie wcześniaków) z płaszczem blaszanym, możliwy do stosowania w warunkach szpitalnych i domowych (artykuł "Nowy model cieplarki dla niemowląt wczesnych i wątłych (własnego pomysłu)", „Pediatria Polska”, 1929).
Niezależnie od pracy naukowej i praktyki lekarskiej zajmował się z sukcesami fotografią. Od 1925 roku był członkiem rzeczywistym Lwowskiego Towarzystwa Fotograficznego, w którym kilkakrotnie pełnił funkcję członka Zarządu LTF. Tematem jego prac były głównie dzieci, oraz zabytki i krajobraz Lwowa. Otrzymał m.in. srebrny medal na Międzynarodowej Wystawie Fotograficznej w Antwerpii.
Zginął rozstrzelany przez Einsatzkommando zur besonderen Verwendung pod dowództwem Brigadeführera dr Karla Eberharda Schöngartha w grupie profesorów lwowskich kilka dni po wkroczeniu Niemców do Lwowa. Śmierć poniósł wówczas także jego syn Andrzej (ur. 1915), inżynier elektryk, ceniony fotografik. Ponadto z małżeństwa z Julią z Winiarzów (od 1911), córką lwowskiego drukarza, miał drugiego syna i córkę, przebywających po wojnie w USA.

</doc>
<doc id="138776" url="https://pl.wikipedia.org/wiki?curid=138776" title="Regresja morza">
Regresja morza

Regresja morza – wycofanie się morza z poprzednio zalanych terenów. Zachodzi wskutek ruchów pionowych skorupy ziemskiej albo ruchów eustatycznych, spowodowanych globalnym ochłodzeniem się klimatu. Regresja jest przeciwieństwem transgresji morskiej.

</doc>
<doc id="138778" url="https://pl.wikipedia.org/wiki?curid=138778" title="Gatunek agamiczny">
Gatunek agamiczny

Określenie gatunek agamiczny ("agamospecies"; starogr. a – "bez/nie", γάμος, "gámos" – gody) ma dwa znaczenia:

</doc>
<doc id="138779" url="https://pl.wikipedia.org/wiki?curid=138779" title="Gatunek alochroniczny">
Gatunek alochroniczny



</doc>
<doc id="138780" url="https://pl.wikipedia.org/wiki?curid=138780" title="In Flames">
In Flames

In Flames – szwedzki zespół muzyczny założony w 1990 roku w Göteborgu przez gitarzystę oraz jej lidera – Jespera Strömblada. In Flames razem z grupami Dark Tranquillity oraz At the Gates zapoczątkował nowy gatunek w muzyce znany obecnie jako melodic death metal. Grupa zaczęła zdobywać popularność po wydaniu w 1995 minialbumu "Subterranean", uzyskując kontrakt z wytwórnią Nuclear Blast. Do tej pory zespół wydał dwanaście albumów studyjnych, natomiast "A Sense of Purpose", wydany 4 kwietnia 2008 zadebiutował na 28. miejscu listy sprzedaży Billboard 200 w Stanach Zjednoczonych. Łączny nakład sprzedanych albumów grupy przekroczył 2 000 000 egzemplarzy.
Historia.
1990-1996.
Zespół In Flames został założony w 1990 roku jako side-project Jespera Strömblada, grającego w tym czasie w deathmetalowej grupie muzycznej Ceremonial Oath. Strömblad stworzył In Flames z zamiarem grania bardziej melodyjnych utworów, nie mógł zrealizować tego pomysłu w Ceremonial Oath. W 1993 roku opuścił Ceremonial Oath z powodu różnic poglądów z innymi członkami na temat tworzonej muzyki. Dzięki temu skupił się na pracy w In Flames. Tego samego roku Strömblad (gitara, bębny, klawisze) zaprosił do współpracy Glenna Ljungströma (gitara) oraz Johana Larssona (bas) w celu utworzenia pierwszego składu grupy In Flames.
Trójka muzyków nagrała trzy utwory składające się na demo, które następnie wysłała do wytwórni muzycznej Wrong Again Records. W celu podniesienia swoich szans na podpisanie umowy muzycy skłamali właścicielowi wytwórni płytowej, że nagrali już 13 piosenek. Właściciel wytwórni "Wrong Again Records" dostrzegł w grupie potencjał, zaoferował więc telefonicznie podpisanie kontraktu.
W 1993 roku muzycy z In Flames napisali, nagrali, a następnie wydali swój debiutancki album studyjny – "Lunar Strain". Ponieważ grupa nadal nie miała swojego wokalisty, Jesper poprosił Mikaela Stanne’a z grupy Dark Tranquillity, by pomógł przy tworzeniu albumu jako wokalista sesyjny grupy. Całość została nagrana w Studio Fredman. W 1994 roku album pod tytułem "Lunar Strain" trafił do sprzedaży.
W tym samym roku zespół nagrał w Studio Fredman swoje pierwsze EP, "Subterranean". Grupa wciąż nie miała swojego wokalisty, więc wokale w tym czasie wykonywał wokalista sesyjny, Henke Forss. Płyta została wydana w 1995 roku. Umożliwiła ona podpisanie kontraktu z wytwórnią Nuclear Blast – dzięki niej zespół został zauważony.
W 1995 roku muzycy zespołu postanowili zaprzestać zatrudniania sesyjnych wokalistów, ponieważ było to niewygodne przy nagrywaniu nowych płyt i koncertowaniu; poprosili więc Andersa Fridéna, aby na stałe dołączył do składu. Na miejsce perkusisty przyjęty został Björn Gelotte. Jeszcze w tym samym roku grupa nagrała swój drugi album, "The Jester Race". Materiał na nim zawarty został zarejestrowany w Studio Fredman, jednak w przeciwieństwie do poprzednich nagrań powstał przy pomocy właściciela studia, Fredrika Nordströma. Płyta została wydana w 1996 roku i odniosła sukces na rynku europejskim oraz japońskim. Później In Flames koncertował z takimi zespołami jak Samael, Grip Inc. czy Kreator.
1997-2001.
W 1997 roku muzycy z In Flames nagrali i wydali swoją trzecią płytę, "Whoracle". Podobnie jak "The Jester Race" została nagrana w Studio Fredman przy pomocy Fredrika Nordströma. Po nagraniu albumu Glenn Ljungström oraz Johan Larsson nieoczekiwanie ogłosili swoje odejście z zespołu. Na czas trasy koncertowej z zespołem Dimmu Borgir ich miejsca zajęli Niklas Engelin (gitara) oraz Peter Iwers (bas). Po zakończeniu trasy obaj na stałe dołączyli do grupy. W nowym składzie In Flames odbył trasę koncertową po Europie oraz zagrał swoje dwa pierwsze koncerty w Japonii. Pod koniec tej trasy (1998) Engelin opuścił zespół.
W 1998 roku grupa zmieniła skład, Björn Gelotte zamienił funkcję perkusisty na gitarzysty, jego miejsce zajął Daniel Svensson. Tego samego roku grupa nagrała swój czwarty album, "Colony". Materiał na płytę został zarejestrowany w Studio Fredman przy współpracy z Fredrikiem Nordströmem. Nowy album pojawił się na rynku w 1999 roku. W późniejszym czasie In Flames odwiedził Europę, Japonię oraz przy okazji Milwaukee Metal Fest po raz pierwszy zagrał koncert w USA.
W 2000 roku In Flames nagrał swój piąty album, "Clayman". Tak jak poprzednie został on zarejestrowany w Studio Fredman przy współpracy z Fredrikiem Nordströmem. W późniejszym czasie muzycy z In Flames występowali podczas tras koncertowych z zespołami takimi jak: Dream Theater, Slipknot czy Testament. W sierpniu 2001 roku grupa wydała płytę "The Tokyo Showdown", album live nagrany podczas trasy koncertowej po Japonii z listopada 2000 roku.
2002-2010.
W 2002 muzycy z In Flames nagrali swój szósty album, "Reroute to Remain". Materiał został zarejestrowany w Dug-Out Studio. Producentem był Daniel Bergstrand. Jeszcze tego samego roku grupa koncertowała z zespołami takimi jak Slayer, Soulfly czy Mudvayne.
W 2003 roku grupa nagrała swój siódmy album studyjny, "Soundtrack to Your Escape". Większa część nagrań została zrealizowana w duńskim domu wypożyczonym przez zespół, tylko partie perkusyjne zostały zarejestrowane w Dug-Out studio. Producentem ponownie został Daniel Bergstrand. Album "Soundtrack to Your Escape" ukazał się na rynku w 2004 roku. 24 kwietnia tego samego roku płyta zajęła 145. miejsce w rankingu Billboard 200. Muzycy występowali w tym czasie podczas koncertów z zespołami Judas Priest, Mötley Crüe i Motörhead. Grupa zagrała również na głównej scenie podczas Ozzfest 2005.
W 2005 roku In Flames nagrał w Dug-Out studio swój ósmy album, "Come Clarity". Również w tym samym roku zespół wydał płytę DVD "" – zestaw zawierający materiał filmowy nagrany podczas koncertów z 2004 roku. W tym czasie członkowie zespołu zdecydowali się na podpisanie dodatku do umowy prawnej umożliwiającego prostszą dystrybucję swoich płyt na terenie Ameryki Północnej.
W 2006 roku na zaproszenie gitarzysty i lidera kanadyjskiej grupy muzycznej Annihilator, Jeffa Watersa, Jesper Strömblad zagrał gościnnie na gitarze w utworze „Haunted” na albumie "Metal" (2007). Tego samego roku płyta "Come Clarity" została wydana na północnoamerykańskim rynku przez wydawnictwo Ferret Music oraz w innych miejscach na świecie poprzez label Nuclear Blast. Jeszcze tego samego roku In Flames koncertowała wraz z zespołem Sepultura, wzięła również udział w The Unholy Alliance tour, oprócz tego grała na głównej scenie podczas Download Festival. Album "Come Clarity" sprzedał się na całym świecie w nakładzie przekraczającym 400.000 sztuk. Otwierający album utwór „Take This Life” użyty został w grze , która sprzedała się w nakładzie ponad sześciu milionów egzemplarzy.
W 2008 roku grupa wydała dziewiąty album nagrany we własnym studiu IF Studio, które znajduje się w szwedzkim Göteborgu. 7 marca ukazał się singel „The Mirror's Truth” promujący najnowszy album "A Sense of Purpose". W Europie trafił on do sprzedaży 4 kwietnia 2008 roku nakładem Nuclear Blast Records. Wyjątkiem była Skandynawia, gdzie płyta ukazała się nakładem Universal Music. Na rynku północnoamerykańskim dystrybuowana była przez Koch Records. Płyta powstała przy pomocy Roberto Laghiego oraz Daniela Bergstranda. Jesper Strömblad zastąpiony został podczas tras koncertowych przez Niclasa Engelina, powodem tej zamiany było to, że Strömblad „zrobił sobie przerwę” od gry w zespole.
In Flames w 2008 roku brał udział w Metaltown Festival, Metalcamp, Graspop Metal Meeting, Nova Rock Festival, Rock am Ring and Rock im Park, Gigantour oraz Download Festival.
Pod koniec sierpnia 2008 roku grupa nagrywała teledysk do piosenki „Alias”, która została kolejnym singlem promującym album "A Sense of Purpose". 12 lutego 2010 roku na oficjalnej stronie zespołu ukazała się informacja, że Jesper Stromblad opuścił zespół. Nie podano następcy muzyka, ale pozostali członkowie zespołu zapewnili, że In Flames nadal będzie nagrywać płyty i koncertować.
2011.
28 marca 2011 roku niemiecka wytwórnia płytowa Century Media Records ogłosiła podpisanie kontraktu płytowego z grupą In Flames. W ramach promocji nadchodzącego albumu 9 maja został wydany singel „Deliver Us”. Dziesięć dni później opublikowany został teledysk do nowej kompozycji zespołu. Reżyserią wideoklipu zajął się Patric Ullaeus. W czerwcu odbyła się premiera "Sounds of a Playground Fading", dziesiątego albumu studyjnego zespołu. Płyta został nagrana w IF Studios. Produkcją zajęli się Roberto Laghi i Daniel Bergstrand. Album zajął 27. pozycję na liście Billboard 200, sprzedając się w liczbie 14 tysięcy kopii w ciągu pierwszego tygodnia w Stanach Zjednoczonych. 31 października ukazał się teledysk do utworu „Where the Dead Ships Dwell”. 16 listopada kompozycja została wydana jako singel w formie cyfrowej. W tym samym miesiącu album "Sounds of a Playground Fading" uzyskał status złotej płyty w Szwecji. Dystrybucją albumu na terenie państwa zajęła się wytwórnia Razzia Records. Na początku grudnia zespół koncertował w Wielkiej Brytanii w ramach trasy koncertowej Defenders of the Faith III zorganizowanej przez magazyn "Metal Hammer".
12 stycznia 2012 grupa In Flames, wraz z zespołem Trivium, wyruszyła w trasę koncertową obejmującą Stany Zjednoczone oraz Kanadę. 21 lutego odbył się ostatni występ w jej ramach.
2013-2015.
In Flames zaczęli nagrywać jedenasty album studyjny w sierpniu 2013 roku. W dniu 10 kwietnia 2014 r. strona In Flames zdawała się być zhackowana. Domniemany haker groził wyciekiem informacji. Zespół opublikował na Facebooku, twierdząc, że spotkali się z problemami odnośnie do strony internetowej, przeprosili za niedogodności i zapewnili, że żadne informacje nie zostały naruszone. Jednak w rzeczywistości nikt nie włamał się na stronę. Następnego dnia strona zespołu została zaktualizowana przez link do rzekomego wycieku. Krótki film ogłosił, że nowy album zatytułowany będzie Siren Charms. Płyta została wydana 9 września 2014 r., Za pośrednictwem nowej wytwórni Epic Records. Po premierze albumu rozpoczęli oni trasę koncertową World tour, która miała się odbyć w 2015 roku. W dniu 12 października 2014 roku zespół oficjalnie ogłosił na swojej stronie Facebook, że mają wydać nowe wydawnictwo Live Blu-ray / DVD i CD z nagranym koncertem w Göteborgu, która odbył się w listopadzie 2014 r. Wydawnictwo zostało oficjalnie wydane 23 września 2016 r. Zatytułowana „Sounds From The Heart Of Gothenburg”. 7 listopada 2015 roku długoletni perkusista Daniel Svensson ogłosił odejście z zespołu, aby skupić się na życiu rodzinnym.
Melodic death metal.
Historia.
Zespół In Flames wraz z Dark Tranquillity oraz At the Gates zapoczątkował w muzyce styl znany obecnie jako melodic death metal. Założyciele wszystkich trzech grup mieszkali w szwedzkiej miejscowości Göteborg, znali się bardzo dobrze oraz preferowali podobne gatunki muzyczne. W końcu jednak grupa przyjaciół rozeszła się, założone przez nich grupy (In Flames, Dark Tranquillity oraz At the Gates) grały jednak ten sam rodzaj muzyki.
Jesper Strömblad stworzył In Flames ponieważ chciał połączyć melodyczność utworów Iron Maiden z dosadnością death metalu, czyli stworzyć coś, czego według niego nie zrobiła do tej pory żadna kapela. Przy pisaniu utworów Jesper zdecydował się także na użycie instrumentów klawiszowych, co było niespotykane w ówczesnej muzyce melodic deathmetalowej. Już podczas nagrywania debiutanckiej płyty, "Lunar Strain", grupa użyła klawiszy, pomimo tego do dzisiaj nie przyjęła na stałe żadnej osoby grającej na tym instrumencie.
Styl wykonywanej muzyki.
Muzyka wykonywana przez In Flames charakteryzuje się harmonicznymi melodiami gitary prowadzącej. We wczesnych nagraniach zespołu, jak na przykład "The Jester Race", grupa wielokrotnie używa dwóch gitar prowadzących wspomaganych przez gitarę rytmiczną. Zespół ma jednak dwóch gitarzystów, co uniemożliwiało występowanie bez zmian personalnych w składzie grupy, nawet podczas nagrywania albumu "Reroute to Remain" nowy materiał rejestrowano, uwzględniając możliwość jego odegrania „na żywo”.
Strona wokalna In Flames charakteryzuje się growlem stosowanym na przemian z czystym śpiewem (w mniejszości). W nowszych produkcjach grupy, takich jak "Come Clarity", Fridén znacznie częściej śpiewa melodycznie. Tematyka utworów zmieniła się z biegiem czasu; w pierwszych albumach grupy, takich jak "The Jester Race" czy "Whoracle", tematyka tekstów skupiała się na astrologii czy też gatunku ludzkim. W utworach występujących na późniejszych nagraniach grupy jak np. "Soundtrack to Your Escape" czy "Come Clarity" teksty skupiają się na bardziej osobistych sprawach, myślach oraz innych mniej ogólnych tematach.
Wpływ.
In Flames, będąc pionierem w zapoczątkowanym przez siebie gatunku muzyki, miał duży wpływ na zespoły. Grupa wywarła wpływ na nowy nurt muzyczny nazwany metalcore, wiele zespołów reprezentujących ten gatunek takich jak Darkest Hour, As I Lay Dying czy Still Remains nazywa In Flames swoim autorytetem. Szwedzi wywarli również duży wpływ na inne zespoły wykonujące melodic death metal. Grupy takie jak Insomnium, Omnium Gatherum czy Blood Stain Child podają In Flames jako swój największy autorytet.
The Halo Effect.
W 2021 roku byli członkowie zespołu In Flames wraz z Mikaelem Stanne'em, wokalistą Dark Tranquillity, założyli nowy zespół The Halo Effect.
Nagrody.
Zespół otrzymał cztery nagrody "Grammis" (szwedzkie odpowiedniki Grammy Awards). W 2005 In Flames zdobył swoją pierwszą "Grammis" w kategorii Best Hard Rock/Metal Album za płytę "Soundtrack to Your Escape". Rok później zdobył swoją drugą "Grammis", tym razem w kategorii „Swedish Export Award”. In Flames to pierwszy zespół metalowy, który zdobył tę nagrodę, nawet pełniący w owym czasie obowiązki ministra gospodarki Thomas Östros stwierdził: „Thanks to In Flames, Sweden now have a metal band in the absolute world elite.” („Dzięki "In Flames" Szwedzi mają teraz zespół metalowy należący do światowej elity”). W 2007 In Flames ponownie zdobył nagrodę w kategorii Best Hard Rock/Metal Album, tym razem za płytę "Come Clarity". Rok później grupa zdobyła nagrodę dla „Best international Band” (najlepszy zespół międzynarodowy) na Metalhammer Golden Gods. W roku 2009 In Flames zdobyło kolejne Grammis w kategorii „Best Hard Rock” za album "A Sense of Purpose".
Jester Head.
Podczas nagrywania albumu "The Jester Race", Anders Fridén wraz z człowiekiem o imieniu Nicholas postanowił stworzyć symbol / maskotkę dla zespołu. Stała się nią głowa błazna (Jester Head). Symbol ten po raz pierwszy użyty został na okładce płyty "The Jester Race", widnieje także na każdym kolejnym albumie. Maskotka ta jest także często motywem wykorzystywanym w stylistyce przedmiotów sygnowanych nazwą In Flames.

</doc>
<doc id="138781" url="https://pl.wikipedia.org/wiki?curid=138781" title="Gatunki alochroniczne">
Gatunki alochroniczne

Gatunki alochroniczne, gatunki allochroniczne to dwa lub więcej gatunków występujących w historii Ziemi w odmiennych przedziałach czasowych, a więc nie jednocześnie, jak to ma miejsce w wypadku gatunków synchronicznych.

</doc>
<doc id="138782" url="https://pl.wikipedia.org/wiki?curid=138782" title="Komitet Planowania Obronnego">
Komitet Planowania Obronnego

Komitet Planowania Obronnego (ang. "The Defence Planning Committee – DPC") stanowił kluczowy organ decyzyjny i doradczy w kwestiach związanych z integracją sił militarnych państw członkowskich NATO. Wspierał on w tym zakresie dowództwa wojskowe poszczególnych państw członkowskich poprzez określanie dla nich konkretnych celów i ocenę stopnia ich wywiązania się ze swoich zobowiązań wojskowych wobec Sojuszu Północnoatlantyckiego. Komitet zajmował się również planowaniem zintegrowanej obrony Sojuszu Północnoatlantyckiego. Komitet Planowania Obronnego działał równolegle z Radą Północnoatlantycką (NAC) oraz Grupą Planowania Nuklearnego (NPG). W Komitecie Planowania Obronnego zasiadali reprezentanci wszystkich państw członkowskich NATO poza Francją. Jego posiedzenia odbywały się na dwóch szczeblach:
Działalnością Komitetu kierował Sekretarz Generalny NATO. Wszystkie decyzje były podejmowane jednomyślnie, przez consensus.
Komitet Planowania Obronnego został rozwiązany w czerwcu 2010, a jego kompetencje przejęła Rada Północnoatlantycka.

</doc>
<doc id="138783" url="https://pl.wikipedia.org/wiki?curid=138783" title="Feanor">
Feanor



</doc>
<doc id="138784" url="https://pl.wikipedia.org/wiki?curid=138784" title="Gatunek allochtoniczny">
Gatunek allochtoniczny



</doc>
<doc id="138787" url="https://pl.wikipedia.org/wiki?curid=138787" title="Schwarzenegger">
Schwarzenegger



</doc>
<doc id="138788" url="https://pl.wikipedia.org/wiki?curid=138788" title="Grupa Planowania Nuklearnego">
Grupa Planowania Nuklearnego

Grupa Planowania Nuklearnego (ang. "The Nuclear Planning Group" – "NPG") – organ decyzyjny NATO w kwestiach związanych z bronią jądrową. Zasiadają w niej reprezentanci wszystkich państw członkowskich NATO, poza Francją – również tych, które nie posiadają broni jądrowej. Działaniami Grupy kieruje Sekretarz Generalny NATO. Działa ona równolegle do Rady Północnoatlantyckiej (NAC). Zajmuje się wszelkimi kwestiami, związanymi z bronią jądrową – m.in. jej zastosowaniem, przechowywaniem, obroną przed nią oraz systemami informacyjnymi i komunikacyjnymi. W zakresie kompetencji Grupy Planowania Nuklearnego leżą także kwestie związane z powstrzymaniem proliferacji broni jądrowej oraz kontrolą bieżących arsenałów jądrowych. Rada spotyka się raz w tygodniu oraz w sytuacjach nadzwyczajnych.

</doc>
<doc id="138789" url="https://pl.wikipedia.org/wiki?curid=138789" title="Gatunek alopatryczny">
Gatunek alopatryczny



</doc>
<doc id="138791" url="https://pl.wikipedia.org/wiki?curid=138791" title="Gatunki alopartyczne">
Gatunki alopartyczne



</doc>
<doc id="138798" url="https://pl.wikipedia.org/wiki?curid=138798" title="Gatunek amfitermiczny">
Gatunek amfitermiczny

Gatunek amfitermiczny – gatunek o tolerancji termicznej zmieniającej się w zależności od rozmieszczenia geograficznego populacji. Amfitermiczność sprzyja specjacji, ponieważ pod jej wpływem mogą powstawać podgatunki. Różnice tolerancji temperaturowej między populacjami o znacznym oddaleniu są czasem bardzo duże. 

</doc>
<doc id="138801" url="https://pl.wikipedia.org/wiki?curid=138801" title="Wapienica (Bielsko-Biała)">
Wapienica (Bielsko-Biała)

Wapienica (niem. "Lobnitz") – wysunięta najbardziej na zachód i południe część Bielska-Białej, położona w dolinie rzeki Wapienicy, u podnóża Beskidu Śląskiego.
Została założona w XVI w. i do 1977 r. stanowiła odrębną wieś, będącą przed 1945 gminą jednostkową, 1945-54 wsią w gminie Jaworze, 1954–72 siedzibą gromady Wapienica, a w 1973-77 siedzibą gminy Wapienica.
Od 2002 r. obszar dzielnicy wchodzi w skład osiedla (jednostki pomocniczej gminy) o tej samej nazwie, które obejmuje również zachodnią część Aleksandrowic i południowo-wschodnią Kamienicę.
Zwyczajowo dzielnicę dzieli się na Wapienicę Dolną (północną, uprzemysłowioną część) oraz Wapienicę Górną (południową część, obejmującą osiedla willowe i tereny górskie).
Położenie.
Wapienica leży w zachodniej części Bielska-Białej, na zachód od rzeki Wapienicy (administracyjne osiedle Wapienica obejmuje także obszar na wschód od niej).
Wyżynna część dzielnicy znajduje się na Pogórzu Śląskim (w mikroregionie o nazwie Dział Bielski), które jest częścią Pogórza Zachodniobeskidzkiego. Do Wapienicy należą również wysunięte na południe miasta tereny górskie, wchodzące w skład pasma Beskidu Śląskiego – Dolina Wapienicy i szczyty wokół niej (m.in. Klimczok, Palenica i Szyndzielnia).
Współrzędne geograficzne dla centrum Wapienicy wynoszą .
Granice dawnej wsi wyznaczają: od północy, zachodu, południa i częściowo wschodu dzisiejsza granica miasta, a ponadto od wschodu rzeka Wapienica i jej dopływ, Potok Żydowski.
Wapienica graniczy:
Rozciągłość dzielnicy w kierunku równoleżnikowym wynosi 2,7 km, a południkowym 11,7 km.
Najwyższym punktem Wapienicy, jak i całego miasta, jest szczyt Klimczoka (1117 m n.p.m.).
Odległość w linii prostej z Wapienicy do ścisłego centrum miasta wynosi ok. 5 km.
Wapienica jako osiedle.
Obszar dzielnicy (dawnej wsi) wchodzi w skład osiedla Wapienica – jednej z jednostek pomocniczych gminy Bielsko-Biała, powołanych w 2002 r.
Osiedle ma powierzchnię 25,880 km², liczba ludności wynosi 10,5 tys. osób. Jest to największe pod względem powierzchni i trzecie pod względem ludności bielskie osiedle.
Siedziba rady osiedla mieści się przy ul. Cieszyńskiej 388. Jej przewodniczącym jest Zbigniew Mamorski.
Przyroda.
Zbiorniki i cieki wodne.
Główną rzeką przepływającą przez dzielnicę jest Wapienica, prawy dopływ Iłownicy o długości 20,6 km. Bierze ona początek na stokach Błatniej i Stołowa. Od 1895 r. rzeka, prowadząca wody I klasy czystości, stanowi główne ujęcie wody dla bielskich wodociągów.
Dopływami Wapienicy są: Barbara, Rudawka i Żydowski Potok. Ponadto w górach jest wiele niewielkich, bezimiennych strumieni.
W latach 1928–1932 w górnym biegu Wapienicy, w miejscu ujścia Barbary, zbudowano zaporę wodną im. Ignacego Mościckiego, a w wyniku spiętrzenia wód rzeki powstało sztuczne jezioro Wielka Łąka, które służy wyłącznie jako ujęcie wody i nie jest w żaden sposób dostępne dla ludności (zbiornik objęty jest bezpośrednią strefą ochrony sanitarnej).
Na Wapienicy znajdują się również dwa mniejsze zbiorniki – poniżej ul. Tartacznej i w rejonie os. Zacisze. Największym skupiskiem stawów jest grupa siedmiu takich wodozbiorów nad rzeką Rudawką, przy granicy miasta z Jasienicą.
Szczyty górskie.
Dolinę Wapienicy otacza jedenaście szczytów Beskidu Śląskiego:
Po wymienionych szczytach (oprócz Cubernioka i Mokrego Gronia) biegnie południowo-zachodnia granica Bielska-Białej.
W obrębie dzielnicy znajdują się także trzy przełęcze:
Jaskinie.
Na południowo-zachodnich stokach Stołowa znajduje się Jaskinia w Stołowie, której korytarze liczą 21 m. W 2003 r. na stokach Stołowa odkryto również wejście do Jaskini Głębokiej w Stołowie. Odkrycie tej jaskini zostało uznane za jedno z największych osiągnięć speleologicznych ostatnich lat w Polsce. Z długością 554 m i głębokością 25 m jest jedną z największych jaskiń polskich Karpat fliszowych. Kilka mniejszych jaskiń znajduje się także w rejonie Klimczoka.
Flora i fauna.
Wyżynna część Wapienicy, silnie uprzemysłowiona i zurbanizowana, jest pozbawiona cennych przyrodniczo obszarów, jednak Dolina Wapienicy i otaczające ją szczyty tworzą naturalny ekosystem, chroniony w ramach zespołu przyrodniczo-krajobrazowego, parku krajobrazowego i dwóch rezerwatów przyrody.
Na obszarze doliny zachował się naturalny charakter przestrzenny zespołów leśnych typowy dla Beskidu Śląskiego. Występują tu wszystkie, typowe dla tego pasma górskiego, piętra roślinne: pogórza, regla dolnego oraz regla górnego.
W najniżej położonych partiach doliny występuje podgórski łęg jesionowy (głównie jesion wyniosły, olsza, jawor), wyżej położone są siedliska olszynki karpackiej (olsza szara i czarna, wierzba krucha), a siedliska dolnoreglowe zajmuje jaworzyna górska (buk, jawor i jesion). Największą przestrzeń zajmuje jednak żyzna buczyna karpacka (zdominowana przez buki), spotykana tu również w postaci podgórskiej z większą ilością gatunków niżowych. Ponadto w dolinie występuje buczyna kwaśna, dolnoreglowy bór jodłowo-świerkowy oraz świerkowe bory górnoreglowe.
Flora roślin naczyniowych Doliny Wapienicy liczy ponad czterysta gatunków, spośród których dwadzieścia jeden jest objętych całkowitą lub częściową ochroną. Istnieje tu również wiele drzew o wymiarach pomnikowych, z których większość znajduje się w rejonie Żydowskiego Potoku.
Występują tu zarówno popularne w Beskidach sarny, jelenie, dziki i lisy, jak i kuny, gronostaje czy nietoperze. W Dolinie Wapienicy zaobserwowano ponad sześćdziesiąt gatunków ptaków, w tym wysokogórskie jak: drozd obrożny, orzechówka, siwerniak, dzięcioł trójpalczasty oraz głuszce. W rzece Wapienicy żyją pstrągi i głowacze. Występują tu także liczne gatunki owadów, płazów i gadów.
Pomniki przyrody.
W rejonie Żydowskiego Potoku znajduje się większość drzew o wymiarach pomnikowych. Największe z nich, o trzech zrośniętych ze sobą pniach, liczy 500 cm obwodu. W południowo-wschodniej części doliny, u podnóża Stołowa znajduje się aleja sosen – wejmutek.
Przy dawnym hotelu "Klimczokówka" znajduje się 300-letni dąb, natomiast w sąsiedztwie budynku leśnictwa przy ul. Kopytko założono ogród dendrologiczny.
Pozostałe pomniki przyrody w Wapienicy znajdują się przy ul. Światopełka, Gminnej oraz w "Parku Wypoczynku Niedzielnego" (między ul. Telimeny a stadionem lekkoatletycznym).
Historia.
Historia wsi.
Wapienica jest jedną z najpóźniej założonych dzisiejszych dzielnic Bielska-Białej. Pierwsza wzmianka o niej pochodzi z roku 1568. Początkowo nosiła nazwę Łopienica, podobnie jak przepływająca przez nią rzeka (nazwa ta pochodzi od rosnących nad brzegiem łopianów). Dolina rzeki została skolonizowana przez osadników niemieckich, w rezultacie czego była najbardziej niemiecką miejscowością na obszarze dzisiejszego Bielska-Białej (w 1921 84% ludności stanowili Niemcy), stanowiąc część bielsko-bialskiej wyspy językowej. Centrum wsi znajdowało się kilka kilometrów na północ od dzisiejszego, w rejonie ul. Sobieskiego i Regera.
Przez lata wieś była własnością kolejnych właścicieli bielskiego państwa stanowego, przekształconego w 1754 r. w księstwo. Początkowo większość mieszkańców stanowili ewangelicy, jednak po zamknięciu zboru w 1654 r. liczniejszą grupą byli katolicy. W latach 1787–1790 częściowo rozparcelowano folwark Sułkowskich.
Od początku XIX w. w Wapienicy, podobnie jak i w innych miejscowościach okręgu bielsko-bialskiego, zaczęły się lokować pierwsze zakłady przemysłowe (początkowo tylko włókiennicze). W pierwszej połowie tego stulecia zmianie uległa nazwa wsi – z Łopienica na Wapienica (prawdopodobnie od pieców wapiennych). Od 1849 r., kiedy zlikwidowano stare struktury feudalne, Wapienica weszła w skład powiatu bielskiego, w którym pozostała aż do 1975 r.
Za sprawą Luizy Sułkowskiej, żony księcia bielskiego Jana Nepomucena Sułkowskiego, coraz większą popularność zyskiwała Dolina Wapienicy (zwana też Doliną Luizy). W latach 1893–1894 ulokowano tam pierwsze ujęcia wodne dla utworzonych w 1895 r. wodociągów bielskich. Zaczęły tam również powstawać hotele (m.in. "Klimczokówka"), leśniczówki i wille bogatych bielszczan.
W 1888 r. zbudowano Kolej Miast Śląskich i Galicyjskich (Frydek – Cieszyn – Bielsko – Kalwaria). W rejonie stacji kolejowej, położonej ok. 2 km na południe od wsi, zaczęła powstawać gęsta zabudowa przemysłowa i z czasem tam przeniosło się centrum Wapienicy.
Na przełomie XIX i XX w. z inicjatywy Beskidenverein oznakowano pierwsze szlaki w Beskidach (m.in. w granicach Wapienicy) – okolice Klimczoka, Magury i Błatniej, nie wiadomo jednak w jakiej formie i jakie trasy. Towarzystwo to wybudowało także schroniska turystyczne m.in. na Szyndzielni (1897) oraz rozbudowało schronisko na Klimczoku (1895), budując tam po pożarze w 1914 r. nowe. W latach 30. XX wieku powstało także prywatne, rozebrane w 1948 r., schronisko na Trzech Kopcach.
W okresie międzywojennym ukształtowała się współczesna zabudowa Wapienicy – powstały m.in.: Fabryka Pił i Narzędzi Wapienica (1921), „nowa” szkoła (1923, dziś SP 32 i Gim. 15), dom kultury (1928) i kościół parafialny (1930). W 1927 r. uruchomiono linię autobusową z Górnej Wapienicy (leśniczówka) do pl. Chrobrego w Bielsku.
W latach 1928–1932 na rzece Wapienicy, w miejscu ujścia Barbary, zbudowano betonowo–ziemną Zaporę wodną im. Ignacego Mościckiego (rozbudowaną w czasie II wojny światowej) o długości 309 m i wysokości 23 m. W wyniku spiętrzenia rzeki powstało jezioro Wielka Łąka o powierzchni 24 ha.
W 1939 r. w dolinie rzek Wapienicy i Iłownicy zbudowano sieć fortyfikacji o długości 10 km. Na linii tych fortyfikacji rozlokowano Batalion ON „Bielsko”, wchodzący w skład Armii Kraków. Nie odegrały one jednak w czasie wojny większego znaczenia – wojska niemieckie bez problemu wkroczyły do Wapienicy 3 września. Bunkry w Wapienicy, Aleksandrowicach i Starym Bielsku zachowały się w dobrym stanie do czasów współczesnych. 12 lutego 1945 r. do wsi wkroczyła Armia Czerwona.
Po wojnie nastąpiła rozbudowa istniejących zakładów przemysłowych, wskutek czego wieś zatraciła swój rolniczy charakter. Do lat 80. była również, podobnie jak sąsiednie Jaworze czy Brenna, popularnym letniskiem i miejscem organizowania wczasów pracowniczych. W 1953 r. na stokach Trzech Kopców utworzono rezerwat przyrody – pierwszy obszar chroniony w Wapienicy.
W 1945 r. zlikwidowano Gminę Wapienica i włączono ją do gminy Jaworze. W 1954 r. utworzono gromadę Wapienica, a w 1973 r. przywrócono odrębną gminę, należącą od 1975 r. do województwa bielskiego.
Historia dzielnicy.
1 stycznia 1977 r. sołectwo Wapienica zostało włączone w granice administracyjne Bielska-Białej. Jednocześnie zlikwidowano gminę Wapienica, której pozostała część (Jaworze, Międzyrzecze Górne, Międzyrzecze Dolne) przypadła gminie Jasienica.
Lata 70. i 80. to okres intensywnej urbanizacji i industrializacji zachodniej dzielnicy Bielska-Białej. W Dolnej Wapienicy powstał szereg nowoczesnych zakładów (głównie przy ul. Regera, Strażackiej, Londzina, Międzyrzeckiej, S. Mielnickiego), w rejonie ul. Międzyrzeckiej i Zwierzynieckiej zbudowano wielkopłytowe osiedle mieszkaniowe. Z kolei w Górnej Wapienicy zaczęło powstawać rozległe osiedle domów jednorodzinnych.
W 1990 r. na terenie Doliny Wapienicy utworzono zespół przyrodniczo-krajobrazowy „Park Ekologiczny Dolina Wapienicy”, będący pierwszym w Polsce zespołem w formie parku ekologicznego. W 1998 r. wszedł on w skład Parku Krajobrazowego Beskidu Śląskiego, a w 2003 r. utworzono na jego terenie kolejny rezerwat przyrody – Jaworzyna.
W 2000 r. w Bielsku-Białej utworzono podstrefę Katowickiej Specjalnej Strefy Ekonomicznej, w skład której weszły cztery obszary na terenie miasta, m.in. obszar Wapienica (w 2001 r.) położony na północnym krańcu Wapienicy, w sąsiedztwie drogi nr 1 i granicy miasta. Na jego terenie znajdują się hale fabryczne światowego koncernu Eaton Automotive. W pobliżu strefy położony jest, utworzony w 2005 r., "Park Przemysłowy i Usługowy", który obecnie tworzą m.in. zakłady Hutchinsona oraz "Beskidzki Inkubator Technologiczny" (centrum konferencyjne, biura, ośrodek szkoleniowy).
W 2002 r. wprowadzono nowy podział administracyjny Bielska-Białej. Miasto zostało podzielone na trzydzieści osiedli – jednostek pomocniczych gminy. Jednym z nich stała się Wapienica, największe terytorialnie osiedle, obejmujące całą historyczną Wapienicę oraz część Aleksandrowic i Kamienicy.
Boom budowlany w pierwszej dekadzie XXI wieku doprowadził do powstania w Górnej Wapienicy dwóch osiedli willowych – "Zacisze" i "Nad Zaporą".
W 2005 r. zakończono przebudowę, przebiegającego przez Wapienicę, odcinka DK 1 do parametrów drogi ekspresowej, oddając do użytku drogę ekspresową S52, docelowo łączącą Cieszyn z Krakowem. W Dolnej Wapienicy (koło strefy ekonomicznej) powstał węzeł drogowy "Bielsko-Biała – Wapienica".
W 2011 r. w dawnym budynku Fabryki Pił i Narzędzi znalazł swoją siedzibę Urząd Celny (Regera 32).
Turystyka.
Szlaki turystyczne.
W górskiej części znajduje się bardzo gęsta sieć szlaków turystycznych. Prowadzą one na wszystkie okoliczne szczyty górskie. Poniżej lista szlaków przebiegających w całości lub częściowo przez obszar Wapienicy (sześć górskich i jeden nizinny).
Górskie:
Nizinne:
Ścieżki przyrodnicze i dydaktyczne:
Trasy rowerowe.
Przez Wapienicę przebiega Międzynarodowy Szlak Rowerowy Greenways Kraków – Morawy – Wiedeń. Na terenie dzielnicy biegnie ona ulicami: Leśników, Jaworzańską, Miętową i Storczyków.
Baza noclegowa.
Największym obiektem noclegowym w Wapienicy jest trzygwiazdkowy "Papuga Park Hotel" położony w Górnej Wapienicy, przy ul. Zapora. Ma 57 pokoi, centrum odnowy biologicznej, pięć sal konferencyjnych, restaurację na 90 osób, dwie sale bankietowe, park-ogród o powierzchni 2 ha, korty tenisowe oraz kryty basen w stylu orientalnym.
W górach znajdują się dwa schroniska turystyczne: na Klimczoku oraz Szyndzielni.
Ponadto przy ul. Miętowej znajduje się pensjonat "Betania", a w Dolinie Wapienicy, przy ul. Tartacznej, kemping "Wapienica". Przy ul. Dębowiec jest też harcerski ośrodek obozowy hufca Rybnik.
Kultura.
Na terenie dzielnicy działalność prowadzi Dom Kultury w Wapienicy – jedna z dziesięciu placówek Miejskiego Domu Kultury w Bielsku-Białej. Jego siedzibą jest zabytkowy budynek przy ul. Cieszyńskiej 398 (róg Cieszyńskiej i Twórczej).
W ramach domu kultury działa dziesięć zespołów artystycznych:
Od grudnia 2008 r. wydawany jest miesięcznik „Nasza Wapienica'”. Lokalne czasopismo było jednym z założeń, realizowanego od 2007 r. Programu Aktywności Lokalnej „Bielsko-Biała łączy ludzi”, którego działaniem w I etapie objęto Wapienicę.
Edukacja.
W Wapienicy znajdują się:
Przemysł.
Pierwsze zakłady przemysłowe w Wapienicy powstały na początku XIX w. nad rzeką Wapienicą. Wraz z budową linii kolejowej nowe obiekty zaczęły powstawać w południowej części wsi, gdzie z czasem przeniosło się centrum miejscowości. Proces industrializacji został przyspieszony w okresie międzywojennym, a po II wojnie światowej Wapienica ostatecznie zatraciła swój rolniczy charakter i stała się wsią typowo przemysłową.
Obecnie Wapienica jest, obok Komorowic, najbardziej uprzemysłowioną dzielnicą Bielska-Białej. Poza strefą ekonomiczną oraz Parkiem Przemysłowym i Usługowym, zakłady przemysłowe koncentrują się w Dolnej Wapienicy (w rejonie ul. Międzyrzeckiej, Strażackiej, ks. Londzina, S. Mielnickiego, Wypoczynkowej, Szyprów i Świt), a także w centrum dzielnicy (ul. Regera, Dworcowa). Największe z nich to: Fabryka Pił i Narzędzi Wapienica (zał. 1921), „Union-Vis” (narzędzia i artykuły ścierne), Fiat Auto Poland, „Marbet” (materiały dekoracyjne, płyty izolacyjne, opakowania), PRI-Tychy (budownictwo), „Betonex” (prefabrykaty budowlane), „Drewex” (artykuły dla dzieci), Bielskie Przedsiębiorstwo Budownictwa Przemysłowego, „Swibau” i „Bielsin”. Przy ul. Międzyrzeckiej położony jest też skład paliw PKN Orlen.
Specjalna Strefa Ekonomiczna.
Na terenie Bielska-Białej znajdują się cztery obszary Katowickiej Specjalnej Strefy Ekonomicznej (Wapienica, Fiat Auto Poland, Komorowice Krakowskie i Lipnik), na których zainwestowało ponad 150 firm, stwarzając blisko 32 tys. miejsc pracy.
Obszar "Wapienica", włączony do strefy w 2001 r., położony jest w północnej części dzielnicy, nad rzeką Wapienicą, w sąsiedztwie Parku Przemysłowego i Usługowego oraz drogi ekspresowej S52. Jego powierzchnia wynosi 10,9117 ha. Dotychczas powstał tu zakład Eaton Automotive, zatrudniający obecnie ponad 600 pracowników.
Park Przemysłowy i Usługowy.
Bielski Park Przemysłowy i Usługowy powstał w 2005 r. w sąsiedztwie Specjalnej Strefy Ekonomicznej i drogi ekspresowej S1. Ma powierzchnię 5,17 ha.
Wiodącym inwestorem na terenie Parku jest koncern Hutchinson Poland (przemysł motoryzacyjny). Swoje hale posiadają także Multiform Dariusz Krywult z branży budowlanej i motoryzacyjnej oraz TI Poland (przemysł motoryzacyjny).
W 2006 r. w sąsiedztwie zakładu powstał Beskidzki Inkubator Technologiczny, na którego terenie znajduje się Centrum Szkoleniowo-Konferencyjne oraz powierzchnie biurowe. Inkubator, który wybudowała Agencja Rozwoju Regionalnego, ma na celu rozwój przedsiębiorczości i wdrażanie nowych technologii.
Handel.
Handlowym centrum dzielnicy jest plac między skrzyżowaniem ul. Regera i Cieszyńskiej a domem kultury, przy którym znajduje się kilkanaście mniejszych sklepów, dwa banki oraz grupa sklepów sieci Euro Sklep. Przy ul. Jaworzańskiej znajduje się także supermarket Lewiatan. Ponadto w Wapienicy istnieje szereg mniejszych, osiedlowych sklepów.
W Dolnej Wapienicy, przy ul. Wypoczynkowej i Relaksowej znajduje się giełda towarowa należąca do spółki "Beskidzki Hurt Towarowy S.A", która powstała w roku 1997. Dwie hale handlowe, czynne siedem dni w tygodniu, zostały wykończone w roku 2001; wcześniej giełda mieściła się przy ul. Warszawskiej. Powierzchnia całego terenu, którym dysponuje BHT wynosi 10,24 ha. W różnych dniach odbywają się: giełda warzywno-owocowa i spożywcza, giełda artykułów przemysłowych, giełda odzieżowo-obuwnicza oraz giełda samochodowa.
Sport.
W Wapienicy działają dwa kluby sportowe:
Pierwszy wywodzi się z założonego w 1953 r. klubu siatkarskiego LZS Wapienica, który był wicemistrzem Polski klubów zrzeszonych w Ludowych Zespołach Sportowych. W 1964 r. założono sekcję piłkarską i zmieniono nazwę klubu na LZS „Pogoń” Wapienica. Klub rozpoczął rozgrywki w klasie C podokręgu Skoczowskiego i już po roku awansował do klasy B. W 1985 r. nastąpiła zmiana nazwy klubu na "LKS „Zapora” Wapienica", który w 1987 r. awansował do klasy A. W sezonie 2007/2008 klub awansował do klasy okręgowej (grupa bielska). Barwami klubu są biel i błękit. Adres: Bielsko-Biała, ul. Cieszyńska 388. Z wapienickiego klubu wywodzą się piłkarze: Grzegorz Pilch (obecnie Arka Gdynia) i Bartosz Woźniak (obecnie GKS Jastrzębie-Zdrój).
KS Sprint został założony 28 sierpnia 1987 r. W 1992 r. klub awansował do II ligi seniorów, gdzie startował do roku 1994. Ponownie znalazł się w II lidze w 1998 r., startując w niej do dnia dzisiejszego. W 2005 roku nawiązał współpracę z włoskim klubem lekkoatletycznym "Libertas Majano"
Przy ul. Jaworzańskiej w Górnej Wapienicy znajduje się stadion lekkoatletyczny KS Sprint, wybudowany w latach 1986–1987. Ma 1648 miejsc. W latach 90. na stadionie odbywały się wszystkie ważniejsze lekkoatletyczne zawody wojewódzkie i wiele imprez makroregionalnych. W 2001 r. stadion został zmodernizowany poprzez zadaszenie trybun, wymianę nawierzchni i poszerzenie bieżni.
W sąsiedztwie stadionu lekkoatletycznego położone jest boisko piłkarskie LKS-u o wymiarach 110 × 60 m i pojemności 100 miejsc. Zostało zbudowane w latach 50. i wyremontowane w latach 1985–1986. Od 2005 r. należy do Bielsko-Bialskiego Ośrodka Sportu i Rekreacji.
Największą imprezą sportowo-rekreacyjną jest organizowany od 2002 r. międzynarodowy mityng lekkoatletyczny "Beskidianathletic".
Religia.
Początkowo większość mieszkańców Wapienicy stanowili ewangelicy, jednak po zamknięciu miejscowego zboru w 1654 r. liczniejszą grupą stali się katolicy.
Po zakończeniu kontrreformacji (patent tolerancyjny wydany w 1781 r.) Wapienica stała się częścią parafii Zbawiciela w Bielsku (w latach 1709–1781 mieszkańcy wsi uczęszczali do kościoła Jezusowego w Cieszynie, jednego z „kościołów łaski”). W 1814 r. obszar miejscowości wszedł w skład nowo utworzonej gminy ewangelickiej w Starym Bielsku, a cztery lata później wybudowano kościół Jana Chrzciciela w Starym Bielsku – kościół parafialny, przez pewien czas także dla wapienickich wiernych. Obecnie w Wapienicy znajduje się filiał parafii ewangelickiej w Jaworzu, należącej do diecezji cieszyńskiej.
Od początku swego istnienia Wapienica należała do katolickiej parafii św. Mikołaja w Bielsku. Starania o utworzenie odrębnej parafii podejmowano od 1916 r. Ostatecznie erygowano ją w 1931 r., wraz z budową niewielkiego kościoła św. Franciszka z Asyżu przy dzisiejszej ul. Międzyrzeckiej, który został znacznie rozbudowany w latach 1950–1952. Obecnie parafia należy do dekanatu Bielsko-Biała IV – Zachód w diecezji bielsko-żywieckiej. Przy kościele utworzono cmentarz parafialny. W 2000 r. oddano do użytku dom przedpogrzebowy na cmentarzu oraz poświęcono kaplicę św. Pio z Pietrelciny mieszczącej się przy dawnym hotelu "Klimczokówka" (ul. Zapora). W parafii istnieje III zakon franciszkański (franciszkański zakon świeckich).
W Wapienicy działalność kaznodziejską prowadzi zbór Świadków Jehowy (Bielsko-Biała Wapienica).
Żydzi oraz wyznawcy innych religii zawsze stanowili w Wapienicy zdecydowaną mniejszość. Według danych z austriackiego spisu powszechnego, w 1910 r. miejscowość zamieszkiwało siedmiu żydów (przynależących do gminy wyznaniowej w Bielsku) i dziesięć osób innego niż judaizm, katolicyzm lub protestantyzm, wyznania.
Komunikacja.
Transport drogowy.
Przez północną część Wapienicy przebiega droga ekspresowa S52 (E75) E462 z Bielska-Białej do Cieszyna, gdzie łączy się z czeską D48. W sąsiedztwie Specjalnej Strefy Ekonomicznej znajduje się węzeł drogowy Bielsko-Biała – Wapienica – zjazd na ul. Międzyrzecką. Droga ekspresowa w granicach miasta nosi nazwę ul. Bohaterów Monte Cassino.
Status drogi powiatowej mają:
Inne główne ulice przebiegające przez Wapienicę to:
Kolej.
Przez Wapienicę przebiega linia kolejowa nr 190 z Bielska-Białej przez Skoczów do Cieszyna, która powstała w 1888 r. (Kolej Miast Śląskich i Galicyjskich). Jest to linia jednotorowa, w całości zelektryfikowana.
Przy ul. Dworcowej, w samym centrum dzielnicy, znajduje się stacja kolejowa Bielsko-Biała Wapienica. Ma cztery tory i jeden peron
Od stycznia 2009 r., w związku z cięciami połączeń przez PKP Przewozy Regionalne, na stacji nie zatrzymują się żadne pociągi. Wcześniej można było stąd dojechać m.in. do Wisły, Cieszyna, Czeskiego Cieszyna, Skoczowa czy dworca Bielsko-Biała Główna.
Ze stacji odchodzi nieużywana od 2004 r. bocznica do składu paliw Orlen przy ul. Lajkonika.
Komunikacja miejska i lokalna.
Do Wapienicy dociera osiem linii autobusowych MZK Bielsko-Biała: 7, 10, 16, 20, 24, 36, 52 i N1.
Pętla linii nr 7 znajduje się na ul. Dzwonkowej, przy granicy miasta z Jaworzem. „10” kursuje ul. Międzyrzecką do Dolnej Wapienicy – zależnie od kursu: na ul. Strażacką, do Beskidzkiej Giełdy Hurtowej, Parku Przemysłowego i Usługowego lub drogą S1 do hipermarketu Leroy Merlin w Starym Bielsku. W tym samym kierunku jedzie „20” (ul. Strażacka lub Park Przemysłowy), 24 do pętli przy Strażackiej przez Stare Bielsko, 36 do Wapienica Dworcowa oraz podmiejska „52” (do Międzyrzecza Dolnego). Do Górnej Wapienicy można dojechać jedynie autobusem linii nr 16, którego trasa biegnie ul. Jaworzańską, Zapora i Tartaczną na skraj Doliny Wapienicy. N1 to linia nocna, której pętla znajduje się w samym centrum dzielnicy (przystanek Wapienica Centrum). Wszystkie sześć linii prowadzi przez ul. Cieszyńską i dociera do sąsiednich Aleksandrowic, a także do ścisłego centrum miasta (okolice Dworca Głównego). Przez Wapienicę kursują również dwie bezpłatne linie do hipermarketu Auchan.
Na terenie dzielnicy znajduje się dziewiętnaście przystanków MZK. „Wapienica Centrum”, położony przy skrzyżowaniu ul. Cieszyńskiej i T. Regera, jest przystankiem wspólnym dla wszystkich linii autobusowych.
Przez zachodnią dzielnicę Bielska-Białej przejeżdżają również liczne autobusy PKS, którymi można dojechać do większości miejscowości powiatu bielskiego i cieszyńskiego. Trasy tych autobusów są w znacznej mierze obsługiwane również przez przewoźników prywatnych (tzw. busy). W Wapienicy jest siedem przystanków PKS. Są one wspólne z MZK, jednak noszą inne nazwy.

</doc>
<doc id="138802" url="https://pl.wikipedia.org/wiki?curid=138802" title="Stopnie policyjne">
Stopnie policyjne



</doc>
<doc id="138803" url="https://pl.wikipedia.org/wiki?curid=138803" title="Pięta Achillesa">
Pięta Achillesa



</doc>
<doc id="138804" url="https://pl.wikipedia.org/wiki?curid=138804" title="Malcolm X">
Malcolm X

Malcolm X (ur. 19 maja 1925 w Omaha jako Malcolm Little, zm. 21 lutego 1965 w Nowym Jorku jako El-Hajj Malik El-Shabazz – jako muzułmanin) – jeden z przywódców ruchu afroamerykańskiego w Stanach Zjednoczonych.
Malcolm X był jedną z kluczowych postaci w okresie walki Afroamerykanów o równouprawnienie. Do dziś dla wielu młodych czarnych mieszkańców gett jest idolem i wzorem do naśladowania.
Życiorys.
Młodość i rodzina.
Urodził się jako Malcolm Little w Omaha. Wychowywał się wraz z siedmiorgiem rodzeństwa, jego ojciec Earl Little był ministrem Kościoła baptystów. Earl Little był zwolennikiem systemu ideologicznego głoszonego przez działacza afroamerykańskiego Marcusa Garveya. Ze względu na swoje poglądy Little i jego rodzina narażeni byli na ataki i pogróżki ze strony rasistowskiej organizacji białych zwanej Czarnym Legionem. Rasiści zmusili rodzinę Little'ów do dwóch przeprowadzek. W 1929 spłonął dom Little'ów w Lansing w Michigan. W 1931 ciało Earla Little odnaleziono na torach. Funkcjonariusze policji zakwalifikowali zarówno śmierć baptysty i podpalenie jego domu jako wypadki, ale rodzina Little'ów nie miała wątpliwości, że za te wydarzenia odpowiedzialni są aktywiści Czarnego Legionu. Po śmierci głowy rodziny, matka ośmiorga dzieci przeżyła załamanie nerwowe i znalazła się w szpitalu psychiatrycznym. Rodzeństwo rozdzielono posyłając je do domów dziecka i rodzin zastępczych.
Wychowujący się w domu dziecka Malcolm trafiając do szkoły został umieszczony w klasie, gdzie był jedynym czarnoskórym uczniem. Szkołę ukończył z najlepszymi ocenami w klasie, wówczas wymarzyła mu się kariera prawnika od czego odwiódł go jego nauczyciel, który zasugerował mu, aby starał się o zawód "odpowiedni" dla osoby czarnoskórej. Zniechęcony do dalszej edukacji Little zrezygnował z niej i przeniósł się do Bostonu podejmując się dorywczych prac w różnych branżach.
Z Bostonu trafił do nowojorskiego Harlemu. Tam poznał życie przestępcze. Wkrótce sam zaczął handlować narkotykami oraz dopuszczał się kradzieży.
Naród Islamu.
Więzienie.
W 1946 roku został złapany przez policję za kradzieże i skazany na 10 lat więzienia. W trakcie odbywania kary więzienia ponownie zainteresował się nauką. Tam też za namową swojego brata Reginalda, będącego członkiem Narodu Islamu, zainteresował się islamem. Poznając nauki lidera Elijaha Muhammada z Narodu Islamu doszedł do wniosku, że biali wykorzystują czarnych do swoich celów. Jeszcze w więzieniu rozpoczął korespondowanie z Elijahem, a po warunkowym opuszczeniu zakładu w 1952 roku przystąpił do Narodu Islamu przyjmując nazwisko Malcolm X – litera „X” (X – niewiadoma) miała podkreślić, że nie zna swoich przodków pochodzących z Afryki, a jego dotychczasowe nazwisko jest narzucone przez białych właścicieli niewolników.
Na wolności.
Po wyjściu na wolność stał się jedną z najważniejszych twarzy Narodu Islamu – pastorem w Harlemie i prawą ręką Muhammada. Działalność Malcolma X wzbudziła zainteresowanie FBI. Służby po tym, gdy jeszcze w więzieniu napisał list do prezydenta Harry'ego Trumana, umieściły go na liście tzw. potencjalnych sabotażystów komunistycznych oraz założyły jego teczkę personalną. W liście tym oprotestował zaangażowanie Stanów Zjednoczonych w wojnę koreańską i prowokacyjnie oznajmił „zawsze byłem komunistą. Podczas ostatniej wojny usiłowałem zaciągnąć się do armii japońskiej”. Inspirując się ruchami rewolucyjnymi i wyzwoleńczymi z Trzeciego Świata starał się wdrożyć w ideologię Narodu Islamu „czarny internacjonalizm” głoszący jedność wszystkich czarnoskórych. Uważał, że klęska Francji w Indochinach czy powstanie Mau Mau w Kenii są dowodem na to, że świat zachodni jest osłabiony i jest to szansa dla niezachodnich narodów na objęcie prymu na świecie.
Postać Malcolma X wzbudziła zainteresowanie mediów, w latach 50. występował on w programach i debatach telewizyjnych głosząc tam przekaz Narodu Islamu. Coraz większa rozpoznawalność pastora przyczyniła się w głównej mierze do rozszerzenia liczby członków Narodu i jego wpływów w Stanach Zjednoczonych. W tym czasie prowadził on poprzez media polemikę z przedstawicielami ruchu na rzecz praw obywatelskich. Szczególnie mocno konkurował z Martinem Lutherem Kingiem, którego poddawał surowej krytyce. W kwietniu 1957 roku po brutalnym pobiciu i zaaresztowaniu czarnego muzułmanina przez policję zorganizował demonstrację, w trakcie której zażądano hospitalizacji aresztowanego działacza. Demonstracja ta była pierwszym takim wydarzeniem zorganizowanym przez Malcolma X. W 1958 roku poślubił Betty X również będącą wierną Narodu. W 1959 roku stał się głównym bohaterem pięcioodcinkowego serialu telewizyjnego „Nienawiść rodząca nienawiść".
W 1962 roku w Los Angeles wybuchły zamieszki z udziałem wyznawców Narodu Islamu. W starciach z policją postrzelonych zostało sześciu czarnych muzułmanów, a sekretarz miejscowego meczetu, Ronald X Stokes, został przez stróżów prawa zabity (strzelano do niego choć podniósł ręce do góry i nie zachowywał się agresywnie). Po zamieszkach wzmogła się akcja rządu przeciwko Narodowi, a jego działalność stanowa komisja senacka określiła jako „antyamerykańską” i uznała, że grupa prowadzi „afiliację komunistyczną”. Zabicie sekretarza skłoniło Malcolma X do próby organizacji grupy bojowej i zemsty na policji Los Angeles. Od pomysłu tego odwiódł go Elijah Muhammad. Niemniej jednak Malcolm udał się do Los Angeles, gdzie zaproponował organizacjom ruchu na rzecz praw obywatelskich utworzenie sojuszu na rzecz walki z przemocą policji. Muhammad początkowo popierał działania Malcolma X zezwalając między innymi na spotkania czarnych muzułmanów z pastorami protestanckimi działającymi na rzecz praw czarnoskórych. Współpraca ta została następnie zaniechana z inicjatywy Muhammada, co uruchomiło jego spór z Malcolmem. 
Wydarzenia z Los Angeles zbliżyły go do lewicowego skrzydła ruchu na rzecz praw obywatelskich. W jego przemowach widoczny był coraz większy radykalizm utrzymany w tym duchu i coraz więcej odwołań do chęci przeprowadzenia rewolucji. Malcolm X odwoływał się przy tym do sukcesu ruchów rewolucyjnych w Azji, Afryce czy na Kubie. 2 grudnia 1963 roku Malcolm X będący wówczas krajowym, a więc najwyższym rangą pastorem Narodu Islamu, został bezterminowo (a w praktyce na stałe) zawieszony przez Elijaha Muhammada pod pretekstem pogwałcenia przez niego zakazu komentowania zamachu na Johna F. Kennedy'ego. Muhammad zapobiegł w ten sposób możliwości przejęcia władzy w Narodzie przez Malcolma.
Odejście z Narodu Islamu.
W marcu 1964 roku ogłosił odejście z Narodu Islamu. Decyzję tę ogłosił po tym, gdy na światło dzienne wyszła informacja o nieślubnych dzieciach Muhammada Elijaha – informacja ta wstrząsnęła Malcolmem ze względu na to, że sam Muhammad na gruncie islamskim wprowadził w organizacji surowe zakazy obejmujące między innymi cudzołóstwo. Jeszcze w tym samym roku odbył pielgrzymkę do Mekki. Spotkanie z wyznawcami islamu innych ras zmieniło jego nastawienie i otworzyło na współpracę z osobami spoza kręgu środowisk osób czarnoskórych. Wizytę w Arabii Saudyjskiej ułatwił mu tamtejszy książę Fajsal ibn Abd al-Aziz Al Su’ud. Dostrzegając ponadrasowy charakter islamu i za namowami Fajsala porzucił doktrynę Narodu, przyjął islam w wydaniu sunnickim i zmienił nazwisko stając się El Hajj Malikiem El-Shabazzem.
Po powrocie do Stanów Zjednoczonych odgrodził religię od polityki. Utworzył dwie organizacje o osobnym charakterze. Za działalność religijną odpowiedzialny był Meczet Muzułmański a za polityczną Organizacja Jedności Afroamerykańskiej. Po raz pierwszy nawiązał kontakt z grupami białych. Białym sojusznikiem Organizacji Jedności Afroamerykańskiej stała się lewicowa Socjalistyczna Partia Robotnicza. Coraz wydatniej głosił hasła rewolucyjne i antykapitalistyczne. Zbliżająca się jego zdaniem rewolucja nie będzie miała oparcia w kolorze skóry, lecz będzie globalną rebelią skierowaną przez przedstawicieli wszystkich ras przeciwko wyzyskiwaczom.
Jeszcze w 1964 roku po raz kolejny odbył podróż na Bliski Wschód, a także do Afryki. W trakcie trwającej prawie pół roku wizyty ochoczo przyjmowany był przez tamtejszych oficjeli. W grudniu 1964 roku uczestniczył w debacie na Uniwersytecie Oksfordzkim. Korzystając ze zdobytych w Trzecim Świecie koneksji przygotowywał potępienie rządu amerykańskiego za rasizm na seminarium afroazjatyckim mającym odbyć się w Algierii. Na spotkanie osobiście zaprosił go prezydent Ahmed Ben Bella. Na konferencji miał się też spotkać z Ernesto Guevarą (z którym prawdopodobnie spotkał się już grudniu 1964 roku, gdy ten przyleciał do USA na sesję Zgromadzenia Ogólnego ONZ).
Śmierć.
Tuż przed wyjazdem do Algierii, 21 lutego 1965 roku, Malcolm X został zastrzelony na wiecu w Harlemie, na którym miał przedstawić status Organizacji Jedności Afroamerykańskiej. Za winnych zabójstwa uznano trzech członków Narodu Islamu (W 2021 r. dwóch z nich zostało uniewinnionych przez Sąd Najwyższy hrabstwa Nowy Jork), którzy mieli nie pogodzić się z opuszczeniem przez Malcolma tejże organizacji. Tydzień przed zamachem dom Malcolma w którym spał z żoną i córkami został zaatakowany bombami zapalającymi. Niektóre źródła wskazują na to, że zamachowcy byli opłacani lub byli tajnymi współpracownikami FBI.
W 1965 roku ukazała się w Nowym Jorku ceniona do dziś , napisana z pomocą Aleksa Haleya.
Nawiązania w sztuce.
Reżyser Spike Lee nakręcił film biograficzny "Malcolm X" (1992). W roli głównej wystąpił Denzel Washington.

</doc>
<doc id="138805" url="https://pl.wikipedia.org/wiki?curid=138805" title="Skroplenie azotu">
Skroplenie azotu



</doc>
<doc id="138806" url="https://pl.wikipedia.org/wiki?curid=138806" title="Skroplenie tlenu">
Skroplenie tlenu



</doc>
<doc id="138809" url="https://pl.wikipedia.org/wiki?curid=138809" title="Gatunek rodzimy">
Gatunek rodzimy

Gatunek rodzimy, gatunek autochtoniczny, spontaneofit – gatunek rodzimy dla danego ekosystemu, siedliska, biocenozy. Gatunki autochtoniczne stanowią o składzie faunistycznym i florystycznym danego obszaru geograficznego. Duży ich udział w składzie gatunkowym świadczy o tym, że flora czy fauna danego obszaru jest naturalnego pochodzenia.
Przeciwieństwem gatunków rodzimych są gatunki alochtoniczne, czyli gatunki obcego pochodzenia.
Przykładem gatunku rodzimego w Polsce może być rak rzeczny ("Astacus astacus") (in. rak szlachetny) wypierany przez sprowadzonego do Europy w XIX wieku z Ameryki Północnej raka pręgowanego ("Orconectes limosus").

</doc>
<doc id="138810" url="https://pl.wikipedia.org/wiki?curid=138810" title="Gatunki alochtoniczne">
Gatunki alochtoniczne



</doc>
<doc id="138811" url="https://pl.wikipedia.org/wiki?curid=138811" title="Gatunki inwazyjne">
Gatunki inwazyjne



</doc>
<doc id="138816" url="https://pl.wikipedia.org/wiki?curid=138816" title="Tygrys tasmański">
Tygrys tasmański



</doc>
<doc id="138817" url="https://pl.wikipedia.org/wiki?curid=138817" title="Tygrys workowaty">
Tygrys workowaty



</doc>
<doc id="138821" url="https://pl.wikipedia.org/wiki?curid=138821" title="Siły elektrostatyczne">
Siły elektrostatyczne



</doc>
<doc id="138822" url="https://pl.wikipedia.org/wiki?curid=138822" title="Siła elektrostatyczna">
Siła elektrostatyczna



</doc>
<doc id="138827" url="https://pl.wikipedia.org/wiki?curid=138827" title="Pistolet maszynowy Suomi">
Pistolet maszynowy Suomi

 
Pistolet maszynowy "Suomi" kalibru 9 mm został skonstruowany przez Fina Aimo Johannesa Lahti i produkowany przez zakłady Tikkakoski. 
Historia.
Aimo Lahti rozpoczął prace nad tym pistoletem maszynowym już w roku 1921 na zapotrzebowanie armii fińskiej. Jednakże dopiero po 10 latach udało mu się skonstruować naprawdę udany i niezawodny pistolet maszynowy, co było szczególnie ważne w trudnych warunkach walki w klimacie polarnym.
Przyjęcie pistoletu maszynowego "Suomi" do uzbrojenia zmusiło armię fińską do przejścia z amunicji pistoletowej 7,65 mm Parabellum na 9 mm Parabellum, co przyczyniło się do perturbacji w zaopatrywaniu wojsk w amunicję, ponieważ wojna wybuchła w okresie przezbrojenia. W momencie wybuchu wojny zimowej w 1939 armia fińska posiadała około 4 tys. egzemplarzy pistoletu.
Broń ta okazała się wyjątkowo skuteczna i podczas wojny wyprodukowano dla armii fińskiej prawie 57 tys. jej egzemplarzy. Do jesieni 1942 roku wyprodukowano wystarczającą liczbę sztuk, by przydzielić jeden "Suomi" do każdej drużyny strzeleckiej (liczącej 9 osób), w których z reguły broń była używana przez najbardziej skutecznego i odważnego żołnierza drużyny. Następnie postanowiono zwiększyć liczbę "Suomi" w drużynie do dwóch, i cel ten osiągnięto do końca 1943 roku. Plan wprowadzenia trzeciego egzemplarza tej broni do każdej drużyny został tylko częściowo wykonany przed wycofaniem się Finlandii z wojny w lecie 1944 roku.
Pistolet był używany przez fińską armię długo po wojnie – w lecie 1957 roku miała ona nadal około 53,6 tys. egzemplarzy broni. W latach 60. i 70. XX wieku karabiny automatyczne zastąpiły Suomi w pierwszej linii, lecz broń była nadal używana przez formacje drugiej linii. Dopiero zakup w latach 90. XX wieku. wielu egzemplarzy karabinku AKM od Niemiec (z byłej armii NRD) i z Chin ostatecznie doprowadził do wycofania pistoletu ze służby w armii. Część egzemplarzy jest do dziś składowana na użytek rezerwowych sił policji. 
Pistolet maszynowy "Suomi" oprócz Finlandii był produkowany również w Danii, Szwecji i Szwajcarii.
Pistolety maszynowe "Suomi" znajdowały się w okresie międzywojennym w uzbrojeniu polskiej Policji Państwowej. Zostały zakupione w pierwszej połowie lat trzydziestych XX wieku w ilości ok. 100 sztuk wraz z magazynkami na 25 i 70 nabojów. Używane były też przez Wojsko Polskie w ograniczonym zakresie. Na stałe przydzielono je do 1 dywizjonu żandarmerii i ochrony GISZ w liczbie 3 szt., MSWojsk. w liczbie 3 szt., Sztab Główny 2 szt., Komenda Miasta 2 szt. Znany jest przypadek wypożyczenia 31 sztuk jednostek tej broni we wrześniu 1938 roku do 24 Pułku Ułanów na ćwiczenia. Podczas walk wrześniowych SGO "Polesie" załoga samolotu szkolnego PWS-26 w składzie por. pil. Edmund Piorunkiewicz i obserwatorzy por. rez. Józef Wodnicki i ppor. rez. Konstanty Radziwiłł (zamiennie) z 13 Eskadry Szkolnej (II pluton rozpoznawczy) latali używając tej broni jako uzbrojenia samolotu. 
Opis techniczny.
Pistolet maszynowy "Suomi" działał na zasadzie odrzutu swobodnego zamka, ale odróżniał się od innych bardzo masywną konstrukcją. Komora zamkowa nie miała otworów, co zmniejszało prawdopodobieństwo zacięcia się broni wskutek zanieczyszczenia. Konstrukcja mechanizmu spustowego pozwala na prowadzenie ognia pojedynczego lub ciągłego. Rzadko spotykanym w pistoletach maszynowych rozwiązaniem była szybkowymienna lufa, typowa raczej dla karabinów maszynowych. Bębnowy magazynek na 70 naboi do "Suomi" (magazynek ten mieścił maksymalnie 72 naboje, lecz taka liczba powodowała zacinanie się broni) został później skopiowany przez Rosjan i użyty w pistoletach maszynowych PPD i PPSz. Poza magazynkami bębnowymi wykorzystywano także magazynki pudełkowe o pojemności 20, 36, 40 naboi (dwurzędowe) i pudełkowe 50 nabojowe (czterorzędowe). Przyrządy celownicze składają się z muszki i celownika krzywkowego ze szczerbinką z nastawem od 100 do 500 m.

</doc>
<doc id="138828" url="https://pl.wikipedia.org/wiki?curid=138828" title="Portret sarmacki">
Portret sarmacki

Portret sarmacki – gatunek malarstwa portretowego typowy dla polskiej sztuki barokowej, przedstawiający szlachtę i magnatów. 
Był to rodzaj obrazu przedstawiający postać szlachcica, który z reguły stoi przy stoliku ubrany w reprezentujący strój z zazwyczaj herbem rodowym. Czasami obok namalowanego szlachcica były napisy informujące o jego stanowisku i godnościach. Obok: buława, księga, krucyfiks lub inny symbol urzędu Sarmaty.
Portrety sarmackie charakteryzowały się linearyzmem, dwiema płaszczyznami
zdecydowanych barw, akcentowaniem
zdobnictwa ubiorów i akcesoriów, a także ostrym realizmem, tj. brakiem idealizacji modela.
Specyficznym rodzajem malarstwa sarmackiego był portret trumienny.

</doc>
<doc id="138830" url="https://pl.wikipedia.org/wiki?curid=138830" title="Construction Time Again">
Construction Time Again

Construction Time Again – trzeci album grupy Depeche Mode, wydany 9 września 1983.
Znalazły się na nim kompozycje stworzone przez Martina Lee Gore'a oraz Alana Wildera. Muzycy w dość specyficzny sposób nagrywali dźwięki do swej kolejnej płyty. Są tu różne odgłosy, takie jak: tłuczenie szyby samochodu, tarka, odgłosy lokomotywy itp. – wszystko „przepuszczone” przez syntezatory i samplery obsługiwane przez Alana Wildera oraz Andy'ego Fletchera. Całość dopełniają teksty autorstwa Martina Lee Gore'a.
Reedycja.
W 2007 roku wydano redycje albumu, który zawierał płytę CD oraz DVD

</doc>
<doc id="138831" url="https://pl.wikipedia.org/wiki?curid=138831" title="80 cm Kanone 5 (Eisenbahn)">
80 cm Kanone 5 (Eisenbahn)

80 cm K (E) „Schwerer Gustav” (przez żołnierzy nazwane Dora) – niemieckie działo kolejowe kalibru 802 mm, największe i najbardziej kosztowne działo w historii.
Historia.
Prace nad Dorą rozpoczęły się w 1935 roku. Ich inicjatorem był Adolf Hitler. W zakładach Kruppa rozpoczęto w tym roku studia nad możliwością skonstruowania działa o donośności 34-45 km, którego pociski byłyby zdolne przebić ściany żelbetowe o grubości 7 m i płyty stalowe o grubości 1 m. Pod kierownictwem szefa działu konstrukcyjnego koncernu Kruppa, dra inż. Ericha Müllera, przeprowadzono obliczenia właściwości balistycznych dział kalibru 700, 800 i 1000 mm. W marcu 1936 roku Hitler wydał polecenie rozpoczęcia prac nad działem, które określano jako "Maginot-Linien-Bezwinger". Na początku 1937 roku przedstawiono wojskowym projekt wstępny działa. Został on opracowany w ramach tzw. Sofort-Programm – szybkich prac, zmierzających do opracowania projektów nowoczesnej artylerii kolejowej. Wtedy to opracowano m.in. działa 150 mm, 170 mm, 200 mm, 240 mm, 280 mm. Pierwotne działo 800 mm miało być przeznaczone do niszczenia umocnień Linii Maginota. Minęła jednak kampania w Polsce, rozpoczęła się kampania na zachodzie Europy, a przedłużające się prace nad projektem o dużej trudności opóźniły wyprodukowanie działa. Ostatecznie nie użyto go podczas kampanii we Francji. Działo było gotowe dopiero w 1942 r. Było ono prezentem od Gustava Kruppa dla Adolfa Hitlera, który w dowód wdzięczności i na cześć Gustava Kruppa nadał działu nazwę Gustav.
Armata kolejowa Gustav była gigantycznym stalowym monstrum. Do transportu musiało być ono rozkładane przy pomocy dźwigów kolejowych, co, podobnie jak składanie w całość, trwało około 6 tygodni. Do doprowadzenia do gotowości bojowej potrzebowało czterech torów – dwóch wewnętrznych dla samego działa (musiały być one równoległe) i dwóch zewnętrznych dla dźwigów kolejowych, które były niezbędne podczas jego montażu. Montaż wymagał zaangażowania około 1400 osób – robotników, techników, wartowników. Osłonę przed lotnictwem nieprzyjaciela zapewniał pułk artylerii przeciwlotniczej. Pociski, przewożone na wagonach zaopatrzeniowych, ładowano przy pomocy małego dźwigu i wózków. W związku z dużą masą pocisków (dochodziła do 7,1 tony) i żmudnym procesem ładowania, można było wystrzelić tylko około 2-3 pociski na godzinę. Było to jednak dużo, zważywszy na siłę działania pojedynczego pocisku.
Latem 1942 r., podczas chrztu bojowego pod Sewastopolem, pocisk przebił dziesięciometrową warstwę ziemi i strop z żelbetu, po czym eksplodował w podziemnym składzie amunicji. Dora, bo tak nazwała Gustava jego żołnierska obsługa (jest to obecnie źródłem rozbieżności co do liczby wyprodukowanych EK 80 cm, gdyż w niemieckich bateriach Dora była nazwą czwartego z dział, nazywanych po kolei: Anton, Bruno, Caesar i Dora), znajdowała się pod Sewastopolem 14 dni. Wystrzeliła wtedy około 20 pocisków. W czasie tych działań nie osiągnięto spodziewanego efektu z uwagi na zbyt duży rozrzut pocisków. Później działo skierowano pod Leningrad, ale nie dotarło ono na planowane stanowisko z powodu kontrofensywy radzieckiej.
Następnie działo zostało przeniesione z powrotem do Niemiec w celu przeprowadzenia remontu. Jeden z pocisków działa znajduje się na wystawie Muzeum Wojska Polskiego w Warszawie.
W rzeczywistości przeciwko powstaniu warszawskiemu użyto 60-cm Karl Gerät 040 – „Ziu”.
Działo zostało prawdopodobnie zniszczone, aby zapobiec jego przechwyceniu. Jakiś czas przed 22 kwietnia 1945 jego szczątki odkryto w lesie 15 km na północ od Auerbach i około 50 km na południowy zachód od Chemnitz.
Rozpoczęto także budowę drugiego działa tego typu, ale później prace zarzucono, gdyż potrzeba było na jego wykonanie zbyt dużo stali i siły roboczej. Nieznane są dalsze losy Dory. Po zajęciu Niemiec znajdowano co jakiś czas jej części (głównie w Bawarii), ale nigdy nie odnaleziono całości.
Trzecim działem tego typu miała być „Herta”, jednak nigdy nie została zbudowana.

</doc>
<doc id="138835" url="https://pl.wikipedia.org/wiki?curid=138835" title="Nebelwerfer">
Nebelwerfer

Nebelwerfer (z niem. „miotacz mgły”) – niemieckie wieloprowadnicowe wyrzutnie rakietowe z okresu II wojny światowej. Zasadniczym celem ich użycia było prowadzenie szybkiego, zmasowanego i zaskakującego wroga ognia przeciw celom naziemnym. W okresie powstania warszawskiego przylgnęła do nich polska nazwa "szafa" lub "krowa" (z uwagi na charakterystyczny dźwięk jaki był słyszalny podczas odpalania salwy pocisków). Żołnierze amerykańscy przezywali je "screaming Mimi".
Historia.
Geneza wyrzutni Nebelwerfer.
Prace nad Nebelwerferami rozpoczęły się w latach 30. XX wieku. Powstały one na bazie doświadczeń i prac konstrukcyjnych Waltera Dornbergera, który w Urzędzie Uzbrojenia Wojsk Lądowych Niemiec zajmował się projektowaniem rakiet dla potrzeb Reichswehry. Opracował on wyrzutnię rakietową kalibru 150 mm "Do-Werfer" ("wyrzutnia Dornbergera"), która stała się protoplastą wszystkich późniejszych Nebelwerferów.
W początkowym okresie prac rozwojowych nad wyrzutniami rakietowymi w celu ukrycia ich faktycznego przeznaczenia i dezinformacji broń ta została ukryta pod kryptonimem "Nebelwerfer", co miało sugerować, że głównym ich przeznaczeniem będzie wykorzystanie w wojskach zadymiania i chemicznych.
Rozwój wyrzutni Nebelwerfer.
Pierwszą wyrzutnię "15-cm Nebelwerfer 41" ("15-cm Nb. W. 41") kalibru 150 mm opracowano w latach 1937-1939. Składała się ona z 6 prowadnic rurowych, złączonych w wiązkę. Wyrzutnię mocowano na łożu z rozstawialnymi trzema podporami i demontowanymi kołami. Zapłon pocisków odbywał się za pomocą zapalarki elektrycznej. Donośność 15-cm Nebelwerfer 41 wynosiła 3000 m przy materiale pędnym z prochu dymnego i 6700 m przy zastosowaniu prochu bezdymnego.
W 1940 opracowano ciężką wyrzutnię ramową "schweres Wurfgerät 40 Holz" która charakteryzowała się dużą prostotą i łatwością obsługi na polu walki – była to po prostu drewniana rama ustawiana na ziemi. Odpalanie pocisków rakietowych 28 cm Wk. Spr. i 32 cm Wk. Fl. odbywało się bezpośrednio z fabrycznych opakowań, którymi były drewniane skrzynie układane na ramie wyrzutni. Wyrzutnie tego rodzaju bardzo często montowano na pojazdach ciężarowych, a także półgąsienicowych i specjalnych. Podobnie jak w poprzedniej konstrukcji pociski inicjowane były elektrycznie. Donośność pocisku wynosiła 1925-2200 m. Odmianą tej wyrzutni była "schweres Wurfgerät 41 Stahl", której ramę wykonano ze stali.
W 1941, aby usprawnić mobilność oddziałów rakietowych, opracowano wyrzutnię "28/32-cm Nebelwerfer 41", która holowana przez ciągnik, miała znacznie większe pole manewru, niż stacjonarne wyrzutnie ramowe – była montowana na dwukołowej przyczepie. Wprowadzono także do użycia wyrzutnię schwerer Wurfrahmen 40, umożliwiającą montaż 4-6 skrzynek z pociskami 28/32 cm Wk. na pojeździe opancerzonym – najczęściej występowały w tej roli transportery Sd.Kfz.251, wykorzystywano także zdobyczne francuskie ciągniki artyleryjskie Renault UE i czołgi Hotchkiss H-35. W tym samym roku na uzbrojenie Wehrmachtu weszła wyrzutnia 5 prowadnicowa kalibru 210 mm "21-cm Nebelwerfer 42", wystrzeliwująca pociski 21 cm Wgr. 42 Spr o zasięgu 7850 m.
Od 1943 Dowództwo Wojsk Lądowych Wehrmachtu zdecydowało się zmodyfikować wyrzutnię "28/32-cm Nebelwerfer 41", wdrażając do produkcji "30-cm Nebelwerfer 42" z pociskami kalibru 300 mm. Nowa wyrzutnia charakteryzowała się większą donośnością. Ze względu na dużą masę pocisków rakietowych, opracowano do niej specjalne nosze (korytko ładowniczego), używane podczas ładowania.
W 1943 powstał "15-cm Panzerwerfer 42" służący do szybkiego i zmasowanego wsparcia ogniowego dla wojsk pierwszej linii frontu. Zestaw ten składał się z 10 prowadnic rurowych, zamontowanych na półgąsienicowym pojeździe zwanym Maultier („muł”). W 1944 opracowano wyrzutnię rakietową "30-cm R-Werfer 56", która była modyfikacją "30-cm Nebelwerfer 42" o zwiększonej donośności.
Inne wersje niemieckich wyrzutni rakietowych.
W czasie II wojny światowej Niemcy po zapoznaniu się z radzieckimi samobieżnymi wyrzutniami rakietowymi BM-8 Katiusza wyprodukowali niewielką liczbę 48 prowadnicowych wyrzutni szynowych kalibru 80 mm z pociskami stabilizowanymi za pomocą brzechw ("8 cm R-Vielfachwerfer"), które weszły na uzbrojenie Waffen-SS. Montowano je na francuskich półgąsienicowych pojazdach SOMUA MCG i niemieckich Sd.Kfz. 4.
Dla jednostek specjalnych opracowano również kilka innych wyrzutni:
Pociski rakietowe.
W Nebelwerferach stosowano pociski rakietowe stabilizowane w locie za pomocą dysz, które nadawały im ruch obrotowy i zwiększały celność. Jako materiał pędny stosowano początkowo sprasowany proch dymny, który od 1941 zastępowano prochem bezdymnym – dwuglikolowym, a od 1944 – prochem bezdymnym hydrocelulozowym. Pocisk 15 cm Wgr. 41 Spr. składał się z dwóch części. Silnik rakietowy i materiał napędowy umieszczono w głowicy, ładunek wybuchowy – poniżej dysz w tylnej części pocisku. Niekonwencjonalna budowa tego typu rakiet miała wiele zalet. Przede wszystkim:
Pozostałe pociski – 21 cm Wgr. 42 Spr., 28/32 cm Wk. oraz 30 cm Wgr. 42 Spr. – posiadały już konwencjonalny układ z głowicą bojową umieszczoną z przodu i silnikiem z tyłu.
W czasie II wojny światowej eksperymentowano z wykorzystaniem pocisków tego typu również do innych celów. W trakcie badań w Peenemünde próbowano pociskami rakietowymi strzelać z zanurzonego okrętu podwodnego (U-511). Testowano także możliwość wykorzystania ich jako broń przeciwlotniczą.
Od roku 1943 pocisk 21 cm Wgr. 42 Spr. używany był przez Luftwaffe jako broń lotnicza do atakowania formacji ciężkich bombowców.

</doc>
<doc id="138837" url="https://pl.wikipedia.org/wiki?curid=138837" title="Bezzałogowy statek powietrzny">
Bezzałogowy statek powietrzny

Bezzałogowy statek powietrzny (BSP, ang. "unmanned aerial vehicle", skr. "UAV"), bezzałogowy system powietrzny (ang. "unmanned aerial system", skr. "UAS"), dron – statek powietrzny, który nie wymaga do lotu załogi obecnej na pokładzie oraz nie ma możliwości zabierania pasażerów, pilotowany zdalnie lub wykonujący lot autonomicznie. Bezzałogowe statki powietrzne są obecnie wykorzystywane głównie przez siły zbrojne do obserwacji i rozpoznania przez co zwykle wyposażone są w osprzęt służący do obserwacji w postaci głowic optoelektronicznych. Uzbrojone i przeznaczone do wykonywania działań bojowych statki są określane jako „bezzałogowe bojowe statki powietrzne” (ang. "unmanned combat air vehicle", skr. "UCAV") lub „drony bojowe” (ang. "combat drone").
Urządzenia tego rodzaju, bez żadnego wyposażenia, już od czasów I wojny światowej stosowane były do trenowania oddziałów przeciwlotniczych jako latające cele. Latające bomby V-1 stosowane przez Niemców do bombardowania Londynu, czy też pociski manewrujące też zaliczane mogłyby być do kategorii BSP, niemniej pojazdy tego typu są bronią samą w sobie i nie mogą być – w odróżnieniu od BSP – powtórnie wykorzystane.
Bezzałogowe statki powietrzne w Polsce.
Wojskowe.
W Polsce projekty i badania nad BSP prowadzi m.in. Politechnika Śląska, Lotnicza Akademia Wojskowa w Dęblinie, Instytut Techniczny Wojsk Lotniczych, Politechnika Warszawska, Politechnika Poznańska, Politechnika Wrocławska oraz Politechnika Rzeszowska.
Siły Zbrojne Rzeczypospolitej Polskiej mają na wyposażeniu kilka bezzałogowych statków powietrznych: Aeronautics Orbiter, wykorzystywany głównie przez żołnierzy służących w Afganistanie, a także ScanEagle i WB Electronics FlyEye używane w Wojskach Specjalnych.
PKW Afganistan przez pewien okres (od wiosny 2011 do stycznia 2012), używał także jednego zestawu bsl Aeronautics Aerostar. Były to egzemplarze wypożyczone od producenta, do czasu dostawy właściwych egzemplarzy (z powodu nie wywiązywania się producenta z zamówienia MON). Po kilku przedłużeniach terminu dostawy, kontrakt został zerwany przez MON z winy Aeronautics. Wypożyczone bezzałogowce zwrócono producentowi.
W 2015 r. planowano podjęcie decyzji o trybie pozyskania uderzeniowych systemów bezzałogowych Zefir i Gryf. 20 sierpnia tego roku minister obrony zdecydował, że Polska nie będzie kupować tych systemów za granicą, a do przetargu zaprosi firmy krajowe.
Prywatne.
Od 7 września 2016 roku weszły w życie nowe przepisy regulujące ruch dronów nad terytorium Polski. Dawniej można było latać bez licencji nad zabudowaniami i miastami poniżej 25 tysięcy mieszkańców. Od września bez licencji nie można latać nawet nad wsiami i wolno stojącymi budynkami (wymagane jest zachowanie odległości 100 metrów od zabudowań i 30 metrów od osób i pojazdów).
Zmiany dotyczą modeli latających ważących powyżej 0,6 kg. Modelami poniżej tej wagi można w dalszym ciągu wykonywać loty niekomercyjne, nawet na terenie miasta.
Osoby chcące latać zarobkowo lub cięższymi modelami muszą zdać egzamin państwowy w jednej z dwóch kategorii:
Lista osób upoważnionych do przeprowadzenia egzaminu UAVO znajduje się na stronie Urzędu Lotnictwa Cywilnego.
Zastosowania cywilne.
Bezzałogowe statki powietrzne stosuje się również w badaniach naukowych. Szczególnie przydatne są w monitorowaniu obszarów podbiegunowych. Wykonują pomiary grubości warstwy ozonowej, zliczają populacje fok, tworzą mapy zbiorników wody spływającej podczas roztopów, mierzą grubość lodu, badają zanieczyszczenia atmosfery i przepływ aerozoli nad Oceanem Spokojnym. Niekiedy jednostki naukowe konstruują własne modele do swoich badań takie jak Meridian opracowany przez studentów University of Kansas.
W cywilnym zastosowaniu mogą one pełnić funkcję przekaźników telekomunikacyjnych, Amazon od dłuższego czasu zapowiada już chęć dostarczania swoich przesyłek poprzez drony, podobnie jak Dominos Pizza przewiduje ich zastosowanie przy dostawie pizzy. Firma P4, polski dostawca usług telekomunikacyjnych poszerzy swoją ofertę o drona Parrot AR.Drone 2.0 Elite Edition, który jest dostępny dla każdego.
Prowadzone są testy zastosowania dronów do szybkiego dostarczania defibrylatora typu AED ("automated external defibrillator") pacjenta z nagłym zatrzymaniem akcji serca.
Firma Google zakupiła producenta dronów Solar 60&lt; i planuje początkowo umieścić drony w przestrzeni, na wysokości 20 km nad poziomem morza. Zamontowane panele słoneczne umożliwią BSP przemieszczanie się przez 5 lat i użyte będą do dostarczenia połączenia internetowego mieszkańcom najmniej zamożnych terenów na świecie, jednocześnie docierając do miejsc, w których dostarczenie Internetu było wcześniej nieosiągalne.
Projektowane są też coraz częściej do akcji poszukiwawczo-ratowniczych (m.in. w jaskiniach), a także w kryminalistyce rozpoznawczej i wykrywczej.
Kolejnym miejscem zastosowania BSP jest branża nieruchomości, która używa bezzałogowych systemów latających do fotografowania i nagrywania budynków, które posiada w swojej ofercie. Wiele firm z różnych branż idzie ich śladem, wykonując zdjęcia w miejscach trudno dostępnych lub z perspektywy, którą trudno uchwycić w normalnych warunkach. Niektórzy eksperci są zdania, że drony zrewolucjonizują rynek telewizyjny i reklamowy. Już dziś możemy obejrzeć wiele reklam telewizyjnych, które zostały nagrane dzięki wykorzystaniu kamer zainstalowanych na niewielkich latających obiektach. Dzięki temu drony znalazły zastosowanie w reklamach i marketingu.
Bezzałogowe statki powietrzne również pomagają uwiecznić ekstremalne chwile osobom, które trenują wyczynowe sporty. Osoby odpowiedzialne za nagrania nie muszą już podążać ich krokiem, gdyż zrobi to za nie dron. Wystarczy im kontroler lotu w dłoni i specjalne gogle wyświetlające obraz z kamer.
Dziennikarze również wykorzystują drony do nagrania obrazu z lotu ptaka. Dzięki temu możemy oglądać obraz z samego serca akcji. Operator może to zrobić bezpośrednio z wozu transmisyjnego, a przy użyciu maszyn o większym zasięgu, nawet z siedziby redakcji.
BSP cieszą się zainteresowaniem wśród grup przestępczych i hakerów. Jeden z hakerów, Samy Kamkar, opracował metodę, dzięki której potrafi przejmować kontrolę nad dronami Parrot. SkyJack to dron przeprogramowany przez Samy’ego, który jest w stanie znaleźć w przestrzeni powietrznej drona Parrot i przejąć kontrolę nad jego kamerami i sterowaniem.
Angielscy gangsterzy wykorzystują bezzałogowy system latający do szukania nielegalnych plantacji marihuany. Lampy oświetlające rośliny wydzielają ciepło, które widziane jest przez kamery noktowizyjne. Przestępca nachodzi nielegalnego plantatora i przywłaszcza jego plony, by móc je później sprzedać z zyskiem. Gangsterzy twierdzą, że nie sprawdzają co i kto ma w domu, tylko szukają miejsc nielegalnych upraw.
W Polsce funkcjonuje regularne połączenie dronowe pomiędzy Szpitalem Czerniakowskim a szpitalami w Sochaczewie i w Pułtusku. Transportujące próbki do badań bezzałogowce odbywają loty po kilka razy dziennie – po ok. 60 km w jedną stronę. Loty są realizowane na podstawie szczególnego zezwolenia Prezesa Urzędu Lotnictwa Cywilnego.
Stan prawny w kwestii używania dronów.
Wszystkie cywilne statki powietrzne (załogowe i bezzałogowe) działają zgodnie z konwencją chicagowską o lotnictwie cywilnym. Międzynarodowa Organizacja Lotnictwa Cywilnego – agencja ONZ nadzorująca rozwój i bezpieczeństwo transportu lotniczego – wyznaczyła terminy objęcia regulacjami poszczególnych kategorii bezzałogowców:
W Polsce raport w sprawie zastosowania bezzałogowych statków powietrznych przygotowany w 2013 roku przez Urząd Lotnictwa Cywilnego (ULC), zwraca uwagę na potencjalne bogactwo zastosowań, ale już na wstępie stwierdza, że wcześniejszy brak regulacji nie przeszkodził w rozwoju lotnictwa bezzałogowego. Po nowelizacji w 2011 roku ustawy Prawo lotnicze, loty BSP muszą spełniać określone warunki, do najmniej restrykcyjnych, ponieważ loty cywilnych dronów, których masa startowa nie przekracza 25 kg, są ogólnie dopuszczone w celach rekreacyjnych lub sportowych, bez obowiązku posiadania pozwolenia; nie jest wymagana rejestracja urządzenia, użytkownik nie musi zapewniać dodatkowego ubezpieczenia odpowiedzialności cywilnej czy posiadać certyfikacji. Nie jest także wymagane pozwolenie na wykonywanie lotów oraz spełnianie kryteriów wymagań środowiskowych czy norm hałasu.
Zagadnienia etyczne.
Najważniejszym atutem dronów jest fakt, że nie jest on pilotowany przez człowieka, co oznacza, że w razie jego zestrzelenia lub skutkującej upadkiem awarii nie ma strat w ludziach (o ile sam jego upadek takich strat nie spowoduje). Konflikt zbrojny w Afganistanie stworzył możliwość przetestowania dronów – z biegiem lat wzrosła precyzyjność wykonywanych ataków, a liczba ofiar wśród cywili została ograniczona do minimum.
Coraz częściej wystosowywane są prośby o całkowite zaprzestanie wykorzystywania robotów w działaniach wojennych. Dr Robert Sparrow apeluje w magazynie „IEE Technology and Society Magazine” by inżynierowie odcięli się od prac nad robotami wykorzystywanymi w działaniach wojennych. Niemniej jednak sukcesy dronów, np. Predatora czy Reapera, przyczyniły się do tego, że rządy bądź ministerstwa składają więcej zamówień na taki sprzęt. Jest to także zauważalne w planach i działaniach polskiego Ministerstwa Obrony Narodowej.
Maszyny tego rodzaju ułatwiają rządom rozpoczęcie wojny. Z drugiej strony politycy sądzą, że wykorzystując te maszyny nie poniosą żadnych strat. Często jednak zdarza się, że w wyniku ataku dronów giną także cywile, co stwarza wątpliwości dotyczące etyki budowania takich maszyn dla wojska. Dr Sparrow zwraca uwagę, że odmowa udziału inżynierów w projektach militarnych może utrudnić im karierę czy też ją złamać, niemniej jednak należy podnieść kwestię dotyczącą etyki. Gdyby wszyscy inżynierowie, niezależnie od ich planów kariery, postawili ostrą krytykę to możliwe, że temat skłoniłby do dyskusji i do opracowania rozwiązań.
Ochrona praw człowieka.
Ben Emmerson zwrócił uwagę na wiele kwestii w sprawie użytkowania bezzałogowych statków powietrznych. Na generalnym zebraniu 11 marca 2014 roku jako Specjalny Sprawozdawca przedstawił Raport o Promocji i Ochronie Praw Człowieka i Podstawowych Wolności podczas przeciwdziałania terroryzmowi. Raport został przedłożony do Rady Praw Człowieka. W styczniu 2013 roku Specjalny Sprawozdawca rozpoczął badania w sprawie używania zdalnie sterowanych samolotów tzw. dronów, w bardzo niebezpiecznych antyterrorystycznych operacjach w jednostkach militarnych.
Głównymi celem dochodzenia były:
Sprawozdawca założył stronę internetową dedykowaną temu tematowi i będzie kontynuował pozyskiwanie od zainteresowanych państw dodatkowych informacji uzasadnienia legalnego zastosowania samolotów bezzałogowych w operacjach antyterrorystycznych, a także usprawiedliwienia poszczególnych ataków. Wszystko to będzie udostępnione na wspomnianej stronie internetowej. Ostatni raport był poprzedzony raportami tymczasowymi, w których Ben Emmerson podawał na bieżąco częstotliwości ataków i liczby ofiar śmiertelnych wśród cywili przy użyciu bezzałogowych samolotów podczas działań militarnych na terenie Afganistanu, Iraku, Jemenu, Pakistanu, w Strefie Gazy, Izraelu i Somalii.
W raporcie tymczasowym do Generalnego Zgromadzenia Emmerson wprowadził zalecenie mówiące, że państwo jest odpowiedzialne za ofiary cywilne, które nie były przewidziane w planowanych atakach. Państwo powinno być odpowiedzialne za przeprowadzenie niezwłocznego, niezależnego i bezstronnego dochodzenia, którego wyniki ma przedstawić i wyjaśnić. Emmerson po przedstawieniu raportu stwierdził, że państwa powinny porozumieć się w kwestiach dotyczących prawa do samoobrony i Międzynarodowego Prawa Humanitarnego. Usiłuje on znaleźć odpowiedzi na pytania dotyczące tych kwestii w sytuacjach i miejscach objętych konfliktami zbrojnymi. Specjalny Sprawozdawca przedstawia pytania i zaprasza państwa członkowskie do wyrażenia swoich opinii na te pytania, przed 27. posiedzeniem Rady Praw Człowieka. Zamierza opublikować odpowiedzi na oficjalnej autoryzowanej stronie.
Ochrona prywatności.
Różnorodność zastosowania dronów stanowi istotne wyzwanie zarówno w zakresie technologicznym, jak i prawnym, ponieważ sposoby użytkowania aplikacji mogą być wrażliwe z punktu widzenia prywatności. W tym aspekcie trzeba wziąć pod uwagę, że BSP wyposażone w systemy gromadzące i przetwarzające informacje obrazowe wymagają szeregu uregulowań prawnych.
Dwoma największymi zagrożeniami związanymi z technologiami informacyjnymi są ataki cyberprzestępców oraz utrata prywatności. Skupiając się na potencjalnych zagrożeniach, nie powinny zostać wprowadzone restrykcje i ograniczenia użytkowania BSP – technologii powszechnie już stosowanej. Rozwiązaniem jest edukacja odnośnie do wykorzystania dronów i informacji przez nie pozyskane.
Ochrona danych osobowych.
Operatorzy dronów są zobowiązani przestrzegać przepisów dotyczących ochrony danych osobowych. Dotyczy to w szczególności europejskich, ale i krajowych środków ustanowionych na podstawie dyrektywy 95/46/WE oraz decyzji ramowej 2008/977. Zgodnie z opinią Grupy Roboczej Artykułu 29, europejskiego organu do spraw ochrony danych osobowych, istniejące przepisy wymagają modyfikacji. W przypadku monitoringu bieżące regulacje nakładają obowiązek poinformowania wszystkich osób w zasięgu lotu o przetwarzaniu ich danych osobowych, co bywa niemal niewykonalne.
Wybrane modele BSP.
NASA sponsorowała badania nad BSP Helios zasilanym energią słoneczną, któremu w 2001 roku udało się osiągnąć pułap 30 km. Helios wskutek awarii rozbił się w wodach Pacyfiku 26 czerwca 2003 roku.

</doc>
<doc id="138838" url="https://pl.wikipedia.org/wiki?curid=138838" title="Terraformowanie">
Terraformowanie

Terraformowanie (dosłownie „tworzenie Ziemi”) – proces zmiany warunków panujących na planecie, księżycu lub innym ciele kosmicznym do podobnych, jakie panują na Ziemi, dzięki czemu miałoby być możliwe zamieszkanie go przez człowieka – utworzenie kolonii.
Termin ten bywa nieściśle używany jako synonim inżynierii planetarnej. Został po raz pierwszy zastosowany w opowiadaniu Jacka Williamsona "Collision Orbit", opublikowanym 1942 w „Astounding Science Fiction”, choć sama koncepcja pojawiła się już wcześniej.
Proces terraformowania nie jest dotychczas dostatecznie zbadany, aby istniała możliwość wprowadzenia go w życie. Ponadto główną barierę stanowią problemy technologiczne, które przy obecnym poziomie zaawansowania cywilizacji ludzkiej redukują tę dziedzinę nauki do etapu czysto teoretycznego.
Mars jest przez wielu uznawany za najlepszego kandydata do terraformowania. Zagadnieniu ogrzania planety i zmiany jej atmosfery poświęcono wiele badań, debaty na ten temat prowadziła również NASA. Niektóre z metod zmiany klimatu Marsa mogą znaleźć się w zasięgu możliwości technicznych ludzkości, aczkolwiek obecnie byłby to proces przekraczający możliwości finansowe jakiegokolwiek rządu lub społeczności.
Potencjalnie terraformowalne ciała niebieskie.
Mars.
Pod wieloma względami Mars jest najbardziej podobną do Ziemi planetą w Układzie Słonecznym. Sądzi się, że we wczesnym stadium swojej historii na Marsie panowały podobne do Ziemi warunki, jednak z rzadszą atmosferą i znaczną ilością wody, które zniknęły w przeciągu kilkuset milionów lat.
Mechanizm odpowiadający za te zmiany nie jest dokładnie znany, jednak rozważa się trzy możliwości:
Terraformowanie Marsa wymagałoby trzech zmian: odbudowy atmosfery, pola magnetycznego i ogrzania jej. Grubsza atmosfera złożona z gazów cieplarnianych, jak dwutlenek węgla, umożliwiłaby zatrzymywanie energii słonecznej, a obecność pola magnetycznego chroniłaby ją przed wiatrem słonecznym. Ponieważ wzrost temperatury pociągałby za sobą wzrost stężenia tych gazów, wszystkie procesy wzajemnie by się napędzały.
Wenus.
Terraformowanie Wenus wymagałoby pięciu dużych zmian w środowisku planety:
Pierwsze trzy cele są ze sobą ściśle powiązane, jako że bardzo wysoka temperatura na powierzchni planety wynika z efektu cieplarnianego wywołanego przez gęstą atmosferę. Ostatni cel również mógłby zostać osiągnięty przez obniżenie temperatury, jako że ochłodzenie rdzenia planety mogłoby wywołać ruchy konwekcyjne, które w konsekwencji mogłyby utworzyć pole magnetyczne.
Europa (księżyc).
Księżyc Jowisza Europa również jest potencjalnym kandydatem do terraformowania. Jedną z zalet Europy jest obecność ciekłej wody, która znacznie ułatwia wprowadzenie organizmów żywych. Istnieje jednak wiele trudności: Europa znajduje się w strefie wysokiego promieniowania wokół Jowisza i człowiek zginąłby na jego skutek. Aby tego uniknąć, należałoby zbudować olbrzymią instalację odbijającą promieniowanie, co obecnie jest niemożliwe. Ponadto powierzchnia księżyca pokryta jest lodem i musiałaby zostać podgrzana, a to wymagałoby obecności tlenu, ale dałoby się to osiągnąć poprzez elektrolizę. Kolejną ważną zaletą Europy jest jej atmosfera, która choć cienka, składa się prawie wyłącznie z tlenu. Rozwiązaniem może być dodanie azotu, tak aby poziom tlenu zmniejszyć do 20-30%.
Kwestie etyczne.
W środowiskach biologów i ekologów toczy się filozoficzna dyskusja, czy terraformowanie innych ciał niebieskich jest etycznie dopuszczalne. Z punktu widzenia etyki kosmocentrycznej, przekształcanie innych światów wymaga pogodzenia dwóch trendów: potrzeby zachowania gatunku ludzkiego i zachowania istniejących ekosystemów.
Po stronie zwolenników terraformowania znajdują się m.in. Robert Zubrin, Martyn J. Fogg, Richard L. S. Taylor i zmarły Carl Sagan, którzy przekonani są, że moralnym obowiązkiem człowieka jest przekształcanie innych światów, aby mogło na nich zaistnieć życie. Zwracają oni uwagę, że w pewnym momencie Ziemia ulegnie zagładzie, tak więc ludzkość stanie kiedyś przed wyborem: zasiedlenia i przekształcenia innych światów lub pozwolenia, by wszelkie żywe organizmy na Ziemi wyginęły. Terraformowanie całkowicie jałowych planet jest jak najbardziej moralnie dopuszczanie, jako że nie ingeruje w inne formy życia.
Z drugiej strony padają stwierdzenia, że terraformowanie będzie nieetyczną ingerencją w naturę, szczególnie, jeśli weźmie się pod rozwagę wpływ, jaki ludzka cywilizacja ma na Ziemię. Niemniej niektórzy, jak Christopher McKay, przekonują, że terraformowanie jest etyczne pod warunkiem, że nabierze się absolutnej pewności, że planeta mająca zostać sterraformowana nie posiada żadnych własnych form życia.
Kwestie ekonomiczne.
Początkowe koszty takiego przedsięwzięcia jak terraformowanie byłyby astronomiczne, a infrastrukturę potrzebną do przeprowadzenia go trzeba by budować od podstaw. Technologia niezbędna do jej zbudowania nie została jeszcze wynaleziona. Nie ma też żadnych projektów finansowania. John Hickman zauważa, że obecne rozważania na temat terraformowania całkowicie pomijają jego aspekt ekonomiczny i że większość projektów z nich jest wręcz niepoprawnie optymistyczna.
Jednak dostęp do nieograniczonych złóż zalegających w kosmosie mógłby zwiększyć opłacalność takich przedsięwzięć, mimo że pierwotne koszty niezbędnych instalacji będą raczej bardzo wysokie.
Kwestie polityczne.
Terraformowanie planety lub innego ciała niebieskiego pociąga za sobą kwestie polityczne, takie jak przynależność terytoriów nowej planety do pojedynczych państw, organizacji międzynarodowych, takich jak ONZ, korporacji, czy też indywidualnych osadników. Osady mogłyby się stać przedmiotem sporów, jako że kraje mogłyby się starać o uznanie ich za część swojego narodowego terytorium.
Spekuluje się, że po powołaniu rządu światowego osady w Układzie Słonecznym mogłyby być jego częścią, natomiast osady w innych systemach gwiezdnych musiałyby być odrębnymi jednostkami politycznymi z powodu powolności komunikacji.
Terraformowanie w kulturze masowej.
Literatura.
W literaturze fantastycznonaukowej proces terraformowania przedstawiany jest głównie na przykładzie Marsa i Wenus. W pierwszym przypadku zadanie polega głównie na ogrzaniu planety, co doprowadza do topnienia zamarzniętej na biegunach i pod powierzchnią wody, która rozlewa się, tworząc oceany, a parując zagęszcza atmosferę, czyniąc ją zdatną dla życia roślin. Rośliny zaś wiążą dwutlenek węgla, wydzielając tlen i w dalszym etapie przystosowują atmosferę do potrzeb ludzi. Terraformowanie Wenus, jakkolwiek z naukowego punktu trudniejsze, w literaturze przedstawiane jest jako prosty proces schładzania planety.
O terraformowaniu Marsa opowiada "Mars" Rafała Kosika, a także "Cykl Marsjański" Kima Stanleya Robinsona składający się z trzech tomów: "Czerwony Mars", "Zielony Mars" oraz "Błękitny Mars"; o terraformowaniu Wenus – "2312" tego samego autora.
Filmy i seriale.
W serii filmów i seriali "Star Trek" przedstawiono kilka etapów terraformowania. W 18 epizodzie ("Home Soil") "" Enterprise NCC-1701D odwiedza grupę inżynierów pracującą nad teraformowaniem Velara III. Podczas wizyty okazuje się, że na tej planecie uznanej za jałową i niezdolną do zapoczątkowania życia istnieje inteligentna jego forma.
W serialu "Doktor Who" w odcinku z 2008 roku pt. "Córka Doktora" znajduje się kula zawierająca specjalną mieszankę gazów, nazwaną w serialu Źródłem. O kulę walczą ludzie i rozumne ryby. Po rozbiciu jej przez Doktora, gazy stworzyły atmosferę i warunki do życia na planecie, która wcześniej była nie do zamieszkania dla żywych organizmów.
Terraformowanie Marsa zostało przedstawione w filmie "Pamięć absolutna".
W serialu "Stargate SG-1", w odcinku "Scorched Earth" przedstawiona jest terraformacja planety P5S-381 przez statek należący do rasy Gadmeer, której fizjologia oparta jest na siarce, a nie węglu.
Film "Terra" pokazuje proces terraformowania planety.
W serialu animowanym "Cowboy Bebop" bohaterowie przemierzają sterraformowane planety i księżyce Układu Słonecznego – m.in. Wenus, Ganimedes. Inne, z uwagi na wysoki koszt terraformowania danej planety, posiadają tylko miejscowe atmosfery - np. Marsjańskie miasta są zakładane w kraterach i tylko w nich znajdują się warunki sprzyjające życiu zwykłych ludzi. Wysokie ściany kraterów pomagają utrzymać atmosferę w skupieniu w jednym miejscu.
Gry komputerowe.
Motyw terraformowania występuje również w grach komputerowych, na przykład Stellaris, "Planet Crafter", "Imperium Galactica","TerraGenesis", "Space Empires V", "Endless Space", "Red Faction", ', "Mass Effect" (temat szczególnie wyeksponowany w '), "Master of Orion", "Supremacy" i "Spore". W "Spore" terraformowanie to dodawanie na planecie atmosfery i organizmów w celu kolonizacji. Pojęcie to pojawia się także w grze MMORTS "OGame", jednak ma tam inne znaczenie. W serii gier Fallout istnieje urządzenie G.E.C.K. (Garden of Eden Creation Kit, czyli generator cudownej krainy).

</doc>
<doc id="138841" url="https://pl.wikipedia.org/wiki?curid=138841" title="Hipochondria">
Hipochondria

Hipochondria (, gr. ὑποχόνδριον „brzuch” od ὑπο „pod” i χονδρός „chrząstka”) – zaburzenie somatoformiczne, którego dominującą cechą jest stałe, nieuzasadnione przekonanie o istnieniu przynajmniej jednej poważnej, postępującej choroby somatycznej. Osoba cierpiąca na hipochondrię ujawnia uporczywe skargi somatyczne lub stale skupia uwagę na ich fizycznej naturze. Normalne czy banalne doznania lub przejawy są często interpretowane jako nienormalne i świadczące o chorobie, a uwaga skupiona jest zwykle na jednym czy dwóch narządach albo układach ciała. Hipochondria często występuje w depresji lub towarzyszy jej lęk.
Przyczyną powstawania zaburzenia jest egocentryczna lub narcystyczna orientacja. Historia dzieciństwa osób z zaburzeniem jest często bogata w doświadczenia urazów psychicznych, łącznie z przemocą i nadużyciami seksualnymi.

</doc>
<doc id="138843" url="https://pl.wikipedia.org/wiki?curid=138843" title="Nakajima J9Y">
Nakajima J9Y

Nakajima J9Y "Kikka" – (jap. "Kwiat pomarańczy") japoński bombowiec o napędzie odrzutowym, jedyny japoński odrzutowiec czasów II wojny światowej zdolny wystartować bez pomocy dodatkowych silników rakietowych. Nigdy nie został użyty operacyjnie.
Kiedy Niemcy rozpoczęły loty testowe nowego myśliwca Messerschmitt Me 262 napędzanego silnikami odrzutowymi, doskonałe parametry tej maszyny podczas testów których świadkiem był attaché wojskowy Japonii, skłoniły we wrześniu 1944 roku dowództwo Marynarki Wojennej Japonii do rozpoczęcia prac projektowych nad podobnym dwusilnikowym, jednomiejscowym odrzutowym samolotem szturmowym opartym na koncepcji Me 262. Wymagania dotyczące nowej maszyny były mniej rygorystyczne niż stawiane maszynie niemieckiej i mówiły o maksymalnym zasięgu 205 km z bombą o masie 500 kg lub 278 km z bombą 250 kg. Rozbieg samolotu miał być nie dłuższy niż 350 m przy zastosowaniu wspomagania dodatkowymi silnikami rakietowymi (opcjonalnie). Wymagana prędkość maksymalna 696 km/h, a prędkość lądowania 148 km/h. Wymagania te były podobne do osiągów najlepszych samolotów tłokowych, ale o wiele gorsze od tych jakie osiągnęli Niemcy w swoim Me 262.
Inżynierami prowadzącymi projekt nowego odrzutowca zostali Kazuo Ohno i Kenichi Matsumura. Zaprojektowany przez nich samolot przypominał konstrukcję niemiecką, ale miał mniejsze rozmiary i posiadał składane skrzydła umożliwiające przechowywanie go w górskich jaskiniach i tunelach. Skrzydła maszyny japońskiej charakteryzowały się również mniejszym skosem niż w niemieckim pierwowzorze, a charakterystyczny trójkątny przekrój "Me 262" również został zmieniony ze względu na zastosowanie mniejszych zbiorników paliwa. Konstrukcja maszyny była całkowicie metalowa z wyjątkiem powierzchni sterowych pokrytych płótnem. Podwozie główne zaadaptowano z myśliwca A6M "Zero", a przednie z bombowca P1Y. Silniki zamontowano w podłużnych gondolach pod skrzydłami, tak samo jak w maszynie niemieckiej, co umożliwiało testowanie różnych typów jednostek napędowych bez konieczności zmiany konstrukcji kadłuba. Ze względu na problemy logistyczne i techniczne z konstrukcją docelowych silników "Ne-12" o ciągu 340 kG, rozważano zastosowanie wielu innych rozwiązań. Po wielu nieudanych próbach ulepszenia konstrukcji silników japońskich postanowiono zbudować na podstawie fotografii przekroju niemieckiego silnika BMW 003, napędzającego samolot Heinkel He 162 Volksjäger, kopię tego rozwiązania. Silnik ten został oznaczony jako "Ishikawajima Ne-20". W międzyczasie dowództwo marynarki wojennej zmieniło przeznaczenie samolotu na "Specjalny Samolot Uderzeniowy Marynarki Kikka" służący do ataków samobójczych.
Pierwszy prototyp wzbił się w powietrze 7 sierpnia 1945 roku. Drugi start, 11 sierpnia został przerwany w trakcie, skutkiem czego maszyna uległa uszkodzeniu. Powodem kraksy było wadliwe zamontowanie systemu RATO silników rakietowych wspomagających start. Do zakończenia wojny nie odbyły się już kolejne loty testowe mimo ukończenia drugiego prototypu. Ponadto na liniach produkcyjnych wytwórni Nakajima pozostało jeszcze 25 egzemplarzy samolotów "Kikka" w różnym stadium ukończenia.
Planowano budowę wersji myśliwskiej, szkolnej, rozpoznawczej i szturmowej tego samolotu.
Wersja bombowa nie posiadała uzbrojenia strzeleckiego, natomiast wersję myśliwską planowano wyposażyć w dwa 30 mm działka. Myśliwska wersja samolotu Kikka miała posiadać nowe silniki "Ne-130" o ciągu 900 kG lub "Ne-330" o ciągu 885 kG każdy.

</doc>
<doc id="138845" url="https://pl.wikipedia.org/wiki?curid=138845" title="Chromosom płciowy">
Chromosom płciowy



</doc>
<doc id="138848" url="https://pl.wikipedia.org/wiki?curid=138848" title="Ford Ka">
Ford Ka

Ford Ka – samochód osobowy klasy najmniejszej, a następnie klasy miejskich, produkowany pod amerykańską marką Ford w latach 1996 – 2021.
Pierwsza generacja.
Ford Ka I został zaprezentowany po raz pierwszy w 1996 roku.
Ka pierwszej generacji został zaprezentowany podczas targów motoryzacyjnych w Genewie w 1994. W tym czasie był to najmniejszy model Forda w historii marki i pełnił on rolę bazowego modelu w gamie na rynku europejskim, australijskim i południowoamerykańskim Ford Ka zyskał popularność dzięki oryginalnej koncepcji nadwozia odznaczającą się wyraźnie zaznaczonymi nadkolami będącymi częścią zderzaków. Pojazd oferowany był wyłącznie w wersji trzydrzwiowej. 
W plebiscycie na Europejski Samochód Roku 1997 model zajął 2. pozycję (za Renault Megane Scenic).
Lifting.
W 2003 przeprowadzono mniej znaczącą modernizację pojazdu z myślą o rynku europejskim polegającą na zastosowaniu nowych jednostek napędowych – 1.3 70 KM i 1.6 95 KM, a także nowych kolorach nadwozia umożliwiających malowanie zderzaka w barwie karoserii. W 2005 przeprowadzono niewielką modernizację wnętrza pojazdu.
Brazylia.
W 2001 pierwsze wcielenie Ka przeszło modernizację wyłącznie na rynek brazylijski, która odróżniła model od europejskiej wersji zmodyfikowanym wyglądem tylnej części nadwozia – wyróżnia się ona innym wypełnieniem lamp, innym kształtem zderzaka oraz tablicą rejestracyjną zamontowaną na przeprojektowanej klapie bagażnika.
StreetKa.
W 2003 roku Ford poszerzył swoją ofertę najmniejszego modelu o dwa topowe warianty oparte na Ka. Pierwszym był roadster StreetKa opracowany wspólnie z włoskim biurem projektowym Pininfarina, z kolei drugi model o nazwie Ford SportKa był sportową odmianą klasycznego Ka.
Samochód odróżniał się wizualnie większymi, 16-calowymi alufelgami z niskim profilem opon, przestylizowanymi zderzakami z dodatkowym światłem stopu z tyłu, a także innym, bardziej kanciastym kształtem reflektorów identycznych względem roadstera StreetKa. Pojazd napędzały 98-konny, 1,6-litrowy silnik benzynowy.
Druga generacja.
Wersja europejska.
Ford Ka II został zaprezentowany po raz pierwszy w 2008 roku.
Przy okazji drugiej generacji Ka producent zachował dwie koncepcje. Wersja na rynek europejski została skonstruowana wspólnie z Fiatem i powstała specjalnie z myślą o Starym Kontynencie. Pojazd został zaprezentowany po raz pierwszy podczas targów motoryzacyjnych w Paryżu w 2008. 
Auto zostało zbudowane na płycie podłogowej Fiata Pandy wraz z bliźniaczą odmianą Fiata 500. Koncepcja najmniejszego Forda uległa zmianie – samochód przy zbliżonej względem poprzednika długości zyskał inne proporcje nadwozia z racji dużo wyższego i szerszego nadwozia. Z racji bliskiego pokrewieństwa z trzydrzwiowym Fiatem 500 samochód podobnie oferowany był tylko w jednej wersji nadwoziowej.
Produkcja drugiej generacji europejskiego wcielenia Ka rozpoczęła się w zakładach Fiat Auto Poland w Tychach 25 września 2008 w obecności ministra gospodarki Waldemara Pawlaka. Umowa kooperacyjna z Fiatem została zawarta na okres 10 lat, a najmniejszy model Forda powstawał w tyskich zakładach Fiata na tych samych liniach montażowych, co inne modele włoskiej marki.
Samochód był wytwarzany bez większych modyfikacji i modernizacji do 20 maja 2016. Był to pierwszy i ostatni Ford skonstruowany wspólnie z Fiatem, a ponadto – jedyny Ford produkowany od podstaw w Polsce. Trzecie wcielenie Ka to samochód globalny powstający w brazylijskich i indyjskich zakładach marki.
Wersja brazylijska.
Ford Ka II został przedstawiony po raz pierwszy w 2008 roku.
Przy okazji drugiego wcielenia Ka, brazylijski oddział Forda zdecydował się skonstruować własną wariację na temat Ka przeznaczoną na wewnętrzny rynek. Samochód zachował podobną koncepcję w stosunku do pierwszego wcielenia, zachowująć niskie, dwubryłowe nadwozie. Pojazd oferowany był także w innych krajach Ameryki Południowej, jednak największą popularność odniósł na rodzimym, brazylijskim rynku. 
Pojazd był wyposażany w silnik dostosowany do spalania paliwa z dodatkiem spirytusu produkowanego z trzciny cukrowej (flex). W 2008 wyprodukowano ponad 60 tys. sztuk Ka drugiej generacji oraz około 10 tys. sztuk pierwszej. Produkcja zakończyła się w 2013. Brazylijskie drugie wcielenie Ka jest jednocześnie ostatnim opracowanym specjalnie na potrzeby wewnętrznego runku, kolejne wcielenie okazało się modelem światowym.
Trzecia generacja.
Ford Ka III został zaprezentowany po raz pierwszy w 2014 roku. W latach 2016 - 2019 nosił w Europie nazwę Ka+.
Ka trzeciej generacji, zgodnie ze strategią marki "One Ford", powstał jako samochód globalny. Tym razem zrealizowano nową koncepcję - po raz pierwszy Ka nie jest pozycjonowany w segmencie A, lecz w segmencie B. Ponadto, głównym wariantem nadwoziowym nie jest tym razem 3-drzwiowy, lecz 5-drzwiowy hatchback. Po raz pierwszy pojazd zadebiutował na Salonie w São Paulo w 2014 i niewiele później rozpoczęła się jego produkcja z myślą o rynku brazylijskim i argentyńskim. Po raz pierwszy w gamie Ka pojawiła się także przeznaczona wyłącznie na rynek Południowej Ameryki wersja sedan, która z racji awansowania pojazdu do segmentu B zwiększyła konkurencje w licznie reprezentowanym segmencie miejskich sedanów w Ameryce Południowej.
Trzecia generacja Ka powstaje także w indyjskich zakładach marki w Samandzie, skąd trafia do szerokiego grona rynków samochodowych. Ka trzeciej generacji pochodzący ze wspomnianych linii montażowych zarówno w Indiach, jak i w RPA i Meksyku nosi nazwę Ford Figo i jest już drugą generacją pojazdu o takiej nazwie, który wcześniej oferowany był na tych samych rynkach jako zmodernizowana wersja piątej generacji Fiesty z myślą o rynkach rozwijających się.
Lifting.
W roku 2018 Ford wprowadził do sprzedaży w Europie odnowioną wersję modelu. Facelifting objął kształt zderzaków oraz atrapę chłodnicy, poprawiono moment obrotowy silnika benzynowego 1.2l, wyposażonego w opcję start-stop. 
Gamę silnikową uzupełniono o diesel o pojemności 1.5l. Ponadto w ofercie znalazła się również wersja active, która została wyposażona w dodatkowe elementy nadwozia wykonane z tworzywa sztucznego oraz relingi dachowe w standardzie. Samochód zyskał również większy prześwit.
Sprzedaż.
W 2016, dopiero dwa lata po debiucie na rynkach Ameryki Południowej, Azji i Afryki Ford podjął decyzję o wprowadzeniu trzeciej generacji Ka pod nazwą Ford Ka+ na rynki europejskie. Pojazd mimo zbliżonych wymiarów do klasycznego hatchbacka segmentu B w europejskiej gamie marki, Fiesty, pełni rolę tańszej i bardziej budżetowej alternatywy celującej w takie samochody, jak Dacia Sandero. Pojazd oferowany w Europie także pochodzi z indyjskiej fabryki, ale przed wprowadzeniem na rynek europejski przeszedł wiele modyfikacji. Samochód trafił do sprzedaży także w Polsce w ramach koncepcji "samochodu globalnego" Forda.
W kwietniu 2019 Ford ogłosił, że Ka+ zostanie wycofane z europejskiego rynku z końcem 2019 roku z powodu zaostrzających się wówczas norm emisji spalin, które uczynią dalszą produkcję tego miejskiego auta nieopłacalną. Oznacza to, że nazwa "Ka" zniknie trwale z europejskiej oferty Forda po 23 latach rynkowej obecności.
W 2021 roku produkcja Forda Ka zakończyła się także w Brazylii w ramach wdrożenia planu oszczędniściowego likwidującego produkcję samochodów amerykańskiego producenta w tym kraju. W ten sposób, po 25 latach linia modelowa "Ka" trwale zniknęła z rynku bez następcy, a pojazd pozostaje w sprzeadży i produkcji tylko w Indiach pod nazwą Ford Figo - i to niewiele dłużej, bo trwając jedynie do końca 2021 roku w związku z wycofaniem się Forda także z tego kraju.

</doc>
<doc id="138850" url="https://pl.wikipedia.org/wiki?curid=138850" title="Dzik (ujednoznacznienie)">
Dzik (ujednoznacznienie)



</doc>
<doc id="138862" url="https://pl.wikipedia.org/wiki?curid=138862" title="Zalewajka">
Zalewajka

Zalewajka – tradycyjna zupa wiejska, której podstawę stanowią pokrojone w kostkę i ugotowane ziemniaki, zalane (stąd nazwa) przygotowanym osobno czystym żurem z zakwasu chlebowego.
Pochodzenie.
Zupa wywodzi się z centralnej Polski. Pierwsze wzmianki pochodzą z XIX wieku z Łodzi i Radomska. Podstawowym składnikiem diety tych regionów były ziemniaki i zbiory leśne. Z tego powodu ziemniaki były bazą wielu potraw (podawano je w różnej postaci i z różnymi dodatkami). Dzięki swej prostocie zalewajka rozpowszechniła się w Kielcach, skąd na przełomie XIX i XX wieku wraz z migrującą ludnością pojawiła się w Zagłębiu Dąbrowskim. W województwie podkarpackim jej źródeł dopatruje się w okolicach Krzeszowa.
Zalewajki regionalne.
Z czasem powstało kilka odmian zupy. Kilka z nich doczekało się wpisu na "Listę produktów tradycyjnych". Sposób przygotowania jest niezmienny, różnicą są składniki.
Ziemniaki gotuje się z przyprawami, a po ugotowaniu nie odlewa się z nich wody. Następnym krokiem jest dodanie pozostałych składników i dalsze gotowanie. Czas przygotowania to około 45 minut. Często podawana jest z chlebem.
Radomszczańska zalewajka (woj. łódzkie).
Wpisana na listę produktów tradycyjnych 21 grudnia 2009.
skład:
Zalewajka z zasmażką (woj. łódzkie).
Wpisana na listę produktów tradycyjnych 22 stycznia 2008.
skład:
Zalewajka świętokrzyska (woj. świętokrzyskie).
Wpisana na listę produktów tradycyjnych 6 września 2006.
skład:

</doc>
<doc id="138864" url="https://pl.wikipedia.org/wiki?curid=138864" title="Równanie Boltzmanna">
Równanie Boltzmanna

Równanie kinetyczne Boltzmanna, równanie transportu Boltzmanna (1872) – podstawowe równanie kinetycznej teorii gazów opisujące ewolucję gazu w stanie braku równowagi termodynamicznej. Najsłynniejszą i budzącą najwięcej dyskusji konsekwencją równania Boltzmanna jest twierdzenie H, które przewiduje nieodwracalność relaksacji gazu do stanu równowagi termodynamicznej pomimo odwracalności mikroskopowej dynamiki zderzeń międzycząsteczkowych. Równanie Boltzmanna ma fundamentalne znaczenie dla teorii chaosu; stanowi także punkt wyjścia do teoretycznego uzasadnienia podstawowych równań mechaniki płynów: równania Naviera-Stokesa i równania przewodnictwa cieplnego.
Definicja.
Równanie Boltzmanna jest nieliniowym równaniem różniczkowo-całkowym na jednopunktową funkcję rozkładu formula_1
gdzie:

</doc>
<doc id="138865" url="https://pl.wikipedia.org/wiki?curid=138865" title="Nadziak">
Nadziak

Nadziak (zwany także popularnie "siekierką" lub "obuszkiem") – broń obuchowo-sieczna przypominająca z wyglądu młotek o drewnianym lub stalowym stylisku i stalowej głowicy z jednej strony tępej (prostokątnej, kwadratowej lub w formie głowicy buzdygana) lub siekierki, a z drugiej zaopatrzonej w ostry, często zakrzywiony kolec nazywany dziobem. Broń ta służyła do rozbijania lub przebijania, w zależności, którą stroną głowicy uderzano, zbroi i hełmu przeciwnika. Nadziaki używane były od XV do XVII wieku. Wchodziły m.in. w skład wyposażenia husarii, choć nie były zbyt popularną bronią tej formacji. Funkcjonowały także jako oznaka poruczników jazdy narodowego autoramentu.
Użycie.
Nadziaki były popularne wśród polskiej szlachty, która stosowała je jako laski. Jednak częste użycie tej broni do krwawego rozstrzygania sporów, szczególnie podczas sejmików, spowodowało wydanie przez sejm zakazów stosowania nadziaków przez cywilów. Aby ominąć zakaz, zaczęto posługiwać się nadziakami z zawiniętym kolcem, a przez to mniej groźnymi, tzw. obuszkami. Oprócz zastosowania bojowego nadziaki miały również funkcje praktyczne i służyły za narzędzie przydatne do rąbania gałęzi na ognisko i do różnych potrzeb w podróży. Zygmunt Gloger w "Encyklopedii staropolskiej" wywodził nadziak od popularnej w średniowieczu siekiery bojowej, a jego relikt upatrywał w góralskiej ciupadze.

</doc>
<doc id="138866" url="https://pl.wikipedia.org/wiki?curid=138866" title="Thomas Graham">
Thomas Graham

Thomas Graham (ur. 20 grudnia 1805 w Glasgow, zm. 11 września 1869 w Londynie) – szkocki chemik i fizyk (chemia fizyczna) nazywany „ojcem chemii koloidów”, który w roku 1829 sformułował prawo nazwane prawem Grahama. Laureat Medalu Copleya.
Życiorys.
Urodził się i zdobywał wykształcenie w Szkocji. Był zdecydowany zostać chemikiem, wbrew woli ojca, który odmówił finansowania studiów. Zarabiał jako nauczyciel i autor publikowanych tekstów. W latach 1830–1837 uczył w szkole w Edynburgu, a następnie University College London (1837–1855). Pracował też jako mistrz w mennicy (1855–1869).
Jego pierwsza publikacja, wydana w roku 1829, dotyczyła efuzji. Stwierdził, że prędkość tego procesu jest odwrotnie proporcjonalna do pierwiastka kwadratowego z gęstości gazów.
Na podstawie wyników obserwacji dyfuzji jednej cieczy do drugiej wprowadził podział cząstek na dwie klasy – szybko dyfundujące „krystaloidy” (np. sól kuchenna, zob. płyn infuzyjny) i wolno dyfundujące koloidy (np. guma arabska). Opracował sposób oddzielania obu rodzajów cząstek – metodę dializy. Wprowadził wiele innych pojęć, stosowanych w chemii koloidów.
W roku 1833 prowadził badania trzech form kwasu fosforowego i rozwinął koncepcję kwasów wielozasadowych, a w roku 1835 opublikował pracę na temat właściwości wody krystalizacyjnej (krystalizacja soli uwodnionych), potwierdził też istnienie alkoholanów. W swoim ostatnim artykule opisał pierwszą znaną reakcję metalu z gazem, prowadzącą do powstawania produktów stałych – reakcję otrzymywania wodorku palladu.

</doc>
<doc id="138867" url="https://pl.wikipedia.org/wiki?curid=138867" title="Poziom natężenia dźwięku">
Poziom natężenia dźwięku

Poziom natężenia dźwięku – logarytmiczna miara natężenia dźwięku. Ze względu na charakterystykę słuchu człowieka logarytmiczna miara natężenia dźwięku jest odbierana jako w przybliżeniu liniowa. Wielkość ta wyznaczana jest ze wzoru:
gdzie:
Jednostką otrzymanej wartości jest decybel.
Przykłady.
Wartości podane poniżej należy traktować jako orientacyjne i przybliżone. Typowo podaje się je dla odległości 1 metra od źródła dźwięku. Ponadto w przestrzeni otwartej, natężenie dźwięku ze źródła punktowego spada z kwadratem odległości, dlatego podane wartości dotyczą poziomu natężenia w standardowej (niewielkiej) odległości od źródła dźwięku, czyli charakterystycznej dla jego odbioru:
Poziom natężenia dźwięku w motoryzacji.
W przemyśle motoryzacyjnym podaje się w decybelach głośność wewnątrz kabiny samochodu. Czym niższa wartość tym lepszy komfort jazdy na dłuższych trasach. Najczęściej tę wartość określa się przy stałej prędkości 100 km/h i silniku pracującym na najwyższym możliwym biegu.

</doc>
<doc id="138868" url="https://pl.wikipedia.org/wiki?curid=138868" title="Międzynarodowe Siły Wsparcia Bezpieczeństwa">
Międzynarodowe Siły Wsparcia Bezpieczeństwa

Międzynarodowa Siła Wsparcia Bezpieczeństwa, ISAF () – wojska operacyjne wystawione głównie przez siły zbrojne państw członkowskich NATO, zajmująca się utrzymaniem pokoju w Afganistanie. Utworzona na mocy Porozumienia z Bonn zawartego 5 grudnia 2001 i usankcjonowana prawnie na mocy rezolucji nr 1386 Rady Bezpieczeństwa ONZ z 20 grudnia 2001. 11 sierpnia 2003 siły ISAF przeszły pod kierownictwo NATO, co zostało usankcjonowane kolejną rezolucją ONZ nr 1510 z 13 października 2003.
Aż 12 rezolucji Rady Bezpieczeństwa ONZ w sposób bezpośredni odnosi się do Międzynarodowej Siły Wsparcia Bezpieczeństwa oraz sankcjonuje jej działalność: 1386, 1413, 1444, 1510, 1563, 1623, 1707, 1776, 1833, 1817, 1890 oraz 1917.
Początkowo podstawowym zadaniem ISAF było odbicie Kabulu oraz pobliskiej bazy lotniczej w Bagram z rąk talibów oraz nieformalnych grup zbrojnych, w celu zapewnienia bezpiecznego działania administracji przejściowej pod wodzą Hamida Karzaja.
Faktyczna działalność ISAF w dużej mierze ograniczona jest do obszaru stolicy kraju, Kabulu. Odpowiedzialność za bezpieczeństwo na terenie całego kraju miała być przekazana Afgańskiej Armii Narodowej. 13 października 2003 Rada Północnoatlantycka podjęła jednogłośnie decyzję o rozszerzeniu misji. Sprzeciwił się temu premier Kanady Jean Chrétien, który oświadczył, iż wojska kanadyjskie, stanowiące niemal połowę ISAF, nie będą uczestniczyły w operacji poza Kabulem.
24 października 2003 Bundestag podjął decyzję o wysłaniu niemieckich wojsk w rejon prowincji Kunduz. Grupa 230 żołnierzy stanowi pierwsze wojska NATO działające poza Kabulem.
Według stanu na lipiec 2009 roku ISAF liczyły ok. 64,5 tys. żołnierzy z 42 krajów, m.in. z Kanady (ok. 2800), Stanów Zjednoczonych (ok. 29950), Wielkiej Brytanii (ok. 9000), Francji (ok. 3160), Niemiec (ok. 4050), Holandii (ok. 1770), Belgii (ok. 510), Hiszpanii (ok. 780), Polski (ok. 2630), Włoch (ok. 2795), Rumunii (ok. 1025) i innych członków Unii Europejskiej i NATO, a także Australii (ok. 1090), Nowej Zelandii (ok. 160), Azerbejdżanu (ok. 90), Turcji (ok. 730) i Singapuru (ok. 8). Intensywność udziału bardzo się różniła. Stany Zjednoczone, Wielka Brytania i Kanada ponosiły w tej strukturze największe straty spośród wszystkich członków. Symboliczną obecność posiadali żołnierze z Austrii, Bośni, Gruzji, Islandii, Irlandii, Jordanii, Luksemburga i Singapuru. Ich liczba nie przekraczała 10. Holandia pod koniec 2007 roku postanowiła opuścić Afganistan w 2010 roku. Kanada, która straciła ponad 100 żołnierzy, zdecydowała w 2009 roku na wycofanie się z walk w 2011 roku. Premier Kanady Stephen Harper powiedział, że dekada wojny to za dużo. Jednak Ottawa nie wyklucza obecności w Afganistanie w innym charakterze (prace nad odbudową, szkolenie sił afgańskich).
Dowództwo.
Początkowo dowództwo nad ISAF obejmowane było rotacyjnie co pół roku przez państwa w niej uczestniczące, jednak większość z nich niechętnie przyjmowała tę rolę. Podjęto decyzję o przekazaniu dowództwa Organizacji Traktatu Północnoatlantyckiego, co nastąpiło 11 sierpnia 2003. Była to pierwsza sytuacja, w której wojska NATO brały udział w operacji poza Ameryką Północną i Europą. Tego samego dnia Richard Burns, Ambasador Stanów Zjednoczonych Ameryki przy OTP, zaproponował na łamach Wall Street Journal, aby rozszerzyć zakres działania ISAF poza Kabul. Jednym z pomysłów było, by wojska ISAF współpracowały z amerykańskimi „zespołami odbudowy prowincji” (ang. Provincial Reconstruction Teams), które działały już poza Kabulem, starając się zaprowadzić porządek na terenie państwa. Rzecznik NATO Mark Laity oświadczył wówczas, iż ISAF będzie działał jedynie w ramach przyznanego mu mandatu, tj. tylko w rejonie Kabulu.
Historia dowództwa ISAF prowadzącego operację:
Siły Zbrojne Rzeczypospolitej Polskiej wśród ISAF.
22 listopada 2001 roku Prezydent RP Aleksander Kwaśniewski na wniosek Leszka Millera Prezesa kierowanej przez niego Rady Ministrów wydał Postanowienie o użyciu SZ RP w rejonie konfliktu (według postanowienia wydanego na podstawie interpretacji polskiego prawa). Ministrem Obrony Narodowej był wówczas Jerzy Szmajdziński.
Polska na zaproszenie do udziału w operacji Enduring Freedom 16 marca 2002 wysłała pierwszą grupę żołnierzy. Do zakresu ich działań należało m.in. rozminowywanie terenu, ochrona lotniska w Kabulu, budowa infrastruktury drogowo–mostowej dla międzynarodowych sił wojskowych. Do udziału w operacji wydzielono około 300 żołnierzy. Od 2002 r. do 2007 r. skład kontyngentu został zmodyfikowany i liczył około 120 żołnierzy.
Zgodnie z postanowieniem Prezydenta RP Lecha Kaczyńskiego (na wniosek Prezesa Rady Ministrów Jarosława Kaczyńskiego) z 22 listopada 2006, w Afganistanie od 1 grudnia 2006 zwiększono liczbę polskich żołnierzy do 1200. Następnie zwiększono kontyngent do ok. 1600 żołnierzy SZ RP, w ramach V zmiany PKW Afganistan do 2000 żołnierzy, a w ramach VII zmiany do 2500 żołnierzy (7 co do liczebności kontyngent wśród państw ISAF). Celem Polskiego Kontyngentu Wojskowego jest stworzenie sprzyjających warunków do budowy demokratycznego państwa, głównie przez zapewnienie bezpieczeństwa miejscowej ludności przed terrorystycznymi atakami grup powiązanych z Talibami, a także szkolenie Provincial Response Company (PRC), tj. specjalnych oddziałów afgańskiej policji.
VIII zmiana Polskiego Kontyngentu Wojskowego w Afganistanie w składzie Międzynarodowej Siły Wsparcia Bezpieczeństwa Organizacji Traktatu Północnoatlantyckiego składała się z żołnierzy pochodzących z:
W PKW Afganistan (I, II, III, IV, V, VI, VII zmiana) brali udział żołnierze z następujących jednostek: z 2 Korpusu Zmechanizowanego z Krakowa, 16 Pomorskiej Dywizji Zmechanizowanej, 1 Brygady Pancernej z Wesołej, 1 Mazurskiej Brygady Artylerii z Węgorzewa, 1 Pomorskiej Brygady Logistycznej z Bydgoszczy, 1 Brzeskiej Brygady Saperów, 2 Brygady Saperów z Kazunia Nowego, 3 Brygady Zmechanizowanej z Lublina, 6 Brygady Desantowo-Szturmowej z Krakowa (w tym 18 Bielskiego Batalionu Desantowo-Szturmowego z Bielska-Białej i 6 Batalionu Powietrznodesantowego z Gliwic), 10 Brygady Kawalerii Pancernej ze Świętoszowa, 12 Brygady Zmechanizowanej, 15 Brygady Zmechanizowanej z Giżycka, 17 Brygady Zmechanizowanej z Międzyrzecza, 20 Brygady Zmechanizowanej z Bartoszyc, 21 Brygady Strzelców Podhalańskich z Rzeszowa, 23 Brygady Artylerii z Bolesławca, 1 Pułku Specjalnego Komandosów z Lublińca, 2 Hrubieszowskiego Pułku Rozpoznawczego, 5 Pułku Inżynieryjnego ze Szczecina, 15 Pułku Przeciwlotniczego z Gołdapi, JW 2305 z Warszawy, MJDS z Gdyni, i z Centrum Szkolenia na Potrzeby Sił Pokojowych w Kielcach, Oddziały Specjalne Żandarmerii Wojskowej w tym OS ŻW z Gliwic, Mińska Mazowieckiego i Warszawy.
Decyzją Ministra ON Bogdana Klicha w październiku 2008 r. Polski Kontyngent Wojskowy w Afganistanie zakończył przemieszczanie się do prowincji Ghazni (którą dowodził w ramach PRT Ghazni wraz z siłami USA) i baz: Ghazni, Warrior, Four Corners i Giro. Czasowo utrzymywane były także posterunki: COP Qarabagh i COP Ajristan (do 2010 r.).
Straty.
Straty wojsk koalicji w Afganistanie według krajów. Od 2001 roku do 22 grudnia 2011 roku zginęło łącznie 2663 żołnierzy struktury ISAF:

</doc>
<doc id="138876" url="https://pl.wikipedia.org/wiki?curid=138876" title="System zastępowy">
System zastępowy

System zastępowy – w harcerstwie, system opisany przez Rolanda E. Philippsa w książce "The Patrol System", polegający na skoncentrowaniu działalności w komórkach organizacyjnych – zastępach – mających być zgranymi zespołami 6-12 harcerzy (skautów) kierowanymi przez nieznacznie starszego lub odznaczającego się predyspozycjami zastępowego. Został on utworzony w oparciu o przeprowadzane przez Baden-Powella obserwacje bawiących się dzieci. Generał zauważył, że młodsze dzieci słuchają się swojego starszego rodzeństwa (dlatego też zastępowego nazywa się niekiedy "starszym bratem").
W harcerstwie Robert Baden-Powell wypróbował go pierwszy raz podczas obozu doświadczalnego dla chłopców na wyspie Brownsea w 1907 roku.
Zastęp nie będąc z reguły jednostką koedukacyjną skupia zazwyczaj harcerzy o podobnych zainteresowaniach lub też jest tworzony z myślą o wewnętrznej specjalizacji w ramach drużyny.
Zastępowi wchodzą w skład rady drużyny (która jest organem doradczym drużynowego) oraz Zastępu Zastępowych.
Różnica między radą drużyny a zastępem zastępowych jest taka, że pierwsza z nich jest "ciałem" doradczym i zazwyczaj składa się także z innych funkcyjnych drużyny, a drugi służy stałemu podnoszeniu poziomu pracy zastępowych oraz (nie zawsze) podzastępowych.

</doc>
<doc id="138880" url="https://pl.wikipedia.org/wiki?curid=138880" title="Natężenie dźwięku">
Natężenie dźwięku

Natężenie dźwięku – miara energii fali akustycznej, równa średniej wartości strumienia energii akustycznej przepływającego w jednostce czasu (1 s) przez jednostkowe pole powierzchni (1 m²) zorientowanej prostopadle do kierunku rozchodzenia się fali.
W układzie SI jednostką natężenia dźwięku jest W/m².
Definicja.
Z zasady zachowania energii wynika, że całka z natężenia dźwięku po zamkniętej powierzchni jest równa energii emitowanej w ciągu jednostki czasu przez źródło dźwięku, czyli mocy akustycznej źródła:
gdzie:
Jeżeli powierzchnia dobrana jest tak, że natężenie ma na całej powierzchni stałą wartość i wektor natężenia ma taki sam kierunek jak wektor powierzchni, wówczas:
skąd:
Dźwięk emitowany przez źródła rzeczywiste ma postać fal kulistych lub jest superpozycją takich fal. Dla punktowego źródła dźwięku emitującego falę kulistą:
gdzie:
Zgodnie z tym wzorem, natężenie dźwięku jest odwrotnie proporcjonalne do kwadratu odległości od źródła. Podwojeniu odległości od źródła odpowiada więc czterokrotny spadek natężenia dźwięku.
Natężenie dźwięku a ciśnienie akustyczne.
Natężenie akustyczne jest wartością trudną do zmierzenia, natomiast łatwo zmierzyć wartość ciśnienia akustycznego. Dla fali sinusoidalnej natężenie wyraża się wzorem:
gdzie:
Po przyrównaniu wzorów i oraz przekształceniach dostaje się:
Wynika stąd, że ciśnienie akustyczne jest odwrotnie proporcjonalne do odległości od źródła. Podwojeniu odległości od źródła odpowiada więc dwukrotny spadek ciśnienia.
Natężenie dźwięku a amplituda fali dźwiękowej.
Natężenie fali jest proporcjonalne do kwadratu amplitudy drgań formula_12
W przypadku dźwięku amplituda może być reprezentowana przez ciśnienie formula_8 (bądź naprężenie, jeśli fala rozchodzi się w ciele stałym), wówczas:
Dolnej granicy słyszalności tonu o częstotliwości 1000 Hz odpowiada u większości ludzi natężenie ok. 10−12 W/m², zaś górnej – ok. 102 W/m². Dźwięki o natężeniu mniejszym niż wynosi dolna granica słyszalności nie są rejestrowane przez ucho normalnego człowieka. Jest to efektem dostosowania ewolucyjnego, ponieważ w przeciwnym razie ucho ludzkie odbierałoby nieustanny szum będący skutkiem fluktuacji gęstości powietrza spowodowanej ruchami Browna, a szum ten nie niesie żadnej istotnej informacji.
Natomiast górna granica to tzw. granica bólu – dźwięk jest rejestrowany, lecz nie jako zwykłe wrażenie słuchowe, tylko jako ból. Powyżej tej granicy, szczególnie przy dłuższej ekspozycji, może dojść do trwałego uszkodzenia aparatu słuchowego człowieka.
Moc akustyczna źródła dźwięku nie jest tym samym, co moc elektryczna dostarczona do przetwornika elektroakustycznego (np. głośnika), stanowiącego to źródło. Stosunek tych mocy określa sprawność akustyczną głośnika.

</doc>
<doc id="138882" url="https://pl.wikipedia.org/wiki?curid=138882" title="Combat56">
Combat56



</doc>
<doc id="138885" url="https://pl.wikipedia.org/wiki?curid=138885" title="Nakajima">
Nakajima

 – jedna z największych japońskich wytwórni lotniczych, działających w okresie II wojny światowej.
Zakłady zostały założone w 1917 roku przez Chikuhei Nakajimę. Nazwę Nakajima otrzymały w 1931 roku.
Zakłady zasłynęły z szybkich myśliwców, produkowanych w pierwszych latach II wojny światowej. Ogółem w czasie wojny zakłady Nakajima wyprodukowały 19 561 samolotów, w tym 19 396 samolotów bojowych.
Po klęsce Japonii wytwórnię przekształcono w koncern Fuji Heavy Industries i przeprofilowano. Koncern produkuje m.in. samochody marki Subaru.
Samoloty produkowane w zakładach Nakajima:

</doc>
<doc id="138886" url="https://pl.wikipedia.org/wiki?curid=138886" title="Ferdynand de Lesseps">
Ferdynand de Lesseps



</doc>
<doc id="138888" url="https://pl.wikipedia.org/wiki?curid=138888" title="Alfred Eisenstaedt">
Alfred Eisenstaedt

Alfred Eisenstaedt (ur. 6 grudnia 1898 w Tczewie, zm. 24 sierpnia 1995) – niemiecki i amerykański fotograf, ojciec „fotożurnalizmu”. Był pionierem fotografii reportażowej.
Życiorys.
Urodził się w Tczewie (wówczas Prusy Zachodnie). W 1906 roku rodzina Eisenstaedta (rodzice Alfreda wraz z trzema synami) opuściła Tczew i przeprowadziła się do Berlina.
Od młodości fascynował się fotografią. Pierwszy aparat firmy Kodak otrzymał od swojego wujka. Jego kariera szybko się rozwijała. W roku 1931 uzyskał nagrodę agencji „Associated Press”. Rosnący w siłę narodowy socjalizm w Niemczech stał się przyczyną emigracji Eisenstaedta. W 1935 r. wyemigrował do Stanów Zjednoczonych, gdzie mieszkał aż do śmierci.
Wykonywał fotografie Mediolanu, Florencji, Wenecji, Paryża i Londynu. Fotografował znane postacie polityki i kultury m.in.: Marlene Dietrich, Sophię Loren czy Marilyn Monroe, Ernesta Hemingwaya, Alberta Einsteina, a także W. Churchilla, J.F. Kennedy’ego czy F.D. Roosevelta. Wykonywał także fotograficzne reportaże historyczne.
W latach 1936-1972 pracował jako fotograf dla magazynu "Life". Był autorem 92 okładek tego magazynu i 2500 ilustracji. Najsłynniejsze zdjęcie Eisenstaedta to para całująca się na wieść o poddaniu się Japonii i zakończeniu II wojny światowej – marynarz i pielęgniarka na Times Square w Nowym Jorku, 14 sierpnia 1945 roku, znanym jako "Victory over Japan Day" (V-J Day).
Zmarł w wieku 97 lat w swoim domu na ulubionej wyspie Martha’s Vineyard, gdzie od 50 lat spędzał lato.
W Tczewie upamiętniono Alfreda Eisenstaedta w trakcie sesji historycznej pt. „Śladami nieznanych postaci Tczewa i okolic” w dniu 26 czerwca 2009 roku. Referat na temat słynnego fotografa wygłosiła Ewa Żywiecka. Organizatorzy sesji – Oddział Kociewski Zrzeszenia Kaszubsko-Pomorskiego w Tczewie – przygotowują publikację materiałów z sesji, zawierającą obszerny biogram Alfreda Eisenstaedta. W Tczewie znajduje się również mural, na którym widnieje słynne zdjęcie fotografa.

</doc>
<doc id="138891" url="https://pl.wikipedia.org/wiki?curid=138891" title="Lubiszewo">
Lubiszewo



</doc>
<doc id="138894" url="https://pl.wikipedia.org/wiki?curid=138894" title="Torrens (jezioro)">
Torrens (jezioro)

Torrens (ang. "Lake Torrens") – płytkie, bezodpływowe, słone jezioro o powierzchni 5776 km² położone w Australii Południowej, 345 km na północny zachód od Adelaide. Przez większą część roku stanowi błotnisty teren, który napełnia się tylko po ulewnych deszczach. W porze letniej na znacznej powierzchni wysycha. Ma ok. 240 km długości i ok. 65 km szerokości. Jest największym jeziorem Australii po jeziorze Eyre.
Jezioro odkrył w 1839 Edward John Eyre. Nazwane na cześć pułkownika Roberta Torrensa, który w 1832 r. zawiązał w Londynie Towarzystwo Ziemskie Australii Południowej dla filantropijnej kolonizacji.

</doc>
<doc id="138895" url="https://pl.wikipedia.org/wiki?curid=138895" title="Stan wolny">
Stan wolny



</doc>
<doc id="138896" url="https://pl.wikipedia.org/wiki?curid=138896" title="Pejpus">
Pejpus

Pejpus, Jezioro Czudzkie (est. "Peipsi järv"; ros. Чудское озеро, "Czudskoje oziero") − jezioro na granicy między Estonią a Rosją. Wraz z jeziorami Lämmijärv (Tiopłoje ros. Тёплое) oraz Pskowskim tworzy jeden zbiornik o łącznej powierzchni 3543 km². Łącznie ze wspomnianymi stanowi piąte pod względem wielkości jezioro Europy. Jeziora te na znacznym odcinku wyznaczają naturalną granicę państwową pomiędzy Estonią a Rosją. 
Główne rzeki zasilające: Piusa, Võhandu, Emajõgi, Koosa, Alatskivi, Kullavere, Tiheda, Mustvee, Avijõgi, Rannapungerja, Alajõgi.
Główne miasta nadbrzeżne: Gdow, Mustvee, Kallaste.
Właściwy Pejpus ma 2670 km² powierzchni. Rozciągnięty południkowo mierzy 140 km długości, w najszerszym miejscu ma 50 km szerokości. Lustro wody leży na wysokości około 30 m n.p.m. Średnia głębokość 8 metrów, maksymalna nie przekracza 17,6 m. Zamarza od listopada do maja. 
Słabo rozwiniętą linię brzegową uzupełniają liczne wyspy, zaś większość brzegów porasta sitowie. Z jeziora wypływa rzeka Narwa, wpadająca do Zatoki Fińskiej. Poprzez rzekę Emajõgi istnieje połączenie z jeziorem Võrtsjärv. Charakteryzują je duże wahania stanu wód. 
5 kwietnia 1242 roku na zamarzniętych wodach doszło do bitwy między krzyżakami z Inflant a wojskami księcia nowogrodzkiego Aleksandra Newskiego, która powstrzymała ekspansję zakonu na ziemie ruskie.
Od XVII wieku największe skupisko staroobrzędowców w Estonii znajdowało się na zachodnim brzegu Jeziora Pejpus.
W 2012 r. Estonia i Rosja podpisały w Tallinnie porozumienie dotyczące współpracy na rzecz ochrony stanu wód Jeziora Pejpus oraz rozwoju infrastruktury turystycznej w tym rejonie. W październiku 2013 r. 1400 litrów paliwa wpłynęło do jeziora w wyniku uszkodzenia estońskiego statku badawczego. Zostało wówczas skażone 900 m² wód jeziora.

</doc>
<doc id="138899" url="https://pl.wikipedia.org/wiki?curid=138899" title="Freestyle">
Freestyle



</doc>
<doc id="138907" url="https://pl.wikipedia.org/wiki?curid=138907" title="Tłuszczowce">
Tłuszczowce



</doc>
<doc id="138910" url="https://pl.wikipedia.org/wiki?curid=138910" title="Gairdner">
Gairdner

Gairdner (ang. "Lake Gairdner") – bezodpływowe jezioro słone o powierzchni 5500 km² położone w Australii Południowej, 386 km na północny zachód od Adelaide. Powierzchnia zmienna, podczas lata zamienia się w bagna. Ma ok. 160 km długości i ok. 48 km szerokości i jest trzecim pod względem powierzchni jeziorem Australii po jeziorze Eyre i jeziorze Torrens.

</doc>
<doc id="138911" url="https://pl.wikipedia.org/wiki?curid=138911" title="Siedemnastokąt foremny">
Siedemnastokąt foremny

Siedemnastokąt foremny to siedemnastokąt wypukły o wszystkich bokach równej długości i wszystkich kątach równych – każdy z nich ma miarę formula_1
Konstruowalność.
Siedemnastokąt foremny można skonstruować cyrklem i linijką. Możliwość konstrukcji udowodnił Carl Friedrich Gauss w 1796, pierwszą bezpośrednią konstrukcję przedstawił jednak Erchinger kilka lat później – składała się aż z 64 kroków, toteż wkrótce zostały przedstawione inne.
Konstrukcja Richmonda.
Jedną z elegantszych konstrukcji jest konstrukcja podana przez Herberta Williama Richmonda w 1893 roku:
Okręgi Carlyle’a.
Inną znaną metodą konstrukcji siedemnastokąta foremnego jest algorytm wykorzystujący okręgi Carlyle’a:
Własności.
Konstruowalność równoważna jest faktowi, że funkcje trygonometryczne kąta formula_95 można wyrazić jedynie przez cztery działania arytmetyczne oraz wyciąganie pierwiastka kwadratowego. Książka Gaussa "Disquisitiones Arithmeticae" zawiera poniższy wzór, przedstawiony tu we współczesnej notacji:

</doc>
<doc id="138915" url="https://pl.wikipedia.org/wiki?curid=138915" title="Siemion Timoszenko (wojskowy)">
Siemion Timoszenko (wojskowy)

Siemion Konstantinowicz Timoszenko (ros. Семён Константинович Тимошенко, ukr. Семен Костянтинович Тимошенко, ur. we wsi Furmanka, zm. 31 marca 1970 w Moskwie) – radziecki dowódca wojskowy, marszałek Związku Radzieckiego (1940), dwukrotny Bohater Związku Radzieckiego (1940, 1965), członek Komitetu Centralnego WKP(b) (1939–1952), deputowany do Rady Najwyższej ZSRR 1., 2., 3., 4., 5., 6. i 7. kadencji.
Życiorys.
Urodził się 18 lutego (6 lutego jul.) 1895 we wsi Furmanka k. Odessy w rodzinie ukraińskich chłopów. W 1914 został powołany do wojska rosyjskiego i walczył w I wojnie światowej z Niemcami. W 1918 wstąpił do Armii Czerwonej. Walczył w wojnie domowej dowodząc plutonem, szwadronem, a w końcu 1 Krymskim Pułkiem Rewolucyjnym, z którym w sierpniu 1918 brał udział w obronie Carycyna. Od listopada dowodził brygadą kawalerii. W 1919 wstąpił do RKP(b). W wojnie polsko-bolszewickiej dowodził 6 Dywizją Kawalerii (listopad 1919 – sierpień 1920), następnie 4 Dywizją Kawalerii, wchodzącymi w skład 1 Armii Konnej Budionnego. Był kilkakrotnie raniony. W 1922 ukończył Akademię Wojskową Armii Czerwonej.
Po zakończeniu wojny ukończył wyższe kursy wojskowe w 1922, 1927 i 1930. Dowodził 3., a następnie 6. Korpusem Kawalerii. W 1933 został zastępcą dowódcy Białoruskiego Okręgu Wojskowego, a w 1935 – Kijowskiego Okręgu Wojskowego. Od czerwca 1937 dowodził Północno-Kaukaskim Okręgiem Wojskowym, od września 1937 Charkowskim Okręgiem Wojskowym, a od lutego 1938 – Kijowskim Specjalnym Okręgiem Wojskowym.
We wrześniu 1939, w stopniu komandarma był dowódcą Frontu Ukraińskiego uczestniczącego w agresji na Polskę. W tym czasie wydał prowokacyjną odezwę skierowaną do żołnierzy Wojska Polskiego, która w treści zawierała kłamliwe wiadomości (o tym, iż oficerowie polscy prowadzą żołnierzy na rzeź i nienawidzą ich oraz że rozstrzelali delegatów posłanych z propozycją kapitulacji), informacje o rzekomej zdradzie dokonanej przez polskich oficerów oraz wzywała do użycia przemocy ze strony żołnierzy polskich wobec oficerów polskich. Objął również dowództwo nad wojskami w czasie drugiego etapu wojny radziecko-fińskiej, od 7 stycznia 1940. Za dowodzenie w tej wojnie 21 marca 1940 przyznano mu tytuł Bohatera Związku Radzieckiego.
7 maja 1940 mianowano go marszałkiem Związku Radzieckiego. Od maja 1940 do lipca 1941 był ludowym komisarzem obrony ZSRR, po Woroszyłowie.
W lipcu 1940 lwowski ZWZ przeprowadził nieudany zamach na jego życie podczas pokazu filmowego na ulicy Kleparowskiej. Zginęły 3 osoby, 27 zostało rannych, głównie sowieckich wojskowych.
W czerwcu 1941, po agresji niemieckiej, stał się z racji stanowiska komisarza przewodniczącym Stawki i tytularnym Naczelnym Wodzem wojsk radzieckich (faktycznym był Józef Stalin). Na początku lipca 1941 z rozkazu Stalina wyruszył dowodzić wojskami Frontu Zachodniego oraz pięcioma armiami rezerwowymi. Dowodzeni przez niego żołnierze nie powstrzymali uderzenia niemieckiego. 30 września 1941 objął dowództwo Frontu Południowo-Zachodniego. W kwietniu 1942 w czasie ofensywy w kierunku Charkowa stracił 250 tys. żołnierzy. W lipcu objął dowództwo Frontu Stalingradzkiego, lecz 23 lipca Stalin odwołał go do Moskwy. Od października 1942 do marca 1943 dowodził Frontem Północno-Zachodnim.
Brak sukcesów jego wojsk przesądził o przeniesieniu go jako przedstawiciela Kwatery Głównej Naczelnego Dowództwa do zajęć koordynowania działań frontów. Między innymi, od sierpnia 1944 do końca wojny koordynował działania sztabów 2., 3. i 4. Frontu Ukraińskiego.
Po wojnie dowodził kolejno kilkoma okręgami wojskowymi (1945–1946 – Baranowickim, 1946–1949 – Południowouralskim, 1949–1960 – Białoruskim Okręgiem Wojskowym). Od 1960 był w grupie generalnych inspektorów Ministerstwa Obrony ZSRR. 18 lutego 1965, w 70. urodziny przyznano mu drugi tytuł Bohatera Związku Radzieckiego za zasługi dla sił zbrojnych. Zmarł 31 marca 1970; pochowany przy ścianie kremlowskiej na Placu Czerwonym w Moskwie.
Był deputowanym do Rady Najwyższej ZSRR od 1. do 7. kadencji, w latach 1939–1952 był członkiem Komitetu Centralnego WKP(b).
W literaturze.
Timoszenko przedstawiony został w jednym z cyklu opowiadań Isaaka Babla „Armia konna” pod postacią Pawliczenki, dowódcy VI Dywizji Kawalerii, która rozwiązana została jesienią 1920 za bandytyzm i pogromy.

</doc>
<doc id="138917" url="https://pl.wikipedia.org/wiki?curid=138917" title="Tadeusz Brzeziński (dyplomata)">
Tadeusz Brzeziński (dyplomata)

Tadeusz Brzeziński (ur. 21 lutego 1896 w Złoczowie, zm. 7 stycznia 1990 w Montrealu) – polski dyplomata i urzędnik konsularny.
Życiorys.
Syn Kazimierza, sędziego z Przemyśla, i Zofii z Woronieckich. 1 września 1902 rozpoczął naukę w czteroletniej szkole ludowej w Radymnie. W związku z przeniesieniem ojca do pracy w Przemyślu tamże ukończył czwartą klasę w Szkole Ludowej im. Jana Kantego przy ul. Grunwaldzkiej. We wrześniu 1906 rozpoczął naukę w c.k. gimnazjum z polskim językiem wykładowym na przemyskim Zasaniu. W 1914 zdał maturę z wyróżnieniem, za co otrzymał – jako prymus – dyplom uznania. W latach 1914–1918 studiował na uniwersytetach w Wiedniu i Lwowie. 12 grudnia 1918 ukończył studia na Wydziale Prawa i Nauk Politycznych Uniwersytetu Lwowskiego.
Jako ochotnik 2 pułku Strzelców Lwowskich walczył w wojnie polsko-ukraińskiej (1918–1919), brał udział w Bitwie Warszawskiej w 1920. Na początku 1921 został zdemobilizowany.
Bezpośrednio po zakończeniu służby wojskowej podjął pracę w Prokuraturze Generalnej RP w Warszawie, a pod koniec 1921 został zatrudniony w polskiej służbie zagranicznej. Służył na placówkach w Essen (1921–1922), Lille (1928–1931), Lipsku (1931–1935), Charkowie (1936–1937). Pracując w Lipsku, zaangażował się w pomoc Żydom uwięzionym przez nazistów, pomagając im w emigracji. Za te działania został wpisany do „Złotej Księgi” Keren Keyemeth w Izraelu, a w 1978 premier Izraela Menachem Begin podziękował mu w oficjalnym liście.
W 1934 razem z muzykologiem, prof. Leopoldem Binentalem odkrył w archiwum wydawnictwa "Breitkopf und Härtel" zbiory rękopisów Fryderyka Chopina i jego portrety wykonane w postaci dagerotypów. Staraniem Brzezińskiego rząd Rzeczypospolitej w 1937 roku wykupił zbiory za cenę 100 tys. marek niemieckich (równowartość 200 tys. złotych polskich).
W 1938 został skierowany na placówkę konsularną do Kanady jako konsul generalny Polski w Montrealu. Po II wojnie światowej został w Kanadzie (obywatelstwo przyjął w 1951). Działał w Kongresie Polonii Kanadyjskiej, którego prezydentem był w latach 1952–1962. W 1956 zwołał zebranie Naczelnej Rady Kongresu, podczas którego uchwalono przeprowadzenie kampanii pod hasłem „Chleb dla Polski”. W ciągu kilku miesięcy zebrano 200 tys. dolarów i za pośrednictwem kardynała Stefana Wyszyńskiego przekazano głównie na lekarstwa i wsparcie szpitalnictwa. Dzięki zabiegom Brzezińskiego podjęto działania na rzecz rewindykacji wymagających konserwacji skarbów wawelskich, wywiezionych w pierwszych dniach wojny z Polski, które poprzez Rumunię, Francję, i Anglię dotarły do Kanady. Wśród nich był m.in. miecz koronacyjny królów Polski Szczerbiec. Działał również w Polskim Instytucie Naukowym w Kanadzie, organizując m.in. zjazd artystów, pisarzy i dziennikarzy, który odbył się w 1975 w Montrealu. Do emerytury pracował w Ministerstwie Kultury prowincji Quebec, pomagając w organizowaniu francuskojęzycznych ośrodków kultury w małych miastach.
Życie prywatne.
Żonaty z Leonią z domu Roman. Ojciec Zbigniewa, politologa, doradcy ds. bezpieczeństwa narodowego prezydenta Stanów Zjednoczonych Jimmy’ego Cartera. Pozostali synowie to Lech, inżynier, oraz zmarły przedwcześnie Adam. Miał jeszcze pasierba Jerzego Żylińskiego.

</doc>
<doc id="138918" url="https://pl.wikipedia.org/wiki?curid=138918" title="Mérida (Hiszpania)">
Mérida (Hiszpania)

Mérida (estr. "Méria") – miasto w zachodniej Hiszpanii, w prowincji Badajoz, stolica regionu Estremadura. Położone nad rzeką Gwadianą, nazywane jest „hiszpańskim Rzymem”. Ośrodek administracyjny, przemysłowy, handlowy i turystyczny.
Geografia.
Mérida jest położona w zachodniej części Wyżyny Nowej Kastylii, na średniej wysokości 217 metrów nad poziomem morza. Przez miasto z południowego wschodu na północny zachód przepływa rzeka Gwadiana, która dzieli je na dwie części, z których większa, wraz z zabytkowym centrum, znajduje się po stronie prawej. Do Gwadiany na granicy zabytkowego centrum wpada strumień Albarregas.
Historia.
Miasto zostało założone w 25 roku p.n.e. przez Oktawiana Augusta pod nazwą "Emerita Augusta" dla żołnierzy-weteranów z legionów: "Legio V Alaudae" i "Legio X Gemina" armii rzymskiej po wojnie kantabryjskiej i szybko stało się stolicą Luzytanii – prowincji wysuniętej najbardziej na zachód w cesarstwie rzymskim. W okresie panowania rzymskiego powstało szereg imponujących budowli takich jak: teatr, amfiteatr, świątynie, mosty, akwedukty itd., z których duża część przetrwała do czasów dzisiejszych. Według relacji św. Kaliksta, w 220 roku n.e. było tu zlokalizowane jedno z trzech (obok Astorgi i Saragossy) biskupstw na półwyspie.
Wraz z upadkiem cesarstwa w V wieku n.e., miasto w 441 roku zajęli Swebowie, a po nich Wizygoci. Czas ich panowania oznaczał dla gospodarki na Półwyspie Iberyjskim okres stagnacji, ruralizacji oraz degradacji handlu i rzemiosła. W tych warunkach Méridzie, jako jednemu z niewielu miast, udało się utrzymać swój miejski i rzemieślniczo-wytwórczy charakter.
W czasie inwazji arabskiej na Królestwo Wizygotów miasto zostało zdobyte w 713 roku n.e. przez Musę ibn Nusajra i mocno zniszczone. W rękach arabskich osada pozostała do roku 1230, kiedy to zdobył ją Alfons IX, król Leónu. Po tym wydarzeniu Mérida stała się siedzibą komandorii Zakonu Santiago. W czasie podbojów kolonialnych z miasta wyemigrowało do Ameryki około 210 osób, w tym Juan Rodríguez Suárez i Garci González de Silva, którzy mieli swój udział w zdobywaniu terenów dzisiejszej Kolumbii i Wenezueli. Wojna na Półwyspie Iberyjskim 1807–1814 była dla Méridy, podobnie jak dla reszty regionu, okresem upadku gospodarczego i zniszczeń dziedzictwa kulturalnego. U progu hiszpańskiej wojny domowej w 1936 roku miasto, wraz z prawie całą prowincją Badajoz, opowiedziało się po stronie Republiki. 10 sierpnia dotarły do niego oddziały Hiszpańskiej Legii Cudzoziemskiej i po krótkiej walce z oddziałami lokalnej milicji zdobyły je. W roku 1983 Mérida stała się stolicą Wspólnoty Autonomicznej Estremadura, a w 1993 roku jej zabytki z okresu rzymskiego zostały wpisane na listę UNESCO.
Zabytki.
Zabytki z czasów chrześcijańskich.
Na terenie miasta znajduje się także szereg innych zabytkowych obiektów architektury sakralnej z czasów chrześcijańskich, jak: "Antiguo Hospital de Jesús Nazareno" (Dawny Szpital Jezusa z Nazaretu), "Antiguo Hospital de San Juan de Dios" (Dawny Szpital św. Jana Bożego), "Iglesia del Carmen", "Antigua Iglesia de Santa Clara" (Dawny Kościół św. Klary), "Convento de las Concepcionistas" (Klasztor Sióstr Niepokalanego Poczęcia), "Convento de las Freylas de Santiago" (Klasztor Sióstr św. Jakuba), "Conventual Santiaguista" (Klasztor Zakonu Santiago), "Ermita de Nuestra Señora de La Antigua" (Pustelnia NMP) czy też budynków jak "Palacio de los Mendoza".
Gospodarka.
W mieście rozwinął się przemysł spożywczy, włókienniczy, metalowy oraz cementowy.
Sport.
Najbardziej reprezentatywny klub piłkarski w Méridzie to "Mérida Asociación Deportiva". Aktualnie (2014) gra on w grupie 14 "Tercera División". Swoje mecze rozgrywa on na stadionie "Estadio Romano de Mérida" o pojemności 14 600 miejsc siedzących, będącym własnością miasta.
Transport.
Sieć drogowa.
W Méridzie krzyżują się dwie autostrady: na kierunku wschód-zachód A-5 łącząca Madryt z Badajoz i na kierunku północ-południe A-66 łącząca Zamorę z Sewillą oraz zbiega się kilka dróg o znaczeniu lokalnym. Rzekę Gwadianę przekraczają trzy mosty drogowe, jeden kolejowy oraz stary Most Rzymski wykorzystywany dla ruchu pieszego. Most "Puente de Lusitania" jest dziełem znanego hiszpańskiego architekta Santiago Calatravy i stanowi jeden z najbardziej rozpoznawalnych obiektów w mieście.
Kolej.
W Méridzie znajduje się stacja kolejowa, która utrzymuje połączenia kolejowe z innymi miastami regionu min. z Badajoz, Cáceres i Zafrą oraz ponadregionalne Madrytem, Sewillą w Andaluzji oraz Alcázar de San Juan w regionie Kastylia-La Mancha.
Komunikacja miejska.
Komunikację miejską w Méridzie zapewnia sieć autobusów, z których większość początek swojej trasy ma na ulicy "Paseo de Roma".
Lotniska.
Mérida nie posiada własnego lotniska. Najbliższy port lotniczy – Badajoz – znajduje się w odległości około 45 km od miasta. Drugie najbliższe lotnisko to Sewilla-San Pablo (196 km). Madryckie lotnisko Barajas znajduje się w odległości około 362 km od miasta.

</doc>
<doc id="138919" url="https://pl.wikipedia.org/wiki?curid=138919" title="Frome (jezioro)">
Frome (jezioro)

Frome (ang. "Lake Frome"), współrzędne geograficzne: –
słone, bezodpływowe jezioro okresowe, położone we wschodniej części stanu Australia Południowa, na wschód od Gór Flindersa. 
Przez większą część roku pokryte jest warstwą soli. Wypełnia się wodą jedynie po ulewnych deszczach. Zajmuje wówczas powierzchnię 2,1 tys. km². Jego długość wynosi 90 km, a szerokość – 40 km. Jest czwartym pod względem powierzchni jeziorem Australii.
Jezioro zostało odkryte w 1840 przez Edwarda Johna Eyre'a.

</doc>
<doc id="138921" url="https://pl.wikipedia.org/wiki?curid=138921" title="Slapstick">
Slapstick

Slapstick – rodzaj komedii filmowej, stworzony przez amerykańskiego reżysera Macka Sennetta.
Charakteryzuje się dużą ilością ruchu, postacie są mocno przerysowane i przeżywają groteskowo niebezpieczne przygody. Sekwencje filmowe często są tworzone spontanicznie. Pierwszą komedią slapstickową był film Macka Sennetta z 1912 roku pt. "Cohen na Coney Island".
Typowo slapstickową komedią jest też "Flip i Flap". Do tego rodzaju należą filmy: "Kevin sam w domu", "Flubber", serie filmów "Naga broń", czy o inspektorze Clouseau, a także seriale animowane takie jak: "Tom i Jerry", "Zwariowane melodie" i wiele filmów z Kaczorem Donaldem.
Również znany angielski serial komediowy "Benny Hill Show" autorstwa Benny’ego Hilla zawiera elementy stylizujące go na komedię slapstickową.
Cechą charakterystyczną jest obecność aktów przemocy fizycznej w scenach filmu, bohater może być bity, kopany, przypalany bądź uderzany (ręką, kijem, plackiem lub tortem). Wbrew obiegowym opiniom nie jest to jednak geneza nazwy gatunku. W języku angielskim "slap" znaczy uderzać, lecz w rzeczywistości "slapstick" to niewielkie urządzenie używane przez klaunów do wytwarzania podczas cyrkowych przedstawień trzaskających dźwięków i nazwa ta została niejako zapożyczona.

</doc>
<doc id="138929" url="https://pl.wikipedia.org/wiki?curid=138929" title="BT (czołg)">
BT (czołg)

BT (, "bystrochodnyj tank" – czołg szybkobieżny) – seria czołgów lekkich produkowanych w Związku Radzieckim w latach 1932–1941. Znane były jako „betka” lub „betjuszka”. Czołgi BT mogły się poruszać zarówno na gąsienicach jak i na kołach, zdjęcie gąsienic i przejście na tryb kołowy trwało około 30 minut.
Historia produkcji.
W 1931 Związek Radziecki zakupił w Stanach Zjednoczonych dwa eksperymentalne, kołowo-gąsienicowe czołgi M1930 zaprojektowane przez Waltera Christiego. Transakcja ta miała nieco sensacyjne kulisy. Czołgiem Christiego zainteresowana była również Polska. Już jesienią 1929 do USA pojechała delegacja oficerów broni pancernej w celu zapoznania się z pojazdem. W marcu 1930 podpisano kontrakt na dostawę jednego czołgu. Miał on być dostarczony do czerwca 1930. Przewidziano również możliwość zakupu, za sumę 90 000 USD, praw do produkcji seryjnej w Polsce. Christie nie wywiązał się z umowy. Przeciągał termin wydania zamówionego czołgu. W październiku 1930 kiedy polska komisja odbiorcza przyjechała po zamówiony pojazd oświadczył, że nie wyda go jeśli nie otrzyma natychmiast pełnej opłaty licencyjnej. Polacy zetknęli się tam również z ubranymi po cywilnemu oficerami radzieckimi. Później okazało się, że Christie kilkanaście dni po zawarciu umowy z Polską, zawarł podobny kontrakt z ZSRR. Wywiązał się z niego w pełni. W grudniu 1930 wysłał półlegalnie dwa pojazdy do ZSRR. Złamał w ten sposób zakaz eksportu czołgów bez zgody Departamentu Stanu i Departamentu Wojny USA. Polska odzyskała później wpłacone sumy, a także zainkasowała kary umowne. Zamiast czołgu Christiego, zakupiony został brytyjski czołg Vickers 6-ton Mark E.
Dostarczone do ZSRR pojazdy, pod oznaczeniem BT-1, zostały poddane próbom technicznym. Już w październiku 1931 były gotowe trzy pierwsze, nieuzbrojone prototypy BT-2, a w 1932 rozpoczęła się produkcja seryjna tych czołgów.
Warianty.
Czołgi były napędzane silnikami gaźnikowymi M-5-400. W latach 1931–1933 wyprodukowano 623 egzemplarze w tym 260 uzbrojonych jedynie w karabiny maszynowe.
Służba.
Czołgi BT-5 wzięły udział w hiszpańskiej wojnie domowej, walczyły także przeciwko Japonii w 1939 i Finlandii w czasie wojny zimowej (głównie BT-2 i BT-5). We wrześniu 1939 roku Armia Czerwona użyła razem 2017 czołgów BT-2/5/7. Brały udział w agresji na Polskę (np. Wojska Samodzielnej Grupy Operacyjnej Polesie zniszczyły 4 czołgi a 1 przejęły). BT-5 i BT-7 walczyły także w początkowej fazie wojny z Niemcami. Większość z nich została zniszczona lub porzucona przez załogi. Pozostałe egzemplarze wymieniono na nowocześniejsze T-34. Ostatni raz użyto ich bojowo w sierpniu 1945, na Dalekim Wschodzie.

</doc>
<doc id="138930" url="https://pl.wikipedia.org/wiki?curid=138930" title="BT-1">
BT-1



</doc>
<doc id="138931" url="https://pl.wikipedia.org/wiki?curid=138931" title="BT-8">
BT-8



</doc>
<doc id="138932" url="https://pl.wikipedia.org/wiki?curid=138932" title="Prawo Bunsena-Grahama">
Prawo Bunsena-Grahama

Prawo Bunsena-Grahama to podana przez Roberta Bunsena modyfikacja prawa Grahama. Mówi ono, że 
Najczęściej prawo to jest przedstawiane jako porównanie szybkości dyfuzji dwóch gazów:
gdzie:
Przeprowadzając pomiar dyfuzji 2 gazów w tych samych warunkach, można określić stosunek ich mas cząsteczkowych, a przez porównanie z gazem o znanej masie cząsteczkowej można określić masę cząsteczkową dla nieznanego gazu.
Uzasadnianie.
Uzasadnienie słuszności tego prawa można przeprowadzić korzystając z rozkładu Maxwella-Boltzmanna:
skąd dostajemy powyższe prawo dyfuzji.
Prawo Bunsena-Grahama może być stosowane do składników mieszaniny gazów. W praktyce było wykorzystane przy rozdziale izotopów uranu potrzebnym w czasie II wojny światowej do produkcji amerykańskiej bomby atomowej.

</doc>
<doc id="138933" url="https://pl.wikipedia.org/wiki?curid=138933" title="Elektrownia Kozienice">
Elektrownia Kozienice

Elektrownia Kozienice – druga co do wielkości elektrownia węglowa w Polsce (największa pod względem wielkości mocy zainstalowanej wśród elektrowni opalanych węglem kamiennym). Znajduje się w Świerżach Górnych koło Kozienic w woj. mazowieckim. Elektrownia Kozienice to zawodowa elektrownia systemowa, blokowa, kondensacyjna z otwartym układem chłodzenia skraplaczy z Wisły. Elektrownia Kozienice jest własnością spółki Enea Wytwarzanie i jest częścią grupy energetycznej Enea.
Historia.
Od 1988 roku urządzenia elektrowni są ciągle modernizowane, a plan modernizacji zatwierdzony jest do roku 2020.
Wejście do Grupy Kapitałowej ENEA S.A. oraz jej debiut giełdowy stworzył dla Elektrowni możliwości inwestycyjne. Są one związane z koniecznością budowy nowych mocy wytwórczych oraz dostosowaniem działalności do wymogów unijnych w zakresie ochrony środowiska. Wybudowany został wysokosprawny blok na parametry nadkrytyczne o mocy 1075 MW i sprawności 45,6%, który został oddany do użytku w grudniu 2017. Powstaje kolejna Instalacja Odsiarczania Spalin (IOS III) dla bloku energetycznego 500 MW. Od 2010 roku na blokach 200 i 500 MW planowane jest rozpoczęcie budowy instalacji do katalitycznego odazotowania spalin (SCR) w celu osiągnięcia wymaganej redukcji tlenków azotu (począwszy od bloku nr 10).
Dane techniczne.
Elektrownia wyposażona jest w następujące urządzenia:
Elektrownia posiada koncesje na wytwarzanie energii elektrycznej, ciepła oraz na przesyłanie i dystrybucję ciepła oraz obrót energią elektryczną.
Zdolność produkcyjna elektrowni:
Składowisko żużla i popiołu ma powierzchnię 132 ha, zgromadzono na nim ponad 20 milionów ton odpadów, radomski Zakład Usług Technicznych i Recyklingu, przerabia 180 000 ton pyłów i popiołów rocznie.
Wpływ na środowisko.
Więcej: Elektrownia węglowa – wpływ na zdrowie i środowisko
W raporcie WWF z 10 maja 2007 Elektrownia Kozienice została uznana za jedną z czterech elektrowni emitujących największe względne (w przeliczeniu na produkcję energii elektrycznej; 0,915 tCO2/MWh) ilości gazów cieplarnianych do atmosfery w Polsce oraz 19. w Europie. W emisji bezwzględnej (10,8 mln ton CO2) zajęła 3. miejsce w Polsce – wyprzedza ją Elektrownia Bełchatów i Elektrownia Turów.
Elektrownia usytuowana jest w pobliżu Kozienickiego Parku Krajobrazowego – obszaru specjalnie chronionego, dla którego obowiązują zaostrzone normy ochrony środowiska.
Na Wiśle na wysokości elektrowni po 2015 roku wybudowano tymczasowy próg stabilizujący poziom wody. 
Działalność Elektrowni Kozienice związana jest również z emisją ciepłej wody, pochodzącej z systemu chłodzenia turbin, do Wisły. Prof. dr hab. Szymon Malinowski (dyrektor Instytutu Geofizyki Wydziału Fizyki Uniwersytetu Warszawskiego) w głośnym filmie pt. "Można panikować" informował o tym, że woda używana w elektrowni do chłodzenia turbin energetycznych następnie spływa do Wisły: "jak spływa do rzeki, to ma wysoką temperaturę. Jak jest mało wody w rzece, to ona podnosi temperaturę wody w rzece tak, że umierają ryby, umierają ptaki, umierają rośliny wodne i możemy zabić kompletnie życie w tej rzece. [...] Jak jest za mało wody w rzece i ma za niski poziom, nie można spuszczać wody do rzeki". Emisja ciepłej wody bezpośrednio do rzeki dotyczy głównie starych bloków elektrowni, chłodzonych w systemie otwartym. Jak podają oficjalne informacje, Elektrownia Kozienice posiada system chłodzenia wody oddawanej do rzeki, uruchamiany w przypadku wystąpienia wysokich temperatur wody pobieranej do chłodzenia.
Nowy blok 1075 MW.
W 2017 r. zakończyła się budowa nowego bloku energetycznego o mocy 1075 MW na parametry nadkrytyczne.
Inwestycja warta 6,4 mld zł została zrealizowana przez konsorcjum Polimex-Mostostal i Hitachi. Latem 2015 roku dostarczony został ważący 490 ton generator firmy Mitsubishi Hitachi Power System drogą morską do portu w Gdyni oraz drogą kolejową na miejsce do maszynowni elektrowni. W celu wyprowadzenia mocy z nowego bloku powstanie linia elektroenergetyczna napowietrzna 400 kV do stacji elektroenergetycznej „Ołtarzew” 400/220/110 kV, która wzbudza ogromne emocje i liczne protesty.
W 2013 r. przedstawiciele Enea poinformowali, że blok będzie rentowny przy cenie energii na poziomie 190-200 zł/MWh. W 2015 r. prezes Enea Wytwarzanie szacował, że progiem rentowności byłaby cena 240-250 zł/MWh (przy 7 tys. godzin pracy rocznie) lub 310 zł/MWh (przy 5 tys. godzin rocznie).

</doc>
<doc id="138934" url="https://pl.wikipedia.org/wiki?curid=138934" title="BT-5">
BT-5



</doc>
<doc id="138935" url="https://pl.wikipedia.org/wiki?curid=138935" title="BT-2">
BT-2



</doc>
<doc id="138936" url="https://pl.wikipedia.org/wiki?curid=138936" title="Stożek Wielki (Beskid Śląski)">
Stożek Wielki (Beskid Śląski)

Stożek Wielki (czes. "Velký Stožek"; 978 m n.p.m.) – szczyt górski w Paśmie Czantorii w Beskidzie Śląskim, trzeci co do wysokości (po Wielkiej Czantorii i Kiczorach) szczyt w wododziale Wisły i Odry.
Ukształtowanie.
Zbocza szczytowej kopuły Wielkiego Stożka stromo opadają ku zachodowi, północy i wschodowi, jedynie ku południu jego grzbiet biegnie prawie poziomo ku Kyrkawicy. Góra, oglądana z sektora północnego, ma rzeczywiście formę dość regularnego stożka. Zbudowana jest z piaskowca godulskiego. Pod samym szczytem od strony zachodniej charakterystyczna wychodnia skalna z wywieszoną płytą, opisana w relacji z wycieczki turystycznej odbytej już w 1891 r.
Szczyt Wielkiego Stożka jest zwornikiem dla tzw. „ramienia Łączki i Filipki” – najdłuższego grzbietu bocznego Pasma Czantorii, odchodzącego od Stożka w kierunku północno-zachodnim.
Masyw Wielkiego Stożka porośnięty jest lasami, po stronie zachodniej głównie bukowymi i bukowo-świerkowymi, po wschodniej – w większości świerkowymi.
Przez Stożek przebiega granica państwowa pomiędzy Polską a Czechami; przed wejściem obu państw do strefy Schengen znajdowało się tu turystyczne przejście graniczne Stożek-Velký Stožek.
Pod samym szczytem znajduje się schronisko PTTK Stożek oddane do użytku w 1922 (pierwsze wybudowane przez Polaków w polskim Beskidzie Śląskim – wcześniejsze budowała organizacja Beskidenverein) oraz węzeł szlaków pieszych, którymi dojść można m.in. na Przełęcz Kubalonkę, Czantorię Wielką, Soszów Wielki do Wisły, Wisły Głębce, Istebnej, Jaworzynki i Jabłonkowa. Przez szczyt przebiega także Główny Szlak Beskidzki.
Ze szczytu rozciągają się fragmentaryczne widoki na Beskid Śląsko-Morawski, spod schroniska – szeroki widok na Beskid Śląski, a także na Beskid Żywiecki i Tatry.
Szlaki turystyczne.
Po stronie polskiej:
Po stronie czeskiej

</doc>
<doc id="138937" url="https://pl.wikipedia.org/wiki?curid=138937" title="Karbokation">
Karbokation

Karbokation – kation, w którym elektryczny ładunek dodatni jest zlokalizowany na jednym lub kilku atomach węgla. 
Właściwości.
Karbokation, jako posiadający znaczny deficyt elektronów, jest silnym elektrofilem i kwasem Lewisa. Jest więc podatny na atak nukleofilowy i łatwo reaguje z wszelkimi czynnikami o charakterze nukleofilowym, takimi jak jon OH- czy jon Cl-. Większość karbokationów jest bardzo nietrwała i istnieje zwykle tylko jako produkt przejściowy wielu reakcji chemicznych, np. podstawienia nukleofilowego zachodzącego według mechanizmu Sn1. Istnieją jednak karbokationy o znacznie większej trwałości, co zazwyczaj jest wynikiem ich stabilizacji przez obecność układów aromatycznych w pobliżu ładunku dodatniego. Niektóre z nich udało otrzymać się w postaci stabilnych soli.
Szczególnie nietrwałe i reaktywne są karbokationy alkilowe. Ich trwałość zależna jest jednak silnie od ich rzędowości, tzn. od tego, czy ładunek dodatni znajduje się na atomie węgla, do którego jest przyłączony jeden inny atom węgla (pierwszorzędowy), dwa takie atomy (drugorzędowy), czy trzy takie atomy (trzeciorzędowy):
Fakt wzrostu trwałości karbokationów alkilowych wraz ze wzrostem ich rzędowości wynika z faktu częściowego przekazywania elektronów z atomów węgla przyłączonych do atomu naładowanego dodatnio, co powoduje częściowe rozproszenie tego ładunku na wszystkie sąsiadujące atomy. Stabilizacja karbokationów i spadek ich reaktywności może zatem być także powodowany przez obecność innych grup funkcyjnych bezpośrednio przyłączonych do naładowanego dodatnio atomu węgla.
Szczególnym przypadkiem są kationy allilowe (R-C+-C=C) i benzylowe (C6H5-C+-R), które są dodatkowo stabilizowane przez rezonans chemiczny, czym tłumaczy się ich szczególnie dużą trwałość. Dodatkowym czynnikiem stabilizującym może być aromatyczność kationu - jeśli ładunek dodatni jest rozproszony na wszystkie atomy węgla w układzie aromatycznym to kation jest bardzo stabilny. Dotyczy to np. kationu tropyliowego.
Mniej trwałe karbokationy ulegają łatwo reakcji przegrupowania do bardziej stabilnych struktur. Z reguły proces ten prowadzi do powstawania karbokationów o wyższej rzędowości. Zachodzenie takich reakcji utrudnia syntezę wielu prostych związków organicznych, powstających na drodze substytucji lub addycji nukleofilowej. Przykładowo ogrzewanie 3-pentanolu w środowisku kwasu solnego prowadzi do powstania karbokationu 3-pentylowego, który następnie w znacznej mierze ulega przegrupowaniu do kationu 2-pentylowego czego efektem jest powstanie mieszaniny dwóch chloroalkanów.
Otrzymywanie i wykrywanie.
Mimo że karbokationy są tym bardziej reaktywne, im bardziej są nietrwałe, nie oznacza to, że wyjściowe związki chemiczne, z których się je generuje, są bardziej reaktywne wtedy, gdy powstające z nich karbokationy są bardziej nietrwałe. Paradoksalnie, jest dokładnie na odwrót. Wynika to z faktu, że nawet bardzo trwałe karbokationy są na tyle reaktywne, że reagują bardzo szybko z niemal każdym nukleofilem i o tempie reakcji, w których powstają one jako produkty przejściowe decyduje raczej szybkość powstawania samych karbokationów. Czym karbokation jest bardziej stabilny, tym łatwiej jest go zwykle wygenerować. Stąd np. chlorek allilu (CH2=CH-CH2Cl), który jest zdolny do generowania stabilizowanego mezomerycznie karbokationu allilowego, ulega podstawieniu nukleofilowemu według mechanizmu SN1 znacznie łatwiej niż chlorek propylu (CH3-CH2-CH2Cl), który jest zdolny do utworzenia tylko karbokationów alkilowych, w których taka stabilizacja nie występuje. 
Historia odkrycia.
Istnienie karbokationów zostało eksperymentalnie dowiedzione po raz pierwszy w 1902 r., jednak początkowo były to karbokationy szczególnego rodzaju, wyjątkowo trwałe ze względu na swoją strukturę chemiczną. Do lat 60. XX w. nie istniały bezpośrednie dowody na faktyczne istnienie bardziej niestabilnych karbokationów, jednak mimo to, już od lat 20. XX w. postulowano ich istnienie jako związków przejściowych w wielu reakcjach chemicznych, gdyż było to najprostsze możliwe wyjaśnienie mechanizmu ich przebiegu. Twórcami teorii karbokationów byli Hans Meerwein, Christopher Ingold i Frank Whitmore.
Bezpośrednie wykrywanie nietrwałych karbokationów powstających w czasie reakcji chemicznych stało się możliwe dopiero wraz z rozwojem technik spektroskopowych, szczególnie NMR i spektroskopii mas, w latach 50. XX w. Jednak dopiero praca George'a Olaha z 1964 r., w której opisał syntezę soli zawierających "zablokowane" karbokationy alkilowe:
ostatecznie przekonała środowisko chemików o rzeczywistym istnieniu nietrwałych normalnie karbokationów. Za badania nad karbokationami Olah otrzymał w 1994 roku nagrody Nobla w dziedzinie chemii.

</doc>
<doc id="138941" url="https://pl.wikipedia.org/wiki?curid=138941" title="Jezioro Pejpus">
Jezioro Pejpus



</doc>
<doc id="138945" url="https://pl.wikipedia.org/wiki?curid=138945" title="Dawn (sonda kosmiczna)">
Dawn (sonda kosmiczna)

Dawn – bezzałogowa sonda kosmiczna wystrzelona we wrześniu 2007 roku przez NASA, której celem było dotarcie na orbitę planetoidy (4) Westa, a następnie na orbitę planety karłowatej (1) Ceres. Misję zakończono 1 listopada 2018 roku po utracie kontaktu z sondą z powodu wyczerpania paliwa pozwalającego na kontrolę orientacji sondy w przestrzeni.
Koncepcja i projekt misji powstały w 2001 roku. Budowa sondy rozpoczęła się w styczniu 2003 roku. Program był kilkakrotnie przerywany. Aby osiągnąć cele misji start musiał nastąpić nie później niż do końca października 2007 roku. Dawn był dziewiątą misją realizowaną w ramach programu Discovery. Pierwszą była misja NEAR Shoemaker do planetoidy (433) Eros w latach 1996-2001. Misja była prowadzona dla NASA przez Jet Propulsion Laboratory w Pasadenie. Kierownikiem misji (Principal Investigator) był dr Christopher Russell z University of California w Los Angeles. Sonda została skonstruowana przez Orbital Sciences Corporation, a jej silniki jonowe zostały dostarczone przez Jet Propulsion Laboratory. W części naukowej uczestniczą również agencje kosmiczne Niemiec i Włoch.
Całkowity koszt misji, od etapu planowania do jej zakończenia, miał wynieść 466 milionów USD. Koszt konstrukcji sondy i startu wyniósł 373 milionów USD, a koszty operacyjne misji i analizy zebranych danych 93 mln USD.
Cele misji.
Podstawowym celem misji jest scharakteryzowanie warunków i procesów panujących we wczesnej epoce Układu Słonecznego poprzez szczegółowe zbadanie dwóch spośród największych protoplanet, które pozostały niezmienione od czasu swego powstania. Misja umożliwi określenie znaczenia jakie mają wielkość protoplanet i zawartość w nich wody w determinowaniu ich ewolucji. Ceres i Westa są najmasywniejszymi z protoplanet w pasie planetoid, których dalszy wzrost został zatrzymany przez powstanie Jowisza. Ewolucja tych ciał potoczyła się różnymi drogami. Ceres charakteryzuje się dużą zawartością wody i prawdopodobnie stosunkowo pierwotną budową. W przeciwieństwie do niej Westa wydaje się być pozbawiona wody i mieć przekształconą strukturę.
Konstrukcja sondy.
Kadłub sondy w kształcie prostopadłościanu o długości boku 1,64 m, szerokości 1,27 m i wysokości 1,77 m wykonany jest z aluminium i kompozytów grafitowych. Całkowita rozpiętość z dwoma skrzydłami baterii słonecznych wynosi 19,7 m. Każde ze skrzydeł ma wymiary 8,3 m × 2,3 m, masę około 63 kg i powierzchnię 18 m². Baterie słoneczne będą dostarczać w okolicy orbity Ziemi energii o mocy do 10,3 kW (1,4 kW na orbicie Ceres). Energia jest magazynowana przez baterię niklowo-wodorkową o pojemności 35 Ah.
Napęd główny stanowią trzy silniki jonowe o impulsie właściwym 3200 do 1900 s wytwarzające ciąg, którego wartość można zmieniać w zakresie od 19 do 91 mN. Każdy z silników ma masę 8,9 kg. Materiał pędny dla silników jonowych stanowi 425 kg ksenonu. Przy maksymalnym ciągu silniki zużywają jedynie około 3,25 mg ksenonu na sekundę. Każdorazowo używany będzie pojedynczy silnik, a łączny czas pracy silników jonowych w czasie misji jest zaplanowany na około 2000 dni. Ponadto, sonda zaopatrzona jest w zestaw 12 silników kontroli położenia o ciągu 0,9 N. Materiałem pędnym jest dla nich 45,6 kg hydrazyny.
Łączność z sondą zapewniają przymocowana do boku kadłuba antena główna o wysokim zysku o średnicy 1,52 m oraz trzy anteny o niskim zysku. Moc nadajnika radiowego wynosi 100 W. Prędkość przesyłania danych wynosi od 10 bitów do 124 kilobitów na sekundę.
Całkowita masa sondy przy starcie wynosiła 1217,7 kg, w tym masa konstrukcji bez paliwa 747,1 kg
Instrumenty naukowe.
Na pokładzie sondy Dawn znajdują się trzy instrumenty naukowe. Dodatkowo system telekomunikacyjny sondy posłuży do wykonania pomiarów pola grawitacyjnego Westy i Ceres.
Framing Camera (FC).
Sonda została wyposażona w dwie identyczne kamery (FC1 i FC2). Podczas misji planowane jest używanie tylko jednej kamery – druga pozostaje w rezerwie na wypadek awarii pierwszej.
Konstrukcja:
Refraktor o ogniskowej 150 mm, 7.9, aperturze 20 mm, polu widzenia 5,5° × 5,5° i zdolności rozdzielczej 93,7 μrad/piksel (planowana rozdzielczość 12 m/piksel na orbicie Westy i 62 m/piksel na orbicie Ceres). Detektor z matrycy CCD o rozdzielczości 1024 × 1024 pikseli. Osiem filtrów: filtr czysty 450 – 950 nm oraz 7 filtrów barwnych o długości centrum zakresu 430, 540, 650, 750, 830, 920 i 980 nm. Masa każdej kamery 5,5 kg; pobór mocy 12 W; pamięć 8 Gb.
Kierownik: Horst Uwe Keller z Max-Planck-Institut für Sonnensystemforschung w Katlenburg-Lindau.
Visual and Infrared Spectrometer (VIR).
Spektrometr mapujący w świetle widzialnym i podczerwieni.
Konstrukcja:
Teleskop Shafera połączony ze spektrometrem Offnera o aperturze 47,5 mm i polu widzenia 64 mrad × 64 mrad. Dwie matryce detektorów (CCD 1024 × 1024 pikseli i matryca fotodiod HgCdTe 270 × 435 elementów). Obserwacje w zakresie długości fal 250 – 1000 nm i 950 – 5050 nm. Masa 9,3 kg; pobór mocy 17,6 W.
Kierownik: Maria Christina de Sanctis z Istituto di Fisica dello Spazio Interplanetario w Rzymie.
Gamma Ray and Neutron Detector (GRaND).
Detektor promieniowania gamma i neutronów.
Konstrukcja:
Scyntylator z germanianu bizmutu. 16-elementowa macierz detektorów z tellurku kadmu i cynku (CdZnTe). Scyntylatory ze szkła domieszkowanego litem i plastiku domieszkowanego borem. Fotopowielacze. Pomiary obfitości pierwiastków tworzących skały (O, Si, Fe, Ti, Mg, Al, Ca), pierwiastków radioaktywnych (K, U, Th), pierwiastków śladowych (Gd i Sm) oraz składników lodów (H, C i N). Masa 10,5 kg; pobór mocy 9 W.
Kierownik: William C. Feldman z Los Alamos National Laboratory.
Gravity Science.
Do wykonania pomiarów pola grawitacyjnego Westy i Ceres zostanie wykorzystana obserwacja sygnałów radiowych z nadajników sondy, umożliwiająca precyzyjne śledzenie jej ruchu na orbicie wokół planetoid. W połączeniu z obserwacjami optycznymi możliwe będzie określenie masy, osi rotacji i momentów bezwładności obydwu ciał.
Kierownik: Alexander S. Konopliv z NASA Jet Propulsion Laboratory.
Przebieg misji.
27 września 2007 o 11:34 UTC sonda została wyniesiona z przylądka Canaveral na Florydzie przy użyciu rakiety nośnej Delta 7925H. Sonda znalazła się na początkowej eliptycznej orbicie heliocentrycznej położonej praktycznie w płaszczyźnie ruchu Ziemi. Parametry to: peryhelium – 1,0 au i aphelium – 1,6 au.
18 lutego 2009 o 00:28 UTC sonda przeleciała obok Marsa, zbliżając się do planety na odległość 542 km. Przelot posłużył do wykonania manewru asysty grawitacyjnej. Pozwoliło to „zaoszczędzić” 104 kg ksenonu. Zbliżenie do Marsa było okazją do przetestowania i kalibracji aparatury przez jednoczesne śledzenie tego samego obszaru Czerwonej Planety przez przyrządy sondy i okrążającej od 2004 roku tę planetę sondy Europejskiej Agencji Kosmicznej Mars Express.
Badania Westy.
Poruszając się po trajektorii przypominającej rozwijającą się spiralę sonda osiągnęła planetoidę podczas drugiego okrążenia. 3 maja 2011 roku rozpoczęła się faza zbliżania do Westy, odległej wtedy o 1,21 mln km od sondy. Kamera sondy zaczęła wykonywać zdjęcia nawigacyjne planetoidy.
16 lipca 2011 o 04:48 UTC, gdy sonda znalazła się w odległości około 16 000 km, weszła na wstępną orbitę wokół Westy. Jest to pierwsza w historii sonda, która weszła na orbitę obiektu znajdującego się w pasie głównym planetoid.
Korzystając w dalszym ciągu z napędu jonowego, po dwóch tygodniach stopniowego przybliżania się do celu, 2 sierpnia sonda osiągnęła pierwszą z zaplanowanych orbit roboczych: orbitę kołową w odległości 2700 km od planetoidy, o okresie orbitalnym 69 h (tzw. "survey orbit"). 11 sierpnia oficjalnie została zakończona faza zbliżania i rozpoczęto pierwszą fazę obserwacji naukowych Westy. 31 sierpnia sonda rozpoczęła kolejne obniżanie swej orbity. W ciągu kolejnych miesięcy sonda stopniowo zmieniała orbitę, przybliżając się do planetoidy. Od połowy grudnia 2011 roku do końca kwietnia 2012 roku sonda prowadziła badania z odległości od 170 do 290 km, okrążając Westę w czasie czterech godzin i 21 minut. W tym okresie nastąpiły najbardziej intensywne obserwacje i pomiary. W maju 2012 roku sonda rozpoczęła powolne oddalanie się od planetoidy. Krążyła po torze w kształcie rozwijającej się spirali. Wykorzystując nadal napęd jonowy tak oddaliła się od Westy, że
5 września 2012 o 06:26 UTC sonda opuściła orbitę Westy i poleciała w kierunku Ceres. W tym momencie sonda znajdowała się w odległości 18 500 km od Westy i około 64 mln km od Ceres. Natomiast od Ziemi dystans wynosił 367 mln km.
Badania Ceres.
Po opuszczeniu Westy we wrześniu 2012 roku sonda skierowała się w trwający trzydzieści miesięcy lot w kierunku Ceres. Lot odbywał się za pomocą napędu jonowego. 13 stycznia 2015 roku wykonała pierwsze zdjęcia nawigacyjne Ceres z odległości 383 000 km. Naukowców zaintrygował biały punkt widoczny na ciemniejszej stronie powierzchni Ceres. W lutym 2015, kiedy sonda zbliżyła się jeszcze bardziej, okazało się, że są to dwa punkty położone obok siebie. Naukowcy przypuszczają, że pod ciemną powierzchnią kryje się olbrzymi ocean lodu. Innym wytłumaczeniem tych białych punktów może być aktywność sejsmiczna. Pod koniec stycznia 2015 roku sonda znajdowała się w odległości około 200 tys. km od celu, natomiast od Ziemi była oddalona o 544 mln km. Poruszała się w tym momencie z prędkością 17,4 km/s wokół Słońca i równocześnie zbliżając się do drugiego celu misji z prędkością około 100 m/s.
6 marca 2015 około 12:39 UTC sonda została przechwycona przez grawitację Ceres i tym samym została pierwszym w historii statkiem kosmicznym, który wszedł na orbitę wokół planety karłowatej. Sonda znajdowała się wtedy w odległości około 61 tys. km od Ceres.
Sonda 23 kwietnia 2015 osiągnęła pierwszą z docelowych orbit badawczych o promieniu 13 500 km. 6 czerwca zeszła na orbitę przebiegającą na wysokości 4 430 km nad powierzchnią Ceres. 17 sierpnia rozpoczęła obserwacje z niższej orbity HAMO () na wysokości 1 480 km, wykonując szczegółowe mapy powierzchni. 23 października 2015 rozpoczęła schodzenie do najniższej orbity LAMO () o wysokości 375 km.
Misja rozszerzona.
Podstawowe badania Ceres zakończyły się 30 czerwca 2016. Kontynuowano je w ramach rozszerzenia misji (kod XMO1 – "eXtended Mission Orbit 1"), a 31 sierpnia zakończona została faza obserwacji z najniższej orbity i 2 września rozpoczęło się jej podwyższanie. We wrześniu w dziewiątą rocznicę wystrzelenia sonda orbitowała już ok. 1060 km nad Ceres i kontynuowała wznoszenie przy użyciu silnika jonowego nr 2 (już na koniec dnia wzniosła się o kolejne 35 km). 16 października sonda rozpoczęła zbieranie danych w ramach piątej kampanii poświęconej Ceres (kod XMO2, tym razem na orbicie 1480 km nad powierzchnią planety karłowatej), kończąc ich przesyłanie 29 października. 4 listopada 2016 sonda opuściła orbitę XMO2 rozpoczynając wznoszenie celem uzyskania wyższej, ale jednocześnie znacznie bardziej eliptycznej orbity.
Rozważane było także opuszczenie przez sondę orbity wokół Ceres. Zapasy hydrazyny wystarczyłyby na skierowanie sondy ku planetoidzie (145) Adeona i przelot w jej pobliżu w maju 2019 roku. NASA zadecydowała jednak, że Dawn pozostanie satelitą planety karłowatej i będzie monitorować ewentualne zmiany zachodzące na jej powierzchni w miarę ruchu orbitalnego.
Zakończenie misji.
We wrześniu 2018 roku poinformowano o bliskim końcu misji z powodu wyczerpania paliwa: hydrazyny.
31 października 2018 sonda nie połączyła się z Deep Space Network – siecią anten nadawczo-odbiorczych zarządzaną przez Jet Propulsion Laboratory; do kontaktu nie doszło też w dniu następnym. Sygnał radiowy potrzebuje około pół godziny aby dotrzeć do Ziemi. Po wykluczeniu innych możliwych przyczyn przerwania komunikacji zespół 1 listopada stwierdził spodziewane wyczerpanie przez sondę zapasów hydrazyny. Pozbawiona paliwa pozwalającego na utrzymanie orientacji w przestrzeni sonda nie jest już w stanie kierować swoich anten w stronę Ziemi, ani pod właściwym kątem ustawić paneli słonecznych i pozyskiwać prądu elektrycznego. Sama sonda pozostanie na orbicie co najmniej 20 lat (a z prawdopodobieństwem ponad 99% ponad 50 lat).

</doc>
<doc id="138954" url="https://pl.wikipedia.org/wiki?curid=138954" title="Samsu-ditana">
Samsu-ditana

Samsu-ditana ("Samsu-ditāna") – jedenasty, ostatni król Babilonii z I dynastii z Babilonu, syn i następca Ammi-saduqi, panował przez 31 lat (1626–1595 p.n.e. – chronologia średnia).
Według późniejszej babilońskiej "Kroniki wczesnych królów" stracił on swe królestwo (i najprawdopodobniej również życie) kiedy na Babilonię w 1595 r. p.n.e. najechał Mursilis I, król hetycki, który splądrował i spalił Babilon. Wraz z upadkiem dynastii starobabilońskiej Babilonia stała się łatwym łupem dla Kasytów, grupy etnicznej z gór Zagros, którzy założyli tu swoją własną dynastię władców babilońskich.

</doc>
<doc id="138955" url="https://pl.wikipedia.org/wiki?curid=138955" title="Tuł">
Tuł

Tuł (621 m n.p.m.) – niewysoki szczyt na Pogórzu Cieszyńskim w wododziale Wisły i Odry, na wschód od Lesznej Górnej. Orograficznie znajduje się w grzbiecie, stanowiącym przedłużenie pasma Czantorii w Beskidzie Śląskim. Zbudowany z wapieni cieszyńskich i tylko w nieznacznym stopniu zalesiony, pokryty jest w większości zaroślami i łąkami o bogatej roślinności wapieniolubnej i kserotermicznej.
Przyroda.
Na wysoką wartość przyrodniczą Tułu zwracali uwagę już na przełomie XIX i XX w. Josef Matzura i Józef Londzin, a w latach międzywojennych Karol Buzek, Andrzej Czudek, Marian Koczwara i Kazimierz Simm.
Krótko po II wojnie światowej na Tule i w najbliższej okolicy naukowcy zanotowali 923 gatunki roślin, wśród nich wiele gatunków rzadkich i chronionych. Wielu gatunków, rosnących tu jeszcze 20-50 lat wcześniej, nie udało się jednak odnaleźć. Na początku XX w. występowały tu m.in. 22 gatunki storczykowatych (na 72 gatunki znane z Europy), z których po II wojnie światowej nie udało się odnaleźć 7 gatunków. Wśród tych, które wyginęły, były obuwik pospolity, koślaczek stożkowaty, kukułka bzowa, storczyk samczy i storczyk trójzębny. Podobnie wyginął, spotykany tu 100 lat temu kosaciec trawolistny, mający w rejonie Tułu swe jedyne stanowiska w Polsce. W latach międzywojennych widziano tu jeszcze ostatnie okazy dyptamu jesionolistnego (jedno z pięciu znanych stanowisk w Polsce). W 2008 r. opisano najliczniejsze w Polsce, liczące około 165 osobników stanowisko ostrożnia głowacza.
W II połowie XX w., zwłaszcza w latach 70. i 80., znaczne straty w tutejszych zbiorowiskach roślinnych spowodowało przeorywanie łąk oraz nawożenie ich i obsiewanie mieszankami traw pastewnych.
Osobliwością dendrologiczną są pojedyncze okazy starych, drzewiastych klonów polnych (paklonów), o średnicy pnia sięgającej 50 cm i wysokości do 10 m, rosnące na wschodnich stokach Tułu.
Przywierzchołkowy fragment Tułu o powierzchni 15,69 ha objęto w 1948 r. rezerwatem przyrody, nazwanym "Góra Tuł" (obecnie już nieistniejącym). Z kolei w 2007 utworzono na górze Tuł użytek ekologiczny o powierzchni 6,94 ha, celem ochrony łąk storczykowych.
Archeologia.
W trakcie zwiadu archeologicznego w 1997 r. na szczycie góry Tuł odkryto ślady osadnictwa z okresu prehistorycznego. W trakcie wykopalisk prowadzonych latem 2003 r. archeolodzy odkryli tu pozostałości osady kultury łużyckiej, a więc z okresu, kiedy rodziły się wielkie cywilizacje europejskie. Osada miała ok. 3 ha powierzchni, a zamieszkiwało ją co najmniej 100–150 osób. Jest to jedna z największych i najwyżej położonych osad tego typu w polskich Karpatach. Na podstawie znalezionych licznych fragmentów naczyń glinianych, rozcieraczy i żaren kamiennych, a także na podstawie badań radiowęglowych, ustalono okres funkcjonowania osady na schyłek epoki brązu (900–750 r. p.n.e.) i początek epoki żelaza (750–400 r. p.n.e.).
Szlaki turystyczne.
Poniżej szczytu znajdowało się schronisko PTTK „Pod Tułem”, obecnie obiekt prywatny, funkcjonujący jako restauracja z pokojami gościnnymi.

</doc>
<doc id="138957" url="https://pl.wikipedia.org/wiki?curid=138957" title="Polygon">
Polygon



</doc>
<doc id="138959" url="https://pl.wikipedia.org/wiki?curid=138959" title="Gjergj Fishta">
Gjergj Fishta

Gjergj Fishta (ur. 23 października 1871 w miejscowości Zadrima, zm. 30 grudnia 1940 w Szkodrze) – albański poeta i tłumacz, działacz niepodległościowy, ksiądz katolicki.
Fishta był franciszkaninem. Podczas studiów filozoficznych i teologicznych, które odbywał w Bośni, zaprzyjaźnił się m.in. z wybitnym chorwackim poetą Silvije Kranjčeviciem. Przyjaźń ta zaowocowała rozbudzeniem literackich ambicji Fishty i zainteresowaniem własnym językiem i tradycją literacką.
Po powrocie do Albanii wykładał w seminarium w Troshani, a następnie podjął obowiązki proboszcza w Gomsiqe. Od 1902 Fishta zajmował stanowisko dyrektora szkoły franciszkańskiej w Szkodrze. Zarówno poprzez swą pracę jako nauczyciel, jak również poprzez swe dzieła literackie Fishta miał ogromny wpływ na rozwój albańskiego języka literackiego w jego gegijskiej (północnoalbańskiej) formie.
W roku 1908 przewodniczył kongresowi w Monastir, gdzie przedstawił własną propozycję ujednolicenia alfabetu albańskiego. Działalność literacką rozpoczął w wydawanym przez Faika Konicę piśmie „Albania”.
Od 1913 wydawał pismo „Hylli i Dritës” (Gwiazda światła), zajmujące się głównie tematyką literacką, ale także folklorem, polityką i historią.
Pismo z przerwami ukazywało się aż do 1944, tj. do czasu objęcia władzy w Albanii przez komunistów, stając się bardzo ważnym i wpływowym elementem krajobrazu kulturalnego północnej Albanii okresu międzywojnia.
Do najważniejszych dzieł Fishty należy poemat "Lahuta e malcís" (Górskie Gęśle), wyd. w Szkodrze w 1937, będący obszerną panoramą społeczeństwa albańskiego w przededniu odzyskania niepodległości. Nazywany „albańską Iliadą” poemat ten jest zaliczany do najwybitniejszych dzieł literatury albańskiej. Był także tłumaczem, przetłumaczył na język albański m.in. utwory Moliera.
W latach 1919–1931 prowadził aktywną działalność polityczną. Był w składzie delegacji albańskiej na konferencji wersalskiej. W latach 1920–1924 zasiadał w parlamencie albańskim jako deputowany. W latach 1930–1931 reprezentował Albanię na konferencjach państw bałkańskich. Po przejęciu władzy przez komunistów Fishtę uznano za kolaboranta, współpracującego z okupantem włoskim, a jego zwłoki usunięto z grobu. Odnaleziono je dopiero podczas renowacji kościoła franciszkańskiego w Szkodrze. Ponowny pogrzeb odbył się w grudniu 1996 roku. W 2002 został odznaczony pośmiertnie Orderem Honor Narodu (Nderi i Kombit).

</doc>
<doc id="138961" url="https://pl.wikipedia.org/wiki?curid=138961" title="Ząb mądrości">
Ząb mądrości

Zęby mądrości (łac. "dens serotinus", pot. „ósemki”) – zwyczajowe określenie trzecich zębów trzonowych u człowieka. Człowiek ma cztery takie zęby – są one ostatnimi zębami z każdej strony, zarówno w szczęce, jak i w żuchwie.
Okres ich wyrzynania się jest bardzo różny – najczęściej przypada między 17. a 21. rokiem życia, czasem jednak może trwać nawet do 40. Wyrzynaniu się zębów mądrości zwykle towarzyszy ból. Ponadto ósemki nie zawsze wyrzynają się całkowicie, mogą wychodzić pod nieprawidłowym kątem, a czasem nie pojawiają się wcale. Zęby mądrości uważa się za narządy szczątkowe u człowieka.
Są one najbardziej narażone na próchnicę – zarówno ze względu na trudny dostęp do nich szczoteczką do zębów, jak i zaleganie w ich okolicach pokarmu. Ponadto biorą mały udział w rozdrabnianiu pokarmu, za to mogą wystawać pod innym kątem niż linia pozostałych zębów. Z tych wszystkich powodów panował niegdyś wśród dentystów pogląd, iż zęby te należy zawsze usuwać, jako mało przydatne człowiekowi, a niosące z sobą dużo różnych problemów. Obecnie odchodzi się od tego typu praktyk.
Postępowanie po zabiegu usunięcia zęba mądrości.
Zębodół zamyka się najczęściej w pierwszym tygodniu po zabiegu. Przez ten czas należy chłodzić operowane miejsce zewnętrznie – poprzez przyłożenie do policzka zimnego kompresu oraz wewnętrznie – poprzez ssanie kostek lodu. Bezwarunkowo należy wykluczyć spożywanie produktów zawierających kofeinę (kawa, herbata, napoje energetyzujące) oraz napojów alkoholowych. Zabronione jest również palenie tytoniu. Ze zrozumiałych względów trzeba też zrezygnować z konsumpcji twardych bądź wymagających żucia produktów żywnościowych. Zalecane jest spożywanie potraw półpłynnych (kasza manna, purée ziemniaczane, sosy itp.). Ze względu na możliwość zwiększenia ciśnienia w jamie ustnej i nadmiernego krwawienia należy się wstrzymać z wysiąkiwaniem nosa.
Zastosowanie w autotransplantacji.
Gdy pacjent straci jakiś ząb, zawiązek trzeciego trzonowca może zostać użyty do autoprzeszczepu. Zawiązek powinien być w odpowiednim stadium rozwoju korzenia. W miejscu straconego zęba chirurg stomatolog robi tzw. lożę – przygotowuje zębodół. Przez jakiś czas po zabiegu ząb musi być unieruchomiony – połączony z innymi zębami za pomocą specjalnej szyny, co zwiększa szanse na przyjęcie się i utrzymanie przeszczepu. Po zdjęciu szyny można go oszlifować i założyć na niego koronę protetyczną, nadając mu odpowiedni kształt. Pacjent ma zatem swój własny ząb, autotransplantowany w inne miejsce.

</doc>
<doc id="138972" url="https://pl.wikipedia.org/wiki?curid=138972" title="Golf (ubiór)">
Golf (ubiór)

Golf – rodzaj kołnierza, najczęściej z dzianiny, w postaci wysokiej, przylegającej do szyi opaski, którą można zrolować na dowolną wysokość lub zawinąć, tworząc zazwyczaj dwie warstwy. Pojęcie "golf' używane jest obecnie częściej w odniesieniu do całego swetra posiadającego tego typu kołnierz, niż do samego kołnierza. 
Historia.
Pojawił się w XV wieku, początkowo pełnił funkcję bielizny – wykonany z grubej dzianiny miał chronić przed zimnem. Używany był chętnie przez robotników i żołnierzy, noszących go pod mundurem. Powszechniej stosowany był od lat 60' XIX wieku, potem modny w latach 20. i 30., ponownie w 60. i 80. XX wieku. Często stosowany m.in. przy ciepłych swetrach z wełny. 
Golf w modzie codziennej pojawił się po II wojnie światowej i szybko zyskał popularność. Stał się też atrybutem intelektualistów, którzy jakby na przekór powszechnej modzie zakładali je pod marynarki, odrzucając przy tym koszule. Stereotyp ten nadal jest aktualny.
Na przestrzeni ostatnich dekad symbol i znak rozpoznawczy artystów i twórców od Ernesta Hemingwaya, Michela Foucaulta i Jacquesa Brela po Steve’a Jobsa, nie bez powodu utożsamiany jest z intelektem i kreatywnością.

</doc>
<doc id="138979" url="https://pl.wikipedia.org/wiki?curid=138979" title="Glikozydy">
Glikozydy

Glikozydy – grupa organicznych związków chemicznych zbudowanych z części cukrowej i aglikonowej. Są to pochodne cukrów, których półacetalowe grupy –OH przy pierwszym atomie węgla są zastąpione innymi grupami organicznymi, np. −OR lub −NR2. Wiązanie pomiędzy cukrem a aglikonem nazywa się wiązaniem glikozydowym.
Glikozydy są związkami szeroko rozpowszechnionymi w przyrodzie. Niektóre z nich mają znaczenie farmakologiczne, np. glikozydy nasercowe.
Otrzymywanie i właściwości.
Glikozydy najczęściej powstają w reakcji cukru z aglikonem. Np. "O"-glikozydy otrzymywane są w wyniku łatwo zachodzącej reakcji, w której grupa hydroksylowa (–OH) cukru łączy się z alkoholem lub fenolem. Acetalowa struktura sprzyja trwałości pierścieni furanozowych i piranozowych. W kwaśnym środowisku glikozydy ulegają hydrolizie.
Podział glikozydów.
Ze względu na atom łączący część cukrową z aglikonem glikozydy dzielą się na:
W zależności od składnika węglowodanowego wyróżnia się:
itd.

</doc>
<doc id="138980" url="https://pl.wikipedia.org/wiki?curid=138980" title="Działo paryskie">
Działo paryskie

Działo paryskie (niem. "Paris-Geschütz") lub Armata przeciwparyska, właściwie Lange 21 cm Kanone in Schiessgerüst – długolufowe działo kolejowe (nadarmata) kalibru 210 milimetrów na kolejowej platformie strzeleckiej, z którego Niemcy ostrzeliwali Paryż w czasie I wojny światowej od marca do sierpnia 1918. Jeszcze inna jego nazwa to "Kaiser-Wilhelm-Geschütz".
Działo to często jest mylone z innym wielkim działem (moździerzem) o nazwie Gruba Berta, które było użyte w czasie oblężenia Liège w 1914. Także mylnie jest utożsamiane z mniejszym działem Langer Max (niem. Długi Maks), od którego zresztą pochodzi. Co więcej, wszystkie one były wyprodukowane w zakładach Kruppa.
Była to największa armata I wojny światowej. W czasie II wojny światowej powstały tylko dwa większe obiekty: Schwerer Gustav i V3.
Jako broń, działo to nie odniosło wielkich sukcesów. Siła niszcząca pocisków była stosunkowo niska, a jego lufa musiała być często wymieniana. Licha celność pozwalała co najwyżej na ostrzeliwanie obiektów o dużych rozmiarach czyli na przykład miast. Prawdopodobieństwo trafienia w centrum nie różniło się od możliwości trafienia w przedmieścia. Broń ta liczyła się przede wszystkim jako czynnik psychologiczny, który miał zachwiać morale mieszkańców Paryża.
Opis.
Działo paryskie było konstrukcją unikatową, a jego dokładne możliwości nie są znane. Wszystkie cytowane dane są więc podawane w przybliżeniu. Nie wiadomo nawet, ile pocisków zostało z niego wystrzelonych. Niemcy bowiem zniszczyli tę superbroń, nie dopuszczając, aby wpadła w ręce ententy.
Całe działo ważyło 256 ton i było zamontowane na specjalnie zbudowanym dla niego wagonie kolejowym. Lufa kalibru 210 milimetrów miała 28 metrów długości oraz wyposażona była w dodatkowe sześciometrowe niegwintowane przedłużenie. Miała specjalny naciągowy mechanizm do jej prostowania (żeby zniwelować jej ugięcie pod własnym ciężarem).
Aby wykorzystać tę niezwykłej długości lufę, niemieccy balistycy zaprojektowali specjalny, wolnospalający się proch bezdymny. Ładunek umieszczano w komorze długiej na 4 metry i 63 centymetry. Pocisk z tej broni o masie 94 kilogramów opuszczał lufę z prędkością 1600 m/s (prawie pięć razy większą od szybkości dźwięku). Prędkość ta była tak duża, że przy każdym wystrzale zdzierała się spora część gwintowanej wewnętrznej części lufy. Dlatego też kolejne pociski były odpowiednio numerowane i miały nieco większy kaliber od poprzedniego. Po 65 wystrzałach lufa musiała być regenerowana oraz na nowo gwintowana. Teoretyczna szybkostrzelność wynosiła 1 strzał na 20 minut. Zużytą lufę przegwintowywano na kaliber 232 mm, a masa pocisku wzrastała do 125 kg. 
W najwyższym punkcie trajektorii pocisk osiągał wysokość 40 kilometrów i był pierwszym sztucznym obiektem, który dotarł do stratosfery. W tym momencie lotu nie napotykał on praktycznie oporu powietrza, co pozwalało mu na osiąganie prędkości ponaddźwiękowych i niespotykany wtedy zasięg 130 kilometrów.
Działo to pierwotnie zaprojektowane było do użycia na okręcie wojennym i dlatego obsługiwało je 80 marynarzy Kaiserliche Marine pod dowództwem admirała. Otoczone było kilkoma bateriami normalnych dział, których zadaniem było stworzenie zasłony dźwiękowej, utrudniającej namierzenie działa paryskiego przez Francuzów.
Służba w czasie I wojny światowej.
Zakłady Kruppa wyprodukowały trzy takie działa, jednak jedno zostało rozerwane w trakcie testów, a drugie uległo uszkodzeniom w czasie przewożenia na front. Po raz pierwszy wystrzelono z działa paryskiego 21 marca 1918 z lasów w okolicach Coucy. Pocisk wylądował w Paryżu o godzinie 7:18. Dopiero po znalezieniu odłamków pocisku zorientowano się, że ta tajemnicza z początku eksplozja była efektem jego wybuchu. Nikt wówczas nie zginął.
Paryż był ostrzeliwany z odległości prawie 130 kilometrów. Przy tak dużym dystansie na miejsce lądowania pocisku miał wpływ efekt Coriolisa, wynikający z ruchu obrotowego Ziemi. Wystrzelono od 320 do 367 pocisków, około 180 trafiło w obręb miasta, zabijając 250 i raniąc 620 osób, a także powodując znaczne straty materialne. Najtragiczniejszy strzał padł w Wielki Piątek 29 marca 1918. Pocisk ugodził o godzinie 16:30 podczas nabożeństwa w kościół św. Gerwazego i Protazego, położony naprzeciw paryskiego ratusza, powodując zawalenie sklepienia. Zginęło 88 osób, 68 zostało rannych. Na miejsce tragedii przybył prezydent Republiki Raymond Poincaré i premier Georges Clemenceau. Po drugiej stronie frontu baterię odwiedził cesarz Wilhelm II, by pogratulować załodze, ale generał Erich Ludendorff, gdy dowiedział się o trafieniu w kościół i o tym, że pogrzeb ofiar odbędzie się w najbliższy wtorek, kazał wstrzymać ostrzał tego dnia.
Francuzi szybko zorientowali się, skąd prowadzony jest ostrzał Paryża. Ich artyleria kilkakrotnie bliska była trafienia w cel, ale nim do tego doszło, działo zostało wycofane do Niemiec i zniszczone pod koniec wojny.

</doc>
<doc id="138982" url="https://pl.wikipedia.org/wiki?curid=138982" title="Imam (szyizm)">
Imam (szyizm)

Imam – w szyizmie święty i przewodnik ummy będący potomkiem Alego i Fatimy. Według większości szyitów (oprócz zajdytów) uważany jest za nieomylnego i posiadającego nadprzyrodzone zdolności. Ostatnim imamem będzie Mahdi.

</doc>
<doc id="138983" url="https://pl.wikipedia.org/wiki?curid=138983" title="Imam szyicki">
Imam szyicki



</doc>
<doc id="138984" url="https://pl.wikipedia.org/wiki?curid=138984" title="Bezpieczniki">
Bezpieczniki



</doc>
<doc id="138985" url="https://pl.wikipedia.org/wiki?curid=138985" title="Imam szyitów">
Imam szyitów



</doc>
<doc id="138987" url="https://pl.wikipedia.org/wiki?curid=138987" title="Gatunek bliźniaczy">
Gatunek bliźniaczy



</doc>
<doc id="138988" url="https://pl.wikipedia.org/wiki?curid=138988" title="Azurmalachit">
Azurmalachit

Azurmalachit (azuromalachit) – kamień ozdobny, mieszanka azurytu i malachitu, występująca zwykle w postaci zbitych skupień.
Występowanie.
USA, Demokratyczna Republika Konga, Niemcy
Wykorzystanie.
Cenny surowiec rzeźbiarski i dekoracyjny. Często stosowany w jubilerstwie, zwykle w formie kaboszonowej, rzadziej ze szlifem tabliczkowym.

</doc>
<doc id="138989" url="https://pl.wikipedia.org/wiki?curid=138989" title="Kamienie ozdobne">
Kamienie ozdobne

Kamienie ozdobne (dekoracyjne) – minerały, skały (zwykle monomineralne) lub substancje stałe pochodzenia organicznego, powstałe w przyrodzie w warunkach naturalnych, odznaczające się dość trwałymi cechami fizycznymi; oszlifowane (wypolerowane) wykazują właściwości zdobnicze.
Pojęcie to jest określeniem zbiorczym dla wszystkich kamieni o właściwościach zdobniczych i materiałów kamieniopodobnych. Zdaniem innych specjalistów – obejmuje tylko kamienie o mniejszej wartości lub nieprzezroczyste. Niekiedy jest także rozumiane jako synonim kamieni szlachetnych. W istocie nie istnieje przekonujące rozgraniczenie kamieni mniej lub bardziej wartościowych. Stąd też można mówić zbiorczo o kamieniach szlachetnych i ozdobnych, traktując je jako jedno pojęcie.
Jednym z podziałów kamieni ozdobnych są klasy według podziału Fersmana:

</doc>
<doc id="138990" url="https://pl.wikipedia.org/wiki?curid=138990" title="Lukrecja">
Lukrecja



</doc>
<doc id="138992" url="https://pl.wikipedia.org/wiki?curid=138992" title="Aleksander Wielopolski">
Aleksander Wielopolski

Aleksander Wielopolski herbu Starykoń (ur. 13 marca 1803 w Sędziejowicach, zm. 30 grudnia 1877 w Dreźnie) – polski polityk, hrabia w Królestwie Kongresowym w 1820, margrabia Gonzaga-Myszkowski, XIII ordynat pińczowski, naczelnik Rządu Cywilnego, wiceprezes Rady Stanu Królestwa Kongresowego, szambelan dworu królewskiego Mikołaja I Romanowa w 1830.
Życiorys.
W 1813 został zapisany do Cesarsko-Królewskiej Terezjańskiej Akademii Szlacheckiej. W latach 1817–1820 uczęszczał do Liceum Warszawskiego. W 1820 zapisał się na Wydział Prawa Królewskiego Uniwersytetu Warszawskiego. W 1822 zrezygnował z dalszej nauki i wyjechał przez Wrocław do Paryża. W 1823 w Getyndze uzyskał dyplom doktora filozofii i magistra sztuk wyzwolonych. Jego praca doktorska, wydrukowana w 1824 w Getyndze nosiła tytuł "O idei Wieczności". W czasie powstania listopadowego odbył, z ramienia Rządu Narodowego, misję dyplomatyczną do Londynu wraz z Aleksandrem Walewskim. W 1831 został wybrany posłem z powiatu grodzieńskiego na sejm powstańczy. W czasie powstania listopadowego w 1831 wydawał dziennik "Zjednoczenie", na łamach którego stojąc na gruncie monarchii szlacheckiej zwalczał lewicę.
Po upadku powstania współpracował z pismem "Kwartalnik Naukowy", wydawanym w Krakowie przez Antoniego Zygmunta Helcla. Wspólnie z nim oraz z Pawłem Popielem wywarł wpływ na koncepcje ideowe tworzącego się stronnictwa konserwatystów krakowskich.
W 1846, będąc pod wrażeniem okrucieństw, do jakich dochodziło w Galicji, wystosował "List szlachcica polskiego do ks. Metternicha", w którym postulował oparcie się Polski o Imperium Rosyjskie przeciw Królestwu Prus i Cesarstwu Austrii. W 1848 był współzałożycielem galicyjskiego stronnictwa konserwatywnego. Uczestnik Kongresu Słowiańskiego w Pradze.
27 marca 1861 został mianowany dyrektorem głównym prezydującym w Komisji Rządowej Wyznań Religijnych i Oświecenia Publicznego dzięki protekcji prokuratora generalnego neofity Juliusza Enocha. Wielopolski zdecydowany był rozwiązać Towarzystwo Rolnicze i Delegację Miejską oraz podjąć represje wobec konspiracji narodowej przy jednoczesnym równouprawnieniu ludności żydowskiej. W nocy z 7 na 8 kwietnia Aleksander Wielopolski przedłożył do podpisu namiestnikowi księciu generałowi Michaiłowi Gorczakowowi opracowaną przez siebie „ustawę o zbiegowiskach”, dopuszczającą użycie siły zbrojnej wobec ludności cywilnej. Decyzja ta utorowała drogę do masakry bezbronnej ludności Warszawy przez wojsko rosyjskie 8 kwietnia na placu Zamkowym.
Na tym stanowisku ukrócił samowolę urzędników carskich, zastępował ich Polakami, opracował plan pomnożenia liczby szkół elementarnych i średnich, w 1862 utworzył w Warszawie, na bazie Akademii Medyko-Chirurgicznej, Szkołę Główną. Realizację dalszych reform oświaty powierzył Kazimierzowi Krzywickiemu. Przywrócił Radę Stanu Królestwa Polskiego, wprowadził reformujące i porządkujące system administracji ustawy o samorządzie gmin miejskich i wiejskich, powiatów i guberni. Jego zasługą jest także wprowadzenie oczynszowania chłopów i równouprawnienia Żydów. Żądania uznania przez Polaków "status quo" i wyrzeczenia się dążeń niepodległościowych spowodowały jego poróżnienie się z wieloma działaczami polskimi, natomiast śmiałe reformy zniechęciły do niego carską administrację.
Pokłócony z agresywnymi wobec Polaków władzami rosyjskimi w Warszawie złożył dymisję i wyjechał w 1861 do Petersburga. Tam zdobył przychylność dworu dla swoich poglądów (przekonywał, że tylko poważne ustępstwa wobec Polaków mogą uspokoić „wrzącą” sytuację w Królestwie) i wrócił w czerwcu 1862 jako naczelnik rządu cywilnego Królestwa Polskiego. 7 i 15 sierpnia 1862 Ludwik Ryll i Jan Rzońca podjęli nieudane próby dokonania zamachu na Wielopolskiego.
Przerażone grożącą wojną sytuacją stronnictwo białych zaproponowało Wielopolskiemu współpracę, ten jednak odmówił. W 1863 celem powstrzymania działań Polaków zmierzających do konfrontacji z Rosją zarządził tak zwaną „brankę” do wojska rosyjskiego. Wprowadził do niej jednak odmienne zasady polegające na wyborze "tylko elementów nieprawomyślnych". Opozycja zdecydowała w tej sytuacji o rozpoczęciu powstania. Wieść o wybuchu powstania skwitował słowami: „wrzód pękł”, będąc przekonany, że powstanie uda się stłumić w ciągu kilku tygodni i można będzie powrócić do dzieła reform. Wobec niepowodzeń w walce z nastrojami rewolucyjnymi utracił zaufanie cara Aleksandra II i został zdymisjonowany. W lipcu 1863 opuścił Warszawę. Zrażony do polityków polskich i rosyjskich oraz do społeczeństwa polskiego resztę życia spędził bezczynnie w Dreźnie.
Zmarł po ciężkiej chorobie. Jego ciało zostało sprowadzone do kraju i spoczęło w podziemiach kościoła pw. św. Ducha i Matki Boskiej Bolesnej w Młodzawach Małych – nekropolii ordynatów pińczowskich; jego marmurowy nagrobek usytuowany jest w kościele pomiędzy prezbiterium a północnym ramieniem transeptu.
Rodzina.
Syn Józefa Stanisława Wielopolskiego i Eleonory z Dembińskich. Dwukrotnie żonaty: z Teresą Potocką herbu Pilawa (1806–1831) oraz z Pauliną Apolonią Potocką (1813–1895), która urodziła mu trzech synów: Zygmunta Andrzeja (XIV ordynata), Józefa (1834–1901) i Władysława (zmarł w 1849).
Pamięć o Wielopolskim.
Jego postawa, historia i postać została wyśpiewana w piosence Przemysława Gintrowskiego do słów Jerzego Czecha pod tytułem "Margrabia Wielopolski".
Występuje i wykłada swoje racje w powieści Władysława Terleckiego pod tytułem "Dwie głowy ptaka", opowiadającej między innymi o próbie zamachu na margrabiego.
Jest jednym z głównych bohaterów powieści historycznej Zofii Kossak pod tytułem "Dziedzictwo".
Obraz Jacka Malczewskiego "Hamlet polski. Portret Aleksandra Wielopolskiego" z 1903 wbrew obiegowym opiniom nie przedstawia Aleksandra Wielopolskiego, Naczelnika Rządu Cywilnego Królestwa Kongresowego, lecz jego wnuka o tym samym imieniu (1861–1914).

</doc>
<doc id="138993" url="https://pl.wikipedia.org/wiki?curid=138993" title="Allanit">
Allanit

Allanit (ortyt) – minerał z grupy krzemianów, odmiana epidotu. Należy do grupy minerałów rzadkich.
Nazwa pochodzi od nazwiska amerykańskiego mineraloga Thomasa Allana (1777–1833).
Charakterystyka.
Właściwości.
Zazwyczaj tworzy kryształy o pokroju słupkowym, tabliczkowym, igiełkowym.
Występuje w skupieniach ziarnistych, zbitych, igiełkowych, spotykany także w formie pojedynczych ziarn w skale. Jest kruchy, przeświecający, bywa promieniotwórczy (obecność uranu i toru). Współwystępuje z epidotem, biotytem, monacytem, gadolinitem, kwarcem.
Występowanie.
W kwaśnych skałach magmowych, zwykle w granitach, granodiorytach i sjenitach. Spotykany także w skałach metamorficznych.
Miejsca występowania:

</doc>
<doc id="138995" url="https://pl.wikipedia.org/wiki?curid=138995" title="Henryk Kadyi">
Henryk Kadyi

Henryk Karol Klemens Kadyi (ur. 23 maja 1851 w Przemyślu, zm. 25 października 1912 we Lwowie) – polski profesor anatomii opisowej oraz patologii. Przyczynił się do podniesienia weterynarii do rangi studiów uniwersyteckich.
Życiorys.
Syn Ludwika i Klementyny. Jego braćmi byli Juliusz (zm. 1916, radca dworu) i Józef (lekarz). W 1878 roku został docentem anatomii opisowej i porównawczej Uniwersytetu Jagiellońskiego. W latach 1881 do 1894 profesor anatomii prawidłowej i histologii Akademii Medycyny Weterynaryjnej we Lwowie, od 1881 do 1890 profesor anatomii patologicznej i patologii ogólnej Akademii Medycyny Weterynaryjnej we Lwowie. Był twórcą Wydziału Lekarskiego Uniwersytetu Lwowskiego otwartego w 1894. Od 1894 do 1912 roku profesor anatomii opisowej i topograficznej Uniwersytetu Lwowskiego. Od 1898 do 1899 rektor Uniwersytetu Lwowskiego. W 1889 roku został członkiem korespondentem Akademii Umiejętności.
W latach 1894–1895 był prezesem Polskiego Towarzystwa Przyrodników im. Kopernika. Żona: Rozalia. Córka: Jadwiga Kwiatkowska z domu Kadyi, żona Jana Jerzego – oboje zginęli tragicznie w grudniu 1917 r.
Zmarł 25 października 1912 wskutek zakażenia, które wdało mu się podczas balsamowania zwłok Stanisława Badeniego, gdy zaciął się w palec. Został pochowany na Cmentarzu Łyczakowskim we Lwowie.
Jego imieniem nazwane zostały ulice w Przemyślu i we Lwowie.
Wybrane prace.
Był encyklopedystą oraz edytorem Encyklopedii zbiór wiadomości z wszystkich gałęzi wiedzy - polskiej encyklopedii wydanej w latach 1898-1907 przez społeczną organizację edukacyjną Macierz Polska, która działała w Galicji w okresie zaboru austriackiego. Opisał w niej zagadnienia z zakresu medycyny.

</doc>
<doc id="138997" url="https://pl.wikipedia.org/wiki?curid=138997" title="Budowa gwiazdy">
Budowa gwiazdy

Budowa gwiazdy – gwiazdy o różnej masie i wieku mają różne struktury wewnętrzne. Modele gwiezdnej struktury opisują szczegółową strukturę wewnętrzną gwiazdy i zawierają szczegółowe prognozy dotyczące jasności, koloru i przyszłej ewolucji gwiazdy. Przez większość czasu gwiazda pozostaje w stanie równowagi między zapadaniem grawitacyjnym a ciśnieniem gazu starającym się przeciwdziałać kolapsowi.
Jednym z modeli gwiazdy w równowadze hydrodynamicznej jest model Newtona gwiazdy. W modelu tym dla kuli gazu o promieniu r źródłem grawitacji jest masa w niej zawarta
Masa ta na powierzchni jest źródłem przyśpieszenia grawitacyjnego
Przyjmując sferyczną symetrię gwiazdy, jej element można przedstawić jako wycinek sfery o powierzchni "S" i grubości "dr":
Na mały element masy:
działa siła grawitacji oraz równoważąca ją siła wynikająca z różnicy ciśnień:
Daje to równania
Równania te należy uzupełnić równaniem stanu opisującym zależność ciśnienia od odległości od środka gwiazdy. Ciśnienie panujące w gazie/plazmie określane jest głównie przez temperaturę i gęstość:
Przy zadanych warunkach początkowych (np. gęstość ρc w centrum gwiazdy) jest to układ równań różniczkowych, którego rozwiązanie da rozkład masy w gwieździe m(r), gęstości ρ(r) czy ciśnienia P(r). Znikanie ciśnienia P(R)=0 dla r=R wyznacza promień gwiazdy R a M=m(R) masę gwiazdy.
Równania te należy uzupełnić równaniami opisującymi wytwarzanie i transport energii w gwieździe. W wyniku reakcji syntezy termojądrowej w warstwie odległej o r od centrum gwiazdy produkowana jest gęstość energii ε(r)=ρ(r) pm w jednostce czasu (gęstość mocy promieniowania). pm jest mocą promieniowaną przez jednostkową masę. Na powierzchni sfery 4πr² wysyłane jest promieniowanie jasność, którego jest równa L(r). Moc promieniowania produkowanego przez warstwę między promieniem r i r+dr jest równe 4πr2ε(r). Promieniowanie to daje jasność dL. Bilans energetyczny daje więc równanie:
Płynący z wnętrza strumień energii jest konsekwencją różnicy temperatur
gdzie K jest przewodnictwem cieplnym ośrodka (plazmy). Wysyłane promieniowanie przez sferę o promieniu r wywołane jest przez strumień energii
Rozkład temperatury T(r) i promieniowania gwiazdy L(r) opisany jest więc dodatkowymi równaniami różniczkowymi:
Przewodnictwo cieplne w gwieździe nie jest stałe. Zależy ono silnie od mechanizmu transportu energii, od temperatury i gęstości wewnątrz gwiazdy.
Równania gwiazdy należy więc uzupełnić równaniem na przewodnictwo cieplne ośrodka
Jeżeli przewodnictwo cieplne zdominowane jest przez promieniowanie (gaz fotonowy) to:
gdzie σ=a c/4 jest współczynnikiem występującym w prawie Stefana-Boltzmanna (promieniowanie ciała doskonale czarnego), a
jest średnią drogą swobodną fotonu w plazmie, κ jest współczynnikiem nieprzeźroczystości ośrodka.
W plazmie gwiazdy gdzie dominuje gaz elektronowy droga swobodna fotonu zależy od gęstości elektronów ne i przekroju czynnego σe na rozpraszanie fotonów na elektronach (rozpraszanie Thomsona)
Dla przykładu, we wnętrzu Słońca dla gęstości 104 kg m−3 średnia droga fotonu wynosi około 10−5 m. Wnętrze gwiazdy nie jest przezroczyste dla fotonów, staje się przezroczyste dopiero w warstwie między Rγ=R-λ(Rγ) a promieniem gwiazdy R gdzie droga swobodna fotonów jest większa od rozpraszającej warstwy plazmy. Promień Rγ nazywamy promienień fotosfery (fotosfera). Jest to widoczny promień np. Słońca. Droga swobodna neutrin w większości gwiazd jest większa niż promień gwiazdy (wyjątkiem jest młoda gwiazda neutronowa). Neutrina niosą więc informację z samego centrum gwiazdy gdzie zachodzą reakcje syntezy jądrowej.

</doc>
<doc id="138999" url="https://pl.wikipedia.org/wiki?curid=138999" title="Rada Ochrony Pamięci Walk i Męczeństwa">
Rada Ochrony Pamięci Walk i Męczeństwa

Rada Ochrony Pamięci Walk i Męczeństwa – dawna polska organizacja państwowa zajmująca się kultywowaniem pamięci walki i męczeństwa narodu polskiego, a także innymi miejscami martyrologii na ziemiach polskich. Na mocy ustawy z 29 kwietnia 2016 r. o zmianie ustawy o Instytucie Pamięci Narodowej – Komisji Ścigania Zbrodni przeciwko Narodowi Polskiemu oraz niektórych innych ustaw została zlikwidowana, jej zadania przejął Instytut Pamięci Narodowej.
Historia.
Została utworzona na mocy ustawy sejmowej z 2 lipca 1947 pod nazwą „Rada Ochrony Pomników Męczeństwa”. Podlegała ówczesnemu Ministerstwu Kultury i Sztuki.
Od 28 stycznia 1988 działała przy Prezesie Rady Ministrów pod nazwą „Rada Ochrony Pamięci Walk i Męczeństwa” bezpośrednio podlegając ministrowi właściwemu do spraw kultury i dziedzictwa narodowego. Jej działalność była od samego początku finansowana z budżetu państwa. Członków Rady na 4-letnią kadencję powoływał Prezes Rady Ministrów.
1 sierpnia 2016 Rada została zniesiona, a jej kompetencje przejęło Ministerstwo Kultury i Dziedzictwa Narodowego oraz Instytut Pamięci Narodowej. Od 20 grudnia 2017 za upamiętnienie i uhonorowanie osób zasłużonych dla Narodu Polskiego w dziele pielęgnowania pamięci lub niesienia pomocy osobom narodowości polskiej lub obywatelom polskim innych narodowości będącym ofiarami zbrodni przeciwko pokojowi, ludzkości lub zbrodni wojennych w latach 1917–1990 odpowiada Instytut Solidarności i Męstwa imienia Witolda Pileckiego.
Zadania Rady.
Do zadań Rady należało:
Do końca istnienia PRL Rada zajmowała się głównie walką i męczeństwem Polaków w czasie II wojny światowej. Następnie rozszerzyła swoją działalność na miejsca pamięci, pochówki, cmentarze i inne polskie miejsca martyrologii pozostałe od czasów wojny za wschodnią granicą. W sposób szczególny Rada opiekowała się cmentarzami oficerów polskich w Katyniu, Miednoje, Charkowie, Bykowni. Rada doprowadziła także do odbudowy Cmentarza Obrońców Lwowa i innych cmentarzy żołnierzy i powstańców polskich z walk i wojen XIX i XX w.
Radę obsługiwało Biuro Rady, kierowane przez etatowego sekretarza. W latach 2010–2016 funkcję tę pełnił Andrzej Krzysztof Kunert.
Odznaczenia.
8 kwietnia 2008 Rada Polskiej Fundacji Katyńskiej nadała Radzie Medal Dnia Pamięci Ofiar Zbrodni Katyńskiej, lecz nie został on przyjęty przez ROPWiM.

</doc>
<doc id="139002" url="https://pl.wikipedia.org/wiki?curid=139002" title="Wycofanie (socjologia)">
Wycofanie (socjologia)

 
Wycofanie lub rezygnacja to jeden z przejawów dewiacji społecznej w ujęciu Roberta Mertona polegający na całkowitym odrzuceniu norm społecznych lub wartości uznawanych w danym społeczeństwie. Oznacza ono też odrzucenie celów grupowych oraz środków realizacji tychże celów.
Przejawami tego typu dewiacji może być bezdomność, prostytucja czy narkomania we współczesnym społeczeństwie. Jeżeli jednak osoby wycofujące się z systemu aksjonormatywnego tworzą alternatywne normy i wartości, wówczas zachowanie takie określane jest jako bunt.
Wycofanie może przybierać formę np. hobby, pasji, którym człowiek oddaje się bez reszty, co jest równoważne z nieuczestniczeniem w społeczeństwie. Formą wycofania jest subkultura. Skrajnym zaś przypadkiem wycofania jest samobójstwo.

</doc>
<doc id="139004" url="https://pl.wikipedia.org/wiki?curid=139004" title="Koniczyna">
Koniczyna

Koniczyna ("Trifolium" L.) – rodzaj roślin z rodziny bobowatych. Obejmuje ok. 250 gatunków. Rośliny te występują naturalnie na wszystkich kontynentach z wyjątkiem Australii. W Polsce rośnie dziko ponad 20 gatunków, kilka jest uprawianych. Koniczyny rosną na różnych siedliskach, najczęściej w miejscach skalistych, na klifach i wydmach piaszczystych, w murawach i na stepach. Szereg gatunków pełni ważną rolę w gospodarce rolnej, jako rośliny pastewne rosnące na łąkach i pastwiskach oraz wysiewane w polowych mieszankach pastewnych. Uprawiane na polach są zarówno w celach paszowych, ale też w płodozmianie, ze względu na korzystne oddziaływanie na strukturę i skład gleby.
Rozmieszczenie geograficzne.
Rodzaj rozprzestrzeniony na wszystkich kontynentach w strefach klimatu umiarkowanego i podzwrotnikowego, z wyjątkiem Australii. Centra największego zróżnicowania to okolice Morza Śródziemnego (w Europie 99 gatunków), Etiopia, Kalifornia i Chile (18 gatunków).
Systematyka.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l." W obrębie podrodziny należy do plemienia "Trifolieae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Fabanae" R. Dahlgren ex Reveal, rząd bobowce ("Fabales" Bromhead), rodzina bobowate ("Fabaceae" Lindl.), podrodzina "Trifolioideae" F. Schwarz, plemię "Trifolieae" Endl., podplemię "Trifoliinae" Bronn, rodzaj koniczyna ("Trifolium" L.).

</doc>
<doc id="139005" url="https://pl.wikipedia.org/wiki?curid=139005" title="James Potter">
James Potter



</doc>
<doc id="139006" url="https://pl.wikipedia.org/wiki?curid=139006" title="Siemion Konstantynowicz Timoszenko">
Siemion Konstantynowicz Timoszenko



</doc>
<doc id="139007" url="https://pl.wikipedia.org/wiki?curid=139007" title="Drugi Świat">
Drugi Świat

Drugi Świat – powstałe w okresie zimnej wojny określenie państw socjalistycznych (Blok wschodni) (i ich sojuszników) przeciwstawnych państwom kapitalistycznym Europy i Ameryki Północnej (Pierwszy Świat). Państwa te charakteryzowały się gospodarką centralnie planowaną, społeczną własnością środków produkcji oraz ideologią egalitaryzmu.
W eseju z 1952 r. francuski demograf i socjolog Alfred Sauvy, nawiązując do pamfletu z okresu rewolucji francuskiej, autorstwa księdza Emmanuela-Josepha Sieyèsa "Czym jest stan trzeci?", wprowadził pojęcie Pierwszego, Drugiego i Trzeciego Świata. Pojęcia "Pierwszy" i "Drugi Świat" nigdy nie uzyskały równej popularności co "Trzeci Świat" i wraz z końcem zimnej wojny wyszły z użycia.
Zgodnie z teorią konwergencji kraje Pierwszego i Drugiego Świata w procesie rozwoju społecznego stopniowo upodabniają się do siebie. Wynikać to ma z logiki industrializacji i postępu technicznego, które narzucają podobne formy społeczne, gospodarcze i kulturowe.

</doc>
<doc id="139009" url="https://pl.wikipedia.org/wiki?curid=139009" title="Henryk Szuman">
Henryk Szuman

Henryk Szuman (ur. 3 lutego 1822 we Władysławowie, powiat Czarnków, obecnie Huta, zm. 17 października 1910 w Swarzędzu), pseudonim Piotr Strama, polski działacz społeczny i polityczny, prawnik.
Życiorys.
Był synem adwokata pilskiego Maurycego i Henryki z Hoyerów, bratem Kazimierza. W 1859 poślubił Kamilę z Kościelskich; z małżeństwa tego urodziło się czterech synów (Stanisław, Jan Nepomucen, Antoni, Marian) oraz córka (Henryka).
Kształcił się w gimnazjum Marii Magdaleny w Poznaniu (ukończył w 1841), następnie studiował prawo na uniwersytecie we Wrocławiu, Bonn i Berlinie. W czasach studenckich zaangażował się w działalność narodową. We Wrocławiu należał do Towarzystwa Literacko-Słowiańskiego, był jego sekretarzem i współautorem statutu („ustawy”, 1842). Koło studentów polskich organizował także w Berlinie, pełnił funkcję łącznika z poznańską organizacją spiskową, tzw. Komitetem Libelta.
W 1846 uzyskał stopień doktora praw. Pracował w sądownictwie w Magdeburgu i Berlinie; w 1847 był pomocnikiem adwokata Crelingera, broniącego polskich spiskowców z 1846 w procesie berlińskim. W 1848 był świadkiem Rewolucji marcowej w Berlinie, stanowiącej początek Wiosny Ludów w Niemczech. Swoje doświadczenia opisał w broszurze Luźne kartki z wspomnień z życia własnego, w której wyraził poparcie dla ludowego zrywu i walki o demokratyzację. W 1848 zorganizował polską Legię Akademicką (ok. 150 osób) i przyprowadził ją do Poznania; pełnił funkcję delegata poznańskiego Komitetu Narodowego w Berlinie, potem sekretarza tymczasowej Dyrekcji Ligi Polskiej. Powrócił w Poznańskie po uspokojeniu wydarzeń politycznych.
Prowadził folwark w rodzinnym Władysławowie, w latach 1854–1856 był sędzią pomocniczym w Śremie. W 1863 redagował przez krótki czas „Dziennik Poznański”. Uczestniczył w pracach tzw. Komitetu Działyńskiego, wspierającego powstanie styczniowe (jako komisarz na powiat czarnkowski). W maju 1863 został aresztowany i uwięziony w berlińskim Moabicie, odzyskał wolność na mocy specjalnej uchwały parlamentu pruskiego po wyborze na posła. Objął mandat parlamentarny w Berlinie w 1864 i pełnił go do końca życia. W latach 1870–1909 przewodniczył Kołu Polskiemu w Berlinie. Bronił polskich praw narodowych i językowych, jednocześnie będąc zwolennikiem porozumienia z rządem za cenę drobnych ustępstw w polityce germanizacyjnej. Był przeciwnikiem podporządkowania kwestii narodowej religii, przestrzegał przed oddawaniem instytucji społecznych w ręce kościoła, który określał jako instytucję pasożytniczą, ostrzegał przed niebezpieczeństwem "germanizacji przez religię". Był zwolennikiem emancypacji i świeckiego kształcenia kobiet. 
Działał w polskich organizacjach kulturalnych i gospodarczych. Był jednym z 42 członków- założycieli Poznańskiego Towarzystwa Przyjaciół Nauk (1857), współtworzył Towarzystwo Rolnicze poznańsko-szamotulskie oraz Bank Włościański (1872). W latach 1872–1885 był prezesem Centralnego Towarzystwa Gospodarczego.
Dzieła.
Przed 1847 publikował drobne utwory literackie i przekłady (głównie w pismach „Przyjaciel Ludu” i „Tygodnik Literacki”), później uprawiał przede wszystkim publicystykę polityczną i historyczną. Niektóre prace:

</doc>
<doc id="139010" url="https://pl.wikipedia.org/wiki?curid=139010" title="Witold Celichowski">
Witold Celichowski

Witold Celichowski (ur. 9 maja 1874 w Bninie, zm. 21 września 1944 w Warszawie) – polski działacz polityczny, adwokat.
Życiorys.
Był synem działacza społecznego i wydawcy Zygmunta (bibliotekarza zbiorów kórnickich), i Zofii z Ziemnych, bratem adwokata i polityka Stanisława. Kształcił się w poznańskim Gimnazjum św. Marii Magdaleny, następnie studiował prawo na kilku uniwersytetach – w Berlinie, Monachium, Wrocławiu i Getyndze, kończąc naukę tytułem doktora praw w 1897. Praktykował w Koźminie, Nowym Tomyślu i Grudziądzu; był krótko asesorem w Berlinie, w 1900 otworzył w Poznaniu kancelarię adwokacką. Bronił m.in. polskich studentów w procesie w Poznaniu (lipiec 1901) oraz uczniów gimnazjum w Gnieźnie (czerwiec 1903). Od 12 lutego 1914 był mężem Anieli z Drogowskich, z którą miał syna Zygmunta (ur. 1914).
W latach 1916–1918 prowadził w Warszawie kurs przygotowawczy dla przyszłych urzędników polskiej administracji. Pełnił funkcje komisarza Rady Ludowej miasta Poznania (listopad 1918), zastępcy prezesa, potem naczelnego prezesa prowincji i rejencji poznańskiej, wreszcie 16 października 1919 został mianowany pierwszym po odzyskaniu niepodległości wojewodą poznańskim. Zasłużył się dla stworzenia podstaw polskiej administracji, wyeliminował z urzędów język niemiecki, przygotował nowe kadry. Od listopada 1922 pełnił także funkcję komisarza rządu w poznańskim sejmiku wojewódzkim. Został zwolniony z urzędu wojewody na własną prośbę i w styczniu 1923 przeszedł w stan spoczynku. Związał się z powiatem leszczyńskim, w latach 1923–1939 był właścicielem majątku Rojęczyn z folwarkami Kaczkowo i Lasotki. Został notariuszem w Poznaniu i wiceprzewodniczącym Izby Adwokackiej w Poznaniu (1923–1926), w latach 1926–1928 był przewodniczącym Izby. W latach 1926–1928 był także prezesem Rady Głównej Towarzystwa Czytelni Ludowych. Podobnie jak młodszy brat Stanisław pozostawał w związkach ze Stronnictwem Narodowym, ale nie wchodził w skład władz partii. Od 1928 do 1939 pełnił funkcję zastępcy przewodniczącego Kuratorium Fundacji Sułkowskich w Rydzynie. Opuścił Poznań po okupacji Wielkopolski przez Niemców we wrześniu 1939, wyjechał do Lwowa, potem do Krakowa i Warszawy. W Warszawie działał w Radzie Głównej Opiekuńczej.
Był autorem m.in. "Józef Supiński a rozwój teorii ekonomicznych" (1898), "Zbiór rozporządzeń wydanych dla Królestwa Polskiego przez Jenerał-gubernatorstwo warszawskie" (1918).
Zmarł podczas powstania warszawskiego. Po wojnie został pochowany na Cmentarzu Zasłużonych Wielkopolan w Poznaniu (kwatera 2-30).

</doc>
<doc id="139011" url="https://pl.wikipedia.org/wiki?curid=139011" title="Stanisław Celichowski">
Stanisław Celichowski

Stanisław Jan Celichowski (ur. 25 września 1885 w Bninie, zm. 29 marca 1947 w Londynie) – polski działacz polityczny, adwokat.
Życiorys.
Był synem Zygmunta i Zofii z Ziemnych oraz bratem Witolda. Kształcił się w Gimnazjum św. Marii Magdaleny w Poznaniu, a po jego ukończeniu w 1904 studiował prawo w Niemczech na uniwersytetach w Berlinie, Lipsku, Monachium i Halle). W 1910 obronił tytuł doktora praw w Halle. Od 1913 prowadził kancelarię adwokacką w Ostrowie Wielkopolskim, był także zastępcą generalnego notariusza w Pleszewie, a od 1916 adwokatem przy poznańskim Wyższym Sądzie Krajowym.
Od 1915 roku był członkiem Ligi Narodowej. W latach 1915–1917 służył w wojsku niemieckim. W październiku 1918 był komisarzem pełnomocnym Komitetu Obywatelskiego na powiat śremski. Organizował Radę Żołnierską w Kórniku, stał na czele Rady Robotniczej. W czasie powstania wielkopolskiego od 27 do 29 grudnia 1918 brał udział w walkach ulicznych w Poznaniu, w kolejnych dniach dowodził wyzwalaniem Śremu, walkami pod Zbąszyniem, Strzyżewem, Łomnicą, Rawiczem, Zieloną Wsią. Jako dowódca II batalionu 11. pułku Strzelców Wielkopolskich kierował obroną odcinka Jutrosin – Krotoszyn – Odolanów.
Pod koniec grudnia 1919 został kierownikiem Wydziału Wojskowego w Ministerstwie byłej Dzielnicy Pruskiej, a pół miesiąca później delegatem tego Wydziału w Ministerstwie Spraw Wewnętrznych. We wrześniu 1920 powrócił do pracy adwokata i na kilka lat odsunął się od działalności politycznej. Ponownie zaangażował się w politykę po zamachu majowym Piłsudskiego w 1926, został wówczas członkiem Organizacji Obrony Państwa, sprzeciwiającej się polityce Piłsudskiego. Roman Dmowski powierzył Celichowskiemu funkcję oboźnego Obozu Wielkiej Polski na województwo poznańskie; został on także członkiem Rady Naczelnej (1928–1939) i Zarządu Głównego (1935–1939) Stronnictwa Narodowego. W latach 1932–1939 z ramienia Stronnictwa Narodowego zasiadał w poznańskim sejmiku wojewódzkim, gdzie kierował komisją regulaminowo-organizacyjną. W 1938 został wybrany na prezydenta Poznania, jednak wyboru tego nie zatwierdziły zwierzchnie władze państwowe. W ostatnich latach przed 1939 w Stronnictwie Narodowym zbliżył się do grupy działaczy skupionej wokół Mariana Seydy.
Działał w wielu organizacjach społecznych w Wielkopolsce w okresie dwudziestolecia międzywojennego. Był m.in. członkiem honorowym Korporacji Akademickiej „Filomatia Posnaniensis”, wiceprezesem Legionu Wielkopolskiego (dawnej organizacji wojskowej), Związku Towarzystw Gimnastycznych „Sokół”, działaczem Straży Narodowej, Towarzystwa Samoobrony Społecznej „Rozwój”, Stowarzyszenia Porządku Społecznego. Należał do grona założycieli Narodowego Zrzeszenia Adwokatów, był jego prezesem (od 1934) i członkiem zarządu głównego. Pełnił ponadto funkcje w wydziałach Naczelnej Rady Adwokackiej. Wielokrotnie bronił w procesach młodych działaczy endeckich.
3 września 1939 został powołany na komendanta poznańskiej Straży Obywatelskiej, już jednak następnego dnia opuścił Poznań i wyjechał do Lwowa. W 1941 osiadł w Wielkiej Brytanii. Brał udział w pracach władz na uchodźstwie (wszedł m.in. do II Rady Narodowej, 1942–1943), w 1943 objął stanowisko podsekretarza stanu w Ministerstwie Odbudowy Administracji Publicznej i zajmował się przygotowywaniem administracji w przyszłych ziemiach odzyskanych. Był jednocześnie wykładowcą prawa cywilnego na polskim wydziale prawa na Oxfordzie. W 1942 został usunięty ze Stronnictwa Narodowego za działalność niezgodną z oficjalną linią polityczną partii na emigracji i wspieranie Mariana Seydy.
Pozostał w Wielkiej Brytanii do końca życia. W 1945 wydał "Prawo cywilne na Ziemiach Zachodnich Polski". Został pochowany na katolickim cmentarzu św. Marii w Kensal Green.

</doc>
<doc id="139012" url="https://pl.wikipedia.org/wiki?curid=139012" title="Franciszek Bieliński (marszałek wielki koronny)">
Franciszek Bieliński (marszałek wielki koronny)

Franciszek Bieliński herbu Junosza (ur. 1683, zm. 8 października 1766 w Warszawie) – marszałek wielki koronny w latach 1742–1766, marszałek nadworny koronny w latach 1732–1742, wojewoda chełmiński w latach 1725–1732, podskarbi ziem pruskich w latach 1714–1738, cześnik koronny w latach 1713–1725, starosta osiecki, kowalewski, brodnicki i garwoliński, zasłużony dla rozbudowy Warszawy, sędzia kapturowy na sejmie elekcyjnym 1733 roku.
Odznaczony Orderem Orła Białego.
Działalność publiczna.
Franciszek Bieliński zasłynął tym, iż umiał dbać o porządek w stolicy i surowo egzekwował swe uprawnienia sądownicze przy osobie króla Augusta II, bezwzględnie zwalczając przestępstwa i naruszanie spokoju rezydencji królewskiej. Poseł na sejm z limity 1719/1720 roku z ziemi czerskiej. Był posłem na sejm 1722 roku z ziemi czerskiej. Kierował pracami nad rozbudową i uporządkowaniem Warszawy. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. W czasie elekcji w 1733 roku został sędzią generalnego sądu kapturowego. Za panowania Augusta III Sasa był członkiem frakcji dworskiej stronnictwa starorepublikańskiego. W 1735 roku podpisał uchwałę Rady Generalnej konfederacji warszawskiej. 10 lipca 1737 roku podpisał we Wschowie konkordat ze Stolicą Apostolską. Od 1742 stał na czele Komisji Brukowej. Do 1762 wybrukowano dzięki jej staraniom większość najważniejszych ulic w mieście. W 1757 założył koło Warszawy jurydykę Bielino (dawny Rynek w Bielinie to obecnie położony w centrum stolicy plac J.H. Dąbrowskiego). Warszawską pamiątką po marszałku jest ulica Marszałkowska, nazywana tak od 1770 roku na cześć Bielińskiego, od urzędu jaki piastował. Oprócz odziedziczonego założenia pałacowego w Otwocku Wielkim był on także budowniczym pałacu przy ul. Królewskiej, istniejącego do początku XX w.
5 lutego 1752 wydał w Otwocku dokument dla Ostrowa (Wielkopolskiego), który uznaje się powszechnie za powołujący pierwszą w Polsce zawodową straż pożarną.
W latach 50. XVIII wieku opowiedział się po stronie szlachty w jej sporze z hierarchią Kościoła katolickiego. M.in. dzięki niemu szlachta czerska i liwska wywalczyła sobie zniesienie zależności od sądów kościelnych w sprawach majątkowych, z czego później skorzystali także szlachcice z innych województw.
Początkowo zwolennik „Familii” Czartoryskich (czemu zawdzięcza m.in. Order Orła Białego, nadany ok. 1730 r.), później stronnictwa hetmańskiego. 7 maja 1764 roku podpisał manifest, uznający odbywający się w obecności wojsk rosyjskich sejm konwokacyjny za nielegalny.
Rodzina.
Syn Kazimierza Ludwika Bielińskiego, marszałka wielkiego koronnego i Ludwiki Marii z Morsztynów, podskarbianki koronnej.
Ożenił się z podskarbianką Dorotą z Przebendowskich, wdową po Janie Mikołaju Radziwille. Zmarł bezpotomnie.

</doc>
<doc id="139013" url="https://pl.wikipedia.org/wiki?curid=139013" title="Ludwik Broekere">
Ludwik Broekere

Ludwik Broekere (ur. 17 sierpnia 1867 w Kamieniu koło Żerkowa, zm. 23 maja 1948 w Katowicach), polski pianista i dyrygent, nauczyciel muzyki.
Był synem Władysława (właściciela ziemskiego) i Walerii z Rembowskich. Kształcił się w gimnazjum Marii Magdaleny w Poznaniu (ukończył je w 1884), następnie studiował w wyższej szkole muzycznej w Berlinie i konserwatorium w Paryżu. Od 1892 pracował jako nauczyciel muzyki w Poznaniu (z przerwą na studia paryskie), w 1902 otworzył prywatną szkołę gry na fortepianie; od 1906 prowadził prywatne konserwatorium muzyczne oraz seminarium dla nauczycieli muzyki.
Szkoła prowadzona przez Broekerego była liczącym się ośrodkiem życia kulturalnego i społecznego w Poznaniu. Dochody z popisów publicznych uczniów przeznaczano często na cele charytatywne. Szkoła, która w 1920 przyczyniła się do stworzenia Państwowego Konserwatorium Muzycznego, doczekała się wielu znanych absolwentów-pianistów (m.in. Gertruda Konatkowska).
Broekere wchodził w skład jury wielu konkursów kompozytorskich, publikował recenzje muzyczne, koncertował. W latach 1902 – 1907 pełnił funkcję dyrygenta poznańskiego chóru żeńskiego "Lutnia". Brał udział w tworzeniu poznańskiego konserwatorium państwowego i do 1933 prowadził w nim klasę fortepianu.
Był żonaty z Martą Pierson (od 1898), miał syna Rene (ur. 1903).
Źródła:

</doc>
<doc id="139014" url="https://pl.wikipedia.org/wiki?curid=139014" title="Pierwszy Świat">
Pierwszy Świat

Pierwszy Świat – powstałe w okresie zimnej wojny określenie państw kapitalistycznych Europy, Ameryki Północnej oraz Australii, Nowej Zelandii, RPA, Izraela i Japonii przeciwstawnych państwom komunistycznym Europy i Azji tj. Drugiemu Światu. Państwa kapitalistyczne charakteryzują się wolnym rynkiem, znikomym interwencjonizmem państwowym, przeważającym udziałem własności prywatnej w funkcjonowaniu gospodarki.
W eseju z 1952 francuski demograf i socjolog Alfred Sauvy, nawiązując do pamfletu "Czym jest stan trzeci?" z okresu rewolucji francuskiej, autorstwa księdza Emmanuela-Josepha Sieyèsa, wprowadził pojęcia Pierwszego, Drugiego i Trzeciego Świata. Dwie pierwsze nazwy nigdy nie uzyskały popularności takiej jak ta ostatnia i wraz z końcem zimnej wojny wyszły z użycia.
Zgodnie z teorią konwergencji kraje Pierwszego i Drugiego Świata w procesie rozwoju społecznego stopniowo upodabniają się do siebie. Wynikać to ma z logiki uprzemysłowienia i postępu technicznego, które narzucają podobne formy społeczne, gospodarcze i kulturowe.

</doc>
<doc id="139015" url="https://pl.wikipedia.org/wiki?curid=139015" title="Wacław Cegiełka">
Wacław Cegiełka

Wacław Cegiełka (ur. 11 września 1887 w Grabowie, pow. Kępno, zm. 3 lutego 1966 w Lesznie) – polski działacz społeczny i polityczny, burmistrz Ostrowa Wielkopolskiego.
Życiorys.
Był synem murarza Szczepana i Marianny z Klichowskich. Ukończył szkołę powszechną w Poznaniu. Wzorem ojca wyuczony na murarza, w młodości wyjechał za pracą do Westfalii. Zaangażował się tam w działalność Zjednoczenia Zawodowego Polskiego w Duisburgu. W latach 1907–1910 służył w armii niemieckiej. Podczas I wojny światowej w latach 1914-1915 ponownie w armii niemieckiej, na froncie francuskim i belgijskim, ciężko ranny został zwolniony z wojska.
Od 1915 sekretarz oddziału rzemieślniczego ZZP w Poznaniu i kierownik biura dla obrony przed wyzyskiem pracodawców Polaków wywożonych z Królestwa Kongresowego do Prus, Brandenburgii i na Pomorze. W 1917 współtwórca Narodowego Stronnictwa Robotniczego i członek pierwszego Zarządu Głównego. W listopadzie 1918 został członkiem Wydziału Wykonawczego Rady Robotników i Żołnierzy w Poznaniu, był delegatem na Polski Sejm Dzielnicowy w Poznaniu w 1918, pełnił funkcję sekretarza generalnego Sejmu Dzielnicowego oraz członka Naczelnej Rady Ludowej. W latach 1919–1921 stał na czele Departamentu Pracy i Opieki Społecznej najpierw w Komisariacie Naczelnej Rady Ludowej, potem w Ministerstwie byłej Dzielnicy Pruskiej. Został w 1919 wybrany do Sejmu Ustawodawczego II RP (zrzekł się mandatu 1 października 1919). W latach 1921–1929 był starostą w Kościanie i Czarnkowie. Od czerwca do lipca 1923 urlopowany i przydzielony do Komisarza Generalnego RP w Gdańsku w celu przygotowania i przeprowadzenia akcji wyborczej do Sejmu Gdańskiego (przyczynił się do wyboru 7 posłów, którzy utworzyli Koło Polskie). W latach 1930–1939 był burmistrzem Ostrowa Wielkopolskiego. 
Podczas okupacji niemieckiej ukrywał się w Wielkopolsce, od 1940 przebywał na terenie Generalnego Gubernatorstwa, w latach 1940–1945 polski burmistrz w Skarżysku Kamiennej. W 1945 aresztowany przez Niemców jako zakładnik, zbiegł z transportu więźniów.
Po wojnie osiadł w Pile, gdzie do 1948 był starostą, a potem pracował w spółdzielczości pracy inwalidów. Ostatnie lata życia spędził w Lesznie, tam też zmarł.
Był dwukrotnie żonaty (z Franciszką Jasiniak, następnie z jej siostrą Zofią); z pierwszego małżeństwa miał czworo dzieci, syna Radosława i córki Irenę, Leokadię i Zdzisławę.
Odznaczenia.
Dekretem Naczelnika Państwa z 29 grudnia 1921 został odznaczony Orderem „Odrodzenia Polski” klasy IV – w uznaniu zasług, położonych dla Rzeczypospolitej Polskiej na polu pracy narodowej.

</doc>
<doc id="139016" url="https://pl.wikipedia.org/wiki?curid=139016" title="Henryk Levittoux">
Henryk Levittoux

Henryk Józef Piotr Levittoux (ur. 2 lipca 1822 w Strzemieszycach Wielkich, zm. 31 sierpnia 1879) – polski lekarz.
Życiorys.
Był synem Piotra Levittoux-Desnouettesa, oficera armii napoleońskiej, który pozostał w Polsce podczas odwrotu spod Moskwy i ożenił się z Marią z Życzyńskich. Pracował jako guwerner w Kumelsku (powiat Kolno), zrezygnował z drugiego członu nazwiska. Starszym bratem Henryka był Karol, działacz spiskowy, który popełnił samobójstwo w więzieniu w obawie przed załamaniem się w czasie tortur.
Henryk Levittoux urodził się w Strzemieszycach Wielkich w obwodzie olkuskim 2 lipca 1822 roku. Kształcił się w gimnazjum w Łukowie, następnie na kursach dodatkowych w Warszawie (wydział matematyczno-filozoficzny ukończył z wyróżnieniem). W 1844 roku ze względów politycznych wyjechał z kraju i podjął w Paryżu studia medyczne. Spędził we Francji kilkanaście lat, uzyskał zezwolenie na powrót do Warszawy w 1858 roku. Był cenionym lekarzem, zajmował się m.in. chorobami układu nerwowego. W odróżnieniu od większości współczesnych lekarzy stosował w terapii chorób nerwowych nie elektroterapię, a przypalanie rozpalonym żelazem. Występował przeciwko homeopatii.
Publikował prace medyczne w „Pamiętniku Towarzystwa Lekarskiego Warszawskiego”, „Przyjacielu Ludu”, „Gazecie Lekarskiej”. Ogłosił także dzieło filozoficzne "Zarys filozofii natury" (trzy wydania, 1874 przekład francuski), które wywołało ostrą polemikę między autorem a znanym filozofem Henrykiem Struve. Był miłośnikiem sztuk pięknych, zajmował się rzeźbiarstwem. Opracował metodę zdejmowania odlewów gipsowych z żywych modeli. Zaprzyjaźniony z Matejką, pozował w 1873 roku do obrazu "Astronom Kopernik, czyli rozmowa z Bogiem".
Był dwukrotnie żonaty. We Francji zawarł związek małżeński z Marią Pommeret, z którą miał córki Marię (1857–1871) i Henrykę (1860–1882). Drugą żoną była śpiewaczka operowa Adela z Kleczyńskich, z nią miał syna Henryka, zmarłego w dzieciństwie (1866).
Henryk Levittoux zmarł 31 sierpnia 1879 roku, został pochowany na cmentarzu Powązkowskim.

</doc>
<doc id="139017" url="https://pl.wikipedia.org/wiki?curid=139017" title="Stanisław Tłoczyński">
Stanisław Tłoczyński

Stanisław Tłoczyński (ur. 4 sierpnia 1881 w Górce, powiat poznański, zm. 21 września 1958 w Gnieźnie) – polski dyrygent chórów, kompozytor oraz ksiądz katolicki.
Życiorys.
Był synem Ludwika (nadleśniczego) i Anny z Greckich, wnukiem Maksymiliana Greckiego. Kształcił się w gimnazjach w Poznaniu i Lesznie, studiował teologię w Poznaniu i Gnieźnie, muzykę w Poznaniu (u Edwina Jahnkego i Ludwika Broekerego), Ratyzbonie, Berlinie, Monachium i Beuron. Od marca 1914, po śmierci Ignacego Gorzelniaskiego, pełnił funkcje dyrygenta chóru katedralnego w Gnieźnie (do końca życia). W latach 1916-1958 był profesorem śpiewu w gnieźnieńskim seminarium duchownym. Nosił godność kanonika kolegiaty św. Jerzego w Gnieźnie i kanonik katedry gnieźnieńskiej (od 1946).
Był twórcą kolęd (oraz ich opracowań), przygotował do wydania "Śpiewnik kościelny dla archidiecezji gnieźnieńskiej". Został pochowany w katedrze gnieźnieńskiej.

</doc>
<doc id="139018" url="https://pl.wikipedia.org/wiki?curid=139018" title="Edmund Taczanowski">
Edmund Taczanowski

Edmund Władysław Maksymilian Taczanowski (ur. 23 listopada 1822 w Wieczynie, zm. 14 września 1879 w Choryni) – polski generał, dowódca powstańczy i naczelnik wojenny województwa kaliskiego w powstaniu styczniowym od maja do 14 września 1863.
Życiorys.
Pochodził z rodziny ziemiańskiej, był synem Józefa Taczanowskiego herbu Jastrzębiec i Katarzyny z Hersztopskich herbu Ogończyk. Kształcił się w poznańskim Gimnazjum św. Marii Magdaleny, następnie w szkole artylerii, którą ukończył w stopniu podporucznika. Po kilkuletniej służbie opuścił armię pruską na własną prośbę w 1846. Już wcześniej nawiązał kontakt ze spiskiem planującym powstanie w Wielkopolsce; po dymisji z wojska działał jako kurier powstańczy na południu Wielkopolski i wkrótce został aresztowany (12 lutego 1846) i osadzony w Forcie Winiary. Przebywał w więzieniu do grudnia 1847.
W 1848 uczestniczył w walkach powstańczych. Dowodził oddziałem artylerii pod Pleszewem; po rozbiciu powstańców ponownie trafił do więzienia, tym razem w twierdzy w Kostrzynie. Został zwolniony w marcu 1849 i wyjechał do Genewy, potem do Turynu i Rzymu. Walczył w szeregach armii republikańskiej Giuseppe Garibaldiego, był ranny, przebywał w niewoli francuskiej. Po zwolnieniu powrócił do Wielkopolski.
W okresie poprzedzającym wybuch powstania styczniowego przygotowywał potencjalnych uczestników walki zbrojnej poprzez Bractwo Kurkowe i Bractwo Jedności. Zaangażował się aktywnie w walki powstańcze. Komitet Działyńskiego wyznaczył go na dowódcę jednego z oddziałów ochotniczych; Taczanowski przystąpił do jego organizacji w okolicach Pleszewa, ale został zaskoczony przez wojsko pruskie i rozbity w lesie sławoszewskim. Taczanowski zebrał część swoich żołnierzy oraz nowych ochotników i sformował kolejny oddział, z którym odniósł zwycięstwo pod Pyzdrami (29 kwietnia 1863) i zajął Koło. Został rozbity przez Rosjan 8 maja w bitwie pod Ignacewem. Pod koniec maja 1863 Rząd Narodowy mianował Taczanowskiego dowódcą wojsk województwa kaliskiego i mazowieckiego oraz awansował do stopnia generała. Prowadził walki ze zmiennym szczęściem, tocząc walki pod Łaskiem, Goszczanowem, Czepowem, Pęcherzewkiem, Sędziejowicami; pod Kruszyną został rozbity. Po klęsce wyjechał do Francji, potem do Turcji; bez powodzenia szukał tam poparcia dla pomysłu stworzenia polskich oddziałów walczących o niepodległość.
Wkrótce powrócił do Polski; mieszkał początkowo w Krakowie, a po amnestii władz pruskich powrócił do Wielkopolski i osiadł w swoim majątku w Choryni, gdzie mieszkał do końca życia. Z małżeństwa z Anielą z Baranowskich miał czterech synów (Stefana, Stanisława, Józefa, Władysława) i dwie córki (Katarzynę i Anielę).
Zmarł 14 września 1879 pochowany w Choryni. 1 listopada 1938 jego szczątki uroczyście przewiezione zostały przez Poznań i Kalisz, a dnia następnego do Warszawy i pochowane na Cmentarzu Wojskowym na Powązkach (kwatera C13-1-9).
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.

</doc>
<doc id="139019" url="https://pl.wikipedia.org/wiki?curid=139019" title="Trzeci Świat">
Trzeci Świat

Trzeci Świat – powstałe w okresie zimnej wojny określenie grupy państw nienależących ani do bloku zachodniego – w którym dominował kapitalizm, ani do bloku wschodniego – gdzie dominował ustrój socjalistyczny.
Popularyzacja tego pojęcia nastąpiła po konferencji w Bandungu w 1955 r. Od tej konferencji też zaczęto łączyć pojęcie Trzeciego Świata z ruchem dekolonizacji.
"Trzeci świat" jest współcześnie pojęciem stygmatyzującym poprzez związane z nim negatywne skojarzenia i stereotypy. Kojarzony jest z biedą, głodem, zacofaniem, konfliktami i niestabilnością. Obecnie instytucje zajmujące się problematyką globalną używają określeń Globalna Północ, dawniej "Pierwszy Świat" i "Drugi Świat", i Globalne Południe (eng. Global South), dawniej "Trzeci Świat" i "Czwarty Świat".
Geneza pojęcia.
Jako twórcę pojęcia wskazuje się najczęściej francuskiego demografa i socjologa Alfreda Sauvy’ego, który miał go użyć po raz pierwszy w 1952 r. Nawiązywał on do pamfletu z okresu rewolucji francuskiej, autorstwa księdza Emmanuela-Josepha Sieyèsa, "Czym jest stan trzeci?". Pamflet wskazywał na dysproporcje między faktyczną rolą stanu trzeciego w społeczeństwie francuskim, a jego miejscem we francuskim ustroju. Zdaniem Alfreda Sauvy’ego, tak jak stan trzeci domagał się równych praw w okresie rewolucji francuskiej, tak samo teraz państwa trzeciego świata domagają się równej pozycji na arenie międzynarodowej. Pierwszeństwo Sauvy’ego jest jednak niepewne i niekiedy autorstwo terminu przypisywane jest Frantzowi Fanonowi, Georges’owi Balandierowi, a także (mylnie) Claude’owi Bourdetowi.
Zwrot ma pochodzenie francuskie ("Tiers monde"). W świecie anglosaskim używano początkowo określeń „Świat Pośredni” czy „Międzyświat”, które jednak nie zyskały popularności.
Państwa Trzeciego Świata.
Nie ma zgody co do tego, jakie państwa można było przypisać do Trzeciego Świata. Częściowo wynika to z nieostrości pojęcia, a częściowo ze zmian społeczno-gospodarczych w niektórych krajach. 
Do krajów "Trzeciego Świata" zaliczano ponad 130 państw, przede wszystkim afrykańskich, azjatyckich i należących do Ameryki Łacińskiej. Państwa te charakteryzowały się słabym uprzemysłowieniem i dominacją form społeczeństwa tradycyjnego. Z czasem też termin "Trzeci Świat" oznaczać zaczął grupę ubogich państw niezachodnich, o tradycji postkolonialnej.
Do krajów Trzeciego Świata zaliczano najczęściej kraje afrykańskie (wyłączając niekiedy Republikę Południowej Afryki), kraje azjatyckie (wyłączając obszar byłego ZSRR, Japonię, Izrael, Cypr, Chiny i Turcję), oraz państwa obu Ameryk, położone na południe od granicy Stanów Zjednoczonych i Meksyku. Do krajów Trzeciego Świata zaliczane były również kraje Oceanii, bez Australii i Nowej Zelandii.
W niektórych ujęciach za kraje Trzeciego Świata uznawano również niektóre kraje europejskie, takie jak Grecja, Portugalia, Rumunia czy Jugosławia.
Te wyróżnienia opierają się najczęściej na ujęciu "Trzeciego Świata" jako grupy państw słabo rozwiniętych. Autorzy, którzy rozumieją "Trzeci Świat" jako grupę państw pozostających w okresie zimnej wojny poza blokami wschodnim i zachodnim, wyłączają z trzeciego świata kraje socjalistyczne (Kubę, ChRL, Mongolię, Wietnam Północny i Koreę Północną).
Znaczenie.
Od samego początku "Trzeci Świat" używany był w dwóch podstawowych znaczeniach: krajów niebędących w blokach wschodnim i zachodnim, oraz krajów słabo rozwiniętych. Znaczenia te tylko częściowo się pokrywały, co skutkowało nieostrością pojęcia.
Trzeci Świat – sens polityczny.
W tym znaczeniu Trzeci Świat utożsamiony był z państwami niezaangażowanymi w rywalizację zimnowojenną. Zgodnie z tym rozumieniem do Pierwszego Świata zaliczano zachodnie państwa kapitalistyczne, a do Drugiego Świata kraje komunistyczne. Oprócz "Trzeciego Świata" jako pojęcia zamienne używano również "trzeciej siły", "trzeciej drogi" oraz "państwa niezaangażowane".
Jednocześnie wskazywano, że państwa określane tym pojęciem są bardzo zróżnicowane, znacznie bardziej niż państwa Pierwszego i Drugiego Świata. W szczególności nie jest prawdą, jakoby kraje Trzeciego Świata były jednolitym blokiem politycznym, odpowiadającym blokom kapitalistycznemu i komunistycznemu. Część z państw trzecioświatowych skłaniała się ku związkom z Zachodem, część ku ZSRR, a część próbowała prowadzić samodzielną politykę zagraniczną.
Wraz z rozpadem systemu dwubiegunowego polityczny sens "Trzeciego Świata" stracił na znaczeniu.
Trzeci Świat – sens społeczno-gospodarczy.
Obecnie osoby używające pojęcia "Trzeci Świat" najczęściej nazywają tak kraje o niskim poziomie rozwoju społeczno-ekonomicznego. Źródła tego znaczenia znajdują się w pierwszym eseju Alfreda Sauvy z 1952 r., który łączył "Trzeci Świat" z oenzetowskim pojęciem krajów niedorozwiniętych. Inni autorzy utożsamiali "Trzeci Świat" z takimi pojęciami jak kraje słabo rozwinięte, kraje rozwijające się, Południe.
Charakterystyka państw.
Jako cechy charakterystyczne tych państw wymienia się:
Krytyka pojęcia.
Pojęcie "Trzeciego Świata" było celem wielu krytyk. Wskazywano, że kraje Trzeciego Świata są zbyt zróżnicowane, aby wrzucać je do jednej kategorii. Pojęcie to sugeruje, że kraje tak różne jak np. Niger, Argentyna, Korea Południowa czy Kuwejt mają wspólne problemy czy interesy polityczne. Koniec zimnej wojny spowodował, że straciło aktualność polityczne znaczenie "Trzeciego Świata". Dynamiczny rozwój ekonomiczny wielu „trzecioświatowych” krajów podważył z kolei zasadność znaczenia społeczno-gospodarczego. W konsekwencji "Trzeci Świat" jest pojęciem bardzo upraszczającym rzeczywistość międzynarodową i ukrywającym jej faktyczne zróżnicowanie.

</doc>
<doc id="139020" url="https://pl.wikipedia.org/wiki?curid=139020" title="Stawy Przygodzickie">
Stawy Przygodzickie

Stawy Przygodzickie – zespół około 70 stawów rybnych położonych w powiecie ostrowskim, na obszarze gminy Przygodzice, w dolinie górnej Baryczy, rozciągnięty wzdłuż osi Ostrów-Antonin i położony na terenie Parku Krajobrazowego Dolina Baryczy oraz Obszaru Chronionego Krajobrazu Wzgórza Ostrzeszowskie i Kotlina Odolanowska.
Historia.
Tradycje hodowli ryb sięgają XII wieku, najstarszy obecnie istniejący staw, Trzcielin Wielki, jest znany od XV wieku. Początkowo były to zbiorniki przepływowe, powstałe na zasadzie przegrodzenia wód płynących, a hodowla ryb odbywała się sposobem półdzikim. Krótko przed I wojną światową przesunięto koryto Baryczy na północ i ustabilizowano wody stawów. Obecnie hoduje się tu głównie karpia.
Charakterystyka.
Łączna powierzchnia stawów wynosi ok. 730 ha (największy, Trzcielin Wielki, ma 112 ha). Są to płytkie zbiorniki zebrane w dwa kompleksy w pobliżu wsi:
W bezpośrednim sąsiedztwie stawów rybnych znajdują się zbiorniki wodne:
Stawy otoczone są Lasem Antonin.
W osadzie Trzcieliny, na skraju zalesionej wydmy, znajduje się platforma widokowa na stawy.
Flora i fauna.
Do przedstawicieli flory należą:
Awifaunę reprezentują:
Obserwowano tutaj także takie ptaki jak:

</doc>
<doc id="139021" url="https://pl.wikipedia.org/wiki?curid=139021" title="Colitis ulcerosa">
Colitis ulcerosa



</doc>
<doc id="139023" url="https://pl.wikipedia.org/wiki?curid=139023" title="Dyfuzja kulturowa">
Dyfuzja kulturowa

Dyfuzja kulturowa – proces przenikania elementów między co najmniej dwiema kulturami, lub wewnątrz kulturowo zróżnicowanego społeczeństwa, poprzez kontakty członków "kultury dawców" i "kultury odbiorców". Pojęcie wprowadzone zostało do nauki przez Edwarda Burnetta Tylora.
Możliwa jest ona m.in. dzięki bezpośredniemu kontaktowi poprzez migracje, ale także bez przemieszczania się w przestrzeni grup ludności, np. poprzez media. Sama komunikacja międzykulturowa nie wymusza jednak procesów dyfuzji. Jest ona dwukierunkowa, chociaż niekoniecznie symetryczna. Jej przedmiotem mogą być przedmioty materialne, jak i idee. W ujęciu XIX-wiecznych dyfuzjonistów kultura miała kształtować się przede wszystkim poprzez przenikanie się elementów kulturowych społeczeństw żyjących w bezpośredniej styczności. 
Procesy dyfuzji mogą wynikać ze świadomego oddziaływania kultury dawców, zainteresowania się danym elementem lub elementami przez kulturę odbiorców lub też dokonywać się w sposób spontaniczny. Przyjmowany element staje się innowacją dla przyjmującego go społeczeństwa.
Czynniki warunkujące przyjęcie elementu kultury.
Zdarzają się przypadki przyjmowania elementów kultury ze względu na prestiż danego elementu bez przyjmowania jego użytkowości. Elementy takie, które w kulturze dawców pełnią określone funkcje użytkowe w kulturze biorców mogą pełnić funkcję ozdoby. W wyniku nadmiernej dyfuzji może dojść do akulturacji.
Rodzaje dyfuzji.
W badaniach dyfuzji, wyodrębnia się jej następujące dychotomiczne kategorie:
Według Ralpha Lintona na dyfuzję wpływ mają procesy: 

</doc>
<doc id="139026" url="https://pl.wikipedia.org/wiki?curid=139026" title="Łot.">
Łot.



</doc>
<doc id="139028" url="https://pl.wikipedia.org/wiki?curid=139028" title="Kultura prefiguratywna">
Kultura prefiguratywna

Kultura prefiguratywna, tzw. kultura "zagadkowych dzieci" – według antropolożki Margaret Mead to typ kultury, w którym młodsze pokolenia przekazują wiedzę techniczną starszym pokoleniom, zmienia się kierunek przekazu wartości, dorośli nie nadążają za zmianami, świat jest zrozumiały tylko dla dzieci.
Tego typu kultury są dominujące i charakterystyczne dla społeczeństw nowoczesnych, gdzie ze względu na szybką ewolucję kulturową i technologiczną starsze pokolenia muszą przystosowywać się do wzorców wypracowywanych przez pokolenia młodsze, mniej konserwatywne względem istniejących już w społeczeństwie norm i wartości.

</doc>
<doc id="139030" url="https://pl.wikipedia.org/wiki?curid=139030" title="Giennadij Janajew">
Giennadij Janajew

Giennadij Iwanowicz Janajew (ros. Геннадий Иванович Янаев, ur. 26 sierpnia 1937 w Pieriewozie, zm. 24 września 2010 w Moskwie) – radziecki polityk.
Życiorys.
Członek Komitetu Centralnego i Biura Politycznego Komunistycznej Partii Związku Radzieckiego. W latach 1990–1991 był wiceprezydentem ZSRR. W czasie puczu moskiewskiego w sierpniu 1991 stanął po stronie buntowników; puczyści ogłosili przejęcie przez niego obowiązków rzekomo chorego prezydenta ZSRR Michaiła Gorbaczowa. Po upadku puczu został aresztowany i pod zarzutem zdrady skazany na karę więzienia.
23 stycznia 1993 wyszedł na wolność. W lutym 1994 objęła go amnestia i jego sprawę umorzono. Został zatrudniony jako kierownik Wydziału Historii i Stosunków Międzynarodowych Rosyjskiej Międzynarodowej Akademii Turystyki. 20 września 2010 zachorował i trafił do Centralnego Szpitala Klinicznego w Moskwie, gdzie zdiagnozowano u niego raka płuca. Zmarł kilka dni później. Komitet Centralny Komunistycznej Partii Federacji Rosyjskiej złożył rodzinie Janajewa kondolencje.
Został pochowany na cmentarzu Trojekurowskim w Moskwie.

</doc>
<doc id="139032" url="https://pl.wikipedia.org/wiki?curid=139032" title="Wiceprezydenci ZSRR i Rosji">
Wiceprezydenci ZSRR i Rosji

Urząd wiceprezydenta istniał krótko, pod sam koniec historii ZSRR. Przedtem jego odpowiednikiem był sekretarz prezydium Rady Najwyższej. Urząd ten istniał też przez pewien czas w Rosji.

</doc>
<doc id="139033" url="https://pl.wikipedia.org/wiki?curid=139033" title="Gatunek siostrzany">
Gatunek siostrzany



</doc>
<doc id="139034" url="https://pl.wikipedia.org/wiki?curid=139034" title="Kultura kofiguratywna">
Kultura kofiguratywna

Kultura kofiguratywna, tzw. kultura "odnalezionych rówieśników" – według antropolożki Margaret Mead to typ kultury, w którym współwystępują wzorce kulturowe młodszych i starszych pokoleń. W tym modelu współistnieją generacje młodsza i starsza, nie są w stanie sami wprowadzić dzieci do zmiennych warunków rzeczywistości. Osobami znaczącymi są rówieśnicy.
Tego typu kultury są przejściowe między kulturą postfiguratywną a kulturą prefiguratywną i charakterystyczne dla stadiów rozwojowych społeczeństwa nowoczesnego, przemysłowego.
W ujęciu memetyki w kulturach tego typu dominuje poziomy transfer memów.

</doc>
<doc id="139035" url="https://pl.wikipedia.org/wiki?curid=139035" title="Gatunek celowy">
Gatunek celowy



</doc>
<doc id="139036" url="https://pl.wikipedia.org/wiki?curid=139036" title="Soszów Wielki">
Soszów Wielki

Soszów Wielki (czes. "Velký Sošov"; 886 m n.p.m.) – szczyt górski w Paśmie Czantorii w Beskidzie Śląskim. Grzbietem przez szczyt biegnie granica państwowa pomiędzy Polską a Czechami.
Leży pomiędzy szczytami Cieślara na południu i Małego Soszowa na północy. Wierzchowina szczytowa spłaszczona i wyciągnięta w kierunku zachodnim. Stoki zachodnie dość strome, rozczłonkowane dolinkami kilku cieków wodnych, opadają do doliny Głuchówki, już po stronie czeskiej. Stoki wschodnie strome, opadają ku zamknięciu doliny Jawornika.
Około 500 m na północ od szczytu, stoi prywatne schronisko turystyczne na Soszowie Wielkim, zbudowane w 1932. Obok schroniska znajduje się węzeł szlaków turystycznych prowadzących w kierunku Czantorii Wielkiej i Stożka oraz m.in. do Wisły Jawornika. Przez szczyt przebiega Główny Szlak Beskidzki. Na grzbiecie granicznym, nieco na północ od szczytu, znajduje się pensjonat górski „Zagroda Lepiarzówka”.

</doc>
<doc id="139039" url="https://pl.wikipedia.org/wiki?curid=139039" title="Gatunek osłonowy">
Gatunek osłonowy

Gatunek osłonowy (celowy, parasolowy, tarczowy, ang. "umbrella species") – określenie stosowane w ochronie przyrody i oznaczające gatunki, których ochrona pociąga za sobą ochronę wielu innych, współwystępujących gatunków, a także ich siedlisk. Gatunki osłonowe są zwykle dość ściśle związane z konkretnym biotopem i mogą służyć jako gatunki charakterystyczne ekosystemów wymagających ochrony.
Szczególne znaczenie jako gatunki osłonowe mają te taksony, które są zagrożone wyginięciem w wielu rejonach świata lub których ochrona wymaga zabezpieczenia dużego obszaru. Takie gatunki określa się też mianem gatunków parasolowych.
Przykładem gatunku osłonowego jest owad chruścik "Crunoecia irrorata", który został umieszczony na liście gatunków chronionych jako gatunek osłonowy dla źródlisk helokrenowych.

</doc>
<doc id="139040" url="https://pl.wikipedia.org/wiki?curid=139040" title="Gatunki osłonowe">
Gatunki osłonowe



</doc>
<doc id="139042" url="https://pl.wikipedia.org/wiki?curid=139042" title="Czesław Słania">
Czesław Słania

Czesław Słania (ur. 22 października 1921 w Czeladzi, zm. 17 marca 2005 w Krakowie) – polski grawer, projektant znaczków pocztowych i banknotów, od 1959 działający w Szwecji.
Życiorys.
Urodził się 22 października 1921 roku w Czeladzi-Piaskach. Był synem Józefy z domu Żmuda i Ignacego Słani pracującego wówczas jako górnik. Przez sześć lat wraz z rodzicami i młodszą siostrą Leokadią mieszkał przy ul. Krzywej 2. W 1927 roku przeprowadzili się w rodzinne strony matki do Osmolic na Lubelszczyźnie, gdzie spędził dzieciństwo. Tu powstały jego pierwsze prace.
W rzemiośle grawerskim zaczynał od podrabiania szkolnych legitymacji. Wielokrotnie w towarzystwie swego przyjaciela Kazimierza Mameja przemierzali Polskę mając do dyspozycji podrobione „na kolanie” bilety kolejowe.
Po ukończeniu sześcioklasowej szkoły powszechnej, w 1934 roku rozpoczął naukę w gimnazjum w Lublinie. Edukację przerwał w związku z wybuchem II wojny światowej i przez dwa lata do 1941 roku pracował jako buchalter w młynie. Pod koniec okupacji, wiosną 1944 roku, wstąpił do partyzantów Armii Ludowej posługując się pseudonimem „Żuk”. Zajmował się przede wszystkim podrabianiem dokumentów wydawanych przez niemieckie władze okupacyjne. Następnie został wcielony do Armii Ludowej, gdzie dosłużył się stopnia porucznika.
Po zakończeniu wojny zdał najpierw małą, potem dużą maturę i rozpoczął studia na wydziale Grafiki Akademii Sztuk Pięknych w Krakowie, pod opieką prof. Wiktora Chomicza.
Podczas studiów w 1947 roku odbył praktykę w Drukarni Narodowej w Krakowie, gdzie zapoznał się z techniką grawerską, która stała się przedmiotem dalszych studiów. 
Także podczas studiów wykonał m.in. rysunki do atlasu anatomicznego prof. Tadeusza Rogalskiego. Uznanie przyniosła mu wykonywana przez dwa lata praca dyplomowa „Bitwa pod Grunwaldem Jana Matejki”, wykonana stalorytem w formie znaczka pocztowego. Otrzymał za nią dyplom z cenną pochwałą – Summa Cum Laude.
Po ukończeniu nauki, w 1950 roku podjął pracę w Państwowej Wytwórni Papierów Wartościowych w Warszawie jako grawer, zaprojektował tam pierwsze znaczki. Warsztatu projektowania i grawerowania znaczków uczył się pod kierunkiem Mariana Romualda Polaka. Pierwszym oficjalnym znaczkiem Słani był znaczek wydany z okazji 80-lecia Komuny Paryskiej, gdzie artysta wygrawerował portret generała Jarosława Dąbrowskiego. W sumie w latach 1951-1956 wykonał dla Poczty Polskiej 22 znaczki i 14 projektów.
W 1956 roku z powodu złego stanu zdrowia (choroba płuc) wyjechał do Szwecji. Po kilku latach trudnego emigracyjnego życia związał się z Pocztą Szwedzką (Posten AB) (w 1959 roku).
Pierwszym zaprojektowanym przez niego w Szwecji znaczkiem był wizerunek poety Gustava Frodinga (z okazji 100-lecia urodzin w 1960 roku). Dla poczty szwedzkiej zaprojektował ponad 300 znaczków, m.in. serie poświęcone 90. urodzinom króla Gustawa VI Adolfa, podróżom Linneusza, grzybom, motylom, badaniom morskim. W 1962 roku rozpoczął też współpracę z Duńskim Zarządem Poczty, w 1963 roku z Pocztą Grenlandii. Łącznie – także dla poczt innych krajów, w tym Polski – wykonał ponad 1000 projektów znaczków (m.in. dla Danii, Grenlandii, Wysp Owczych, Islandii, Monako, Niemiec, Francji, Belgii, San Marino, Szwajcarii, Australii, USA, Chin, Tajlandii, Watykanu, ONZ). Dorobek ten sprawił, że jego nazwisko wpisano do "Księgi Rekordów Guinnessa" jako twórcy rekordowej liczby wygrawerowanych znaczków pocztowych.
Tematyka prac filatelistycznych Czesława Słani obejmowała portrety (panujących, noblistów, aktorów i inne), nazywane „grawerynkami”, florę i faunę, historię i kulturę. Prywatnie wykonywał projekty, które nie znalazły się później w obiegu, nieposiadające nazwy kraju, ani nominału m.in. serię poświęconą walkom o zawodowe mistrzostwo świata w boksie oraz portret Jana Pawła II.
Słania przy wykonywaniu znaczków wykorzystywał technikę grawerską polegającą na tworzeniu rytu na metalowej płytce w lustrzanym odbiciu w skali 1:1.
Znaczki pocztowe wykonane techniką stalorytu Czesław Słania sygnował "Cz. Slania s.c."
Skrót "s.c." lub "sculps." pochodzi od łacińskiego "sculpsit" - wyrył, rytował. 
Obok projektów filatelistycznych zajmował się projektowaniem banknotów. Z jego usług korzystały w tym względzie Argentyna, Belgia, Brazylia, Dominikana, Iran, Izrael, Kanada, Kazachstan, Litwa, Portugalia i Wenezuela. Ponadto grawerował ekslibrisy, plakietki, medale, wykonywał prace dla związków i organizacji polonijnych.
Zmarł 17 marca 2005 roku w Krakowie, został pochowany na Cmentarzu Rakowickim w Krakowie (kwatera VIII, rząd płd.).
Upamiętnienie.
Wielokrotnie ich otwarcie odbyło się w Muzeum Poczty i Telekomunikacji we Wrocławiu, które liczy sobie tyle samo lat co Słania: w 1991 (70-lecie), w 1996 (jubileusz 75-lecia) i w październiku 2001 (80-lecie), w 2010 roku. W 1989 roku hrabia Lennart Bernadotte w swoim pałacu na wyspie Mainau zorganizował wystawę prac artysty, wydano także album prac Czesława Słani. Najwięcej wystaw odbyło się w związku z setną rocznicę urodzin artysty w 2021 roku m.in. w Muzeum Poczty i Telekomunikacji we Wrocławiu, w Narodowym Banku Polskim w Krakowie (wystawa "Czesław Słania. Czarodziej Stalorytu", która odbywała się w ramach Open Eyes Art Festival), na Poczcie Głównej w Lublinie, w Muzeum Poczty w Sztokholmie. 

</doc>
<doc id="139043" url="https://pl.wikipedia.org/wiki?curid=139043" title="Drużyny Bartoszowe">
Drużyny Bartoszowe

Drużyny Bartoszowe – organizacja przysposobienia wojskowego utworzona przez młodzież z grupy "Rzeczpospolita" w 1908 we Lwowie z inicjatywy Wawrzyńca Dayczaka. 
Członkowie Drużyn Bartoszowych wywodzili się z lwowskiej młodzieży studenckiej pochodzącej ze wsi, także z terenów Galicji Wschodniej. Od 1912 funkcjonowały one jako organizacja wojskowa. W 1914 liczyły 280 drużyn, tzw. "bartoszowych" i ponad 7 tys. członków. Na przełomie lipca i sierpnia 1914 połączyły się z Polowymi Drużynami Sokoła pod egidą Centralnego Komitetu Narodowego we Lwowie i weszły w skład Legionu Wschodniego, zlikwidowanego 21 września 1914. Członkowie Drużyn Bartoszowych weszli w skład powstających formacji wojskowych, uczestnicząc w I wojnie światowej oraz w wojnie polsko-ukraińskiej i polsko-radzieckiej.

</doc>
<doc id="139044" url="https://pl.wikipedia.org/wiki?curid=139044" title="Regiony etnograficzne Litwy">
Regiony etnograficzne Litwy

Litwa dzieli się na pięć regionów etnograficznych:

</doc>
<doc id="139045" url="https://pl.wikipedia.org/wiki?curid=139045" title="Pasmo Czantorii">
Pasmo Czantorii

Pasmo Czantorii – jeden z grzbietów Beskidu Śląskiego, znany również pod nazwą "Pasmo Stożka i Czantorii". Znajduje się pomiędzy dolinami Olzy i Wisły, stanowi więc granicę zlewisk Wisły i Odry. Wzdłuż grzbietu biegnie także granica polsko-czeska. Najwyższe szczyty: Wielka Czantoria (995 m n.p.m.), Kiczory (990 m n.p.m.) i Stożek Wielki (979 m n.p.m.).
Pasmo buduje ciąg kopulastych szczytów o wysokościach nie sięgających 1000 m n.p.m., jednak o wysokościach względnych zbliżających się do 550 m, połączonych dość zrównanymi grzbietami, ze stromymi stokami, porozcinanymi dolinkami dopływów Wisły i Olzy. Pasmo zalesione jest przede wszystkim lasami świerkowo-jodłowymi oraz bukowymi. Część stoków zajmują pastwiska i grunty orne, w wielu miejscach występują osiedla góralskie.
W głównym grzbiecie pasma wyróżnimy m.in. Tuł, Małą Czantorię, Wielką Czantorię, Soszów Wielki, Cieślar, Stożek Wielki, Kiczory. Za Kiczorami pasmo skręca na wschód w kierunku Przełęczy Kubalonka, gdzie łączy się z Pasmem Wiślańskim (zwanym także Pasmem Baraniej Góry). Wśród bocznych grzbietów wyróżnia się zwłaszcza tzw. „ramię Łączki i Filipki” po stronie zachodniej pasma oraz ramiona Kobylej i Wierchu Skalnitego stronie wschodniej.

</doc>
<doc id="139047" url="https://pl.wikipedia.org/wiki?curid=139047" title="Legion Wschodni">
Legion Wschodni

Legion Wschodni (II Legion Polski) – polska formacja wojskowa utworzona we Lwowie w początkach sierpnia 1914 pod auspicjami Naczelnego Komitetu Narodowego.
Historia.
Legion Wschodni zaczęto organizować we Lwowie na podstawie rozkazu Cesarskiej i Królewskiej Naczelnej Komendy Armii z dnia 27 sierpnia 1914. Zgodnie z tym rozkazem legion składać się miał z dwóch pułków piechoty (każdy po dwa bataliony po 1000 ochotników) i z dwóch lub trzech szwadronów kawalerii (po 150 ludzi w każdym). Stanowisko komendanta legionu powierzono generałowi majorowi Adamowi Pietraszkiewiczowi, szefa sztabu kapitanowi Dionizemu Jasienickiemu.
W skład legionu powołani zostali, na zasadzie ochotniczego zaciągu, członkowie Sokolich Drużyn Polowych, Drużyn Bartoszowych i Polskich Drużyn Strzeleckich okręgu lwowskiego. Do legionu wcielono również ochotników ze Śląska Cieszyńskiego – Legion Śląski.
W trakcie formowania jednostki Legion Wschodni stacjonował w Zakładzie Naukowym Żeńskim z prawem publiczności Zofii Strzałkowskiej we Lwowie, gdzie poświęcono i przekazano legionistom uszyty przez uczennice sztandar.
Wobec postępów armii rosyjskiej w Galicji Wschodniej 29 sierpnia, a więc już w dwa dni po rozkazie księcia Fryderyka z 27 sierpnia tego roku, rozpoczęto ewakuację legionu ze Lwowa na zachód. Prace polityczne i wojskowe były sabotowane przez pro-rosyjsko nastawionych endeków. I pomimo wzrastającej liczba ochotników (która wyniosła 6,2 tysiąca), po dotarciu do Mszany Dolnej - przez Lubień Wielki, Rudki, Sambor, Chyrów, Sanok i Jasło (10–18 września), większość żołnierzy pod wpływem tej agitacji, rozeszła się do domów. Organizatorem ewakuacji był hrabia Aleksander Skarbek, który w dniu 6 września w Sanoku sprzeciwił się objęciu dowództwa nad legionem przez kapitana Jasienickiego. Przez dwa tygodnie Legion Wschodni stacjonował w Sanoku, gdzie opiekę nad nim roztoczył prezes sanockiego gniazda Polskiego Towarzystwa Gimnastycznego „Sokół” Adam Pytel, a wsparcia udzielała ludność miasta. Legion Wschodni został przyjęty w miejscowej fabryce maszyn i wagonów przez Ludwika Eydziatowicza i Juliusza Brunę (dyrektora i urzędnika tejże).
Ponieważ generał Adam Pietraszkiewicz, wyznaczony na stanowisko komendanta legionu, nie objął swojej funkcji, a podpułkownik Piotr Fiałkowski, pełniący obowiązki komendanta, w dniu 14 września złożył dymisję, dowództwo objął kapitan Józef Haller. Kapelanem legionu był ojciec Damian Węgiel, kapucyn z klasztoru w Kutkorzu. 4 września w Chyrowie legioniści defilowali przed arcyksięciem Franciszkiem Leopoldem Salwatorem. 19 września legion przybył do Mszany Dolnej. Tam też stawił się podpułkownik Homiński, wyznaczony na nowego komendanta legionu.
21 września 1914 legion został rozwiązany. Pozostali żołnierze Legionu Wschodniego, z Józefem Hallerem na czele sformowali Drugą, tzw. "Żelazną Brygadę". Gotowość złożenia przysięgi zadeklarowało około 800 legionistów skupionych wokół kapitanów Józefa Hallera i Jana Kozickiego. Legioniści gotowi złożyć przysięgę oraz ochotnicy ze Śląska Cieszyńskiego (około 370) i Podhala (około 500) utworzyli 3 Pułk Piechoty Legionów Polskich. Dowództwo pułku objął podpułkownik Homiński, a dowódcami batalionów zostali: I – kapitan Haller, II – Paweł Kittay, III – Stanisław Colona-Walewski, IV – kapitan Kozicki. 26 września w Mszanie Dolnej pułk złożył przysięgę, którą odebrał nowy komendant Legionów, generał Karol Durski-Trzaska.

</doc>
<doc id="139049" url="https://pl.wikipedia.org/wiki?curid=139049" title="Area sinus hiperboliczny">
Area sinus hiperboliczny



</doc>
<doc id="139050" url="https://pl.wikipedia.org/wiki?curid=139050" title="Uchyłek Meckela">
Uchyłek Meckela

Uchyłek Meckela, uchyłek jelita krętego (łac. "diverticulum Meckeli s. ilei", ang. "Meckel's diverticulum") – jest to wrodzony uchyłek prawdziwy jelita krętego, pozostałość przewodu żółtkowo-jelitowego.
Budowa i lokalizacja.
Uchyłek Meckela jest uchyłkiem prawdziwym, czyli tworzą go wszystkie warstwy ściany jelita. Jest to pozostałość przewodu żółtkowego, który jest strukturą płodową. Uchyłek cechuje się różną długością, zwykle 0,5-13 cm, choć rzadko może osiągać nawet 50 cm. Występuje w końcowym odcinku jelita krętego w odległości około 30–100 cm od ujścia jelita krętego do jelita ślepego w miejscu zastawki krętniczo-kątniczej. Uchyłek zwykle jest wyścielony błoną śluzową jelita cienkiego, jednak może zawierać ektopową błonę śluzową żołądka, dwunastnicy, jelita grubego lub zawierać utkanie trzustki.
Epidemiologia.
W literaturze często podaje się 2% częstość występowania w populacji ogólnej, jednak przegląd 244 prac wskazuje na występowanie uchyłka Meckela u 1,4% populacji. Uchyłek trzykrotnie częściej występuje u mężczyzn (w różnych pracach stwierdzano wartości 1,5-4:1).
Objawy.
W 60-85% przypadków uchyłek Meckela nie daje jakichkolwiek objawów i jest przypadkowo stwierdzany podczas laparotomii, badań obrazowych lub sekcyjnie.
Stanowi około 10-20% wszystkich powikłań związanych z uchyłkiem Meckela. Klinicznie naśladuje zapalenie wyrostka robaczkowego, jednak ból nie przemieszcza się do prawego dołu biodrowego.
Jest to stosunkowo częste powikłanie. Niedrożność jelita jest spowodowana kilkoma przyczynami. Uchyłek może stanowić czoło wgłobienia jelita i doprowadzić do niedrożności jelita. Przyczyną niedrożności może być również skręt jelita wokół przymocowanego do ściany jamy brzusznej uchyłka Meckela. Uchyłek może uwięznąć w przepuklinie pachwinowej (przepuklina Littrégo) lub przepuklinie wewnętrznej.
Krwawienie z przewodu pokarmowego z uchyłka Meckela stanowi około 50% wszystkich powikłań ze strony tego uchyłka. Często jest związane z występowaniem ektopowej błony śluzowej żołądka, która produkując kwas solny uszkadza śluzówkę uchyłka lub jelita i jest przyczyną owrzodzenia.
Rozpoznanie.
Rozpoznanie uchyłka Meckela jest trudne, ponieważ nie daje charakterystycznych objawów i naśladuje znacznie częstsze choroby, szczególnie chorobę wrzodową, zapalenie wyrostka robaczkowego, nieżyt żołądkowo-jelitowy, kolka żółciowa i zapalenie uchyłków. Rozpoznanie jest rzadko stawiane przed zabiegiem chirurgicznym i rozpoznanie uchyłka Meckela zwykle ustala się śródoperacyjnie. Badania obrazowe mogą pomóc odróżnić uchyłek od innych struktur, jednak stosunkowo często obraz jest interpretowany jako jelito lub wyrostek robaczkowy. Scyntygrafia za pomocą 99mTc może być przydatna w wykrywaniu uchyłka Meckela z ektopową błoną śluzową żołądka.
Leczenie.
Objawowe uchyłki i powikłania są leczone operacyjnie za pomocą prostej diwertikulotomii lub odcinkowej resekcji jelita. Wykonywane są operacje laparoskopowe. Usuwanie bezobjawowych uchyłków Meckela jest kontrowersyjne. Większość autorów zaleca usunięcie uchyłka, ponieważ ryzyko powikłań w ciągu życia jest znacząco wyższe niż ryzyko operacyjne, a część nie zaleca operacji u osób bezobjawowych.
Historia.
Pierwszy przypadek uchyłku opisał Lavater w 1699, ale nazwa, która się przyjęła, pochodzi od innego anatoma, Johanna Friedricha Meckela młodszego (1781–1833). 

</doc>
<doc id="139052" url="https://pl.wikipedia.org/wiki?curid=139052" title="Magnoliowate">
Magnoliowate

Magnoliowate ("Magnoliaceae" Juss.) – rodzina drzew, krzewów lub pnączy należąca do rzędu magnoliowców. Obejmuje około 221, 250 lub nawet 300 gatunków zaliczanych w zależności od ujęcia do dwóch (magnolia i tulipanowiec), 6, 15 lub nawet 17 rodzajów. 
W stanie dzikim występują one z największym zróżnicowaniem w południowo-wschodniej Azji (od południowych Indii i Sri Lanki po Japonię i Nową Gwineę), we wschodniej części Ameryki Północnej i w Ameryce Środkowej. Poza tym przedstawiciele rodziny rosną dziko w Ameryce Południowej po Brazylię i Peru na południu. Rodzina znana jest z licznych i szeroko rozprzestrzenionych przedstawicieli kopalnych, zwłaszcza na półkuli północnej.
Liczne gatunki wykorzystywane są jako rośliny ozdobne, lecznicze, dostarczające surowca drzewnego, niektóre wykorzystywane są do aromatyzowania napojów, dostarczające olejków eterycznych, wykorzystywane są jako jadalne i karma dla jedwabnikowatych.
Fizjologia i fitochemia.
Rośliny przeprowadzają fotosyntezę C3. Jej produkty transportowane są w postaci sacharozy u tulipanowca, a u magnolii także jako monosacharydy i alkohole cukrowe. Rośliny często zawierają alkaloidy, rzadko cyjanidynę, z flawonoli dominują kwercetyna i kemferol. Niektóre gatunki są bioakumulatorami glinu. W tkankach miękiszowych zawierają komórki z olejkami eterycznymi.
Ekologia.
Należą tu rośliny mezofityczne, unikające siedlisk silnie uwodnionych i suchych. Kwiaty zapylane są przez owady, głównie chrząszcze, także błonkoskrzydłe. U niektórych magnoliowatych owady wabione są nektarem wydzielanym w uchyłkach słupków. W rozsiewaniu nasion istotną rolę odgrywają żywiące się nimi ptaki.
Systematyka.
W różnych systemach klasyfikacyjnych roślin okrytonasiennych magnoliowate w tym samym ujęciu (choć z różną klasyfikacją w obrębie rodziny) umieszczane były w rzędzie magnoliowców "Magnoliales" (np. w systemach z początków XX wieku Johannesa Halliera z 1905, Johna Hutchinsona z 1926 i 1973, w systemie Cronquista z 1981, Dahlgrena z 1989, Takhtajana z 1997 i 2009 oraz kolejnych systemach APG). Jej pozycję ugruntowały badania molekularne z przełomu XX i XXI wieku. Potwierdziły one jej monofiletyzm, przy jednoczesnym wykazaniu parafiletycznego charakteru rodzaju "Magnolia". W XXI wieku powstało szereg propozycji klasyfikacji w obrębie podrodziny "Magnolioideae" i jej systematyka nie jest jednoznacznie ustalona.
W zależności od ujęcia systematycznego przynależnych taksonów różni autorzy wyróżniają tu odmienne liczby rodzajów. Kryteria morfologiczne będące podstawą rozbudowanej klasyfikacji są jednak krytykowane i autorzy publikacji odwołujących się zarówno do analiz molekularnych DNA jak i cech morfologicznych skłaniają się do podziału rodziny na dwie monotypowe podrodziny – "Magnolioideae" z rodzajem "Magnolia" i "Liriodendroideae" z rodzajem "Liriodendron".
W ujęciu wyróżniającym rodzaj "Magnolia" w węższym ujęciu wymieniane są takie plemiona i rodzaje:
Podrodzina "Magnolioideae"
Plemię "Magnolieae"
Plemię "Michelieae" Y. W. Law
Podrodzina "Liriodendroideae" 
Zastosowanie.
Ze względu na efektowne i pachnące kwiaty liczne gatunki uprawiane są jako rośliny ozdobne, dostępne także w wielu odmianach ozdobnych. Gatunek "Talauma mexicana" (≡"Magnolia mexicana") uprawiany był jako ozdobny w Ameryce Środkowej w okresie przedkolumbijskim. Pozyskiwane są także dla drewna, zwłaszcza "Talauma ovata" (≡"Magnolia ovata") o lekkim drewnie, z którego wyrabia się pudełka i zabawki. Cenionego drewna dostarczają także tulipanowce. 
W medycynie wykorzystywane są zasuszone pąki kwiatowe magnolii, w przypadku "Magnolia officinalis" także kora. Podobnie w lecznictwie wykorzystywane są kora, kwiaty i owoce "Magnolia champaca" (≡"Michelia champaca"), kora tulipanowca chińskiego. 
Z kwiatów "Magnolia champaca" (lub "Michelia champaca" w innym ujęciu systematycznym) pozyskuje się olejki zapachowe (olejek champakowy lub szampakowy). Kwiaty tego gatunku (także "Michelia figo") dodaje się do herbat w celu ich aromatyzowania. Liście "M. champaca" służą także jako karma dla jedwabnikowatych. Kwiaty uznawane za jadalne ma "Magnolia denudata".

</doc>
<doc id="139053" url="https://pl.wikipedia.org/wiki?curid=139053" title="Gatunki agamiczne">
Gatunki agamiczne



</doc>
<doc id="139054" url="https://pl.wikipedia.org/wiki?curid=139054" title="Gatunki amfitermiczne">
Gatunki amfitermiczne



</doc>
<doc id="139055" url="https://pl.wikipedia.org/wiki?curid=139055" title="Gatunki autochtoniczne">
Gatunki autochtoniczne



</doc>
<doc id="139056" url="https://pl.wikipedia.org/wiki?curid=139056" title="Gatunki celowe">
Gatunki celowe



</doc>
<doc id="139057" url="https://pl.wikipedia.org/wiki?curid=139057" title="Gatunki kosmopolityczne">
Gatunki kosmopolityczne



</doc>
<doc id="139058" url="https://pl.wikipedia.org/wiki?curid=139058" title="Muszkatołowcowate">
Muszkatołowcowate

Muszkatołowcowate, muszkatowcowate ("Myristicaceae" R. Br.) – rodzina roślin drzewiastych i krzewiastych z około 475 gatunkami zaliczanymi do 20–21 rodzajów. Występują na obszarach międzyzwrotnikowych, przy czym zasięgi poszczególnych rodzajów mieszczą się z reguły w którymś z trzech centrów występowania – w Azji wraz z północną Australią i Oceanią, w Afryce wraz z Madagaskarem oraz na kontynentach amerykańskich. We florze Polski brak przedstawicieli tej rodziny. Wielu przedstawicieli rodziny ma duże znaczenie gospodarcze. Najbardziej rozpowszechnionym w uprawie gatunkiem jest muszkatołowiec korzenny "Myristica fragrans", z którego nasion pozyskuje się gałkę muszkatołową. Poza tym do rodziny tej należy szereg innych roślin przyprawowych, owocowych, leczniczych i dostarczających drewna.
Systematyka.
Klad bazalny w obrębie rzędu magnoliowców:
W systemie Reveala (1999) rodzina zaliczona została do monotypowego rzędu muszkatołowców. Takie samo ujęcie miała w systemie Takhtajana z 1997. W systemie Cronquista (1981) była jedną z rodzin rzędu magnoliowców.
Zastosowanie.
Szczególnie duże znaczenie ekonomiczne ma muszkatołowiec korzenny "Myristica fragrans", który po złamaniu monopolu Holenderskiej Kompanii Wschodnioindyjskiej na uprawę tego gatunku w 1843 rozprzestrzeniony został w całym obszarze tropikalnym. Nasiona tego gatunku służą przede wszystkim do wyrobu przyprawy – gałki muszkatołowej (stosowanej także jako narkotyk halucynogenny). Z uzyskiwanego z nich tłuszczu wyrabia się także masło muszkatowe. Osnówka otaczająca nasiona to przyprawa zwana macis (często fałszowana podobną, a nie mającą aromatu osnówką "Myristica malabarica" – tzw. "bombay-macis"). Podobną do gałki muszkatołowej tzw. gałkę papua pozyskuje się z "Myristica argentea" i "Myristica neglecta" rosnących na Nowej Gwinei oraz "Myristica succedanea" z Moluków.
Owocnie z rodzajów "Myristica" i "Horsfieldia" są jadalne, przyrządzane z octem i cukrem.
Znaczenie lecznicze w Afryce ma "Pycnanthus kombo", z którego nasion pozyskuje się tłuszcz służący do leczenia chorób skóry. Nasiona "Brochoneura acuminata" z Madagaskaru są wykorzystywane do leczenia chorób przewodu pokarmowego. Sok mleczny z naciętych pni "Myristica cumingii" na Filipinach stosowany bywa w schorzeniach jamy ustnej. Szereg gatunków użytkowanych jest leczniczo w Ameryce Południowej przez Indian. Żywica z roślin z rodzaju "Virola" służy do zatruwania strzał, a sok mleczny ma działanie halucynogenne.
Tłuszcz z nasion roślin z rodzaju "Virola", zwanych „orzechami olejowymi”, służy do wyrobu świec i mydła. Osnówkami nasion z rodzaju "Horsfieldia" barwi się zęby na czerwono na wyspie Ambon.
Liczne gatunki dostarczają także wartościowego drewna. Tak jest w przypadku drzew z rodzaju muszkatołowiec. Duże znaczenie ma też: "Horsfieldia irya" (drewno doskonale nadające się do polerowania), "Otoba novogranatensis" (drewno odporne na działanie szkodników, ważny surowiec w budownictwie na terenie Kolumbii), "Pycnanthus kombo" (wykorzystywane do wyrobu łodzi).

</doc>
<doc id="139060" url="https://pl.wikipedia.org/wiki?curid=139060" title="Hipoteza sawanny">
Hipoteza sawanny

Hipoteza sawanny – hipoteza w psychologii ewolucyjnej zakładająca, że niektóre zachowania człowieka ukierunkowane na wybór miejsca zamieszkania i "preferencje krajobrazowe" są wynikiem ewolucyjnej adaptacji przedstawicieli gatunku na równinach sawanny. Przypuszcza się, że pierwszym hominidem przystosowanym do warunków sawanny był australopitek.
Przesłankami dowodzącymi trafności hipotezy jest skłonność do wybierania przestrzeni mieszkalnej, dającej możliwość postrzegania odległego horyzontu, ale także miejsca do ukrycia się, poczucie zadowolenia przy naturalnych szumach cieków wodnych, które rzadkie były na sawannach, zaś osiedlenie się przy nich znacznie zwiększało szanse na przeżycie.
Przede wszystkim jednak dowodzi się, opierając na badaniach empirycznych, że człowiek jest bardziej skłonny do wyboru środowiska naturalnego, a nie przestrzeni zurbanizowanej. Przy tym ów wybór dotyczy takiego środowiska, które jest w umiarkowanym stopniu złożone – np. rosną drzewa, lecz nie są zbyt gęste, teren jest pofałdowany, ale nie całkowicie.
W jednym z eksperymentów proszono ludzi aby wybrali spośród fotografii to drzewo, które się im najbardziej podoba. Okazuje się, że ludzie z różnych kultur mieli skłonność wybierać drzewa ze średnio gęstym listowiem i gałęziami zaczynającymi się blisko nad ziemią. Takie właśnie drzewa rosną na sawannie. Ani bardzo gęste, ani rzadkie liście nie były wybierane.
W hipotezie tej zakłada się także, że ludzie będą preferować takie tereny, które niosą informacje o żyzności i zasobności: zielone drzewa, owoce, kwiaty (odkryto, że obecność kwiatów w szpitalu oraz drzew za oknem szpitala koreluje dodatnio z tempem zdrowienia pacjentów) itp. Suche drzewa, skalisty lub piaszczysty i niezarośnięty grunt (między innymi zurbanizowany) będzie się mniej podobać.
Etapy wyboru miejsca zamieszkania według G. H. Orians i J. H. Heerwagen.
Hipoteza sawanny na temat wyboru miejsca zamieszkania ma jednak poważnego konkurenta w teorii pobudzenia, w której dowodzi się, że ludzie poszukują optymalnego (czyli niezbyt słabego ani zbyt silnego) pobudzenia (zobacz też Prawa Yerkesa-Dodsona).

</doc>
<doc id="139061" url="https://pl.wikipedia.org/wiki?curid=139061" title="Józef Teodorowicz">
Józef Teodorowicz

Józef Teofil Teodorowicz (ur. 25 lipca 1864 w Żywaczowie, zm. 4 grudnia 1938 we Lwowie) – polski duchowny katolicki, arcybiskup lwowski obrządku ormiańskiego w latach 1902–1938, teolog, polityk, poseł na Sejm Ustawodawczy, a następnie w latach 1922–1923 senator I kadencji w II RP.
Życiorys.
Urodził się w rodzinie szlacheckiej pochodzenia ormiańskiego, osiadłej od wieków w Polsce, jako syn Grzegorza Teodorowicza i Gertrudy z Ohanowiczów. Ukończył gimnazjum w Stanisławowie, po czym rozpoczął studia prawnicze na uniwersytecie w Czerniowcach na Bukowinie. W czasie studiów przeżył kryzys wiary. Po roku porzucił studia świeckie, wstępując do Seminarium Duchownego we Lwowie i na Uniwersytet Lwowski (wydział teologiczny).
2 stycznia 1887 przyjął święcenia kapłańskie z rąk arcybiskupa ormiańskokatolickiego Izaaka Mikołaja Isakowicza. Był kuratorem Zakładu dla Młodzieży im. dr. Józefa Torosiewicza we Lwowie, proboszczem w Brzeżanach, wikarym we Lwowie i Stanisławowie, a następnie kanonikiem gremialnym we Lwowie. Współpracował z ks. Adamem Stefanem Sapiehą. W 1901, po śmierci arcybiskupa Isakowicza, w wieku 37 lat został mianowany arcybiskupem lwowskim obrządku ormiańskiego.
Prowadził ożywioną działalność społeczną i polityczną. Był członkiem Ligi Narodowej. Działał w wielu organizacjach dobroczynnych. W okresie 1902–1918 był posłem do Sejmu Krajowego we Lwowie i Izby Panów w Wiedniu, gdzie bronił spraw polskich. W 1902 roku objął lwowską katedrę obrządku ormiańskiego. W 1905 jako jedyny biskup galicyjski zaangażował się w sprawę strajków szkolnych w Wielkopolsce. Podczas I wojny światowej wraz z arcybiskupem Bilczewskim chronił energicznie obywateli kraju od krzywd ze strony cywilnych i wojskowych okupacyjnych władz rosyjskich. We wrześniu 1914 został wybrany członkiem galicyjskiej C. K. Rady Szkolnej Krajowej. W 1917 na forum wiedeńskiej Izby Panów ogłosił, że celem Polaków jest restytucja integralnej Polski. Od początku listopada 1918 brał aktywny udział w pracach nad organizowaniem państwowości polskiej.
10 lutego 1919 wygłosił słynne kazanie w katedrze św. Jana w Warszawie na rozpoczęcie obrad Sejmu Ustawodawczego. Podkreślił w nim konieczność porzucenia spraw partykularnych i osobistych interesów na rzecz pracy dla dobra wspólnego w odradzającej się z zaborczych podziałów Polsce.
W 1920, kiedy ważyły się losy Śląska, pojechał wraz z biskupem Sapiehą do Rzymu, aby tam przedstawić sprawę polską papieżowi Benedyktowi XV, a w drodze powrotnej odczytami w Paryżu i Brukseli zwracał uwagę światowej opinii na żądania Polski.
W latach 1919–1922 był posłem niezależnym na Sejm Ustawodawczy i wiceprzewodniczącym klubu poselskiego Związku Ludowo-Narodowego. W 1920 skierowano wniosek do komisji sejmowej o pociągniecie go do odpowiedzialności za ujawnienie w Watykanie treści tajnych dokumentów jakie powierzyło mu Ministerstwo Spraw Zagranicznych. W latach 1922–1923 był senatorem z ramienia Stronnictwa Chrześcijańsko-Narodowego do chwili, gdy na polecenie Piusa XI zrezygnował z mandatu.
Położył olbrzymie zasługi dla archidiecezji lwowskiej obrządku ormiańskiego. Dbał o powołania kapłańskie, popierał oczyszczanie liturgii ormiańskiej z naleciałości łacińskich, a 30 maja 1937 przy udziale całego Episkopatu Polski i wiernych trzech obrządków uroczyści koronował cudowny obraz Matki Bożej Łaskawej z ormiańskiego kościoła parafialnego w Stanisławowie – najważniejszego sanktuarium maryjnego w archidiecezji ormiańskiej. W latach 1908–1930 olbrzymim wysiłkiem przeprowadził gruntowną renowację katedry ormiańskiej we Lwowie, którą Jan Henryk Rosen ozdobił słynnymi freskami, a Józef Mehoffer – mozaikami.
Zmarł 4 grudnia 1938 we Lwowie. Po jego śmierci, w uznaniu jego zasług dla Rzeczypospolitej, ogłoszono w całym kraju żałobę narodową. 9 grudnia 1938 po uroczystym pogrzebie został pochowany na Cmentarzu Obrońców Lwowa.
Epilog.
Po śmierci ciało arcybiskupa zostało zabalsamowane przez prof. dr. Tadeusza Marciniaka przy udziale dr. Wiktora Brossa, a serce zostało złożone w katedrze ormiańskiej, do czego przygotowano urnę z inskrypcją o treści „Serce J. E. Ks. Arcybiskupa Józefa Teodorowicza, który tak gorąco umiłowało Boga i Ojczyznę”.
W okresie Ukraińskiej SRR w trakcie profanacji i zrównywania z ziemią Cmentarza Obrońców Lwowa Maria Tereszczakówna (polska działaczka społeczna) wraz z grupą kilku innych osób, w celu ratowania szczątków polskich bohaterów pochowanych na tym cmentarzu przeniosła kilka ciał zasłużonych Polaków w inne miejsce pochówków w tym do grobowców w głębi Cmentarza Łyczakowskiego w tym szczątki Józefa Teodorowicza. Polska społeczność od 1991 roku czyniła starania o jego ekshumację z grobowca Kłosowskich (w grobie tym nadal spoczywa ks. Gerard Szmyd, którego szczątki zostały tutaj ukryte w latach 70. w podobnych okolicznościach) i powrót na Cmentarz Orląt jednak Ukraińcy każdorazowo odmawiali, nawet wówczas gdy w 2009 roku włączyła się w te zabiegi polska organizacja państwowa Rada Ochrony Pamięci Walk i Męczeństwa. Dopiero jej sukcesywne dwuletnie dalsze prośby poskutkowały wyrażeniem zgody przez stronę ukraińską na ekshumację.
W dniu 7 czerwca 2011 r. szczątki ks. arcybiskupa Józefa Teodorowicza zostały z powrotem przeniesione do grobu na Cmentarzu Obrońców Lwowa. Uroczystościom powtórnego pochówku przewodniczył ordynariusz wiernych obrządku ormiańskiego w Polsce, kardynał Kazimierz Nycz.

</doc>
<doc id="139062" url="https://pl.wikipedia.org/wiki?curid=139062" title="Piranometr">
Piranometr



</doc>
<doc id="139063" url="https://pl.wikipedia.org/wiki?curid=139063" title="Gatunek morfologiczny">
Gatunek morfologiczny

Gatunek morfologiczny ("morphospecies") – gatunek wyróżniony wyłącznie na podstawie cech morfologicznych, grupa podobnych do siebie osobników wyraźnie odróżniających się od pozostałych. Precyzyjne wyróżnienie gatunku nie może się ograniczać do cech morfologicznych, ale wymaga też dogłębnej znajomości sposobu życia, rozrodu, rozwoju, ekologii i zachowania. Gatunki morfologiczne mogą być politypowe, czasem okazuje się, że taki gatunek jest parą gatunków bliźniaczych, o wyraźnie zaznaczonej barierze rozrodczej. Współcześnie ustalaniem gatunków morfologicznych zajmuje się fenetyka, a ustalaniem ich hierarchii – taksonomia.

</doc>
<doc id="139064" url="https://pl.wikipedia.org/wiki?curid=139064" title="Michał Gwalbert Pawlikowski">
Michał Gwalbert Pawlikowski

Michał Gwalbert Pawlikowski (ur. 2 marca 1887 w Wiedniu, zm. 15 listopada 1970 w Londynie) – polski pisarz i poeta, wydawca i kolekcjoner, taternik.
Życiorys.
Syn Jana Gwalberta Pawlikowskiego i Wandy Abramowicz, szwagier Marii z Kossaków Pawlikowskiej-Jasnorzewskiej, żonaty z Anielą, córką poetki Maryli Wolskiej.
Od 1908 dyrektor Towarzystwa Wydawniczego we Lwowie. Od jesieni 1914 sekretarz Stanisława Grabskiego w Lwowskim Komitecie Ratunkowym.
Od 1917 członek Ligi Narodowej. W okresie międzywojennym członek ZLN, potem Obozu Wielkiej Polski i Stronnictwa Narodowego. Od wybuchu II wojny światowej na emigracji.
Bibliofil i wydawca, ostatni dziedzic Medyki, który odbudował rodzinne gniazdo Pawlikowskich, zniszczone podczas I wojny światowej. W latach 1925–1939 działało w Medyce wydawnictwo pod nazwą "Biblioteka Medycka", którym kierował. Słynęło ono z tanich, eleganckich wydań literatury pięknej.
Po II wojnie światowej osiadł w Londynie (gdzie założył "Instytut Kultury Polskiej na Obczyźnie"), ale od 1957 r. przyjeżdżał często do Zakopanego. Zginął w wypadku samochodowym w 1970 r. Pochowany na starym cmentarzu w Zakopanem (kw. L-I-6).
Twórczość.
W obfitej i różnorodnej twórczości pisarskiej P. pojawiają się Tatry i Podhale już od 1906 r., najwcześniej w jego zbiorze wierszy "Wiosenny gość" (Lw. 1906), a potem w wierszach publikowanych osobno, jak: "Wicher" ("Wierchy" 1, 1923), "O sto mil" (tamże 2, 1924), "Na Pęksów Brzyzek" (tamże 6, 1928) i wreszcie w zbiorze fragmentów poetyckich "Harfa Eola" (Medyka 1930), a po wielu latach w wierszu "Świerki w Devonie" ("Wiadomości", Londyn, 1971, nr 1311). Fragmenty "Iliady" Homera przełożył na gwarę podhalańską i opublikował pt. "O wojnie Greków z Trojanami" ("Lamus" 1, 1909 i 4, 1912-13). Jego nietatrzański poemat "Wierzę w jednego Boga" (Medyka 1934) w czasie II wojny świat. krążył w okupowanej Polsce w anonimowych odpisach.
Taternictwa, alpinizmu i ochrony przyrody dotyczą jego liczne artykuły z lat międzywojennych, większy szkic "Człowiek w obliczu gór" ("Przegląd Współczesny" 1934, nr 147-148) i książka "Góry i człowiek" (Warszawa 1939), a także opis Tatr "Il Gruppo dei Monti Tatra" ("Rivista Mensile Club Alpino Italiano" 1932, nr 8). Ogłosił wspomnienia, m.in. z Zakopanego i Tatr, pt. "Okna" (Medyka 1934 i 1936, seria 1 i 2). Pisywał ponadto od 1909 na różne tematy dotyczące Podtatrza i Tatr, np. "Wystawa Podhalańska we Lwowie" ("Mies. Lit. i Artyst." 1, 1911, nr 5), "Polskie górne Węgry" ("Zjednoczenie", Lwów 1915, nr 2), opowiadanie "Zbójnicy" ("Wierchy" 1, 1923), wspomnieniowe "Pod Jedlami" ("Prosto z Mostu" 1935, nr 16), a także opowiadania tatrzańskie dla młodzieży w czytankach i czasopismach.
A poza tym wszystkim była jego bogata twórczość pisarska nie związana ani z Tatrami, ani z Podtatrzem, jak dzieło o Arturze Grottgerze pt. "Arthur i Wanda" (Medyka, Lwów 1928, t. 1-2, wsp. z Marylą Wolską).

</doc>
<doc id="139065" url="https://pl.wikipedia.org/wiki?curid=139065" title="Migdał">
Migdał



</doc>
<doc id="139066" url="https://pl.wikipedia.org/wiki?curid=139066" title="Stanisław Narutowicz">
Stanisław Narutowicz

Stanisław Narutowicz herbu własnego (lit. "Stanislovas Narutavičius", ur. 2 września 1862 w Brewikach, zm. 31 grudnia 1932 w Kownie) – polski prawnik, ziemianin żmudzki, litewski działacz polityczny, członek Taryby, sygnatariusz aktu niepodległości Litwy, brat prezydenta Rzeczypospolitej Gabriela Narutowicza.
Życiorys.
Pochodził z rodziny szlacheckiej osiadłej od pokoleń na Żmudzi, ojciec Jan Narutowicz był uczestnikiem powstania 1863 roku. Po ukończeniu gimnazjum w Lipawie, studiował prawo w Sankt Petersburgu, gdzie włączył się w polskie życie studenckie. Zajmował się również dziennikarstwem, wydając w 1890 roku pismo „Tygodnik Powszechny”.
Po powrocie na Żmudź prowadził pracę oświatową i kulturalną wśród litewskich chłopów. Od września 1917 roku uczestnik Taryby (Rady Litewskiej), był sygnatariuszem aktu niepodległości Litwy (16 lutego 1918). Wystąpił z Rady na znak protestu przeciw jej uległości wobec Niemców. W latach 1919–1931 był radnym gminy Telsze.
Poglądy polityczne.
W latach międzywojennych działał na rzecz pokojowego rozwiązania sporu polsko-litewskiego. Był z jednej strony rzecznikiem niezależności Litwy, a z drugiej uważał się za przedstawiciela narodowości polskiej lojalnego wobec państwa litewskiego. Do końca życia nie wyrzekł się kultury polskiej ani języka polskiego. Jednak prolitewska orientacja Stanisława Narutowicza została wykorzystana w Polsce przez endecję przeciwko rodzonemu bratu Stanisława – Gabrielowi i wpłynęła na nastroje ludności polskiej, co w efekcie współtworzyło atmosferę przed zamachem na pierwszego polskiego prezydenta.
Śmierć.
Stanisław Narutowicz popełnił samobójstwo w Kownie 31 grudnia 1932 roku, rozczarowany kłótliwością i nieprzejednaniem Polaków oraz polityką rządu litewskiego wobec Polaków na Litwie. Historycy litewscy wskazują dziś na kłopoty prywatne i zdrowotne Stanisława Narutowicza jako przyczyny samobójstwa ważniejsze niż niepowodzenie jego zamiarów politycznych. Jego syn Kazimierz Narutowicz (Kazimieras Narutavičius 1904–1987) próbował aż do wybuchu wojny kontynuować dzieło ojca.
Pochowany został na cmentarzu w miasteczku Olsiady. W 2013 roku zdewastowano historyczny nagrobek zacierając polski napis "„Grób Rodziny Narutowiczów”" i umieszczając tablicę ze zlituanizowaną formą nazwiska. W 2016 roku dzięki interwencji, przywrócono poprzednią wersję nagrobka.
Rodzina.
Stanisław Narutowicz był żonaty z Joanną Billewicz (1868–1948) – kuzynką Józefa Piłsudskiego. Mieli oni syna Kazimierza.

</doc>
<doc id="139068" url="https://pl.wikipedia.org/wiki?curid=139068" title="Stomia">
Stomia

Stomia (z gr. στόμα – usta, otwór; inne używane nazwy: przetoka jelitowa, przetoka moczowa, sztuczny odbyt, anus, brzuszny odbyt) – celowo wytworzone połączenie światła narządu wewnętrznego ze skórą. W przypadku połączeń między narządami powstałych wskutek patologii lub powikłań, używa się słowa przetoka.
Pod pojęciem „stomia” najczęściej rozumie się stomię wydalniczą, czyli chirurgicznie wytworzone połączenie między przewodem pokarmowym (jelitem cienkim albo grubym) lub układem moczowym i skórą na brzuchu, umożliwiające wydalanie kału lub moczu w przypadkach, gdy z różnych przyczyn (choroby nowotworowe i nienowotworowe, wady wrodzone, urazy) wydalanie drogą naturalną zostało uniemożliwione lub utrudnione. Stomie jelitowe wykonuje się również dla odbarczenia chorej części jelita – wtedy wykonuje się stomię czasową, a po wyleczeniu przywraca się ciągłość przewodu pokarmowego.
Stomia może być pojedyncza (jednolufowa), gdy na powłoki wyprowadzony jest przekrój światła jednego odcinka jelita lub podwójna (dwulufowa, pętlowa), gdy wyprowadzeniu ulega fałd utworzony z pętli jelita, a na zewnątrz widoczne są dwa otwory.
Rodzaje stomii wydalniczych.
Kolostomia.
Najczęstszym rodzajem stomii jest kolostomia, czyli stomia na jelicie grubym. Po usunięciu chorego fragmentu jelita grubego, koniec pozostałego jelita wyprowadza się na powierzchnię brzucha, wywija na zewnątrz błonę śluzową i przyszywa do skóry. Przez powstały w ten sposób „odbyt brzuszny”, czyli stomię, odbywa się teraz wydalanie treści jelitowej do specjalnych woreczków stomijnych, naklejanych na skórę wokół stomii. Kolostomię wykonuje się najczęściej z powodu nowotworów jelita grubego, urazów brzucha, niedokrwienia jelit, niedrożności jelit.
Ileostomia.
W podobny sposób wykonywana jest ileostomia, która jest wyłonieniem na powłoki brzuszne końca jelita cienkiego, zwykle w wyniku usunięcia całego jelita grubego. Przyczyną takiej operacji najczęściej są nieswoiste choroby zapalne jelit (wrzodziejące zapalenie jelita grubego, choroba Leśniowskiego-Crohna), czy polipowatość. Wydostający się kał jest rzadszy i jest go znacznie więcej niż w przypadku kolostomii, dlatego do zaopatrzenia ileostomii używa się woreczków otwieranych na dole, dzięki czemu nie trzeba ich odklejać od skóry i wymieniać na nowe za każdym razem, gdy się wypełnią, wystarczy je tylko opróżniać.
Urostomia.
Urostomia jest to stomia na układzie moczowym, umożliwiająca swobodny odpływ moczu z dróg moczowych w przypadkach, gdy z powodu choroby (nowotwory układu moczowego, wady wrodzone) nie jest to możliwe w sposób naturalny. Najczęściej wykonuje się ją przez połączenie ze skórą moczowodów za pomocą wstawki jelitowej (ureteroileocutaneostomia, czyli operacja Brickera) – na zewnątrz wygląda to podobnie jak kolostomia lub ileostomia, z której wydobywający się mocz trafia do woreczków zaopatrzonych w kraniki do opróżniania (dzięki czemu, tak jak w przypadku ileostomii, nie trzeba ich wymieniać, kiedy się wypełnią).
Inne rodzaje urostomii to ureterocutaneostomia (bezpośrednie połączenie ujścia moczowodu ze skórą), cystostomia (przezskórne cewnikowanie pęcherza moczowego) i nefrostomia (przezskórne cewnikowanie nerki).
Stomie dróg żółciowych.
Hepatojejunostomia (portoenterostomia) – bezpośrednie zespolenie jelita cienkiego z wrotami wątroby. Wykonywane jest przede wszystkim u noworodków, u których stwierdzono wrodzone zarośnięcie dróg żółciowych.
Zaopatrzenie stomii (sprzęt stomijny).
Stomie wydalnicze (kolostomia, ileostomia, urostomia) muszą być stale zaopatrzone w specjalny sprzęt stomijny, ponieważ wydalanie kału (a w przypadku urostomii moczu) jest całkowicie niekontrolowane. Zaopatrzenie stomii polega na naklejaniu na skórę wokół stomii (na brzuchu) plastikowych woreczków, do których spływa kał lub mocz. 
Woreczki te mogą być ileostomijne, czyli otwierane na dole (dzięki temu można opróżniać worek bez konieczności wymiany go na nowy), albo kolostomijne - zamknięte (w tym przypadku wypełnienie woreczka wiąże się z koniecznością odklejenia go i przyklejenia nowego). Worki urostomijne zawsze są otwierane, na dole posiadają kranik do odpuszczania moczu. Urostomicy mogą też używać specjalnych zestawów do nocnej zbiórki moczu.
Wyróżnia się również sprzęt dwuczęściowy (płytka naklejana na skórę + worki, które nakleja się na płytkę i wymienia dowolnie często bez konieczności odrywania płytki od skóry) oraz jednoczęściowy (woreczki naklejane bezpośrednio na skórę).
Sprzęt stomijny jest dostępny w sklepach medycznych i refundowany przez Narodowy Fundusz Zdrowia w ramach miesięcznych limitów kwotowych. Dostępny jest też różnego rodzaju sprzęt pomocniczy, jak pasty uszczelniające (zwiększające przyczepność woreczków, gdy skóra wokół stomii jest nierówna) czy pasty, gaziki lub pudry gojące (przydatne szczególnie przy ileostomii, gdyż kał wydostający się ze stomii jest wtedy bardzo drażniący wobec skóry).
Zbiornik jelitowy (pouch).
Wewnętrzny zbiornik jelitowy, nazywany też pouchem lub zespoleniem jelitowym, może być wykonany, gdy konieczne było usunięcie odbytnicy, ale pozostawione są zwieracze odbytu. Po usunięciu (zmienionej chorobowo) części jelita, konstruuje się z jego końcowego fragmentu zbiornik, który ma na celu zastąpienie odbytnicy. Łączy się go następnie z odbytem. Operację tę wykonuje się tylko wtedy, gdy zwieracze odbytu są pozostawione i prawidłowo funkcjonują, dzięki czemu pacjent może kontrolować wypróżnianie.
Opieka stomijna.
Opieką nad pacjentami ze stomią zajmują się poradnie stomijne (lub proktologiczno-stomijne), w których zazwyczaj dyżurują lekarze chirurdzy oraz pielęgniarki stomijne.
Powstają również organizacje mające na celu pomoc pacjentom w przystosowaniu się do życia ze stomią i readaptacji społecznej. Ich głównymi zadaniami są: edukacja pacjentów, ich rodzin i personelu medycznego w zakresie prawidłowej opieki nad pacjentem stomijnym, integrowanie stomików umożliwiające im wymianę doświadczeń i wzajemne wsparcie, walka o zwiększenie (bądź utrzymanie) limitów na sprzęt stomijny, propagowanie problematyki stomii poprzez media.
Na świecie zagadnieniami tymi zajmuje się światowe stowarzyszenie International Ostomy Association (IOA). Należy do niego Polskie Towarzystwo Stomijne POL-ILKO, powstałe w 1987 roku. Powstają również regionalne stowarzyszenia stomijne, grupy wsparcia i kluby pacjentów ze stomią.

</doc>
<doc id="139070" url="https://pl.wikipedia.org/wiki?curid=139070" title="Jezusek Palmowy">
Jezusek Palmowy

Jezusek Palmowy zwany też "Lipowym" lub "Dębowym" oraz Osiołkiem Palmowym – drewniana figura Chrystusa na osiołku, noszona lub wożona na podstawie-wózku podczas uroczystej procesji w Niedzielę Palmową. W ten sposób odtwarzano triumfalny wjazd Jezusa do Jerozolimy, gdy ludzie witali go rzucanymi mu pod nogi płaszczami i gałązkami palmy oraz słowami "Hosanna".
Zwyczaj wykorzystania figury Jezusa na osiołku podczas procesji znany jest od średniowiecza. Najstarsze znane informacje dotyczące tej tradycji pochodzą z lat 982-992 i znajdują się w żywocie biskupa Ulryka z Augsburga, a najstarsze zachowane figury – z ok. 1200. O wykorzystaniu figur Chrystusa na osiołku świadczą także teksty liturgiczne, wspominające "ymago Salvatoris cum asello" Zwyczaj kultywowany był do końca XVIII wieku, po czym został zakazany przez władze kościelne. Mimo to przetrwał do dziś w Tokarni; odnawiany jest w Szydłowcu. Kultywowany jest także w kilku miejscowościach niemieckich (m.in. Thaur koło Innsbrucka).
W Polsce są trzy historyczne i pełne figury Chrystusa na osiołku: figura datowana na lata 1493-94 w Muzeum Narodowym w Poznaniu, figura z Szydłowca (obecnie w Muzeum Narodowym w Krakowie, datowana 1520-1530) i figura w klasztorze klarysek w Starym Sączu (zachowana bez wózka). Są również dwie figury, z których zachował tylko Chrystus: z Rybiego Nowego (obecnie w Muzeum Diecezjalnym w Tarnowie, datowana na około 1520) i z nieznanej miejscowości (obecnie w Muzeum Narodowym w Krakowie). Wiemy także o figurach niezachowanych. Są to: "figura Chrystusa na osiełku" z kościoła mariackiego w Krakowie, wymieniana w inwentarzu z 1620; rzeźba z kościoła św. Marii Magdaleny we Wrocławiu z ok. 1500, rzeźba z kościoła św. Mikołaja w Brzegu, rzeźba, która przed II wojną światową znajdowała się w muzeum w Gorzowie.
Wykorzystanie figury skrytykował Mikołaj Rej w "Żywocie człowieka poczciwego": W kwietną niedzielę kto bagniątka nie połknął, a dębowego Chrystusa do miasta nie przyprowadził, to już dusznego zbawienia nie otrzymał".

</doc>
<doc id="139071" url="https://pl.wikipedia.org/wiki?curid=139071" title="Metalmania">
Metalmania

Metalmania – coroczny festiwal muzyki metalowej i hardrockowej odbywający się od 1986, zainaugurowany przez Tomasza Dziubińskiego, przy udziale następujących instytucji: WPWS Spodek, Śląski Jazz Club i Klub Miłośników Heavy Metal. Obecnie festiwal organizuje wytwórnia muzyczna Metal Mind Productions, której Dziubiński jest założycielem.
Pierwsza Metalmania odbyła się w Katowicach, w hali widowiskowej „Spodek”. „Spodek” był miejscem festiwalu do 1991 roku.
W 1991 roku festiwal odbył się w hali widowiskowo-sportowej w Jastrzębiu-Zdroju, w 1992 i 1999 w hali Baildon w Katowicach, w latach 1993-1995 odbywał się w zabrzańskim OSiR, a w 1996 w Miejskim Centrum Kultury i Sportu w Jaworznie. W latach 1997-1998 festiwal powrócił do „Spodka”, od 2000 roku festiwal organizowany jest nieprzerwanie w „Spodku”. Pierwsze dwa festiwale były imprezami dwudniowymi. Trzecia edycja została podzielona na dwa koncerty w ciągu jednego dnia.
W 2009 roku w związku z remontem Spodka Metalmania nie odbyła się. Dla podtrzymania tradycji festiwalu firma Metal Mind Productions zorganizowała koncert pod nazwą Metalmania Fest 2009, który miał miejsce 7 marca w warszawskim klubie Stodoła. Podczas koncertu wystąpiły takie grupy jak Exodus, Overkill oraz Soulfly.
Metalmania reaktywowała się dopiero w 2017 r.
Historia występów.
Opracowano na podstawie materiału źródłowego.
1987.
Z tej edycji został wydany potrójny album muzyczny pt. "Metalmania '87"
1989.
Egzekuthor, Dragon, MCB, Open Fire, Arakain (Czechy), Gomor, Hammer, Astharoth, Alastor, Turbo, Protector (RFN), Sacred Chao (RFN), Coroner (Szwajcaria).
1990.
Destroyers, Alastor, Dragon, Acid Drinkers, Astharoth, Wolf Spider, Hammer, Turbo, Kreator, Protector,
1991.
Egzekuthor, Despair, Vader, Pungent Stench, Holy Moses, Dragon, Massacra, Acid Drinkers, Candlemass, Atrocity
1992.
Danger Drive, Sparagmos, Acid Drinkers, Master, Demolition Hammer, Grave, Paradise Lost, Sepultura, Massacre
1993.
Betrayer, Sparagmos, Kat, Valdi Moder, Therion, Messiah, Cannibal Corpse, Carcass, Death
1994.
Pandemonium, Betrayer, Hazael, Quo vadis, Magnus, Ghost, Vader, Samael, Unleashed, Cannibal Corpse, Morbid Angel
1995.
Death, Unleashed, Grave, Samael, Head Like a Hole, Shihad, Corruption, Mash, Acid Drinkers, Dynamind, Quo Vadis, Hedone.
1996.
My Own Victim, Power Of Expression, Stuck Mojo, Snapshot, Merauder, Rotting Christ, Moonspell, Tuff Enuff, Acid Drinkers, Manhole, Drain, Fear Factory
1997.
Sundown, Alastis, Sirrah Moonlight, The Gathering, Samael, Moonspell, Tiamat, Alpheratz, Pik, Anathema
1998.
Judas Priest, Morbid Angel, Vader, The Gathering, Therion, Hammerfall, Dimmu Borgir, Gorefest
1999.
Samael, Vader, Grip Inc., Anathema, Turbo, Lacuna Coil, Artrosis, Tower, Christ Agony, Evemaster, Pik
2000.
The Sins Of Thy Beloved, Lux Occulta, Moonlight, Behemoth, Artrosis, Katatonia, Theatre of Tragedy, My Dying Bride, Tiamat, Yattering, Opeth
2002.
Paradise Lost, Tiamat, Moonspell, Cannibal Corpse, Immortal, Flowing Tears, Thy Disease
2009.
Festiwal nie odbył się. Imprezę zastąpiono koncertem w Warszawie pt. "Metalmania Fest 2009".

</doc>
<doc id="139072" url="https://pl.wikipedia.org/wiki?curid=139072" title="Franciszek Stefczyk">
Franciszek Stefczyk

Franciszek Stefczyk (ur. 2 grudnia 1861 w Krakowie, zm. 30 czerwca 1924 tamże) – nauczyciel, ekonomista, działacz społeczny, spółdzielczy i ruchu ludowego. Inicjator zakładania spółdzielczych kas oszczędnościowo-pożyczkowych, znanych później jako Kasy Stefczyka.
Życiorys.
Pochodził z rodziny chłopskiej. Z wykształcenia był historykiem. W 1889 r. przebywał w Westfalii, gdzie zapoznał się z systemem wiejskich kas spółdzielczych zakładanych przez Raiffeisena, które od 1866 r. szeroko przyjęły się w krajach niemieckich i w Austrii. Po powrocie do kraju pracował jako nauczyciel szkoły rolniczej w Czernichowie koło Krakowa, gdzie założył w 1889 r. pierwszą na ziemiach polskich wiejską spółdzielnię oszczędnościowo-pożyczkową wg wzoru Raiffeisena.
W latach 1898–1899 był dyrektorem Związku Handlowego Kółek Rolniczych. W latach 1899–1918 był kierownikiem Biura Patronatu dla Spółek Oszczędności i Pożyczek przy Wydziale Krajowym we Lwowie. Przyczynił się do upowszechnienia wiejskich kas spółdzielczych i osłabienia lichwy na wsi galicyjskiej.
W 1907 był współorganizatorem, a od 1909 r. pierwszym dyrektorem Krajowej Centralnej Kasy dla Spółek Rolniczych we Lwowie, powołanej przez galicyjski Sejm Krajowy. Od 1907 był członkiem Polskiego Stronnictwa Ludowego, z jego ramienia – posłem do Sejmu Krajowego we Lwowie (1908-1913). W czasie Obrony Lwowa w listopadzie 1918 był jednym z przywódców polskiego Komitetu Bezpieczeństwa i Obrony Dobra Publicznego odpowiedzialnym za "resort" skarbu. Został członkiem powołanego 23 listopada 1918 Tymczasowego Komitetu Rządzącego we Lwowie.
Od początku 1919 przeniósł się do Warszawy, gdzie do 1924 r. kierował Centralną Kasą Spółek Rolniczych (przeniesioną tam ze Lwowa). W 1924 r. zainicjował powołanie Zjednoczenia Związków Spółdzielni Rolniczych i został jego prezesem.
Był autorem wielu prac o spółdzielczości. Tuż przed śmiercią uzyskał habilitację na Uniwersytecie Jagiellońskim na podstawie pracy o spółdzielczości.
Zmarł w Krakowie, pochowany wraz z żoną (zmarłą w lutym 1916 we Lwowie) na Cmentarzu Łyczakowskim.
Upamiętnienie.
W 1969 r. ówczesnej nienazwanej drodze, wytyczonej od ulicy Krakowiaków do ul. Łopuszańskiej, pierwszej równoległej do ul. Działkowej, w Warszawie, na terenie obecnej dzielnicy Włochy, nadano nazwę Franciszka Stefczyka. Ówczesna administracja warszawska z nieustalonych przyczyn nie wykonała jednak tej uchwały.
Imię Franciszka Stefczyka nosi Bank Spółdzielczy w Belsku Dużym, powstały w 1973 roku (banki spółdzielcze są kontynuatorem tradycji spółdzielni oszczędnościowo-pożyczkowych, zapoczątkowanych przez Stefczyka).
W 1993 r. powstała w Polsce SKOK (odwołująca się do tradycji Kas Stefczyka), która przyjęła Franciszka Stefczyka za swojego patrona.
Krajowy Związek Banków Spółdzielczych przyznaje Odznakę im. Franciszka Stefczyka
W grudniu 2011 roku metropolita lwowski Mieczysław Mokrzycki przychylił się do postulatu rozpoczęcia postępowania prowadzącego do beatyfikacji Franciszka Stefczyka.

</doc>
<doc id="139073" url="https://pl.wikipedia.org/wiki?curid=139073" title="Balf">
Balf

Balf (niem. "Wolfs") – obecnie dzielnica Sopronu, a do 1985 samodzielna miejscowość w północno-zachodnich Węgrzech, u wschodnich podnóży Gór Soprońskich, kilka kilometrów na południe od Jeziora Nezyderskiego, 7 kilometrów od centrum Sopronu i 75 kilometrów od Wiednia. 
Balf od XVI wieku jest znanym kąpieliskiem i uzdrowiskiem. Gorące źródła znane są już od czasów rzymskich. W składzie ich wód są związki zasadowe, dwutlenek węgla, chlor, siarka, których właściwości wskazane są przy leczeniu przewlekłych schorzeń układu ruchowego, a w formie pitnej stosowana jest przy chorobach żołądka i jelit. Woda pitna z tego ujęcia jest także butelkowana i sprzedawana.
W czasie drugiej wojny światowej Balf zostało dość poważnie zniszczone, odnowiono je dopiero w 1975.

</doc>
<doc id="139078" url="https://pl.wikipedia.org/wiki?curid=139078" title="Fellini">
Fellini



</doc>
<doc id="139087" url="https://pl.wikipedia.org/wiki?curid=139087" title="Mark Webber">
Mark Webber

Mark Alan Webber (ur. 27 sierpnia 1976 w Queanbeyan) – australijski kierowca wyścigowy. W latach 2002-2013 startował w Formule 1, gdzie trzykrotnie kończył sezon na trzeciej pozycji (2010, 2011, 2013).
Życiorys.
Początki kariery.
Webber wcześnie rozpoczął karierę sportową. Swoje dzieciństwo spędził jako chłopiec od piłek w pierwszoligowym zespole rugby, Canberra Raiders. Karierę w sportach samochodowych rozpoczął od kartingu. Sukcesy w ojczystym kraju pomogły mu awansować do Formuły Ford, gdzie odniósł kilka zwycięstw, wliczając wygraną w Adelaide w 1995 i trzecie miejsce na festiwalu Duckhams Formula Ford Festival w Brands Hatch, podczas jego międzynarodowego debiutu.
Jego potencjał został zauważony przez lidera Formuły Ford, Van Diemena i został on zatrudniony na sezon 1996. Ale stało się to dopiero po jego wygranej w inauguracyjnym Grand Prix Melbourne w Formule Holden.
Jego pierwszy sezon w europejskich wyścigach ukończył na drugim miejscu w Brytyjskiej Formule Ford, wygrywając czterokrotnie. Zwyciężył także w prestiżowym Duckhams Formula Ford Festival, dołączając do grona jego zwycięzców: Johnny'ego Herberta, Eddiego Irvine'a, Jana Magnussena i Jensona Buttona.
Dzień po sukcesie na festiwalu Webber przeszedł pomyślnie testy dla zespołu Alan Docking Racing, startującego w Formule 3. W zespole tym spędził cały sezon 1997. Wygrał swój czwarty w karierze wyścig w F3 na torze Brands Hatch i w klasyfikacji zajął czwartą pozycję. Zajął także trzecią pozycję w Marlboro Masters i czwartą w Grand Prix Makau.
Jego sukcesy w Formule 3 doprowadziły do podpisania kontraktu z AMG i występach w FIA GT Championship w 1998 roku. Webber był partnerem obrońcy tytułu Bernda Schneidera, pomagając mu w odniesieniu pięciu wygranych, nie zdobyli jednak tytułu przegrywając o osiem sekund na torze Laguna Seca w Kalifornii.
Kontynuując współpracę z AMG, Webber rozpoczął sezon 1999 jako główny kierowca swojego zespołu i z własnym samochodem. Program wyścigów zespołu w tym sezonie został zredukowany i obejmował wyścig 24 Godziny Le Mans i wybrane eliminacje serii American Le Mans Series. Program został przerwany po spektakularnym locie i obrotach w powietrzu samochodu Webbera podczas czwartkowych treningów do wyścigu w Le Mans. Bolid został odbudowany do wyścigu, lecz Webber podczas sesji rozgrzewkowej rozbił się w taki sam sposób. Z obydwu wypadków udało mu się ujść bez większych obrażeń. Pięć godzin po tym zdarzeniu, podczas wyścigu, jego partner z zespołu, Peter Dumbreck doświadczył identycznego zdarzenia. Cały program Mercedesa został zawieszony, a samochody już nigdy nie wystartowały.
Webber wrócił do wyścigów bolidów o otwartym nadwoziu. Został przedstawiony swojemu rodakowi, Paulowi Stoddartowi przez Eddiego Jordana i rozpoczął pracę dla zespołu European Arrows Formula Racing w Mistrzostwach Formuły 3000. Pomimo braku doświadczenia szybko objął prowadzenie w klasyfikacji generalnej, a ostatecznie zajął trzecią pozycję. Został tym samym najwyżej sklasyfikowanym debiutantem sezonu 2000.
Formuła 1.
Po odrzuceniu kontraktu z zespołem Arrows w lipcu 2000, Webber wziął udział w trzydniowych testach zespołu Benetton na torze Estoril. Okazał się lepszy od Giancarlo Fisichelli i Ralfa Schumachera. Jego osiągi zapewniły mu posadę oficjalnego kierowcy testowego w zespole w sezonie 2001. W tym samym roku został wicemistrzem w Międzynarodowej Formule 3000 w zespole Super Nova Racing.
W sezonie 2002 rozpoczął pracę dla zespołu Paula Stoddarta, Minardi. Pomimo bardzo słabego bolidu został najlepszym debiutantem sezonu. W jego debiutanckim Grand Prix, w rodzinnej Australii, zajął piątą pozycję, zdobywając dla Minardi pierwsze punkty od sezonu 1999. Stał się tym samym jednym z czterech australijskich kierowców, którzy zdobyli punkty w Formule 1. W każdym wyścigu podczas kwalifikacji okazywał się lepszy od swoich partnerów z zespołu, Alexa Yoonga i Anthony'ego Davidsona.
W sezonie 2003 został głównym kierowcą zespołu Jaguar Racing. Zdobył dla zespołu 17 z 18 zgromadzonych przez nią punktów i zajął dziewiątą pozycję w klasyfikacji generalnej kierowców. Do pierwszych wyścigów sezonu 2004 zakwalifikował się na szóstej i drugiej pozycji, nie zdołał ich jednak ukończyć. Ostatecznie uplasował się na trzynastej pozycji w klasyfikacji z siedmioma zdobytymi punktami.
W sezonie 2005 został kierowcą zespołu Williams F1, jego partnerem został Nick Heidfeld. Jego debiut w zespołu, który przypadł na Grand Prix Australii był udany, zajął 5 pozycję. W dalszej części sezonu Webbera w Grand Prix Monako zajął trzecie miejsce, co było jego pierwszym podium w karierze. Ostatecznie zajął jednak dziesiąte miejsce w klasyfikacji końcowej będąc przed swoim zespołowym partnerem Nickiem Heidfeldem, który doznał kontuzji. W kolejnym roku ponownie reprezentował barwy zespołu Williams. Tym razem jego partnerem był debiutant Nico Rosberg. Australijczykowi udało się zdobyć siedem punktów. Głównym tego powodem były zawodne silniki Coswortha. Sezon ukończył na czternastej pozycji w klasyfikacji generalnej.
Od sezonu 2007 reprezentuje barwy zespołu Red Bull Racing. Debiutancki rok w austriackim zespole osiągnął trzecie miejsce podczas Grand Prix Europy oraz dodatkowe cztery punkty dały mu dwunaste miejsce na koniec sezonu, został jednak pokonany przez zespołowego partnera, Davida Coultharda. W drugim roku startów w Red Bull Racing był lepszy od Brytyjczyka, który wdawał się w różne kolizje. Red Bull w tym sezonie w klasyfikacji generalnej został wyprzedzony przez siostrzaną ekipę Scuderia Toro Rosso. Ostatecznie 21 punktów dało mu jedenastą pozycję w klasyfikacji generalnej. 3 lipca 2008 ogłoszono, iż Mark Webber będzie kierowcą tego zespołu również w sezonie 2009 mając za partnera Sebastiana Vettela, który zastąpił odchodzącego na sportową emeryturę Davida Coultharda. Podczas Grand Prix Niemiec 2009 zdobył swoje pierwsze Pole Position w Formule 1 i odniósł pierwsze zwycięstwo. Wygrał także przedostatni wyścig sezonu, Grand Prix Brazylii.
W sezonie 2010 kontynuował starty w Red Bull Racing z Sebastianem Vettelem. Na torze Sepang startował z pole position, ale wyścig ukończył na drugiej pozycji po tym, jak został wyprzedzony przez Vettela na starcie. W Hiszpanii zdobył pole position i wygrał wyścig. Odniósł także zwycięstwo w prestiżowym Grand Prix Monako. Na torze Istanbul Park w Turcji wywalczył kolejne pole position, i prowadził w wyścigu, Vettel zaczął go doganiać. Spróbował ataku za zakrętem 11. Wcisnął się po wewnętrznej, po czym próbował zejść na zewnętrzną stronę toru. Bolidy zderzyły się, Vettel nie ukończył wyścigu, a Webber po wymianie skrzydła dojechał na trzeciej pozycji obejmując prowadzenie w klasyfikacji generalnej. Na wyścig na Silverstone Red Bull Racing przygotował dwa nowe skrzydła do swoich bolidów. Podczas treningu mocowanie przedniego skrzydła w bolidzie Vettela uległo uszkodzeniu, i skrzydło zostało zniszczone. Zespół zdecydował zamontować w bolidzie młodego Niemca skrzydło z bolidu Webbera, który dostał starą wersję skrzydła. W kwalifikacjach był drugi, za Vettelem, na starcie wyprzedził Niemca i odniósł zwycięstwo po kontrowersjach związanych z przednim skrzydłem. Na Hungaroringu startował z drugiej pozycji, którą utrzymał na starcie, wygrał wyścig.
Pod koniec 2010 roku dzięki dyskwalifikacji Andy'ego Priaulxa, Mark Webber otrzymał prestiżową nagrodę BRDC Gold Star 2010.
27 czerwca 2013 roku ogłosił zakończenie kariery w Formule 1 oraz dołączenie do zespołu Porsche w serii World Endurance Championship.
Wyniki.
"Stan: 24 listopada 2013"
Życie prywatne.
Mark Webber mieszka ze swoją dziewczyną w Aylesbury w Buckinghamshire.

</doc>
<doc id="139088" url="https://pl.wikipedia.org/wiki?curid=139088" title="Grzybieniowce">
Grzybieniowce

Grzybieniowce ("Nymphaeales" Dumort.) – rząd roślin zielnych, hydrofitów o dawniej różnym ujęciu systematycznym. Grupa ta wyewoluowała zanim od okrytonasiennych oddzielił się klad jednoliściennych. Grzybieniowce wyodrębniły się prawdopodobnie już 171-153 milionów lat temu. Dłuższy czas zaliczano tu dwie (w najnowszych ujęciach czasem łączone w jedną) rodziny z 8 rodzajami i 64 gatunkami (w tym 40 gatunków z jednego tylko rodzaju grzybienie "Nymphaea"). W marcu 2007 opublikowano wyniki badań, z których wynika, że współczesnymi potomkami siostrzanej linii rozwojowej dla grzybieniowców są rośliny z rodziny hydatellowatych "Hydatellaceae". Odkrycie to przedstawiło w nowym świetle ewolucję przodków grzybieniowców. Okazało się bowiem, że wobec znacznych różnic (np. morfologicznych) między przedstawicielami tych dwóch kladów o wspólnym pochodzeniu, dojść musiało w przeszłości do znacznego zróżnicowania planów budowy i wykształcenia rozmaitych adaptacji do życia w środowisku wodnym. Hydatellowate zaczęły być włączane do grzybieniowców.
Rząd w aktualnych ujęciach systematycznych (system APG IV z 2016) obejmuje trzy rodziny z 6–7 rodzajami i 74 gatunkami.
W budowie anatomicznej i chemicznej rośliny te wyróżniają się brakiem kambium, obecnością miękiszu powietrznego, woreczkiem zalążkowym 4-jądrowym, wytwarzaniem śluzów roślinnych i obecnością alkaloidów, ale nie benzyloizochinolinowych. W nasionach obecne jest obielmo.
Systematyka.
Rząd grzybieniowców zaliczany był do szeroko ujmowanej i polifiletycznej klasy dwuliściennych (np. w systemie Cronquista 1981), w systemie Reveala (1994-1999) do parafiletycznej z kolei klasy "Piperopsida". Jeszcze w XX wieku zaczęto włączać grzybieniowce do parafiletycznej grupy tzw. wczesnych dwuliściennych. W systemie Ruggiero i in. (2015) rząd tworzy jeden z 18 nadrzędów okrytonasiennych – grzybieniopodobne "Nymphaeanae".
Pozycja grzybieniowców w systemie APG IV z uwzględnieniem aktualnych informacji o ich filogenezie na podstawie APweb:
W systemie APG II (2003) wymienione były tylko dwie rodziny (pływcowate i grzybieniowate, w tym m.in. rodzaj barklaja "Barclaya" wyłączany w niektórych systemach w odrębną rodzinę "Barclayaceae"), przy czym ze względu na powiązania filogenetyczne dopuszczano możliwość połączenia ich w jedną rodzinę "Nymphaeaceae" s.l. W systemie APG III (2009) dołączona została do rzędu rodzina hydatellowatych "Hydatellaceae". W systemie APG IV nie wprowadzono zmian w klasyfikacji rzędu.
Klasa: "Piperopsida" Bartl., podklasa: grzybieniowe ("Nymphaeidae" J.W. Walker ex Takht.), nadrząd: "Nymphaeanae" Thorne ex Reveal. 
Klasa: dwuliścienne "Magnoliopsida", podklasa: "Magnoliidae". W obrębie rzędu wyróżniono rodziny:

</doc>
<doc id="139090" url="https://pl.wikipedia.org/wiki?curid=139090" title="Lotosowate">
Lotosowate

Lotosowate ("Nelumbonaceae" (DC.) Dumort.) – rodzina roślin wodnych wyłączana w niektórych systemach w monotypowy rząd lotosowców, w innych włączana do srebrnikowców. Dawniej takson ten często nie był wyróżniany, a należące tu rośliny włączane były do rodziny grzybieniowatych. Podobieństwo do przedstawicieli grzybieniowatych jest jednak wynikiem konwergencji – nie są to taksony spokrewnione. Zasięg tych rośliny obejmuje tropikalne i subtropikalne obszary Azji, Australii i Ameryki.
Systematyka.
Rodzina, po odkryciu jej pokrewieństwa z platanowatymi "Platanaceae" oraz srebrnikowatymi "Proteaceae" umieszczona została we wspólnym z tymi taksonami rzędzie srebrnikowców "Proteales". Zgodnie z Angiosperm Phylogeny Website kladogram obejmuje dodatkowo sabiowate ("Sabiaceae") jako klad bazalny rzędu.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Piperopsida" Bartl., podklasa "Nelumbonidae" Takht., nadrząd "Nelumbonanae" Takht. ex Reveal, rząd lotosowce ("Nelumbonales" Willk. &amp; Lange), rodzina lotosowate ("Nelumbonaceae" (DC.) Dumort).

</doc>
<doc id="139093" url="https://pl.wikipedia.org/wiki?curid=139093" title="Siara">
Siara

Siara (młodziwo, łac. "colostrum") – gęsta, żółta wydzielina gruczołu mlekowego ssaków, w tym człowieka. Zaczyna powstawać w gruczołach mlekowych jeszcze w czasie ciąży (u człowieka już od około 20. tygodnia).
Siara jest pierwszym pokarmem każdego nowo narodzonego ssaka, w tym noworodków człowieka. Unikalny skład "colostrum" ma fundamentalne znaczenie we wczesnym karmieniu potomka.
W porównaniu do mleka właściwego matki, siara jest szczególnie bogata w białka, z których większość jest mało odżywcza, ale gra ważną rolę w dojrzewaniu przewodu pokarmowego młodych ssaków. Zawiera dużo witaminy A, sodu i chlorków, a stosunkowo niewiele węglowodanów, potasu i tłuszczu w porównaniu z mlekiem.
Ze względu na niedojrzałość układu immunologicznego nowo narodzonych ssaków i ekspozycję na czynniki chorobotwórcze w pierwszych dniach życia, bardzo istotne jest to, że siara zawiera bardzo wysoki poziom przeciwciał IgA, do 5 mg/ml. Mała ich część jest wchłaniana, a większa pozostaje na powierzchni układu pokarmowego dziecka, działając jako „płaszcz odpornościowy”, zapobiegając działaniu patogenów w przewodzie pokarmowym. Prostaglandyny obecne w siarze działają jako ochrona żołądka i innych organów.
Skład siary.
Siara jest mieszaniną wielu składników o zróżnicowanych właściwościach fizycznych, chemicznych i biologicznych. Jest gęstą, żółtą cieczą o odczynie lekko kwaśnym (ph 6,4), znacznie różniącą się od mleka. Zawiera ponad 250 naturalnych związków chemicznych, takich jak hormony, enzymy, poliamidy, pochodne kwasów nukleinowych, pochodne aminokwasów i inne. Zawiera także immunoglobuliny, laktoperoksydazę, laktoferynę, lizozym i leukocyty. W jego skład wchodzą również dobrze przyswajalne i o dużej koncentracji czynniki wzrostu. Witaminy oraz związki mineralne dopełniają głównego składu.
Skład:
Właściwości siary.
Siara różni się od mleka w sposób znamienny, m.in. gęstością, kolorem (jest żółta) i odczynem lekko kwaśnym (pH=6,4). Ponadto smakiem i zapachem. Jest to zupełnie inna substancja o różnych od mleka właściwościach fizyko-chemicznych oraz organoleptycznych. Jednak stężenie zawartych w siarze substancji ulega w kolejnych godzinach i dniach po porodzie dużym zmianom. Prowadzi to do stopniowej przemiany substancji jaką jest siara w mleko. Czas w jakim przemiana ta się dokonuje jest zależny od organizmu dawcy i trwa od kilku godzin do kilku dni. Jednak zawsze za tzw. "pełną" siarę uważa się wydzielinę z pierwszej laktacji, z pierwszych chwil po jej wystąpieniu. Dalej, z każdą godziną substancja zamienia się powoli w mleko, aby stać się nim ostatecznie po określonym czasie.
Stąd właściwości siary są różne w zależności od czasu w którym się ją zebrało. Dlatego też podstawowym problemem przy badaniu danych dotyczących właściwości i składu siary jest zwrócenie uwagi na czas w jakim została zebrana. Chyba że podawane są informacje ogólne dotyczące działania poszczególnych składników siary lub podawane są stężenia tychże substancji i dane dotyczące prób klinicznych i obserwacji.
Szczególną rolę, ze względu na wpływ na organizmie żywy, mają białka i peptydy. Właściwości białek i peptydów siary były przedmiotem ekstensywnych badań, zarówno na modelach zwierzęcych, jak i prób klinicznych. Uzyskane wyniki wskazują na ich przydatność w profilaktyce i terapii chorób autoimmunologicznych i neoplastycznych, niedoborów immunologicznych, odnowie funkcji układu immunologicznego po chemioterapii, w zakażeniach, sepsie i endotoksemii.

</doc>
<doc id="139094" url="https://pl.wikipedia.org/wiki?curid=139094" title="Laurowate">
Laurowate



</doc>
<doc id="139096" url="https://pl.wikipedia.org/wiki?curid=139096" title="Reichsbank">
Reichsbank

Reichsbank (z niem. Bank Rzeszy) – były bank centralny Rzeszy Niemieckiej. Rozpoczął działalność 1 stycznia 1876, krótko po zjednoczeniu Niemiec i powstaniu Cesarstwa Niemieckiego. Bank powstał na miejsce Centralnego Banku Prus. Pierwszym prezesem Reichsbanku był Hermann von Dechend.
Przed zjednoczeniem Niemiec w 1871 roku istniało 31 centralnych banków emisyjnych (w suwerennych krajach Związku Niemieckiego, 1867-70 Związku Północnoniemieckiego), a każdy z nich emitował własną walutę. W 1870 roku ustanowiono prawo, które mówiło o przyszłym głównym banku, a w roku 1874 do Reichstagu weszła ustawa o nowym prawie bankowym, została przyjęta po kilku poprawkach w roku 1875. Mimo to 4 spośród dawnych walut istniały aż do roku 1914.
Aż do końca I wojny światowej Reichsbank emitował silną walutę – markę, jednak po klęsce Niemiec w wojnie na skutek bardzo trudnej sytuacji gospodarczej kraju (obsługa długu zaciągniętego przez państwo w czasie wojny, ekonomiczne postanowienia traktatu wersalskiego) waluta zaczęła słabnąć. Najniższą wartość osiągnęła na przełomie lat 1923/1924 w czasie tzw. hiperinflacji, nasilonej po okupacji Zagłębia Ruhry przez wojska francuskie i belgijskie w styczniu 1923 (co miało wymusić spłatę przez Republikę Weimarską reparacji wojennych).
Po reformie walutowej od 30 sierpnia 1924 Reichsbank zaczął emitować nową walutę – "Reichsmark", która istniała równolegle do wprowadzonej w listopadzie 1923 "Rentenmark" emitowanej przez "Deutsche Rentenbank". Reichsmarka istniała do czasu reformy walutowej Ludwiga Erharda przeprowadzonej 20 czerwca 1948 w zachodnich strefach okupacyjnych Niemiec, gdy została zastąpiona przez "Deutsche Mark".
Reichsbank został zlikwidowany w 1945 r. w wyniku ustaleń konferencji poczdamskiej. W zachodnich strefach okupacyjnych (później RFN) w jego miejsce powołany został w 1948 r. Bank Krajów Niemieckich ("Bank Deutscher Länder"), przekształcony w 1957 r. w Niemiecki Bank Federalny ("Deutsche Bundesbank"), a w sowieckiej strefie okupacyjnej Niemiec, później NRD – "Deutsche Notenbank" (od 1968 "Staatsbank der DDR"), emitujący markę NRD.

</doc>
<doc id="139100" url="https://pl.wikipedia.org/wiki?curid=139100" title="Pokahontaz">
Pokahontaz

Pokahontaz – polska grupa muzyczna wykonująca hip-hop. Powstała w 2003 roku w Katowicach na kanwie rozwiązanego tego samego roku tria Paktofonika. W jej skład wchodzą raperzy Rahim i Fokus oraz DJ Montan. Twórczość zespołu charakteryzuje odejście od typowego dla polskiej sceny hip-hopu, opartego na konfrontacji i nacisku na przekaz artystyczny. Muzyka Pokahontaz zawiera wpływy szeroko pojętej muzyki elektronicznej z tekstami skoncentrowanymi na warsztacie wykonawczym.
Historia.
Grupa powstała w 2003 roku po rozwiązaniu składu Paktofonika. Działalność formacji zainicjowali Fokus, Rahim oraz DJ Bambus. 24 maja 2004 roku ukazał się singel zatytułowany „Wstrząs dla mas” zwiastujący debiutancki album zespołu. Do piosenki powstał także teledysk zrealizowany przez zespół producencki 44PR. Utwór spotkał się z pozytywnym odbiorem sceny muzyki hip-hopowej. Zyskał także pewną popularność w kraju, był notowany na 28. miejscu Szczecińskiej Listy Przebojów Polskiego Radia. W międzyczasie zespół nawiązał współpracę z DJ-em 600V. Efektem był utwór „Chorągievvki”, który znalazł się na wydanym 6 grudnia albumie producenckim "Style (operacja zrób to głośniej)". Również w 2004 roku zespół wystąpił podczas edycji festiwalu Hip-hop Opole.
17 marca 2005 roku został wydany drugi singel Pokahontaz pt. „Za szybcy się wściekli”. W piosence promowanej teledyskiem w reżyserii Xawerego Tatarkiewicza gościnnie wystąpili ponadto Miuosh i Cichy. Utwór spotkał się z równą przychylnością co pierwszy singel, a także dotarł do 33. miejsca Szczecińskiej Listy Przebojów. Debiutancki album "Receptura" ukazał się 2 kwietnia 2005 r. nakładem wytwórni muzycznej Kreska Records. Na płycie znalazły się utwory wyprodukowane przez Rahima, Minixa, Miuosha, Fokusa i DJ-a 600V, który także zmiksował i zmasterował nagrania. Z kolei wśród gości na wydawnictwie znaleźli się m.in. Śliwka Tuitam, Kams oraz członkowie zespołu Projektor. Materiał dotarł do 3. miejsca zestawienia OLiS. W ramach promocji utworu „Nie1” został zrealizowany trzeci teledysk, ponownie w reżyserii Xawerego Tatarkiewicza. Zespół odbył ponadto trasę koncertową wraz z wrocławskim składem Kanał Audytywny.
W międzyczasie we współpracy z producentem IGS-em twórcy nagrali utwór „Podpisz ten papier”, który ukazał się na albumie producenckim "Na klucz". Pod koniec 2005 roku, do sklepów miała trafić reedycja płyty "Receptura", pod nazwą "R+". Miała zawierać utwory pochodzące z debiutu i remiksy m.in. w wykonaniu DJ-a 5:CET. Ostatecznie wydawnictwo pt. "DJ 5:CET Prezentuje: R+" zostało udostępnione bezpłatnie w formie digital download na oficjalnej stronie internetowej zespołu. Na początku 2006 roku ukazała się kompilacja "Dobre składy" na której ukazał się remiks utworu „Równowaga”. Następnie zespół odbył trasę koncertową promującą cyfrowy album. W koncertach uczestniczył również zespół Projektor i Minix. 17 maja, nakładem Golkonda Recordzz do sprzedaży trafiła kompilacja "Silesia na kradzionych bitach" z remiksem piosenki „Do amnezji”.
W 2007 roku w zespole doszło do rozłamu na tle finansowym. W efekcie jego skład opuścił Rahim. Jednakże konflikt został szybko zażegnany i formacja kontynuowała działalność. Pod koniec roku na albumie producenckim Rahima – "DynamoL" znalazła się piosenka „Cyfroni” w wykonaniu Pokahontaz. W międzyczasie grupa z utworem „W życiu bywa różnie” znalazła się na kompilacji "Silesia na śląskich bitach". Wcześniej współpracę z L.U.C-iem nawiązał Rahim. W efekcie powstał wspólny album raperów pt. "Homoxymoronomatura" (2007). W 2008 roku w efekcie współpracy z zespołem MeriDialu powstała piosenka „Sierściuchy”, która ukazała się na płycie "Dekada". W listopadzie został wydany album solowy L.U.C.-a – "Planet L.U.C" na którym znalazł się zarejestrowany wraz z Pokahontaz utwór pt. „Co z tą Polską? – Soviet Mental Kisiel”. Tego samego miesiąca ukazał się solowy debiut Fokusa pt. "Alfa i Omega". Rok później formacja gościła na płycie Ras Luty – "Jeśli słyszysz" w utworze „Miasto stoi w ogniu”. Natomiast pod koniec roku do sprzedaży trafił album producencki KRI. – "Kunszt" z utworem „W głowach się popierdoliło” nagranym wspólnie z Pokahontaz.
W 2010 roku ukazały się dwie solowe produkcje Rahima "Podróże po amplitudzie" i "Amplifikacja". Rok później został wydany drugi solowy album Fokusa "Prewersje", a także mixtape Rahima zatytułowany "33 Obroty Mixtape". Następnie po zakończeniu promocji solowych projektów członkowie Pokahontaz rozpoczęli prace nad kolejny albumem studyjnym. Pierwszy zwiastujący wydawnictwo utwór zatytułowany „Kuszenie” został opublikowany pod koniec roku w formie digital stream na profilu YouTube Pokahonataz. Piosenka ukazała się w sierpniu 2012 roku na kompilacji "MaxFloRec – Podaj dalej vol.2". Drugi album formacji został wyprodukowany w większości przez gliwickiego producenta DiNO, znanego m.in. ze współpracy z takimi wykonawcami jak Grubson, Skorup oraz Majkel. Z kolei wśród gości na płycie znalazł się m.in. duet Emilyrose w którego skład wchodzą Lilu i Emilia. Premiera płyty zatytułowanej "Rekontakt" odbyła się 19 października 2012 roku. Album ukazał się dzięki współpracy wytwórni MaxFloRec i FoAna.
W marcu 2014 r. wyszedł klip do utworu „Habitat” zwiastującego trzecią płytę Pokahontaz, Reversal, która tak jak poprzednia otrzymała status złotej płyty.
21 października 2016 roku zostaje wypuszczony album pt. Rekolekcja. W jego skład wchodzą dwie ostatnie płyty grupy: Rekontakt i Reversal oraz płyta z remiksami z obu tych albumów. Tego samego dnia wyszedł kawałek „Nowy rozdział” zapowiadający 4. album zespołu.
W 2017 roku w miejsce DJ Bambusa do przychodzi DJ West. 6 czerwca wychodzi już drugi singiel „Kalendarze” z gościnnym udziałem Tymka. Niecały miesiąc po premierze ostatniego kawałka wychodzi kolejny „Stawiam dziś”. Produkcją piosenek, jak i całego albumu zajął się White House.
W 2020 roku w Polsce ukazała się biografia autorstwa Sebastiaan „Rahima” Salberta i Przemysława Corso wydana nakładem Wydawnictwa SQN.

</doc>
<doc id="139101" url="https://pl.wikipedia.org/wiki?curid=139101" title="Provosi">
Provosi

Provosi (Ruch Provo, Provotariat) – ruch kontrkulturowy, aktywny w Holandii w latach 1965-1967. Jego założycielem był Roel van Duijn, student filozofii zafascynowany anarchizmem, ideami nowej lewicy spod znaku Herberta Marcusego i artystycznymi dokonaniami dadaistów. Ruch nabrał dynamiki w maju 1965 r., gdy przystąpił do niego uliczny artysta Robert Jasper Grootveld, znany malarz i autor licznych happeningów, aktywista występujący przeciw koncernom tytoniowym. 
Provosi uchodzą za europejskich protoplastów hippisów, jednak w przeciwieństwie do nich, byli znacznie bardziej upolitycznieni, choć mimo anarchistyczno-lewicowych korzeni nie wiązali się z żadnym konkretnym ugrupowaniem. Grootveld wskazywał, że papierosy są przykładem zniewolenia społeczeństwa przez rozbuchaną konsumpcję. Duijn wzywał młodzież do wolnej ekspresji przeciw skostniałym strukturom społeczno-politycznym. W ogniu krytyki znalazła się oficjalna kultura i elity władzy, z holenderską rodziną królewską na czele. Nowy ład społeczny miał być zbudowany na poszanowaniu jednostki i współpracy, która powinna zastąpić wszechobecną konkurencję. Metodą osiągania tych celów miały być happeningi i inne „prowokacje”, stanowiące „wtykanie małych szpilek w czułe miejsca systemu”. 
Najbardziej spektakularną akcją provosów było obrzucenie petardami orszaku ślubnego księżnej Beatrix i niemieckiego arystokraty Clausa von Amsberga, w młodości członka Hitlerjugend. Po tym wydarzeniu reakcje policji stały się coraz bardziej nerwowe, ale jej brutalność przysparzała jedynie ruchowi popularności.
W ramach ogłaszanych przez siebie tzw. Białych Planów provosi domagali się zamknięcia centrum Amsterdamu dla samochodów i wprowadzenia wysokich kar dla fabryk zatruwających powietrze, proponowali powołanie centrów zdrowia dla kobiet służących im poradami na temat antykoncepcji, chcieli ingerencji państwa w spekulacyjny rynek nieruchomości i zalegalizowania squattingu, czyli samowolnego zajmowania pustostanów. Wiele z tych postulatów zostało z czasem wprowadzonych w życie. 
Od 1966 r. provosi zaczęli swoją działalność prowadzić również na niwie zinstytucjonalizowanej polityki. Zdobyli mandat w radzie miasta, co pozwoliło im na nagłaśnianie kolejnych Białych Planów. Ich akcje przyczyniły się do odwołania burmistrza Amsterdamu i miejskiego szefa policji. Jednak już wkrótce po tych sukcesach część liderów ruchu ogłosiła jego rozwiązanie: polityczna instytucjonalizacja oznaczała dla nich kres spontanicznego buntu.
Część provosów przystąpiła do Partii Krasnoludków, powołanej przez van Duijna w 1970 r. i kontynuującej tradycje wmieszania absurdu w uprawianie polityki. 
Provosi i Partia Krasnoludków stały się natchnieniem dla wrocławskiej Pomarańczowej Alternatywy.

</doc>
<doc id="139102" url="https://pl.wikipedia.org/wiki?curid=139102" title="Sam Nujoma">
Sam Nujoma

Samuel Daniel „Shafiishuna” Nujoma (ur. 12 maja 1929 w Ongandjera w rejonie Omusati) – namibijski polityk, w latach 1990–2005 pierwszy prezydent niepodległej Namibii.
Zarys biografii.
Pochodzi z plemienia Owambo. Od młodości działał w ruchu zwalczającym apartheid, w 1960 wyemigrował. Rezydował w Lusace w Zambii, skąd kierował Organizacją Ludu Afryki Południowo-Zachodniej (SWAPO). Powrócił na terytorium Namibii we wrześniu 1989 i 16 lutego 1990 został wybrany przez Zgromadzenie Konstytucyjne na pierwszego prezydenta niepodległego państwa. Wcześniejsze wybory powszechne, zakończone zwycięstwem SWAPO, nadzorowała ONZ, a jej sekretarz generalny Javier Perez de Cuellar przyjął od Nujomy przysięgę prezydencką 21 marca 1990.
Po upływie drugiej kadencji prezydenckiej zmieniono konstytucję, dzięki czemu Nujoma mógł ubiegać się o stanowisko po raz kolejny w 1999; wygrał wybory ze zdecydowanym poparciem ponad 75% głosów. Nie wziął już udziału w kolejnej kampanii w listopadzie 2004, a wybory wygrał jego współpracownik Hifikepunye Pohamba, który został zaprzysiężony w marcu 2005. 29 listopada 2007 Nujoma ustąpił ze stanowiska przewodniczącego SWAPO. 
Jako prezydent podjął reformę własności ziemskiej; przejmowanie ziemi przez czarnych mieszkańców miało mniej gwałtowny charakter niż w sąsiednim Zimbabwe, ale sam Nujoma publicznie wypowiadał się pozytywnie o prezydencie Robercie Mugabe, znajdującym się pod ostrzałem zachodniej krytyki.

</doc>
<doc id="139103" url="https://pl.wikipedia.org/wiki?curid=139103" title="Baldur von Schirach">
Baldur von Schirach

Baldur Benedikt von Schirach (ur. 9 maja 1907 w Weimarze, zm. 8 sierpnia 1974 w Kröv) – prominentny niemiecki nazista i przywódca Hitlerjugend, a także gauleiter Wiednia, zbrodniarz wojenny.
Życiorys.
Urodził się w Weimarze, był synem reżysera teatralnego, rotmistrza, kirasjera gwardii, szambelana, generalnego intendenta słynnego teatru w Weimarze, Carla Baily’a Norissa von Schiracha (1873–1948). Poprzez matkę, Emmę Middleton Lynah Tillou (1872–1944), córkę amerykańskiego adwokata, był potomkiem dwóch ojców założycieli Stanów Zjednoczonych (sygnatariuszy Deklaracji niepodległości Stanów Zjednoczonych) – Thomasa Heywarda Jr. oraz Arthura Middletona. Język angielski był jego pierwszym językiem, który rozumiał i do wieku pięciu lat nie potrafił mówić po niemiecku.
W wieku dziesięciu lat wstąpił do kadetów „Wehrjugendgruppe”, a w 1925 został członkiem NSDAP. Wyjechał do Monachium, gdzie otrzymał funkcję przewodniczącego "Nationalsozialistischen Deutschen Studentenbunds" (NSDStB, Narodowo-socjalistyczny Związek Studentów). W 1931 był już Reichsjugendführerem, a w 1933 została mu powierzona funkcja przywódcy Hitlerjugend; otrzymał również stopień SA-Gruppenführer.
Brał udział w kampanii francuskiej ("Fall Gelb"). W 1940 utracił przewodnictwo w Hitlerjugend na rzecz Artura Axmanna, jednocześnie Hitler mianował go gauleiterem Wiednia (funkcję tę pełnił do końca wojny).
Przez następne lata Schirach był odpowiedzialny za wysłanie 185 tys. Żydów z Wiednia do obozów koncentracyjnych. W przemówieniu 15 września 1942 określił deportacje Żydów jako „wkład do kultury europejskiej”. Później jednak krytykował warunki deportacji Żydów i postulował „umiarkowane traktowanie” mieszkańców Europy Wschodniej. M.in. z powodu interwencji jego żony Henrietty u Hitlera, po jej powrocie z Holandii, gdzie była świadkiem brutalności Niemców – popadł w niełaskę w 1943, jednak zachował stanowisko. Jako gauleiter, von Schirach nigdy otwarcie nie przeciwstawił się polityce eksterminacji, głównie przed obawą o swoją pozycję w partii i owo piastowane stanowisko. Ponadto do końca darzył swoim szczerym poparciem organizację Hitlerjugend, której był pierwszym przywódcą.
W 1945 r. pod przybranym nazwiskiem Richard Falk udał się do Schwazu w Tyrolu, gdzie nierozpoznany pracował jako tłumacz w placówce amerykańskiej. Dodatkowo zajmował się działalnością pisarską – rozpoczął tworzenie powieści "Tajemnica Myrny Loy". 5 czerwca 1945 r. niespodziewanie (jako von Schirach oficjalnie był uważany za zmarłego) ujawnił swoją prawdziwą tożsamość i poddał się aliantom zachodnim. Jako powód podał „możliwość odpowiadania przed sądem międzynarodowym” i osądzenia swojej winy. Zmotywował go do tego fakt oskarżenia organizacji Hitlerjugend, na czele której powinien stanąć, i uznał, że on ponosi odpowiedzialność za jej działalność, mimo że organizacją kierował wówczas Axmann.
Przez Trybunałem w Norymberdze został skazany za „zbrodnie przeciw pokojowi” oraz „zbrodnie przeciw ludzkości” na 20 lat w więzieniu. Wyrok odbył w więzieniu w Spandau. Na wolność wyszedł w 1966 roku. W 1967 r. opublikował swoje wspomnienia "Ich glaubte an Hitler" ("Wierzyłem w Hitlera").
Razem ze swoją żoną Henriette (z domu Hoffmann, córką osobistego fotografa Hitlera, Heinricha Hoffmanna) miał trzech synów i córkę Angelikę Benedyktę, ur. w 1933. Henriette i Baldur rozwiedli się w czasie pobytu Schiracha w więzieniu, w 1950.
Na jego nagrobku widnieje napis w j. niemieckim „Ich war einer von euch” (pol. „Byłem jednym z was”).

</doc>
<doc id="139109" url="https://pl.wikipedia.org/wiki?curid=139109" title="Hifikepunye Pohamba">
Hifikepunye Pohamba

Hifikepunye Lucas Pohamba (ur. 18 sierpnia 1935 w Okanghudi w regionie Ohangwena) – namibijski polityk, od 21 marca 2005 do 21 marca 2015 prezydent Namibii.
Życiorys.
Kształcił się w szkole misjonarzy anglikańskich. W 1959 należał do grona współtwórców Organizacji Ludu Afryki Południowo-Zachodniej (SWAPO), w 1961 udał się na emigrację. Kolejne lata spędzał głównie w Tanzanii i Angoli, reprezentował interesy SWAPO w kilku państwach afrykańskich. Na początku lat 80. odbył studia w Moskwie.
W latach 1975-1989 kierował sprawami finansowymi SWAPO. W obliczu uzyskania przez Namibię niepodległości, kierował z powodzeniem kampanią wyborczą SWAPO w pierwszych wyborach powszechnych; po zwycięstwie wyborczym pełnił szereg funkcji ministerialnych, był ministrem spraw wewnętrznych, ministrem ds. rybactwa, ministrem bez teki, ministrem ds. reformy własności ziemskiej. Jednocześnie pozostawał w kierownictwie SWAPO, w latach 1997-2002 na stanowisku sekretarza generalnego, od 2002 wiceprzewodniczącego.
Jako jeden z najbliższych współpracowników pierwszego prezydenta Namibii Sama Nujomy został przez niego wyznaczony na kandydata SWAPO w wyborach prezydenckich w listopadzie 2004. Po wygranych wyborach został 21 marca 2005 zaprzysiężony na drugiego w historii prezydenta Namibii. 29 listopada 2007 objął stanowisko przewodniczącego SWAPO, które piastował do 19 kwietnia 2015. 
W wyborach prezydenckich w listopadzie 2009 zdobył ponad 75% głosów poparcia i uzyskał reelekcję na stanowisku.
Jest żonaty (od 1983 z Penny z d. Hasho), ma sześcioro dzieci. Uchodzi za miłośnika piłki nożnej.

</doc>
<doc id="139116" url="https://pl.wikipedia.org/wiki?curid=139116" title="Pentium OverDrive">
Pentium OverDrive



</doc>
<doc id="139117" url="https://pl.wikipedia.org/wiki?curid=139117" title="Mamut włochaty">
Mamut włochaty

Mamut włochaty, mamut właściwy, wielki ("Mammuthus primigenius") – wymarły gatunek trąbowca. Był jedynym gatunkiem mamuta, który miał gęstą sierść. Wywodził się od wcześniejszego mamuta stepowego ("Mammuthus trogontherii"). Pojawił się ok. 250 tysięcy lat temu i szybko rozprzestrzenił w Europie i Azji, potem również w Ameryce Północnej. Na tereny Północnej Ameryki gatunek ten wkroczył stosunkowo późno, zaledwie ok. 100 tysięcy lat temu i zasiedlił jedynie najbardziej na północ wysunięte tereny stepowe.
Mamuty włochate były wyłącznie roślinożerne, żywiły się głównie roślinami stepowymi, przede wszystkim różnymi gatunkami traw. W mniejszym stopniu na ich pożywienie składały się różnego rodzaju zioła, roślinność krzewiasta i drzewiasta, oraz prawdopodobnie także mchy i porosty. Pożywienie zrywały chwytną trąbą i rozcierały je dużymi trzonowcami. Ciosy mamutów osiągały do 5 metrów długości i służyły do odkopywania roślin spod śniegu podczas zimy.
Mamut włochaty osiągał rozmiary lekko przewyższające dzisiejszego słonia indyjskiego ("Elephas maximus"), który jest jego najbliższym żyjącym krewniakiem. Miał 2,75 do 3,4 m wysokości i 4 do 6 ton masy. Prawdopodobnie miał system społeczny taki jak u słoni, w stadzie trzon stanowiły samice z młodymi, przewodzone przez najstarszą i najbardziej doświadczoną samicę. Młode samce w wieku kilkunastu lat najprawdopodobniej opuszczały rodzinne stado i łączyły się w niewielkie grupy. Stare samce zapewne prowadziły samotniczy tryb życia. Młode cielęta mogły padać ofiarą dużych drapieżników takich jak: wilki, hieny i lwy. Dorosłe okazy zapewne nie miały innych wrogów poza człowiekiem.
Znaleziono bardzo wiele szczątków mamutów włochatych ze śladami użytkowania przez człowieka. Odkryto nawet pozostałości domostw zbudowanych w całości z kości mamucich. Kość mamucia stanowiła materiał do produkcji różnorodnych artefaktów: broni, narzędzi, przedmiotów kultowych. Mamut włochaty był jednym z najczęściej przedstawianych zwierząt w sztuce naskalnej. Gatunek ten przetrwał do końca plejstocenu. W Europie wymarł ok. 13 tysięcy lat temu, na Syberii prawdopodobnie ok. 10 tysięcy lat temu, a w Ameryce Północnej nie wcześniej niż 10,5 tysiąca lat temu.
W XIX w. i w pierwszych dekadach XX w. dobrze zachowane ciosy mamutów (zwane błędnie kłami) z Syberii pozyskiwano na dużą skalę jako odmianę kości słoniowej. Na przełomie XIX i XX w. w Rosji skupiono przeszło 30 ton kości słoniowej z mamuta. Różniła się ona od kości słoniowej ze współczesnych słoni bardziej białą barwą, z lekkim odcieniem niebieskim.
W Polsce największe nagromadzenie szczątków mamuta włochatego odnaleziono w 1967 na wzgórzu św. Bronisławy w Krakowie. Napotkano tam nagromadzenie kostne (blisko 6 tys. kości i zębów) 86 mamutów, zdechłych lub zabitych, a następnie pociętych przez ludzi. Wiek kości wynosi 23–24 tys. lat. Inne duże znalezisko kości mamutów pochodzi z piaskowni w rejonie Pyskowic. Na bazie materiałów z tego stanowiska zrekonstruowano szkielet mamuta stojący w Muzeum Geologicznym Państwowego Instytutu Geologicznego w Warszawie. Mniejsze znaleziska mamutów są powszechne w całej Polsce, zwłaszcza w jej południowej i środkowej części.

</doc>
<doc id="139118" url="https://pl.wikipedia.org/wiki?curid=139118" title="Cityrunner">
Cityrunner

Cityrunner (nazwa firmowa: Bombardier Flexity Outlook) – tramwaj niskopodłogowy produkowany przez firmę Bombardier Transportation, część kanadyjskiej firmy Bombardier.
Bombardier Flexity Outlook.
Tramwaj Flexity Outlook zaprojektowany został dla austriackich miast Graz, Innsbruck i Linz. Obecnie Cityrunnery jeżdżą również m.in. w Brukseli (Belgia), Eskişehir (Turcja), Walencji (Hiszpania), Marsylii (Francja) i Genewie (Szwajcaria).
Bombardier zaprojektował również pod nazwą Bombardier Flexity Outlook technicznie zbliżony tramwaj o zupełnie odmiennym wyglądzie, znanym jako "Eurotram", który bardziej przypomina nowoczesny pociąg niż tramwaj miejski. Jednostki Eurotram kursują w Strasburgu (Francja), Mediolanie (Włochy) i w systemie metra w Porto (Portugalia).
Konstrukcja tramwaju typu Bombardier Flexity Outlook jest bardzo modularna i w rezultacie tramwaje te są dostosowywane do indywidualnych specyficznych potrzeb każdego klienta – wersje dla różnych miast znacznie się różnią od siebie.
Eksploatacja w Łodzi.
Wagony tego typu obsługują linię 11 (wraz z Pesami 122N) łączącą północ i południe Łodzi (Łódzki Tramwaj Regionalny) oraz linie 12 (łączącą osiedle Stoki z Retkinią) i 15 (łączącą osiedla Karolew i Dąbrowę).
Wagony składają się z pięciu segmentów i mają sześcioro drzwi. Są niskopodłogowe na całej długości. Liczba miejsc: siedzących 59, stojących 116 (5 osób na m²). Mają układ napędowy energoelektroniczny, 4 silniki prądu przemiennego o łącznej mocy 400 kW.
W przeszłości projekt zakładał utworzenie linii szybkiego tramwaju (linia 10) na trasie W-Z (Widzew – Retkinia), którą obsługiwać miały pojazdy tego typu. Projekt zakładał podniesienie wszystkich przystanków na tej trasie na wysokość 32 cm, wprowadzenia pierwszeństwa i zastosowania nowoczesnej kontroli sygnalizacji miejskiej, tak by podróż trwała jak najkrócej. Z braku środków finansowych pomysłu zaniechano, natomiast przystąpiono do realizacji szybkiej linii Łódzkiego Tramwaju Regionalnego na trasie N-S (Zgierz – Łódź – Pabianice). Wagony zostały sprzedane niemieckiej firmie leasingowej i natychmiast wydzierżawione, tak że w dalszym ciągu jeżdżą po Łodzi.
W 2013 r. (1 października) rozpoczęła się przebudowa trasy. Remont zakończono 31 października 2015 r. Linia tramwajowa została przedłużona na Olechów. Do obsługi „dziesiątki” zakupiono 22 nowe tramwaje Pesa 122NaL.

</doc>
<doc id="139119" url="https://pl.wikipedia.org/wiki?curid=139119" title="Edward Moskal (działacz polonijny)">
Edward Moskal (działacz polonijny)

Edward J. Moskal (ur. 21 maja 1924 w Chicago, zm. 22 marca 2005 tamże) – przedsiębiorca polskiego pochodzenia, działacz polonijny, prezes Kongresu Polonii Amerykańskiej.
Życiorys.
Urodził się w rodzinie polskich przedsiębiorców, mieszkających w Chicago. Ukończył w tym mieście polską szkołę katolicką im. św. Jana Kantego. Krótko pracował jako broker ubezpieczeniowy, a w czasie II wojny światowej służył w armii amerykańskiej.
Następnie sprawował funkcję prezesa przedsiębiorstwa Alliance Printers &amp; Publishers, które wydaje najstarszy polonijny dziennik w Stanach Zjednoczonych „Dziennik Związkowy” oraz dwutygodnik „Zgoda”, jak również prezesował przedsiębiorstwu "Alliance Communications Inc." – korporacji radiowej, właścicielowi radiostacji "WPNA 1490 AM", nadającej programy w języku polskim.
W 1942 wstąpił do Związku Narodowego Polskiego (PNA), a w 1967 został skarbnikiem Kongresu Polonii Amerykańskiej. W 1988 objął funkcję prezesa tych organizacji.
Współdziałał ze środowiskami Radia Maryja. Przeciwstawiał się wejściu Polski do Unii Europejskiej. Podejmował działania na rzecz wsparcia polskich starań o akcesję do NATO.
Zmarł 22 marca 2005. Nabożeństwo żałobne odbyło się w kościele świętego Jana Kantego w Chicago. Wzięła w nim udział delegacja Rządu RP, biskup Sławoj Leszek Głódź oraz niektórzy znani przedstawiciele Polonii. Pogrzeb odbył się 30 marca 2005 w Niles, na cmentarzu St. Adalbert.
Odznaczenia i wyróżnienia.
W 1993, za "wybitne zasługi w działalności polonijnej oraz osiągnięcia w dziedzinie polsko-amerykańskiej współpracy" prezydent Lech Wałęsa odznaczył go Krzyżem Komandorskim z Gwiazdą Orderu Zasługi Rzeczypospolitej Polskiej. W 1997 został mianowany honorowym obywatelem Krakowa oraz doktorem "honoris causa" Akademii Medycznej w Poznaniu. W 1998 został odznaczony Medalem Polonia Mater Nostra Est. W maju 2001 został uhonorowany Złotym Orderem Matki Bożej Królowej Polski. W 2002 został honorowym obywatelem Dębicy, a w 2003 - Zamościa. Pośmiertnie w 2007 został uhonorowany Wawrzynem Polonijnym Stowarzyszenia „Wspólnota Polska” (2007).

</doc>
<doc id="139120" url="https://pl.wikipedia.org/wiki?curid=139120" title="Funkcje area hiperboliczne">
Funkcje area hiperboliczne



</doc>
<doc id="139121" url="https://pl.wikipedia.org/wiki?curid=139121" title="Area cosinus hiperboliczny">
Area cosinus hiperboliczny



</doc>
<doc id="139125" url="https://pl.wikipedia.org/wiki?curid=139125" title="Referenda w Polsce w 1996 roku">
Referenda w Polsce w 1996 roku

18 lutego 1996 r. przeprowadzono w Polsce dwa referenda ogólnokrajowe:
Ustawa o referendum.
Ustawa o referendum została uchwalona 29 czerwca 1995 r. (Dz.U. 99 poz 487 z 25.08.1995). 
Przedmiot referendów.
Referendum uwłaszczeniowe.
29 listopada 1995 prezydent RP Lech Wałęsa, po uzyskaniu zgody Senatu RP, zarządził referendum o powszechnym uwłaszczeniu obywateli.
Pytanie referendalne brzmiało:
"Czy jesteś za przeprowadzeniem powszechnego uwłaszczenia obywateli?"
Referendum prywatyzacyjne.
Sejm 21 grudnia 1995 r. podjął uchwałę o przeprowadzeniu referendum o niektórych kierunkach wykorzystania majątku państwowego.
Pytania referendalne brzmiały:
Wyniki.
"Poniższe dane podano na podstawie obwieszczenia Państwowej Komisji Wyborczej z 24 lutego 1996."
Pytanie uwłaszczeniowe.
"Przeprowadzenie powszechnego uwłaszczenia obywateli"

</doc>
<doc id="139126" url="https://pl.wikipedia.org/wiki?curid=139126" title="Takashi Koizumi">
Takashi Koizumi

 – japoński reżyser, wieloletni asystent Akiry Kurosawy.
Studiował w Tokijskim Instytucie Politechniki i Fotografii, następnie zaś na Uniwersytecie Waseda.
Ponad 25 lat współpracował z Kurosawą, jako operator, a następnie jego asystent. Po jego śmierci, podjął się pracy nad "Ame agaru" (Po deszczu). Jest to film, do którego Akira Kurosawa napisał scenariusz i zamierzał wyreżyserować, jednak na kilka tygodni przed rozpoczęciem zdjęć zmarł. Film ukazał się na ekranach w 1999 roku i jest pierwszym filmem fabularnym, który Takeshi Koizumi wyreżyserował samodzielnie.

</doc>
<doc id="139127" url="https://pl.wikipedia.org/wiki?curid=139127" title="Referendum uwłaszczeniowe">
Referendum uwłaszczeniowe



</doc>
<doc id="139128" url="https://pl.wikipedia.org/wiki?curid=139128" title="Referendum w Polsce w 1997 roku">
Referendum w Polsce w 1997 roku

Referendum ogólnokrajowe w sprawie przyjęcia nowej Konstytucji RP, nazywane referendum konstytucyjnym, odbyło się 25 maja 1997. 
Pytanie referendalne brzmiało: 
Wyniki.
Poniższe dane podano na podstawie obwieszczenia Państwowej Komisji Wyborczej z 26 maja 1997 i 8 lipca 1997.
Pytanie.
"Przyjęcie Konstytucji Rzeczypospolitej Polskiej uchwalonej przez Zgromadzenie Narodowe w dniu 2 kwietnia 1997 r."
Zgodnie z Ustawą Konstytucyjną z dnia 23 kwietnia 1992 r. o trybie przygotowania i uchwalenia Konstytucji Rzeczypospolitej Polskiej, konstytucja zatwierdzona przez Zgromadzenie Narodowe miała być przyjęta w referendum niezależnie od frekwencji. Natomiast sama Ustawa o referendum z 29 czerwca 1995 r. w art. 9, ust. 1 stanowiła, iż referendum w sprawie istotnej dla państwa (inna kategoria referendum od referendum konstytucyjnego) jest wiążące, gdy bierze w nim udział więcej niż połowa uprawnionych do głosowania. W związku z nadrzędnością ustaw konstytucyjnych nad zwykłymi ustawami Konstytucja została więc przyjęta. Ważność referendum stwierdziło orzeczenie Sądu Najwyższego - Izby Administracyjnej, Pracy i Ubezpieczeń Społecznych z 15 lipca 1997 r. (sygn. III SW 435/97):
"Referendum konstytucyjne przeprowadzone w dniu 25 maja 1997 r. na podstawie zarządzenia Prezydenta Rzeczypospolitej Polskiej z dnia 2 kwietnia 1997 r. () jest ważne."
Konstytucja ta, dotychczas z dwiema nowelizacjami i ze sprostowaniem, obowiązuje do dziś.

</doc>
<doc id="139129" url="https://pl.wikipedia.org/wiki?curid=139129" title="Referendum konstytucyjne">
Referendum konstytucyjne

Referendum konstytucyjne jest w wielu państwach wymagane dla przyjęcia konstytucji bądź jej zmiany.
Obywatele w głosowaniu powszechnym akceptują bądź odrzucają propozycje przedstawione przez uprawniony organ (parlament bądź Konstytuantę).
Polska.
Przyjęcie Konstytucji Rzeczypospolitej Polskiej z 1997.
Instytucja referendum konstytucyjnego została wprowadzona w 1992 przez ustawę konstytucyjną o trybie przygotowania i uchwalenia Konstytucji RP. Prace nad nową Konstytucją, rozpoczęte w 1992, zostały zwieńczone w 1997 uchwaleniem Konstytucji Rzeczypospolitej Polskiej przez Zgromadzenie Narodowe w dniu 2 kwietnia.
Zgodnie z ustawą, Prezydent RP zarządził referendum na dzień 25 maja 1997. Za przyjęciem Konstytucji opowiedziało się 52,70% głosujących. Nowo uchwalona Konstytucja weszła w życie w dniu 17 października 1997.
Procedura zmiany Konstytucji.
W przypadku zmiany treści rozdziału I, II lub XII (dotyczących, odpowiednio: podstaw ustrojowych; praw, wolności i obowiązków; trybu zmiany Konstytucji), grupa co najmniej 1/5 ustawowej liczby posłów, Senat lub Prezydent RP mogą zażądać przeprowadzenia referendum.
Inne państwa.
Stany Zjednoczone.
Mechanizm rewizji (poprawek; ang. "amendment") Konstytucji federalnej nie wymaga przeprowadzenia referendum. Prawa poszczególnych stanów określają zasady zgłaszania wniosków o zmianę ich konstytucji i regulują zasady przyjmowania poprawek.

</doc>
<doc id="139132" url="https://pl.wikipedia.org/wiki?curid=139132" title="Szkło akrylowe">
Szkło akrylowe

Szkło akrylowe, szkło organiczne, "potocznie" plexiglas, pleksi, metapleks, "żargonowo" pleksa – przezroczyste tworzywo sztuczne, którego głównym składnikiem jest poli(metakrylan metylu) (PMMA, od ). Niektóre rodzaje szkła akrylowego zawierają też pewne ilości innych poliakrylowych polimerów i kopolimerów.
"Plexiglas" jest nazwą handlową nadaną przez jednego z producentów płyt akrylowych. Nazwy handlowe stosowane przez innych producentów to: "Akrylon", "Altuglas", "Limacryl", "Oroglas", "P-Plex", "PerClax", "Perspex", "Plexpol", "Setacryl".
Właściwości.
Wybrane właściwości pleksi:
Wada:
Otrzymywanie.
Polimetakrylan metylu otrzymuje się w wyniku polimeryzacji rodnikowej (produktem jest polimer ataktyczny, bezpostaciowy) lub anionowej (polimery krystaliczne: izotaktyczne i syndiotaktyczne).
Kształtki i płyty ze szkła akrylowego można otrzymywać na dwa sposoby:

</doc>
<doc id="139133" url="https://pl.wikipedia.org/wiki?curid=139133" title="Referendum w Polsce w 2003 roku">
Referendum w Polsce w 2003 roku

Referendum w Polsce w 2003 roku – referendum ogólnokrajowe w sprawie przystąpienia Polski do Unii Europejskiej i ratyfikacji traktatu ateńskiego, tzw. "referendum europejskie" bądź "akcesyjne", trwało dwa dni – 7 i 8 czerwca 2003.
Polacy odpowiadali na następujące pytanie:
Wyniki.
"Poniższe dane podano na podstawie obwieszczenia Państwowej Komisji Wyborczej z 9 czerwca 2003 i 21 lipca 2003."
Pytanie.
"Przystąpienie Rzeczypospolitej Polskiej do Unii Europejskiej"
Sąd Najwyższy uznał referendum za ważne. Wynik referendum był wiążący, gdyż w referendum wzięła udział więcej niż połowa uprawnionych do głosowania obywateli. Większość głosujących opowiedziała się za przystąpieniem Polski do Unii Europejskiej.
Statystyki lokalne.
Największe poparcie dla integracji (prawie 90% oddanych głosów ważnych) zanotowano w gminach w woj. zachodniopomorskim, lubuskim, śląskim, dolnośląskim oraz w dużych miastach Polski zachodniej i centralnej. Procentowo najwięcej głosów za integracją było w gminie Gozdnica (91%) w powiecie żagańskim. Najwięcej jeżeli chodzi o liczbę padło w Warszawie (ponad 781 tysięcy, czyli 84%). Najmniejsze poparcie dla członkostwa w UE było w województwach podlaskim i lubelskim. Najwięcej głosów na „nie” padło w gminie Godziszów (woj. lubelskie), gdzie przeciwko integracji z Unią Europejską zagłosowało 88% wyborców.
Koszty przeprowadzenia referendum.
Referendum kosztowało 82 279 418 zł.
Zwolennicy i przeciwnicy.
Referendum było swojego rodzaju zwycięstwem partii proeuropejskich, w tym rządzącej ówcześnie lewicy, czyli SLD i UP. Udało się przekonać do wstąpienia do UE ponad 3/4 głosujących. Integrację popierały też takie partie jak Unia Wolności, Polskie Stronnictwo Ludowe, Platforma Obywatelska, Prawo i Sprawiedliwość i Zieloni 2004. Przeciwnikami byli Liga Polskich Rodzin, Unia Polityki Realnej oraz Samoobrona Rzeczpospolitej Polskiej. W czasie wyborów do Parlamentu Europejskiego rok później, zainteresowanie społeczeństwa, a w rezultacie i frekwencja przy urnach, były znacznie niższe.

</doc>
<doc id="139135" url="https://pl.wikipedia.org/wiki?curid=139135" title="Referendum europejskie">
Referendum europejskie



</doc>
<doc id="139136" url="https://pl.wikipedia.org/wiki?curid=139136" title="Po deszczu">
Po deszczu

 – japońsko-francuski film, który powstał na podstawie opowiadania Shūgorō Yamamoto (1903–1967). Na ekrany kin wszedł w roku 1999, polska premiera odbyła się 27 października 2000 roku. Film trwa 91 minut.
Akira Kurosawa jest autorem scenariusza do tego filmu, miał zamiar również go wyreżyserować. Był już gotowy scenopis, dekoracje i kostiumy, ale jego niespodziewana śmierć (6 września 1998 r.) wstrzymała prace nad filmem. Dzieło dokończył wieloletni asystent reżysera Takashi Koizumi. Starał się on dochować wierności cechom twórczości swojego mistrza. Zdecydował się zrezygnować z ekspresyjnego sposobu opowiadania na rzecz spokojnej i klarownej narracji. Gotowy film został zadedykowany pamięci Kurosawy, o czym informuje otwierająca go sekwencja czarno-białych zdjęć starego mistrza.
Dzieło łączy duchowość zen z mentalnością Zachodu.
Opis filmu.
Akcja filmu rozgrywa się w erze Kyōhō (1716–1735). Ihei Misawa jest rōninem, biegłym w sztukach walki. Podczas podróży z żoną Tayo zatrzymuje się w skromnej gospodzie nad rzeką. Czeka na możliwość kontynuowania podróży, aż poziom rzeki opadnie. W oberży znajduje się również grupa ubogich podróżnych. Rōnin, widząc narastające wśród nich konflikty, decyduje się (pomimo sprzeciwu żony) na udział w płatnych walkach, a zarobione pieniądze przeznacza na jedzenie dla ludzi z gospody.
Podczas jednej z przechadzek w lesie łagodzi spór między samurajami, co budzi podziw miejscowego księcia Shigeaki, który proponuje mu posadę mistrza walk na swoim dworze. Podczas szermierczego egzaminu niechcący ośmiesza umiejętności popędliwego księcia, zrażając go do siebie. Wykorzystują to dworscy intryganci i donoszą księciu, że Ihei walczył dla pieniędzy, co jest dyshonorem dla samuraja. Ihei wyrusza więc z żoną w dalszą wędrówkę.

</doc>
<doc id="139137" url="https://pl.wikipedia.org/wiki?curid=139137" title="Referendum akcesyjne">
Referendum akcesyjne



</doc>
<doc id="139138" url="https://pl.wikipedia.org/wiki?curid=139138" title="Referendum unijne">
Referendum unijne



</doc>
<doc id="139144" url="https://pl.wikipedia.org/wiki?curid=139144" title="Akira Terao">
Akira Terao

 – japoński muzyk i aktor. 
Terao jest synem aktora i reżysera Jūkichi Uno. W 1964 r. założył zespół muzyczny, którego był wokalistą. Zespół wybił się dwa lata później piosenką pod tytułem "Forever, Forever". W 1981 r. nagrali singel "Rubī-no yubi-wa" (ルビーの指環, „Rubinowy pierścionek”) oraz album „Reflections” (リフレクションズ), który sprzedał się w Japonii w latach osiemdziesiątych XX w. w ponad półtoramilionowym nakładzie. Album, oprócz "Rubī-no yubi-wa", zawiera takie utwory jak: "Shadow City" i "Sasurai" („Wagabunda”). Za piosenkę "Rubī-no yubi-wa", otrzymali nagrodę Industry Award dla najlepszej piosenki i najlepszego tekstu, krążek zaś zdobył nagrodę w kategorii najlepszej płyty. Muzykę z płyty określano jako "dorosły współczesny rock japoński". 
W 1983 r. wydany został album "Atmosphere, Reflections II". Akira Terao debiutował w filmie rolą Ken’ichi w "Chikadō-no taiyō-made" z 1968 r., reżyserowanym przez Kei Kumai. W filmie tym występował również jego ojciec, w roli Mori. W 1985 Terao po raz pierwszy pracował na planie z Kurosawą. Otrzymał bowiem rolę w filmie „Ran”. Pięć lat później zagrał rolę "Ja" w "Snach".

</doc>
<doc id="139145" url="https://pl.wikipedia.org/wiki?curid=139145" title="Dolina Śmierci (Kalifornia)">
Dolina Śmierci (Kalifornia)

Dolina Śmierci () – obszar bezodpływowej depresji na pustyni Mojave w południowej części stanu Kalifornia. Najniżej położony punkt znajduje się 86 m p.p.m., stanowiąc największą depresję w Ameryce Północnej oraz drugą (po Laguna del Carbón) na półkuli zachodniej. Depresja powstała w trzeciorzędowym rowie tektonicznym.
Dolinę otacza potężne pasmo górskie Panamint z najwyższym szczytem Telescope Peak 3368 m n.p.m. oraz pasmo gór Amargosa.
Klimat zwrotnikowy, suchy, z opadami nie przekraczającymi 50 mm rocznie (w niektórych latach deszcz nie pada w ogóle). Najbardziej suche miejsce Ameryki i jedno z najgorętszych miejsc na Ziemi, gdzie 10 lipca 1913 roku temperatura osiągnęła 56,7 °C (134 °F). Jest to światowy rekord temperatury powietrza. Wilgotność powietrza wynosi w Dolinie Śmierci średnio około 1%.
Rzeki w Dolinie mają charakter okresowych (Salt Creek, Furnace Creek). Niewielkie słone jezioro o nazwie Badwater zawiera bardzo niezwykłą faunę. Na terenie Racetrack Playa występuje zjawisko tzw. „wędrujących kamieni”. Na obszarze tym po gwałtownych ulewach występuje płynące błoto, które wysycha i pęka. W nocy na skutek obniżenia temperatury poniżej zera dochodzi do zamarzania powierzchni i utworzenia na niej warstwy lodu. Wówczas silne wiatry wiejące w dolinie mogą przesuwać po tymczasowo śliskiej lodowej powierzchni nawet ciężkie kamienie o wadze do 300 kg w kierunku środka Racetrack Playa. 
W 1933 została ogłoszona narodowym pomnikiem Stanów Zjednoczonych, a w 1994 – parkiem narodowym.

</doc>
<doc id="139146" url="https://pl.wikipedia.org/wiki?curid=139146" title="Dolina Śmierci (Bydgoszcz)">
Dolina Śmierci (Bydgoszcz)

Dolina Śmierci – miejsce masowego mordu i jednocześnie grobu mieszkańców Bydgoszczy i okolic wymordowanych jesienią 1939 przez członków pomorskiego oddziału "Selbstschutzu" oraz SS-manów z oddziału "Einsatzkommando 16". Fordońska „Dolina Śmierci” jest największą mogiłą zbiorową na terenie Bydgoszczy, a zarazem stanowi najbardziej znany symbol martyrologii mieszkańców miasta.
Lokalizacja.
„Dolina Śmierci” znajduje się na osiedlu Bohaterów w bydgoskiej dzielnicy Fordon. Stanowi malowniczy wąwóz w Zboczu Fordońskim, na terenie Nadwiślańskiego Parku Krajobrazowego.
Zbrodnia.
Jesienią 1939 r., z powodu przepełnienia ciałami masowych grobów przygotowanych w Tryszczynie czy Borównie, Niemcy zaczęli się rozglądać za nowym miejscem na przeprowadzanie zbiorowych mordów. Ich wybór padł na wąską i krętą dolinę, leżącą pomiędzy drugim a trzecim wzniesieniem Wzgórz Miedzyńskich, znajdującą się w odległości około 12 kilometrów na północny wschód od Bydgoszczy. Pierwszą egzekucję mieszkańców Bydgoszczy przeprowadzono w fordońskiej „Dolinie Śmierci” w dniu 10 października 1939 r., a kolejne odbywały się aż do 26 listopada 1939 r.
Historycy nie są w stanie ustalić ilu Polaków i Żydów zostało zamordowanych w „Dolinie Śmierci”, co wynika w dużej mierze z faktu, iż nie odnaleziono żadnych udokumentowanych źródeł zbrodni fordońskiej. Najbardziej prawdopodobna liczba ofiar zbrodni fordońskiej wynosi od 1200 do 1400 Polaków i Żydów.
Po wojnie zwłoki ekshumowanych uroczyście pochowano na cmentarzu honorowym na Wzgórzu Wolności w Bydgoszczy.
Kompleks martyrologiczny.
Po zakończeniu II wojny światowej zainteresowanie miejscem straceń „Dolinie Śmierci” było bardzo duże. Proboszcz parafii św. Mikołaja ks. A. Sylka (w czasie wojny związany z AK) ustawił tam kamienny obelisk, upamiętniający dokonane w tym miejscu ludobójstwo. Na obelisku umocowano tablicę w kształcie liścia klonu z napisem: „"Miejsce masowych straceń Polaków pomordowanych przez faszystów hitlerowskich w 1939 roku. Cześć ich pamięci!"„
31 sierpnia 1975 r. na wzgórzu nad „Doliną Śmierci” odsłonięto pomnik autorstwa Józefa Makowskiego poświęcony zamordowanym w tym miejscu mieszkańcom Bydgoszczy. Jego kompozycja stylizuje złamane kłosy zboża na wysokich kolumnach jak wyciągnięte ku niebu ręce męczenników. Sam autor wypowiadał się o pomniku następująco:
Pomnik jest otoczony licznymi tablicami z nazwiskami osób, które tu straciły życie (zobacz ). Na nim też widnieje informacja:
Pomnik wraz z Doliną stanowi kompleks martyrologiczny, w który wkomponowano alejki, rzeźby, symboliczne groby i tablice pamiątkowe. Odbywają się tam coroczne uroczystości patriotyczne i religijne: apele poległych, Drogi Krzyżowe, procesje oraz misteria Męki Pańskiej.
Kalwaria Bydgoska – Golgota XX wieku.
Od 1947 r. „Dolina Śmierci” jest miejscem odbywania – początkowo potajemnych – nabożeństw Drogi Krzyżowej ku czci pomordowanych. Kiedy w 1982 r. u stóp doliny rozpoczęto budowę wielkiego osiedla mieszkaniowego biskup diecezjalny chełmiński ks. bp Marian Przykucki erygował tu nową parafię pod wezwaniem Matki Boskiej Królowej Męczenników (1983 r.).
Po wizycie papieża Jana Pawła II w Bydgoszczy (1999) i jego apelu o „upamiętnienie męczenników naszych czasów”, powstał pomysł budowy w „Dolinie Śmierci” stacji "Drogi Krzyżowej – Golgoty XX wieku". Pierwszą stację poświęcono w 2004 r., ostatnia została ukończona w 2009 r.
Trzynaście stacji Golgoty jest wykonanych w formie 2-metrowych krzyży ze stali nierdzewnej. Natomiast stacja XII (śmierć na Krzyżu) ma formę 24-metrowej ściany, której
najważniejszym elementem jest wizerunek Chrystusa Zwycięskiego w ażurowym krzyżu otoczonym przez mniejsze, symbolizujące męczenników z „Doliny Śmierci”.
Uwieńczeniem starań o wyeksponowanie tego miejsca, było podniesienie 7 października 2008 r. przez biskupa diecezji bydgoskiej bp. Jana Tyrawę pobliskiego kościoła wraz z drogą krzyżową do godności Sanktuarium Królowej Męczenników, Kalwarii Bydgoskiej – Golgoty XX wieku.

</doc>
<doc id="139147" url="https://pl.wikipedia.org/wiki?curid=139147" title="Walther Funk">
Walther Funk

Walther Emanuel Funk (ur. 18 sierpnia 1890 w Trakenach, zm. 31 maja 1960 w Düsseldorfie) – niemiecki ekonomista, polityk NSDAP, prezes Reichsbanku, minister gospodarki III Rzeszy (1938-1945).
Walther Funk studiował na uniwersytecie w Berlinie. W czasie I wojny światowej walczył w oddziale piechoty. 
Pracował jako dziennikarz, a w 1922 został głównym redaktorem prawicowo – centrowej gazety „Berliner Börsenzeitung”. 
Funk zrezygnował z pracy w gazecie w 1931 i wstąpił do NSDAP; dzięki kontaktom z Gregorem Strasserem spotkał się w końcu z Adolfem Hitlerem. Został wybrany na deputowanego do Reichstagu (1932). Od marca 1933 roku był sekretarzem stanu w Ministerstwie Oświecenia i Propagandy Rzeszy (zastępcą Josepha Goebbelsa). W 1938 zastąpił Hermanna Göringa na stanowisku ministra gospodarki Rzeszy, a w 1939 Hjalmara Schachta na stanowisku prezesa Reichsbanku. 
Stanął przed Międzynarodowym Trybunałem Wojskowym w Norymberdze i został skazany na dożywotnie więzienie. Osadzony w Spandau, został zwolniony z więzienia w 1957 z powodu problemów zdrowotnych; zmarł w Düsseldorfie trzy lata później.

</doc>
<doc id="139148" url="https://pl.wikipedia.org/wiki?curid=139148" title="Marian Januszajtis">
Marian Januszajtis



</doc>
<doc id="139149" url="https://pl.wikipedia.org/wiki?curid=139149" title="Yoshiko Miyazaki">
Yoshiko Miyazaki

 – japońska aktorka.
Urodziła się w prefekturze Kumamoto, na wyspie Kiusiu. 
W 1980 r., podczas studiów prawniczych na Uniwersytecie Kumamoto, ukazały się jej zdjęcia w czasopiśmie fotograficznym. Dzięki temu została wybrana do telewizyjnej reklamy jednej z marek aparatów fotograficznych. W tym samym roku zadebiutowała w telewizyjnej tragikomedii "I'm fine", a w 1981 r. dostała rolę w serialu telewizyjnym "Senpachi Sensei of Grade 11B". 
W 1985 r. debiutowała w filmie kinowym "Ran" Akiry Kurosawy. Odtąd często gra w filmach kinowych – między innymi w "Domu Ikkoku" w reżyserii Shin’ichirō Sawai (1986).

</doc>
<doc id="139152" url="https://pl.wikipedia.org/wiki?curid=139152" title="Szarada">
Szarada

Szarada – gatunek literatury stosowanej, zagadka w formie wiersza, w którym w różny sposób zostało zaszyfrowane jakieś zdanie lub wyraz. W szaradzie zwykłej sylaby zaszyfrowanego tekstu są oznaczone kolejno liczbami. Także synonim wszelkich rozrywek umysłowych.
Występowała w formie szarady prasowej i odgrywanych na scenie tzw. żywych szarad (obecnie: kalambury) 
Szarada była popularną zabawą salonową, często stanowiła element flirtu. W "Emmie" Jane Austen pastor Elton daje wyraz swojemu zainteresowaniu jedną z bohaterek, dając jej ułożoną przez siebie szaradę, której rozwiązanie stanowi wyraz "konkury". Podobną scenę odnajdujemy między Lewinem a Kitty w "Annie Kareninie" Lwa Tołstoja.
Historia szarady w Polsce i na świecie jest opisana w książce Krzysztofa Oleszczyka "Szarada".

</doc>
<doc id="139154" url="https://pl.wikipedia.org/wiki?curid=139154" title="Charles Louis Montesqieu">
Charles Louis Montesqieu



</doc>
<doc id="139155" url="https://pl.wikipedia.org/wiki?curid=139155" title="Oberstdorf">
Oberstdorf

Oberstdorf – uzdrowiskowa gmina targowa w południowych Niemczech, w kraju związkowym Bawaria, w rejencji Szwabia, w regionie Allgäu, w powiecie Oberallgäu. Leży w Alpach Algawskich, na wysokości 813 m n.p.m. Według stanu na 31 grudnia 2019 zamieszkana przez 9696 osób.
Znany ośrodek sportów zimowych (m.in. jedno z miast organizujących Turniej Czterech Skoczni). Znajduje się tam skocznia Schattenbergschanze oraz mamucia skocznia narciarska Heini-Klopfer-Skiflugschanze. Miejscowość ta trzykrotnie była organizatorem mistrzostw świata w narciarstwie klasycznym: w latach 1987, 2005 i 2021.
W mieście zlokalizowana jest stacja kolejowa Oberstdorf. Na terenie gminy znajduje się wioska Birgsau, w czasie II wojny światowej jeden z podobozów koncentracyjnych Dachau.
Polityka.
Wójtem gminy jest Klaus King, w radzie gminy zasiadają 24 osoby.

</doc>
<doc id="139156" url="https://pl.wikipedia.org/wiki?curid=139156" title="Michael Fokine">
Michael Fokine



</doc>
<doc id="139159" url="https://pl.wikipedia.org/wiki?curid=139159" title="Bracia Lumière">
Bracia Lumière

Bracia Lumière, August Marie Louis (ur. 19 października 1862 w Besançon, zm. 10 kwietnia 1954 w Lyonie) i Louis Jean (ur. 5 października 1864 w Besançon, zm. 6 czerwca 1948 w Bandol) – francuscy wynalazcy, pionierzy kinematografii.
Życiorys.
Ich ojcem był fotograf i malarz Claude-Antoine Lumière (1840–1911), matką – Jeanne-Josephine Costille. August i Louis byli najstarszymi z rodzeństwa, mieli trzy młodsze siostry (Jeanne, Juliette i France) oraz młodszego brata (Edouarda).
Edukację pobierali w liceum technicznym La Martinière w Lyonie. August zdał maturę w 1879, Louis – w 1880. Obaj bracia mieli podjąć dalsze kształcenie na politechnice (co było życzeniem ich ojca), jednak ostatecznie do tego nie doszło; powodem mogły być ich kłopoty zdrowotne, niechęć matki (która podobno obawiała się, że takie studia zniszczą ich kreatywność) lub brak czasu; zamiast tego bracia podjęli pracę w studiu fotograficznym ojca, w którym pracowali nad udoskonaleniem technik fotograficznych. W 1881 roku Louis opracował tam nową technikę suchych płyt fotograficznych. Płytki te, nazywane "Etiquettes bleues" („Niebieskimi etykietami”), zyskały znaczną popularność i sprzedawały się dobrze. Claude-Antoine Lumière zakupił nieczynną fabrykę kapeluszy, w której otworzył fabrykę wynalezionych przez syna płyt. Z czasem firmą zaczęli zarządzać August i Louis. Osiągała ona znaczne zyski, zwiększając stopniowo w kolejnych latach zatrudnienie i obszar działalności (m.in. zajęła się też produkcją papieru fotograficznego) i sprzedając produkty również za granicą.
W 1883 roku troje spośród rodzeństwa Lumière zawarło małżeństwa z trójką potomków zaprzyjaźnionego z Claude-Antoine Lumière’em Alphonse’a Wincklera; Juliette wyszła za Jules’a Wincklera, Louis ożenił się z Rose Winckler, a August z jej siostrą Marguerite. Po ślubie Louis i August zajęli dwa przedzielone korytarzem mieszkania w domu mieszczącym się naprzeciwko zarządzanej przez nich fabryki.
Wynalezienie kinematografu.
Nie wiadomo, co dokładnie zainspirowało braci do zajęcia się kinematografią. Według jednej z wersji impulsu dostarczył im ich ojciec, który w 1894 roku zobaczył w Paryżu kinetoskop Thomasa Edisona i był pod tak wielkim jego wrażeniem, że powiedział Louisowi "Oto, czym powinieneś się zająć". Bracia Lumière kupili poprzez pośrednika aparat Edisona i rozpoczęli jego badanie. Doszli do wniosku, że wymaga on szeregu ulepszeń, m.in. powinien być lżejszy (ważył ok. 500 kg), oferować ostrzejszy obraz i możliwość oglądania gotowego filmu większej liczbie odbiorców naraz (obrazy Edisona mógł oglądać w danym momencie tylko jeden widz).
Początkowo nad wynalazkiem pracował August, z czasem zastąpił go Louis, który opracował rozwiązanie podczas jednej z bezsennych nocy. Podstawowym problemem aparatu Edisona był brak ostrości filmu, który wynikał z tego, że klatki przesuwały się zbyt szybko. Louis oparł rozwiązanie tego problemu o mechanizm znany z maszyny do szycia – o stopę, która przytrzymywała materiał na miejscu, zapobiegała jego przesuwaniu podczas aplikowania szwu. Podobny mechanizm zastosowany w kinematografie pozwalałby przesuwać taśmę filmową poprzez serię szarpnięć – dzięki temu zatrzymywałaby się ona na krótko, co pozwoliłoby na pełne oświetlenie obrazu i jego dokładne zarejestrowanie przez widza; uzyskany film byłby wyraźniejszy, a jednocześnie tworzyłoby się wrażenie ruchu. Ponadto kinematograf braci Lumière był znacznie lżejszy od półtonowego aparatu Edisona – ważył zaledwie ok. 4 kilogramów, m.in. dzięki temu, że nie wymagał ciężkich baterii, ponieważ był napędzany na korbkę. Dodatkowo był mniej kosztowny w eksploatacji dzięki mniejszemu zużyciu taśmy filmowej niż konkurencyjny aparat (16 klatek na sekundę, a więc o 32 klatki na sekundę mniej niż urządzenie Edisona).
W 1895 bracia skonstruowali i opatentowali kinematograf i 28 grudnia w Salonie Indyjskim przy bulwarze Kapucynów w Paryżu zorganizowali swoją pierwszą publiczną projekcję filmu (nosił on tytuł "Wyjście robotników z fabryki"), obejrzało go 35 osób. Pierwsze filmy braci Lumière były migawkami z życia. Pierwszą fabułę zawarli w obrazie pt. "Polewacz polany". W 1899 opracowali zasadę tzw. fotoramy (fotografii panoramicznej). W 1907 rozpoczęli w swej wytwórni w Lyonie produkcję szklanych płyt do fotografii barwnej metodą autochromową. Louis opracował w 1935 metodę anaglifową filmu (film trójwymiarowy). Auguste poświęcił się z czasem badaniom w dziedzinie chemii fizjologicznej.

</doc>
<doc id="139160" url="https://pl.wikipedia.org/wiki?curid=139160" title="Konstytucja z 1997">
Konstytucja z 1997



</doc>
<doc id="139161" url="https://pl.wikipedia.org/wiki?curid=139161" title="Cato Guldberg">
Cato Guldberg

Cato Maximilian Guldberg (ur. 11 sierpnia 1836 w Christianii (późniejsze Oslo), zm. 14 stycznia 1902 tamże) – norweski chemik i matematyk. Guldberg studiował na Uniwersytecie w Christianii i tam później został profesorem matematyki stosowanej. 
Życiorys.
Wspólnie ze swoim szwagrem Peterem Waage odkrył i opublikował w 1864 prawo działania mas określające stan równowagi chemicznej w zależności od stężeń lub ciśnień substratów i produktów reakcji (obaj naukowcy studiowali również zależność stanu równowagi od temperatury). Ich wkład początkowo nie został zauważony, prawdopodobnie dlatego, że ich praca została opublikowana w języku norweskim. Również po publikacji w 1867 w języku francuskim znaczenie odkrytej przez nich zależności nie było docenione. Kluczowe znaczenie prawa działania mas zostało zauważone i nagłośnione przez naukowców z uniwersytetu w Oksfordzie, W. Essona i V. Harcourta. Prace Guldberga i Waagego nad prawem działania mas trwały do 1879 roku.
W roku 1870 Guldberg badał w jaki sposób obniżenie temperatury krzepnięcia oraz prężności pary czystej cieczy zależy od zawartości substancji rozpuszczonej. 
W 1880 sformułował prawo Guldberga określające związek pomiędzy parametrami wrzenia a temperaturą krytyczną danej cieczy.

</doc>
<doc id="139162" url="https://pl.wikipedia.org/wiki?curid=139162" title="Fritz Sauckel">
Fritz Sauckel

Ernst Fritz (Friedrich) Christoph Sauckel (ur. 27 października 1894, zm. 16 października 1946 w Norymberdze) – zbrodniarz wojenny, był pełnomocnikiem do spraw zatrudnienia (w tym przypadku pracowników przymusowych) od 21 marca 1942 do końca II wojny światowej oraz SS-Obergruppenführerem.
Urodził się w Haßfurt-am-Main koło Bambergu. Był dzieckiem listonosza i krawcowej, uczył się w miejscowej szkole, ale z powodu choroby matki zakończył naukę wcześnie. Kiedy miał 15 lat dołączył do floty handlowej Norwegii i Szwecji. Podróżował po świecie; kiedy wybuchła I wojna światowa był akurat w drodze do Australii. Został internowany i trafił do Francji (1914-1919).
Po powrocie do Niemiec znalazł pracę jako ślusarz i producent narzędzi w fabryce w Schweinfurcie. Studiował inżynierię w Ilmenau od 1922 do 1923. W 1923 wstąpił do NSDAP (otrzymał numer 1395), również w tym samym roku ożenił się. Sauckel został mianowany gauleiterem Turyngii (1927), a 6 lat później namiestnikiem Rzeszy w tym kraju. W 1934 otrzymał honorowy stopień Obergruppenführera (generała) w SA i SS.
W czasie II wojny światowej zajmował się sprawami zatrudnienia, 21 marca 1942 objął urząd „Generalnego Pełnomocnika do spraw wykorzystania siły roboczej” ("Generalbevollmächtigter für den Arbeitseinsatz") - głównie za sprawą rekomendacji przez Alberta Speera u Hitlera. Jego zadaniem było kontrolowanie napływu robotników przymusowych (głównie ze wschodu).
Stanął przed Trybunałem w Norymberdze; został uznany za winnego - zarzucono mu zbrodnie przeciw ludzkości. Ponadto jako gauleiter Turyngii posiadał najwyższą władzę polityczną i cywilną w tym okręgu, a co za tym idzie, był bezpośrednio odpowiedzialny za deportację do obozów koncentracyjnych ludności żydowskiej, zamieszkującej tamte tereny. Został powieszony w 1946. Jego ostatnie słowa to: "Ich sterbe unschuldig, mein Urteil ist ungerecht. Gott beschütze Deutschland!" („Umieram niewinny, mój wyrok jest niesprawiedliwy. Boże chroń Niemcy!”)

</doc>
<doc id="139163" url="https://pl.wikipedia.org/wiki?curid=139163" title="Peter Waage">
Peter Waage

Peter Waage (ur. 29 czerwca 1833 we Flekkefjord, zm. 13 stycznia 1900 w Kristianii (ob. Oslo)) – norweski chemik, profesor Uniwersytetu w Oslo, który wspólnie ze swoim szwagrem Cato Guldbergiem odkrył i opublikował w 1864 prawo działania mas (zobacz historię odkrycia).

</doc>
<doc id="139165" url="https://pl.wikipedia.org/wiki?curid=139165" title="Ministerstwo Edukacji">
Ministerstwo Edukacji



</doc>
<doc id="139166" url="https://pl.wikipedia.org/wiki?curid=139166" title="Fryderyk I Barbarossa">
Fryderyk I Barbarossa

Fryderyk I Barbarossa (Rudobrody) (ur. ok. 1122, zm. 10 czerwca 1190) – z dynastii Hohenstaufów, syn księcia Szwabii – Fryderyka II i księżniczki Judyty, córki księcia Bawarii Henryka IX Czarnego (zm. 1126) z rodu Welfów, konkurencyjnego w tamtym okresie wobec Hohenstaufów. Po śmierci ojca (1147) przyjął tytuł księcia Szwabii (jako Fryderyk III), 4 marca 1152 został wybrany na króla niemieckiego, a 18 czerwca 1155 r. został koronowany na cesarza rzymskiego. W latach 1154–1186 był również królem Włoch. W latach 1156–1190 był hrabią Burgundii – Franche-Comté poprzez swe małżeństwo z Beatrycze I Burgundzką. W swych rządach wzorował się na najważniejszych cesarzach, między innymi Justynianie I Wielkim i Karolu Wielkim.
Koronacja cesarska.
Zgodnie z ugodą zawartą z papieżem Eugeniuszem III w Konstancji w 1153 roku, w następnym roku Fryderyk wkroczył do Włoch. W trakcie działań zbrojnych w jego ręce wpadł Arnold z Brescii, którego wydał papieżowi Hadrianowi IV i został ukoronowany w Rzymie na cesarza 18 czerwca 1155 roku.
Konflikt z papiestwem, walki we Włoszech.
Konflikt rozpoczęło starcie z legatem papieskim Rolandem (późniejszym papieżem Aleksandrem III) podczas sejmu Rzeszy w Besançon w 1157. Wtedy to legat papieski oświadczył, że korona cesarska stanowi kościelne „beneficjum”, odnawiając tym samym spór o inwestyturę. Kolejne starcie nastąpiło podczas sejmu na Polach Ronkalskich w 1158. Ponieważ postanowień ronkalijskich nie uznały miasta lombardzkie, Fryderyk postanowił uśmierzyć oporne miasta z wykorzystaniem siły zbrojnej.
Pierwszy opór stawiła sprzymierzona z Mediolanem Brescia, która jednak szybko skapitulowała. 6 sierpnia 1158 rozpoczęło się oblężenie Mediolanu, który skapitulował 7 września. W lutym 1159 miasto odmówiło uznania nowych postanowień ronkalijskich z 1158. W międzyczasie, w czerwcu rozpoczęło się 7-miesięczne oblężenie Cremy, która padła 27 stycznia 1160. Po zdobyciu Cremy Niemcy stoczyli nieudaną bitwę pod Carcano (czerwiec 1160), po czym ponownie przystąpili do oblężenia Mediolanu (sierpień 1161). Miasto padło 7 marca 1162 i zostało zburzone przez zwycięzców. Po Mediolanie poddały się inne miasta Lombardii, które wróciły pod władzę cesarza.
Od 1167 prowadził wojny z miastami północnowłoskimi, które w obronie przed nim zawiązały Ligę Lombardzką. Miesiąc później Fryderyk obległ Ankonę, a jego wojska rozbiły Rzymian w bitwie pod Tuskulum 29 maja 1167 r. Zwycięstwo umożliwiło Fryderykowi zdobycie Rzymu, z którego zbiegł papież Aleksander III. W sierpniu 1167 w zajętym przez Niemców Rzymie wybuchła epidemia gorączki malarycznej, która zmusiła cesarza do opuszczenia miasta, a następnie Italii.
W latach 1174–1177 Fryderyk po raz kolejny wyprawił się do Italii. W maju 1175 doszło do pertraktacji pokojowych z papieżem Aleksandrem III w Montebello, które nie przyniosły rezultatu. Spowodowało to wybuch nowych walk jesienią 1175. Po klęsce pod Legnano w maju 1176 r. z wojskami Ligi Lombardzkiej cesarz zawarł porozumienie pokojowe i uznał Aleksandra III za jedynego prawowitego papieża. Konflikt został zakończony ukorzeniem się Fryderyka I przed papieżem Aleksandrem III 24 lipca 1177 w Wenecji.
Ostatnia wyprawa do Italii miała miejsce w latach 1184–1186 i zakończyła się pojednaniem cesarza z Mediolanem i uzyskaniem korony Sycylii.
Rządy w Niemczech.
W aktach cesarskich w 1157 roku po raz pierwszy pojawiła się formuła „Święte Cesarstwo” na określenie Rzeszy Niemieckiej. Podczas Sejmu Cesarstwa w 1158 roku cesarz Fryderyk I musiał zgodzić się na to, aby książęta mogli dzielić swoje państwa pomiędzy potomstwo zgodnie z regułami patrymonialnymi. Była to formalna sankcja ze strony Cesarstwa dla rozdrobnienia feudalnego w Niemczech.
III krucjata.
Chcąc pokazać swą mocną pozycję jako cesarza, Fryderyk zorganizował III krucjatę. Jej celem było odzyskanie utraconej w 1187 Jerozolimy. Po zawarciu pokoju z papieżem, wyprawa wyruszyła w 1189 r. (król Francji – Filip II August i król Anglii – Ryszard I Lwie Serce wyruszyli na krucjatę w 1190 r.). Wojska Fryderyka przemaszerowały przez Węgry, Serbię, Rumunię, po czym dotarły do Konstantynopola jesienią 1189 roku.
Krucjata ta zakończyła się na skutek utonięcia cesarza w rzece Salef. Dokładne okoliczności śmierci nie są znane. Źródła historyczne podają, iż nastąpiło to w trakcie kąpieli lub podczas upadku z konia do rzeki.
Do tych wydarzeń nawiązuje legenda mówiąca, że Fryderyk nie utonął, natomiast śpi skamieniały w jaskini w górach Kyffhäuser w Turyngii; siedzi tam przy stole z sześcioma rycerzami, czekając, aż nastąpi właściwy czas. Ma z niej wyjść z chwilą, gdy jego ruda broda owinie się trzy razy wokół stołu, by wyratować Niemcy z opresji i zapewnić im najwyższe miejsce wśród narodów świata.
Małżeństwa i potomstwo.
Fryderyk Barbarossa miał dwie żony: pierwszą była poślubiona ok. 1147 r. Adela von Vohburg (zm. 1190), z którą jednak nie doczekał się potomstwa i z którą się rozstał (unieważnienie małżeństwa) w 1153 r., drugą żoną była poślubiona w 1156 r. Beatrycze I Burgundzka (zm. 1184), córka Renalda III, hrabiego Burgundii.
Z drugiego małżeństwa pochodzili:
W kulturze popularnej.
Fryderyk Barbarossa przewodzi cywilizacji niemieckiej w grze Civilization VI, a w istnieje kampania poświęcona Barbarossie.

</doc>
<doc id="139167" url="https://pl.wikipedia.org/wiki?curid=139167" title="Stała trwałości">
Stała trwałości



</doc>
<doc id="139168" url="https://pl.wikipedia.org/wiki?curid=139168" title="Stała nietrwałości">
Stała nietrwałości



</doc>
<doc id="139169" url="https://pl.wikipedia.org/wiki?curid=139169" title="Rainier III Grimaldi">
Rainier III Grimaldi

Rainier III, Rainier Louis Henri Maxence Bertrand Grimaldi (ur. 31 maja 1923 w Monako, zm. 6 kwietnia 2005 tamże) – 13. książę Monako z dynastii Grimaldich od 9 maja 1949 do 6 kwietnia 2005, syn Pierre’a, księcia Valentinois i jego małżonki, Charlotte, księżnej Valentinois.
Powiązania rodzinne i edukacja.
Książę Rainier urodził się 31 maja 1923 roku w Monako.
Jego rodzicami byli Pierre, książę Valentinois, urodzony jako hrabia z francuskiej dynastii de Polignac i jego żona, Charlotte, księżna Valentinois, nieślubna córka i jedyne dziecko panującego w Monako władcy.
Jego dziadkami byli ze strony ojca Maxence, hrabia Polignac i jego małżonka, Susana, hrabina Polignac; natomiast ze strony matki Ludwik II, panujący w księstwie w latach 1922–1949 i jego dawna kochanka, Maria Louvet, pochodząca z Algierii. Poprzez małżeństwo dziadka jego przybraną babką była Gizela, księżna Monako.
Miał starszą siostrę, Antoinette, baronową Massy.
W czasie chrztu świętego otrzymał imiona Rainier Louis Henri Maxence Bertrand, wszystkie na cześć swoich bezpośrednich przodków, w tym obydwu dziadków.
Genealogicznie książę należał do dynastii de Polignac, z której pochodził jego ojciec. Nosił jednak rodowe nazwisko władców Monako, Grimaldi, i takie noszą jego potomkowie w linii męskiej. Descendenci Rainiera III pozostają w linii sukcesji do tytułu księcia Polignac.
Edukacja.
Zgodnie z wolą ojca, książę rozpoczął naukę w Anglii. Był uczniem prestiżowych szkół publicznych, Summerfields w St Leonards-On-Sea w Sussex, a potem w Stowe w Buckinghamshire. Uczęszczał do Institut Le Rosey w Rolle i Gstaad od 1939. W 1943 ukończył studia na uniwersytecie w Montpellier i otrzymał tytuł naukowy ze sztuki. Pobierał też nauki w Instytucie Nauk Politycznych w Paryżu.
Członek rodziny książęcej.
Matka księcia Rainiera była jedynym dzieckiem następcy tronu, księcia Ludwika. Pochodziła jednak ze związku pozamałżeńskiego i dlatego nosiła nazwisko Louvet. Nie miała żadnych praw do dziedziczenia monakijskiego tronu po swoim dziadku i ojcu. Panujący wówczas książę Albert I nie zgadzał się na ślub syna z matką jego córki. Książę Ludwik postanowił adoptować dziewczynę i uczynić ją swoją sukcesorką. Gdyby nie posiadał żadnego legalnego potomka, monakijski tron zostałby przejęty przez jego niemieckich kuzynów z dynastii Wirtemberskiej, książąt Urach.
Od 1918 roku Charlotte oficjalnie należała do monakijskiej rodziny książęcej. Na jej męża wybrano francuskiego arystokratę, hrabiego Pierre’a de Polignaca, który przyjął nazwisko żony. Para doczekała się dwojga dzieci, które zapewniły dalszą sukcesję tronu wśród dynastii Grimaldich.
Książę Rainier od początku wychowywany był na przyszłego władcę. Był młodszy od swojej siostry, ale zgodnie z prawem primogenitury, to jemu miał przypaść tron po matce. Wkrótce po jego narodzinach stosunki pomiędzy księżną Charlotte i księciem Pierre’em uległy znacznemu pogorszeniu. Matka wdawała się w kolejne romanse, a ojciec posądzany był o homoseksualizm. Dodatkowo pogłębiał się konflikt pomiędzy Polignakiem a jego teściem. Panujący od 1922 roku książę Ludwik zmuszony został przez Zgromadzenie Narodowe do abdykacji na rzecz zięcia. Zarzucano mu brak dbałości o interesy państwa.
Pod koniec lat 20. księżna Valentinois uciekła z Monako razem ze swoim włoskim kochankiem, zostawiając dzieci pod opieką dziadka. W 1930 roku w Paryżu ogłoszono separację małżonków, a trzy lata później Ludwik udzielił córce rozwodu. Zgodnie z postanowieniami sądowymi, książę Rainier i księżniczka Antoinette mieli pozostawać pod opieką ojca, a tylko wakacje spędzać w towarzystwie matki. Dodatkowo nałożono na księcia Pierre’a banicję, która obowiązywała na terenie Monako. Hrabia powrócił do Francji.
Ojciec zdecydował, że książę Rainier będzie się uczył w jednej ze znanych brytyjskich szkół. Chłopiec nie chciał tam jednak przebywać, co doprowadziło do kolejnego konfliktu pomiędzy Pierre’em a Ludwikiem. Ostatecznie to władca Monako wygrał sprawę sądową i dzieci wróciły do Monte Carlo. W tym czasie księżniczka Antoinette obraziła się na ojca, oskarżając go o egoizm w postępowaniu z bratem. Do kolejne nieporozumienia doszło w 1936, kiedy to książę Pierre uprowadził swoją córkę, domagając się poszanowania wyroku sądu, który to jemu przyznał opiekę nad dziećmi. Książę Valentinois nie chciał, by jego potomków wychowywał markiz Carlo Strozzi, ówczesny kochanek Charlotte.
Antoinette i Rainier zamieszkali w Monako. Książę utrzymywał z ojcem kontakt listowny, co doprowadziło do znacznej poprawy ich stosunków. Oboje byli załamani, gdy korespondencja urwała się na czas II wojny światowej.
Następca tronu.
Tymczasem księżna Valentinois usilnie starała się uzyskać kościelne stwierdzenie nieważności małżeństwa z hrabią Polignakiem, aby móc wziąć ślub z markizem Strozzim. Rząd francuski odmówił jej jednak pomocy. Charlotte uznała, że wydając na świat dwoje potomków wypełniła swój obowiązek i postanowiła zrzec się praw do tronu na rzecz swojego syna. Tak też zrobiła, dnia 30 maja 1944 roku, czyniąc Rainiera pierwszym w linii sukcesji. Spowodowało to konflikt pomiędzy matką i bratem a księżniczką Antoinette, która jako starsza rościła sobie prawa do objęcia w przyszłości władzy w państwie. Decyzję księżnej oficjalnie uzasadniono tym, że katoliccy poddani w Monako nie zaakceptują na tronie rozwódki, pochodzącej na dodatek z nieprawego łoża.
II wojna światowa.
28 września 1944 chcąc zrekompensować proniemiecką politykę swojego dziadka Rainier Grimaldi zaciągnął się do Francuskiej Armii Wyzwolenia. W stopniu szeregowego walczył w 7 Pułku Strzelców Algierskich w Alzacji. Za zasługi otrzymał Legię Honorową V klasy (w 1947), francuski Krzyż Wojenny 1939–1945 ze srebrną gwiazdą, belgijski Krzyż Wojenny 1940–1945 z palmą i amerykańską Brązową Gwiazdę. W kwietniu 1949 otrzymał awans do stopnia kapitana Francuskich Sił Zbrojnych a w grudniu 1954 pułkownika.
Książę Monako.
9 maja 1949 roku zmarł książę Ludwik II i nowym władcą został książę Rainier III. Za jego następczynię uważano księżną Charlotte, ale oficjalnie w tym czasie nikt w księstwie nie nosił tytułu dziedzicznego księcia lub dziedzicznej księżnej. Poprzedni władcy Monako noszący to imię to senior Rainier I w latach 1304 - 1314 i senior Rainier II w latach 1350 - 1407.
Jedną z pierwszych decyzji nowego panującego było zdjęcie banicji nałożonej kilkanaście lat wcześniej na jego ojca. Książę Pierre był zapraszany do Monte Carlo, uczestniczył we wszystkich ważnych uroczystościach, a pierwszą z nich była koronacja syna w 1950 roku. To właśnie przy takich okazjach dochodziło do spotkań księcia i księżnej Valentinois.
W grudniu 1951 roku księżniczka Antoinette wzięła ślub z ojcem dwójki swoich dzieci, Elżbiety i Krystiana (automatycznie mogły zostać one wpisane do linii sukcesji jako legalni potomkowie) i zaczęła ponownie rościć sobie prawa do przejęcia monakijskiego tronu. Jako powód podawała to, że ma syna, który mógłby w przyszłości przedłużyć dynastię. Szanse baronowej Massy i jej potomków na objęcie władzy znacznie zmalały w 1957 roku, kiedy urodziła się księżniczka Karolina i rok później, gdy na świat przyszedł książę Albert. Sytuacja doprowadziła do konfliktu pomiędzy Antoinette, a jej bratową, księżną Grace i zakończyła się wygnaniem baronowej z pałacu.
12 czerwca 1957 razem z rodziną poleciał do Sztokholmu, by odwiedzić swojego ojca, który był tam hospitalizowany od czterech tygodni.
W 1962 przeforsował zmiany w konstytucji kraju, znacznie ograniczając rolę przywódcy. Swój udział we władzy miało mieć odtąd osiemnastoosobowe Zgromadzenie Narodowe.
Był zwolennikiem monarchii, w lutym 1984 roku w Nowym Jorku wygłosił przemowę, w której uznał, że świat potrzebuje więcej monarchów, by uniknąć problemów, z jakimi borykają się republiki.
9 maja 1999 roku książę świętował pięćdziesiątą rocznicę objęcia tronu. Władca obiecywał wówczas, że abdykuje na rzecz swojego syna, ale nigdy do tego nie doszło.
W 2002 roku książę Rainier, zaniepokojony utrzymującym się stanem kawalerskim swojego syna, zdecydował się na modyfikację przepisów, dotyczących dziedziczenia tronu. Usunął zapis o tym, że w linii sukcesji mogą znajdować się dzieci adoptowane. Określił, że osobami uprawnionymi do miejsca w kolejce do tronu będą legalni potomkowie panującego władcy, jego rodzeństwo, i legalni potomkowie jego rodzeństwa. Oznaczało to, że po jego śmierci linia sukcesji nie pozostanie pusta (a stało by się tak, bo dotychczas mogli się w niej znajdować wyłącznie dynastyczni descendenci władcy - których książę Albert wówczas nie posiadał), a znajdą się w niej także jego dwie córki i ich dzieci. Jeżeli linia Grimaldich wygaśnie, to decyzją Zgromadzenia Narodowego tron może zostać przekazany osobie spokrewnionej w dalszym stopniu z panującą rodziną.
Rainier III objął władzę w kraju zaledwie kilka lat po zakończeniu II wojny światowej. Monako utrzymywane było wówczas głównie z zysków z hazardu i z tego było znane wśród europejskich śmietanki towarzyskiej. Grimaldi zdecydował o promowaniu państwa jako raju podatkowego, doprowadził do rozwoju centrów biznesowych, przedstawiał księstwo jako atrakcyjne dla deweloperów i turystów.
Jako członek rodziny książęcej uczestniczył w oficjalnych uroczystościach królewskich, do których należały:
Życie prywatne.
Książę Rainier był atrakcyjnym mężczyzną i miał powodzenie wśród kobiet. Jego przyszła małżonka, poza nienaganną opinią, musiała mu również zapewnić potomstwo, które objęłoby w przyszłości rządy w kraju. Jedną z kandydatek na miejsce księżnej była amerykańska aktorka Marilyn Monroe. Przez kilka lat związany był z francuską aktorką Gisele Pascal, ale temu małżeństwu sprzeciwiał się jego ojciec.
Następca tronu poznał Grace Kelly, amerykańską aktorkę, podczas festiwalu w Cannes w 1955 roku. Kobieta została zaproszona do udziału w sesji zdjęciowej w Pałacu Książęcym. Była wówczas jedną z najważniejszych postaci amerykańskiej delegacji do Francji. Rainier i Grace zostali parą. Książę oświadczył się jej podczas podróży do Stanów Zjednoczonych. 4 stycznia 1956 roku ogłoszono ich zaręczyny. Komunikat nadany w tej sprawie brzmiał: "Jego Książęca Wysokość, Rainier III, Książę Monako, ma zaszczyt ogłosić jego zaręczyny z Panną Grace Kelly, córką Państwa John B. Kelly z Filadelfii".
Ceremonia zaślubin cywilnych miała miejsce w Monako dnia 18 kwietnia, dzień później w Katedrze Św. Mikołaja odbyły się uroczystości religijne. Wśród zaproszonych gości znajdowali się rodzice pana młodego i panny młodej, jego przybrana babcia, księżna Gizela, księżniczka Antoinette, hrabia Charles de Polignac, stryj księcia; spośród zagranicznych rodzin królewskich zaproszenie przyjęli: Faruk I, król Egiptu., Aga Khan i Umberto II, król Włoch. Królowa Elżbieta zgodnie z protokołem odmówiła przyjazdu do Monte Carlo, ponieważ nigdy wcześniej nie spotkała narzeczonych. Wszystkie najważniejsze europejskie stacje telewizyjne przeprowadziły relację z wydarzenia. Grace otrzymała tytuł Jej Książęcej Wysokości Księżnej Monako. Był to największy ślub w księstwie w XX wieku, do którego porównywano uroczystości z 2011 roku, kiedy to książę Albert wstąpił w związek małżeński z Charlene Wittstock.
Małżonkowie spędzili miesiąc miodowy pływając jachtem po Morzu Śródziemnym.
23 stycznia 1957, dziewięć miesięcy po swoim ślubie, księżna Monako urodziła o godzinie 9:32 w Monte Carlo swoje pierwsze dziecko i nową następczynię monakijskiego tronu. Dziewczynka otrzymała imiona Karolina Ludwika Małgorzata i tytuł dziedzicznej księżnej Monako. Książę Rainier poinformował oficjalnie o narodzinach córki, pierwszy telefon wykonał do swojej matki, księżnej Valentinois, która mieszkała wówczas w północnej Francji, a potem udał się na modlitwę do kaplicy.
Pojawienie się na świecie księżniczki Karoliny doprowadziło do pogłębienia konfliktu pomiędzy księciem i księżną Monako a Antoinette, baronową Massy. Siostra księcia Rainiera uważała, że to ona powinna zostać następczynią tronu, ponieważ jest najstarsza z rodzeństwa i ma syna, który zapewniłby dalszą sukcesję władzy w państwie.
Latem 1957 pojawiły się informacje mówiące o tym, że Grace jest w kolejnej ciąży. Media sugerowały się zaokrągloną figurą władczyni podczas jednego z jej oficjalnych wystąpień w Rzymie oraz zdjęciami z rodzinnych wakacji w Szwajcarii. Kilka miesięcy wcześniej książę Rainier zmuszony był dementować pogłoski o błogosławionym stanie swojej żony. Tym razem doniesienia okazały się prawdziwe i 20 września Pałac Książęcy przyznał, że drugie dziecko Grace i Rainiera jest już w drodze.
14 marca 1958 o godzinie 10:48 para książęca została rodzicami chłopca, który otrzymał imiona Albert Aleksander Ludwik Pierre. Były to bardzo oczekiwane narodziny w niewielkim księstwie, ponieważ pojawienie się na świecie syna zapewniło ciągłość sukcesji tronu Monako w linii męskiej. Książę Albert, który został dziedzicznym księciem Monako, zajął w linii sukcesji miejsce przed swoją starszą siostrą i nie mógł zostać wyprzedzony przez żadne ze swojego ewentualnego przyszłego rodzeństwa. Znacznie zmalały też szanse na przejęcie władzy w kraju przez rodzinę baronowej Massy.
14 sierpnia 1964 Pałac Książęcy podał do informacji, że księżna Grace spodziewa się narodzin swojego trzeciego dziecka w lutym następnego roku. 2 lutego 1965 na świat przyszła księżniczka Stefania Maria Elżbieta. Dziewczynka zajęła trzecie miejsce w linii sukcesji monakijskiego tronu, tuż za swoim starszym rodzeństwem.
30 czerwca 1967 ogłoszono czwartą ciążę księżnej i spodziewane narodziny kolejnego potomka rodu Grimaldich w styczniu 1968. 20 lipca Grace trafiła do szpitala Royal Victoria Hospital w Montrealu i tego samego dnia poinformowano o poronieniu, którego doznała. Rodzina książęca przebywała wówczas w Kanadzie, aby wziąć udział w Monaco Day w ramach Expo. Po kilku dniach Kelly razem z córkami pojechała do swojego rodzinnego domu w Filadelfii, natomiast Rainier i Albert wypełniali pozostałe oficjalne obowiązki.
13 września 1982 roku Grace, podróżująca razem z księżniczką Stefanią, uległy wypadkowi samochodowemu w pobliżu granicy monakijsko-francuskiej. Następnego dnia, w wyniku odniesionych obrażeń, księżna zmarła.
Przez następne lata księcia Monako kojarzono z kilkoma kobietami.
W 1987 roku zasugerowano, że Rainier oświadczył się Irze von Furstenberg, swojej kuzynce w drugiej linii. Mieli oni wspólną prababkę, Marię, hrabinę Tolna, z brytyjskiego artystokratycznego rodu Hamiltonów. Rainier był jej prawnukiem z pierwszego małżeństwa, a Ira prawnuczką z drugiego.
W styczniu 1994 media poinformowały, że książę planuje poślubić starszą o dwa lata Hjordis Niven, wdowę po brytyjskim aktorze Davidzie Niven.
Jego córka, Karolina, od 1999 pozostaje w związku małżeńskim z Ernestem Augustem V, księciem Hanoweru i ma prawo do używania predykatu Jej Królewskiej Wysokości. Ma czworo dzieci: Andreę Casiraghiego (ur. 1984), Charlotte Casiraghi (ur. 1986), Pierre'a Casiraghiego (ur. 1987) i księżniczkę Aleksandrę z Hanoweru (ur. 1999) oraz siedmioro wnucząt.
Jego syn, Albert II, książę Monako, w 2011 roku poślubił Charlene Wittstock, z którą ma dwoje dzieci: Jakuba, markiza Baux (ur. 2014) i Gabrielę, hrabinę Carlades (ur. 2014). Ma również nieślubną córkę, Jaśminę Grimaldi (ur. 1992) i nieślubnego syna, Aleksandra Grimaldi-Coste (ur. 2003).
Najmłodsza córka, księżniczka Stefania, od 2004 roku jest rozwiedziona z Adansem Lopez Peres i ma troje dzieci: Ludwika Ducruet (ur. 1992), Paulinę Ducruet (ur. 1994) i Kamilę Gottlieb (ur. 1998).
Choroba i śmierć.
W ciągu ostatnich lat życia stan zdrowia księcia stopniowo się pogarszał.
W grudniu 1999 przeszedł operację serca. W maju 2002 był leczony z powodu odoskrzelowego zapalenia płuc. W grudniu 2003 był hospitalizowany z powodu grypy, opuścił szpital po pięciu dniach.
7 marca 2005 ponownie trafił do szpitala z rozpoznaniem infekcji płuc. 22 marca został przeniesiony na oddział intensywnej opieki medycznej. Lekarze poinformowali, że oddycha za pomocą respiratora, leczony jest też z powodu niewydolności nerek i serca. 27 marca ogłoszono, że stan władcy jest stabilny. W tym samym czasie oczy całego świata zwrócone były na Watykan, gdzie z chorobą zmagał się starszy o trzy lata od księcia Jan Paweł II. Papież przesłał księciu Rainierowi swoje błogosławieństwo.
30 marca Zgromadzenie Narodowe zdecydowało, że wskutek niemożności dalszego pełnienia funkcji przez księcia, jego obowiązki przejmuje książę Albert.
Wkrótce Pałac Książęcy podał następujący komunikat: "Jego Książęca Mość Książę Rainier III zmarł w środę, 6 kwietnia 2005 roku o godzinie 6:35 o poranku w Monaco's Cardiothoracic Centre wskutek choroby oskrzeli i płuc, a także zaburzeń sercowych i nerkowych.".
Śmierć księcia zbiegła się w czasie ze zgonem papieża Jana Pawła II (stało się to 2 kwietnia), dlatego wydarzenie zostało nieco przyćmione przez media. Nikt z członków monakijskiej rodziny książęcej nie mógł uczestniczyć w uroczystościach pogrzebowych w Watykanie, które odbywały się 8 kwietnia. Jako reprezentant pałacu obecny był minister stanu, Patrick Leclercq.
Pogrzeb księcia zaplanowany został na 15 kwietnia 2005. Msza żałobna odbyła się w Katedrze Świętego Mikołaja. Uczestniczyli w nim członkowie najbliższej rodziny - dzieci Karolina, Albert i Stefania, wnuki - Andrea, Charlotte i Pierre, siostra Antoinette, kuzyn Karl Lageferd, a także przedstawiciele europejskich rodzin królewskich: Sonja, królowa Norwegii, Jan Karol I, król Hiszpanii, książę Joachim z Danii, Wilhelm Aleksander, książę Oranii, Henryk, hrabia Paryża, Duarte, książę Braganca, Carl von Habsburg, Hamad, emir Kataru, Henryk i Maria, wielki książę i wielka księżna Luksemburga, książę Raszid z Maroka, Konstantyn II, król Grecji, Wiktor Emanuel, książę Neapolu, Emanuel Filibert, książę Wenecji i Piemontu, Karol XVI Gustaw, król Szwecji i Sylwia, królowa Szwecji, książę Aleksander i księżna Katarzyna z Jugosławii, Andrzej, książę Yorku, Albert II, król Belgów; obecny był również prezydent Francji Jacques Chirac z małżonką Bernadette.
Książę Rainier spoczął u boku swojej żony, księżnej Grace w katedrze św. Mikołaja w Monako. 
Spuścizna.
Jego imię noszą jego potomkowie: wnuk Pierre Rainier Stefano Casiraghi (ur. 1987), wnuk książę Jakub Honoriusz Rainier, markiz Baux (ur. 2014) i prawnuk Maksymilian Rainier Casiraghi (ur. 2018).
W dniu śmierci Rainier był najdłużej panującym europejskim władcą i drugim najdłużej panującym na świecie, po Ramie IX, królu Tajlandii.
Centralny kort tenisowy w Monte Carlo nazwany jest imieniem księcia.

</doc>
<doc id="139170" url="https://pl.wikipedia.org/wiki?curid=139170" title="Mieko Harada">
Mieko Harada

 – japońska aktorka i powieściopisarka.
Urodzona w Tokio, debiutowała w 1974 r. w filmie reżyserii Miyoji'ego Ieki pt.: "Koi wa midori no kaze no naka". Dwa lata później pojawiła się w "Lullaby of the Earth" w reżyserii Yasuzō Masumury. Jej rola w tym filmie została oceniona bardzo wysoko. W 1988 r. za podwójną rolę matki i córki w "Begging for Love" Hideyukiego Hirayamy prawie wszystkie japońskie festiwale przyznały jej nagrodę za interpretację roli kobiecej. Dwa lata później w filmie "Snay", za rolę Yuki-onna, jak również za rolę w filmie "Shikibu Monogatari" reżyserowanym przez Kei Kumai, zdobyła dla najlepszej aktorki.
W 1980 r. napisała scenariusz, zajmowała się produkcją i równocześnie zagrała w filmie reżyserowanym przez Tatsumiego Kumashiro "Mr.Mrs.Ms. Lonely". W następnych latach poświęciła się pisaniu powieści, ujawniając swój talent pisarski w całej pełni.

</doc>
<doc id="139173" url="https://pl.wikipedia.org/wiki?curid=139173" title="Destalinizacja">
Destalinizacja

Destalinizacja – proces zapoczątkowany przez Nikitę Chruszczowa odczytaniem referatu na XX zjeździe KC KPZR w 1956 roku, mający na celu porzucenie wprowadzonego przez Józefa Stalina kultu jednostki. Termin określa także zmiany w polityce ZSRR spowodowane tzw. odwilżą polityczną po śmierci Stalina. Destalinizacja zakładała odejście od masowego terroru. W efekcie wydarzeń mających miejsce w ZSRR w polityce wewnętrznej PRL nastąpiła tzw. odwilż gomułkowska.

</doc>
<doc id="139174" url="https://pl.wikipedia.org/wiki?curid=139174" title="Shirō Mifune">
Shirō Mifune

 – japoński aktor filmowy. Starszy syn aktora Toshirō Mifune. 
W 1969 uzyskał dyplom szkoły Seijō i kontynuował naukę na Uniwersytecie Seijō, na wydziale ekonomii. Jeszcze jako student zagrał w filmie Masanobu Deme pt.: "Sono hito wa jo-kyōshi" (1970). Rok później grał razem z Eiji Okadą i Ryōko Takano w filmie: "Futari dake no asa", w reżyserii Kena Matsumori. Kolejnym filmem, w którym zagrał, był "Sand Drops". Rozpoczęty w 1971, nie został jednak ukończony. Do czasu "Ame agaru" (1999) nie zagrał w żadnym filmie.

</doc>
<doc id="139177" url="https://pl.wikipedia.org/wiki?curid=139177" title="Kawalkada wielkanocna">
Kawalkada wielkanocna

Kawalkada wielkanocna – zwyczaj związany z Wielkanocą, będący konną procesją. Tradycja ta jest dosyć rzadka, wobec czego stanowi dużą atrakcję. W Polsce występuje tylko na Górnym Śląsku, w miejscowościach: Raciborzu Sudole, Pietrowicach Wielkich, Zawadzie Książęcej, Sternalicach, Ostropie, Pilchowicach, Bieńkowicach i Biskupicach. Prawdopodobnie istnieje jeszcze w innych miejscowościach, jednak ze względu na charakter lokalny trudne jest dotarcie do wszystkich tych miejsc. W 1988 zwyczaj został przyjęty przez wieś Żędowice. W 1937 w Wójtowej Wsi hitlerowcy wprowadzili objazd pól z udziałem osadników z Schönwaldu (obecnie Bojków) i bojówek SA.
Pochodzenie.
Trudne jest dokładne umiejscowienie pojawienia się tego zwyczaju w czasie. Prawdopodobnie pierwsze wystąpienie na terenach Polski miało miejsce już w średniowieczu. Ostropskie XIX-wieczne kroniki parafialne mówią, że zwyczaj istnieje "od niepamiętnych czasów", w Pietrowicach Wielkich tradycja sięga 300 lat. Zwyczaj prawdopodobnie związany jest z kręgiem kultury chrześcijańskiej, choć według niektórych hipotez wywodzi się on z kultu słońca i został później schrystianizowany.
W Europie zwyczaj wielkanocnej procesji konnej istnieje w Szwajcarii, Tyrolu i Niemczech, skąd prawdopodobnie się wywodzi.
Procesja konna w Pietrowicach Wielkich.
Procesja konna w Pietrowicach Wielkich, zwana też "procesją stu koni", jest zwyczajem związanym z Poniedziałkiem Wielkanocnym.
Procesja wyrusza w Poniedziałek Wielkanocny o godz. 13. spod kościoła parafialnego w Pietrowicach Wielkich. Prowadzą ją trzej jeźdźcy, a za nimi jadą pozostali wraz z księdzem. Jeden z jeźdźców trzyma w dłoni krzyż opasany czerwoną wstęgą, drugi figurę Chrystusa Zmartwychwstałego. Obok jedzie także " śpiewak", intonujący pieśni i modlitwy a w bryczkach jadą zaproszeni goście.
Konna procesja udaje się do kościółka pątniczego pw. Świętego Krzyża, w którym odbywa się nabożeństwo błagalne w intencji pomyślnych zbiorów. Do wsi jeźdźcy wracają miedzami i polnymi drogami. Kiedy zbliżają się do pierwszych zabudowań, nagle ruszają z kopyta i procesja zamienia się w wyścig.
Od kilku lat po wyścigu ma miejsce organizowany przez władze gminy festyn rodzinny, na którym odbywają się różnego rodzaju pokazy artystyczne również z udziałem koni.
Procesja konna w Ostropie.
W Ostropie procesja konna zwana jest Osterritt (niem. "das Ostern" – Wielkanoc, "der Ritt" – przejażdżka konna) i odbywa się w Poniedziałek Wielkanocny.
Orszak.
Jeźdźcy ubrani są w stroje jeździeckie, na które nakładają czarne skórzane kurtki. Nie noszą nakryć głowy. Przez ramię mają przełożone wieńce z bukszpanu ozdobione kwiatami.
Orszak jedzie w szyku trójkowym, co jest rzadkością (zazwyczaj jeźdźcy jeżdżą parami lub czwórkami). W pierwszej trójce niesiony jest krzyż procesyjny, a dalsi jeźdźcy niosą insygnia wielkanocne: Paschał, figurę Chrystusa Zmartwychwstałego i krzyż ze stułą.
Obecnie w procesji bierze udział około 60 jeźdźców z Ostropy i okolic.
Przebieg.
Procesja wyrusza o godzinie 13. spod kościoła pw. Ducha Świętego w Ostropie. Trasa wiedzie ze wschodu na zachodnią granicę miejscowości. Po obejściu granic jeźdźcy zjeżdżają się pod kościół. Procesja kończy się około godziny 17. nabożeństwem, a po nim jeźdźcy tradycyjnie rzucają wieńce na krzyż misyjny przed kościołem.
W czasie jazdy jeźdźcy śpiewają pieśni kościelne, odmawiana jest też modlitwa błagalna o dobre zbiory.
Bieńkowice.
Według księdza Franciszka Pawlara pierwszy objazd pól w podraciborskich Bieńkowicach odbył się w 1313 podczas sprzedaży ziemi przez jednego z właścicieli. Procesja w Bieńkowicach rozpoczyna się o godz. 13. pod kościołem pw. Wszystkich Świętych.
Procesja w Sudole rozpoczyna się także o godz. 13. przy plebanii; jest najliczniejszą w Raciborskiem. Na granicy obu miejscowości przy tzw. "Urbanku" obie procesje spotykają się. Jeźdźcy biorą później udział w wyścigach konnych.

</doc>
<doc id="139180" url="https://pl.wikipedia.org/wiki?curid=139180" title="Krzywa konsumcyjna">
Krzywa konsumcyjna

Krzywa konsumcyjna – ("krzywa przepływu" lub "krzywa K"; ang. "rating curve") jest to krzywa przedstawiająca związek pomiędzy stanem wody w rzece (H), a przepływem (Q).
Q = f(H)
Przybliżony kształt krzywej dla różnych profili koryt rzecznych:

</doc>
<doc id="139181" url="https://pl.wikipedia.org/wiki?curid=139181" title="Zbigniew Drozdowski">
Zbigniew Drozdowski

Zbigniew Kazimierz Drozdowski (ur. 25 stycznia 1930 w Sierakowie, zm. 21 września 2004 w Warszawie) – polski antropolog.
Życiorys.
Maturę zdał w 1949 w Liceum Ogólnokształcącym w Międzychodzie. Potem studiował na Wydziale Matematyczno-Przyrodniczym Uniwersytetu Poznańskiego. W 1952 uzyskał dyplom magistra z filozofii, w zakresie antropologii. Od 1950 do 1952 był asystentem (wolontariat) w Zakładzie Antropologii Uniwersytetu Poznańskiego. Pracował pod kierunkiem Jana Czekanowskiego i Michała Ćwirko-Godyckiego. Po ukończeniu studiów podjął pracę na swojej uczelni. Doktoryzował się na UAM w 1960 (dysertacja "Wahania dobowe wzrostu i wagi uczestników obozów szkoleniowych Wyższej Szkoły Wychowania Fizycznego w Poznaniu"). Habilitował się również na UAM w 1964 (rozprawa "Morfologiczne podstawy procesów selekcyjnych w Wyższej Szkole Wychowania Fizycznego w Poznaniu na tle sekcji sportowej"). Od 1971 był profesorem nadzwyczajnym, a od 1988 zwyczajnym.
Przez 34 lata kierował Katedrą Antropologii i Biometrii na Wydziale Wychowania Fizycznego AWF w Poznaniu. Zorganizował podobną pracownię na Zamiejscowym Wydziale Wychowania Fizycznego w Gorzowie Wielkopolskim (kierował nią przez 29 lat). Przez osiem lat kierował Zakładem Antropologii na Uniwersytecie Szczecińskim. W latach 1975–1981 był rektorem poznańskiej AWF.
Odznaczony m.in. Krzyżem Komandorskim Orderu Odrodzenia Polski.
Syn Kazimierza i Anny z d. Góralczyk. Żonaty z Teresą Gościniak, ojciec Stoigniewa i Macieja. Pochowany w Puszczykowie.
Zainteresowania.
Głównymi zainteresowaniami naukowca była antropologia sportu, a zawłaszcza morfofunkcjonalne uwarunkowania i skutki ludzkiej aktywności, biologiczne skutki procesów zachodzących w populacji ludzkiej, chronobiologiczne podstawy aktywności ludzkiej, jak również biologiczne skutki transformacji ustrojowej w Polsce i Europie Centralnej po 1989.
Przynależność.
Był członkiem m.in.: Komitetu Antropologii PAN (1971–2004, przewodniczącym w latach 1975–1987), Rady Głównej Nauki i Szkolnictwa Wyższego (w tym przewodniczącym), Rady Wyższego Szkolnictwa Kultury Fizycznej (w tym przewodniczącym), Komitetu Nauk o Kulturze Fizycznej PAN (w tym przewodniczącym), Centralnej Komisji ds. Tytułu Naukowego i Stopni Naukowych, European Anthropogical Association, Polskiego Towarzystwa Antropologicznego, Polskiego Towarzystwa Naukowego Kultury Fizycznej, Polskiego Towarzystwa Biometrycznego, Association of Sport Kinetics oraz International Academy of Integrativ Anthropology.
Zasiadał w radach redakcyjnych, komitetach wydawniczych oraz naukowych takich czasopism jak: "Wychowanie Fizyczne i Sport", "Biology of Sport", "Przegląd Antropologiczny" i "Studies of Physical Anthropology". Od 1975 do 1992 de facto kierował polityką wydawniczą poznańskiej AWF, bowiem był przewodniczącym Komitetu Wydawniczego tej uczelni.
Od 1953 należał do PZPR.
Dorobek naukowy.
Opublikował 540 publikacji, w tym 28 książek (monografii). Wypromował 92 doktorów, z których pierwszym był Eugeniusz Wachowski (1967). Dziesięciu z tych doktorów później się habilitowało (stan na 2004). W 1998 otrzymał tytuł doktora honoris causa na AWF we Wrocławiu, a w 2003 na AWF w Poznaniu.
Niektóre z jego publikacji to:

</doc>
<doc id="139184" url="https://pl.wikipedia.org/wiki?curid=139184" title="Tem">
Tem



</doc>
<doc id="139188" url="https://pl.wikipedia.org/wiki?curid=139188" title="Kolej gondolowa na Szyndzielnię">
Kolej gondolowa na Szyndzielnię

Kolej gondolowa na Szyndzielnię – całoroczna kolej gondolowa z Olszówki (dzielnica Bielska-Białej) na Szyndzielnię w Beskidzie Śląskim, w granicach administracyjnych tego miasta. Kolej wybudowała firma Brüder Girak z Austrii, ostatnia duża modernizacja zakończyła się w 2017 roku i była wykonana przez firmę Doppelmayr.
Jest to pierwsza w Polsce kolej gondolowa, a także pierwsza w Polsce kolejka linowa wybudowana po II wojnie światowej.
Historia.
Kolej gondolowa na Szyndzielnię jest pierwszą w Polsce wybudowaną kolejką linową po II wojnie światowej – starsze zostały wybudowane w II Rzeczypospolitej. Była też pierwszą w kraju koleją gondolową. Wcześniej powstały: kolej linowa na Kasprowy Wierch (1936), kolej linowo-terenowa na Górę Parkową w Krynicy (1937), kolej linowo-terenowa na Gubałówkę (1938) oraz dwa wyciągi saniowe: w Kotle Gąsienicowym oraz w Sławsku.
1953–1965.
Budowa kolei rozpoczęła się w 1950 roku. Dostawcą urządzeń technologicznych i gondoli była austriacka firma Brüder Girak. Roboty wykonało Bielskie Przemysłowe Zjednoczenie Budowlane pod nadzorem Krakowskiego Zarządu Inwestycji Kolejowych z inż. Zbigniewem Schneigertem. Projektantem budynków była inż. arch. Krystyna Różyska.
Kolej Linowa Szyndzielnia dysponowała 35 czteroosobowymi wagonikami i przewoziła do 300 osób na godzinę z prędkością 2,6 m/s. Przejazd koleją na trasie o długości 1920 m trwał ok. 12 min. Na trasie znajdowało się tylko 6 kratowych podpór, których wysokość wynosiła od 8 do 14 m.
21 grudnia 1953 roku był pierwszym dniem działania kolejki, podczas którego wywiozła na górę 2 tysiące pasażerów, wśród których wiele było młodzieży z Pałacu Młodzieży B. Bieruta w Stalinogradzie. W uroczystości otwarcia wzięli udział przedstawiciele Partii, Ministerstwa Komunikacja, Głównego Komitetu Kultury Fizycznej, Komitetu dla Spraw Turystyki, Prezydeium Wójewódzkiej i Miejksiej Rady Narodowej, Związków Zawodowych, a także przodownicy bielskich zakładów pracy. Przed uruchomieniem wagoników przemawiał wiceminister komunikacji – Balicki, i dyrektor przedsiębiorstwa – Sumiński. Dzień wcześniej odbyła się uroczysta akademia.
Kolej Linowa służyła w promowaniu wycieczek górskich wśród mieszkańców Górnego Śląska. Organizowane były liczne wycieczki zakładowe, gdyż jak żartował Lenczewski kolejka uwolniła ludzi od męczących tras podejściowych, jeśli nie chciało się iść dalej niż na Klimczok.
W roku 1956 pojawiły się dyskusje, czy Szyndzielnia ma na tyle duży potencjał turystyczny, aby stać się „bielską Gubałówką”, a także dyskutowano, czy kolejka powinna kursować po zmroku. Kolejka często miała także awarie, w listopadzie 1956 była nieczynna już trzeci raz, z czego dwukrotnie wymienianio linę napędową.
Była to jednoodcinkowa kolej dwulinowa z wagonami wyprzęganymi w ruchu okrężnym. Dolna stacja kolei była stacją napinającą dla lin nośnych i napędowej, górna zaś była kotwiczną dla tych lin. Mechanizm napędowy znajdował się na górnej stacji, stąd konieczna była tam stała obecność pracownika kolei.
Kolej Linowa Szyndzielnia dysponowała 35 czteroosobowymi wagonikami, które przewoziły do 300 osób na godzinę z prędkością 2,6 m/s. Przejazd koleją na trasie o długości 1920 m trwał ok. 12 min. Na trasie znajdowało się tylko 6 kratowych podpór, których wysokość wynosiła od 8 do 14 m.
Wagony pierwszej generacji dostarczone przez firmę Brüder Girak kursowały na kolei w latach 1953–1965.
1965–1978.
19 grudnia 1965 roku zakończył się pierwszy poważny remont kolei, podczas którego wymieniono linę napędową i nośną, a także gondole. Zamontowano 17 nowych gondoli, wyprodukowanych przez Zakłady Naprawcze Taboru Kolejowego z Ostrowa Wielkopolskiego oraz Zakłady Sprzętu Mechanicznego i Drogowego PKP z Raciborza.
1978–1993.
W 1978 roku odbyła się trzecia wymiana wagonów. Polskie Koleje Linowe zamówiły w Ośrodku Badawczo-Rozwojowym Wytwórni Sprzętu Komunikacyjnego w Mielcu nowe 4-osobowe gondole.
W lutym 1993 roku Wojewoda Bielski nieodpłatnie przekazał kolej gminie Bielsko-Biała. Miasto miało, skąd wziąć pieniądze na remont kolejki, która była już bardzo zużyta po 40-letniej eksploatacji.
1994–2016.
Zimą – na początku 1994 roku – kolejka przeszła jeden z dwóch rocznych przeglądów, jednak stwierdzono, że jeżeli nie zostanie wyremontowana, to jesienią zostanie zamknięta. W latach 1994–1995 kolej została poddana gruntownej modernizacji, kolejny raz przez firmę Bruder Girak.
Remont rozpoczął się 1 maja 1994. Pierwotnie mial zakończyć się 20 grudnia 1994, jednak kolejka została oddana do użytku dopiero w lipcu 1995. Z tej okazji 30 czerwca 1995 roku urządzono oficjalne otwarcie z atrakcjami, m.in. koncertem kapeli góralskiej, a 1 lipca 1995 roku kolejką mogli wyjechać pierwsi turyści.
Wymienione zostały stare podpory (kratownice), a także zakupiono nowe sześcioosobowe gondole z firmy Swoboda Traunstein. W kolejce zmieniła się długość trasy na 1940 m, ilość przewożonych pasażerów wzrosłą z 300 do 850, a przejazd został skrócony z 13 minut do 6,25 minuty. Wprowadzono także automatyczne drzwi, kolejka używała od tego czasu tylko jednej liny.
Głównym wykonawcą robót był Mostostal Zabrze. Konstrukcje stalowe i montaż urządzeń technologicznych przeprowadził Mostostal Czechowice-Dziedzice, roboty budowlane wykonała firma Megabud z Bielska-Białej, a instalacje elektryczne i energetyczne – Energomontaż. Firma Brüder Girak była kolejny raz dostawcą nowych urządzeń technologicznych.
W 2000 roku Gmina Bielsko-Biała przekazała kolej spółce miejskiej – ZIAD Bielsko-Biała SA.
Oddane do użytku w 1995 roku gondole woziły pasażerów aż do 1 października 2016.
Od 2016 roku.
Ze względu na pogarszający się wraz z wiekiem stan techniczny kolejki, 29 września 2015 roku został ogłoszony przetarg na jej remont, który wygrała firma Doppelmayr.
Kontrakt podpisano 7 grudnia 2015 roku. Stare wagoniki próbowano sprzedać. Później wykorzystywane były m.in. jako kafejki na Tauron Arenie w Krakowie. 3 października 2016 roku rozpoczęła się modernizacja.
Wymieniono wagoniki, napędy główne i awaryjny, hamulce, elektronikę. Wyremontowano również pomieszczenia górnej i dolnej stacji kolejki. Kolejka dysponuje 32 wagonami osobowymi i dwoma serwisowymi. Po renowacji kolej jest w stanie przewieźć do 750 osób na godzinę przy maksymalnej prędkości pięciu metrów na sekundę. Czas wjazdu na górę wynosi ponad 6 minut.
Na początku marca 2017 roku zakończyła się modernizacja, a dla turystów została otwarta 11 marca 2017 roku.
17 października 2020 roku Kolej Linowa Szyndzielnia została wyróżniona podczas Nagrody Marka-Śląskie w kategorii Turystyka i rekreacja.
W 2023 roku kolej będzie świętowała 70-lecie.
Budynek starej stacji górnej.
Budynek starej stacji górnej został wycofany z eksploatacji po zmodernizowaniu kolei w roku 1995. Dnia 5 lipca 2016 zakończył się remont, w ramach którego został odrestaurowany i przystosowany dla turystów, dzięki czemu budynek służy jako miejsce chwilowego odpoczynku i schronienia w przypadku niesprzyjających warunków atmosferycznych. Wewnątrz prezentowana jest historia kolei oraz eksponowane są wagony z różnych okresów jej funkcjonowania.
Budynek stacji można wynajmować wraz z dowozem koleją na różnego typu imprezy np. kameralne koncerty, kursy, konferencje, uroczystości rodzinne, bale, zloty turystyczne oraz inne imprezy.

</doc>
<doc id="139189" url="https://pl.wikipedia.org/wiki?curid=139189" title="Mistrzowie igrzysk olimpijskich w łyżwiarstwie figurowym">
Mistrzowie igrzysk olimpijskich w łyżwiarstwie figurowym



</doc>
<doc id="139194" url="https://pl.wikipedia.org/wiki?curid=139194" title="Basileus (starożytna Grecja)">
Basileus (starożytna Grecja)

Basileus, bazyleus (gr. ) — tytuł noszony przez władców zarówno greckich miast-państw, jak i monarchii okresu hellenistycznego na język polski tłumaczony jako król. W wielu greckich polis, np. Atenach, po zniesieniu monarchii tytuł ten nosił jeden z najwyższych urzędników wypełniający sakralne obowiązki monarchy (podobnie jak w starożytnym Rzymie "rex sacrorum").
W okresie nowożytnym władcy Królestwa Grecji także nosili tytuł "basileusa", podkreślając w ten sposób związek kraju ze starożytną i średniowieczną przeszłością; oficjalnym tytułem władcy Grecji do roku 1974 był Βασιλεύς των Ελλήνων "(Basileus ton Ellinon)".

</doc>
<doc id="139197" url="https://pl.wikipedia.org/wiki?curid=139197" title="Współczynnik aktywności">
Współczynnik aktywności

Współczynnik aktywności – bezwymiarowy współczynnik pozwalający przeliczyć wielkości fizyczne o charakterze stężenia obliczane na podstawie ilości substancji i wielkości układu lub ciśnienie mierzone w sposób mechaniczny na wielkości o charakterze termodynamicznym nazywane aktywnością.
Dla układów idealnych (gaz doskonały, roztwór doskonały), w których nie występują (lub mogą być pominięte) oddziaływania pomiędzy parami cząsteczek a także w przypadku układów bardzo rozcieńczonych (niskie stężenie lub ciśnienie), współczynniki aktywności są równe jedności.
Współczynniki aktywności są z reguły oznaczane grecką literą gamma "γ", np.
gdzie:
gdzie:
Przykładowe wartości.
Przykładowe wartości współczynnika aktywności dla chlorku sodu w roztworze ciekłej wody (podwyższone ciśnienie) są podane w tabeli. W idealnym roztworze wszystkie te wartości byłyby jednością. Odchylenia mają tendencje do zwiększania się wraz ze wzrostem stężenia i temperatury (ale generalnie jest wiele wyjątków).

</doc>
<doc id="139198" url="https://pl.wikipedia.org/wiki?curid=139198" title="Paweł Łoziński">
Paweł Łoziński

Paweł Łoziński (ur. 4 grudnia 1965 w Warszawie) – polski reżyser filmów dokumentalnych.
Życiorys.
Urodził się w rodzinie pochodzenia żydowskiego. Wnuk działaczy komunistycznych Romana Korneckiego i Eugenii Łozińskiej, syn reżysera-dokumentalisty Marcela Łozińskiego.
W 1992 ukończył studia na Wydziale Reżyserii Państwowej Wyższej Szkoły Filmowej, Telewizyjnej i Teatralnej w Łodzi. Przygodę z filmem rozpoczął od asystowania ojcu, Marcelowi Łozińskiemu. Był także asystentem Krzysztofa Kieślowskiego przy filmie "Trzy kolory. Biały" (1993). W oparciu o pomysł Kieślowskiego zrealizował polski odcinek serii "Sto lat kina". W 1996 roku za swą telewizyjną fabułę "Kratka", z Jerzym Kamasem, otrzymał nagrodę za debiut na festiwalu w Gdyni. Wiele nagród na międzynarodowych festiwalach otrzymał film "Miejsce urodzenia" (1992), o podróży pisarza Henryka Grynberga w poszukiwaniu śladów zamordowanego w czasie okupacji ojca. Niemniejsze uznanie – jako propozycja „dokumentu codzienności” – zdobyły filmy "Taka historia" i "Siostry", nagrodzone Złotym Lajkonikiem na krakowskim Festiwalu Filmów Dokumentalnych i Krótkometrażowych.

</doc>
<doc id="139201" url="https://pl.wikipedia.org/wiki?curid=139201" title="Pokój w Budziszynie">
Pokój w Budziszynie

Pokój w Budziszynie (, ) – polsko-niemiecki traktat pokojowy zawarty między Bolesławem I Chrobrym a cesarzem Henrykiem II, podpisany 30 stycznia 1018 w Budziszynie.
Na jego mocy została zakończona wojna toczona od 1015, a jednocześnie cały cykl prowadzonych od 1002 wojen o Czechy i Łużyce. Przy Polsce pozostały niezależne od cesarza Łużyce, Milsko i Morawy, Bolesław uzyskał też posiłki zbrojne na wyprawę kijowską, mającą na celu osadzenie na tronie kijowskim zięcia Bolesława – Świętopełka I Przeklętego.
Ponadto traktat utwierdzono małżeństwem Bolesława z Odą, córką Ekkeharda I, siostrą Hermana I, margrabiów Miśni.

</doc>
<doc id="139204" url="https://pl.wikipedia.org/wiki?curid=139204" title="Temperatura punktu rosy">
Temperatura punktu rosy

Temperatura punktu rosy lub punkt rosy – temperatura, w której może rozpocząć się proces skraplania gazu lub wybranego składnika mieszaniny gazów przy ustalonym ciśnieniu, a w przypadku mieszaniny gazów również przy określonym składzie. Rozpatrywany składnik gazu (np. para wodna) ma w danej temperaturze ciśnienie parcjalne równe ciśnieniu pary nasyconej tego składnika w temperaturze punktu rosy.
W przypadku pary wodnej w powietrzu jest to temperatura, w której para wodna zawarta w powietrzu osiąga stan nasycenia na skutek schładzania (przy zastanym składzie i ciśnieniu powietrza), a poniżej tej temperatury staje się przesycona i skrapla się lub resublimuje. W momencie osiągnięcia stanu nasycenia powstają mgły, chmury, opady oraz opady utajone.
Zjawisko znalazło zastosowanie do budowy higrometrów kondensacyjnych (laboratoryjnych przyrządów do pomiaru wilgotności powietrza). Działanie ich polega na tym, że wypolerowaną płytkę ochładza się, aż do zauważenia na niej kropelek rosy – temperatura płytki określa temperaturę punktu rosy. Na podstawie tabeli określającej ciśnienie pary wodnej nasyconej określa się względną wilgotność powietrza.
Meteorologia.
Temperatura punktu rosy ma duże znaczenie w meteorologii, a zwłaszcza w meteorologii lotniczej, jako że jest ona bezpośrednio związana z wysokością, na której znajduje się podstawa chmur w danych warunkach meteorologicznych. Wysokość podstawy chmur ma natomiast kluczowe znaczenie w lotach termicznych (szybownictwo, lotniarstwo, paralotniarstwo), ponieważ stanowi, w normalnych warunkach, górne ograniczenie dla wznoszącego się w kominie termicznym statku powietrznego.
Zależności.
Przybliżony wzór służący do wyznaczenia temperatury punktu rosy:
gdzie:
Ciśnienie (E) równowagi pary wodnej z wodą w zależności od temperatury (t) określa przybliżony wzór:
dla:
Znaczenie indeksów dolnych:
Równowagę pary wodnej z lodem określa wzór:
gdzie:
Z wzorów tych wynikają wzory na określenie temperatury punktu rosy:
dla:
A w przypadku szronienia:
dla:
Wilgotność względną powietrza na podstawie temperatury punktu rosy określa wzór:
Temperaturę punktu rosy dla znanej temperatury (t) i wilgotności względnej (φ) powietrza określają wzory:

</doc>
<doc id="139205" url="https://pl.wikipedia.org/wiki?curid=139205" title="Sulechów">
Sulechów

Sulechów (tuż po wojnie "Cylichów"; niem. "Züllichau") – miasto w województwie lubuskim, w powiecie zielonogórskim, siedziba gminy miejsko-wiejskiej Sulechów. Wchodzi w skład Lubuskiego Trójmiasta.
Według danych GUS z 31 grudnia 2019 w mieście zamieszkiwało 16 750 osób.
Położenie.
W ujęciu historycznym Sulechów zaliczany jest do Dolnego Śląska. Od 1234 r. należał do księstwa głogowskiego. W 1482 r. – wraz z księstwem krośnieńskim – został przyłączony do Nowej Marchii. W latach 1815–1945 zlokalizowany był natomiast w granicach prowincji Brandenburgia, zaś od 1945 r. do dziś usytuowany jest na terytorium Polski. W latach 1945–1950 administracyjnie należał do województwa poznańskiego, w latach 1950–1975 – do „dużego” województwa zielonogórskiego, zaś w latach 1975–1998 – do „małego” województwa zielonogórskiego. Od 1 stycznia 1999 leży w województwie lubuskim.
Według danych z 1 stycznia 2019 powierzchnia miasta w granicach geodezyjnych wynosi 6,88 km² (688 ha).
Sulechów zlokalizowany jest w rozwidleniu dwóch dróg krajowych – drogi ekspresowej S3, łączącej Świnoujście z Lubawką oraz drogi krajowej nr 32, łączącej Poznań z Zieloną Górą. W odległości 14 km od miasta znajduje się port lotniczy Zielona Góra-Babimost.
Historia.
Początki miasta sięgają czasów pierwszych Piastów. Sulechów wchodził w skład państwa Mieszka I. W XII wieku przeszedł pod władanie księstwa głogowskiego. Pod koniec XV wieku stał się częścią Marchii Brandenburskiej. W XVI wieku i XVII wieku miasto przeżywało rozkwit, dzięki rozwojowi handlu, rzemiosła i tkactwa. Sukna z Sulechowa sprzedawano w Wielkopolsce i na Śląsku. Król Prus Fryderyk Wilhelm I założył koszary i rozmieszczono w mieście wojsko. W 1723 r. założono dom dla sierot, a w 1766 r. powstało Królewskie Pedagogium. XIX wiek był okresem dynamicznego rozwoju Sulechowa, miasto wraz z okolicą w tym okresie było żywotnym ośrodkiem polskich migrantów. Początkiem XX wieku wykonano instalacje wodociągowe i kanalizacyjne, wybrukowano nawierzchnie, powstało wiele budynków, rozpoczął się proces nowoczesnego uprzemysłowienia. Miasto rozwijało się dynamicznie do likwidacji władzy niemieckiej. Z końcowym okresem II wojny światowej, wraz z wyparciem Wehrmachtu 30 stycznia 1945 r. Miasto Züllichau zostało zdobyte. Tego dokonały oddziały 9 Samodzielnego Korpusu Pancernego gen. por. Iwana Kiriczenki z 33 Armii 1 Frontu Białoruskiego. Po objęciu władzy przez Polaków, przy ul. Poznańskiej odsłonięto płytę pamiątkową ku czci poległych żołnierzy radzieckich. Sulechów wraz z tzw. Ziemiami Zachodnimi został włączony do Polski, jego niemiecka ludność została wysiedlona w nowe terytoria państw niemieckich. Obecna nazwa miasta została administracyjnie zatwierdzona 7 maja 1946 r..
Siedziba powiatu.
Sulechów był ośrodkiem administracyjnym istniejącego w latach 1951–1975 Powiatu sulechowskiego na obszarze obecnych powiatów zielonogórskiego i nowosolskiego (województwo lubuskie). Powiat ten obejmował miasta Babimost i Kargowa oraz gminy Bojadła, Kolsko i Trzebiechów. Przy reformie administracyjnej w 1999 powiatu nie przywrócono, a Sulechów włączono do powiatu zielonogórskiego.
Zabytki.
Do wojewódzkiego rejestru zabytków wpisane są:
Biblioteka.
Decyzję o utworzeniu miejskiej biblioteki publicznej w Sulechowie podjęto jesienią 1948 r., a jej uroczyste otwarcie nastąpiło 15 stycznia 1949 o godzinie 16 w sali kina „Orzeł”. Ówczesne zbiory biblioteczne składały się z 487 książek. Według danych na koniec 2010 r. biblioteka, mieszcząca się przy ulicy Jana Pawła II posiada w swoim księgozbiorze 92 095 woluminów. Na terenie miasta znajduje się 1 filia biblioteczna, a na pozostałym obszarze gminy 5 filii, położonych w Brodach, Cigacicach, Kalsku, Kijach i Pomorsku. Głównym zadaniem biblioteki jest "„zaspakajanie potrzeb czytelniczych społeczności miejskiej i gminnej”".
Media.
Od maja 2001 r. Urząd Miejski w Sulechowie wydaje bezpłatne czasopismo lokalne o charakterze informacyjnym „Biuletyn Informacyjny Miasta i Gminy Sulechów”. Rozchodzi się ono w nakładzie 1000 egzemplarzy. Od grudnia 2002 r. w mieście wydawany jest także miesięcznik „Gazeta Sulechowska”, mający nakład 1500 egzemplarzy. Pismo to ma charakter informacyjno–publicystyczny i opiniotwórczy.
Edukacja i nauka.
Od 1 września 1998 do 1 września 2017 w Sulechowie działała szkoła wyższa – Państwowa Wyższa Szkoła Zawodowa (do 30 października 2001 pod nazwą – Wyższa Szkoła Zawodowa Administracji Publicznej). Od 1 września 2017 wydział zamiejscowy Uniwersytetu Zielonogórskiego.
Transport.
Drogowy.
W mieście oraz jego bezpośrednim sąsiedztwie krzyżują się drogi o znaczeniu krajowym oraz wojewódzkim.
W czasach Polski Ludowej, do grudnia 1985 roku Sulechów leżał przy drogach państwowych nr 46 (część międzynarodowej E14 – "„Traktu Piastowskiego”") i 44.
Autobusy.
W mieście jest dworzec autobusowy, mieszczący się przy ulicy Polskiego Czerwonego Krzyża 10. Zatrzymują się na nim autobusy Przedsiębiorstw Komunikacji Samochodowej, głównie PKS Zielona Góra, które zarządza dworcem. W Sulechowie także znajduje się kilka przystanków autobusowych.
Pasażerów w Mieście Sulechów obsługuje również przedsiębiorstwo przewozowe DA-MI, realizując regularne przewozy osób na liniach komunikacyjnych z i do Zielonej Góry, Babimostu, Podmokla Małego oraz Kargowej.
Transport kolejowy.
Sulechów ma bezpośrednie połączenia kolejowe z Zieloną Górą, Gorzowem Wielkopolskim, Warszawą, Poznaniem, Gdańskiem.
Inne.
W Sulechowie, przy placu biskupa Wilhelma Pluty, znajduje się postój taksówek osobowych.
Ponadto w mieście istnieje strefa płatnego parkowania. W czerwcu 2007 r. Rada Miejska w Sulechowie przyjęła uchwałę w sprawie jej ustalenia w centrum miasta. Strefa obejmuje ulice Wł.Sikorskiego, F.Chopina, I.Łukasiewicza, M.Kopernika, Nowy Rynek i Plac Ratuszowy.
Współpraca międzynarodowa.
Po transformacji systemowej władze Sulechowa nawiązały współpracę z trzema jednostkami administracyjnymi (kolejność alfabetyczna):
Wspólnoty wyznaniowe.
Kościół katolicki.
Większość mieszkańców samego Sulechowa, jak i całej gminy stanowią wyznawcy Kościoła rzymskokatolickiego. W mieście znajdują się dwie parafie: Parafia Podwyższenia Krzyża Świętego, mieszcząca się przy placu Kościelnym 4 (ok. 12 600 wiernych, obejmuje także kościół filialny w Kalsku) oraz Parafia św. Stanisława Kostki, mająca swoją siedzibę przy ulicy Odrzańskiej 63 (ok. 8000 wiernych, obejmuje także kościół filialny w Mozowie). Od kilku lat istnieje również parafia garnizonowa obejmująca swoim działaniem służby mundurowe i ich rodziny. 
Kościół Zielonoświątkowy.
Na terenie miasta działalność duszpasterską prowadzi także Kościół Zielonoświątkowy, protestancka wspólnota o charakterze ewangelicznym. Zbór Kościoła Zielonoświątkowego w Sulechowie, należący do okręgu zachodniowielkopolskiego Kościoła Zielonoświątkowego w RP, znajduje się przy ulicy Jana Pawła II 17. Zgodnie z danymi na dzień 31 grudnia 2010 r., posiada on mniej niż 50 członków, czyli osób które przyjęły chrzest wodny i uzyskały członkostwo w lokalnym zborze.
Świadkowie Jehowy.
Na terenie miasta działalność kaznodziejską prowadzą także dwa zbory Świadków Jehowy: Sulechów-Południe i Sulechów-Północ (w tym grupa języka migowego). Sala Królestwa znajduje się przy ul. Czereśniowej 2.
Lista osób związanych z Sulechowem.
Ludzie urodzeni w Sulechowie.
W Sulechowie urodziło się między innymi czterech późniejszych olimpijczyków (stan na 2020) – Ryszard Białowąs, Klaus-Dieter Ludwig, Aleksandra Miciul i Łukasz Żygadło czy Olga Tokarczuk, laureatka Nagrody Nobla w dziedzinie literatury za rok 2018.
Honorowi Obywatele Gminy Sulechów.
3 kwietnia 2001 r. Rada Miejska w Sulechowie przyjęła uchwałę, w myśl której ustanowiono honorowe wyróżnienie o nazwie „Honorowe Obywatelstwo Gminy Sulechów”. Po raz pierwszy godność tę nadano podczas XXXVII zwyczajnej sesji Rady Miejskiej w Sulechowie (kadencja 2002–2006) w dniu 12 września 2002 r. Wyróżniono wówczas 6 osób. W sumie tytuł Honorowego Obywatela Gminy Sulechów przyznano 13 osobom, w tym 3 obcokrajowcom.

</doc>
<doc id="139206" url="https://pl.wikipedia.org/wiki?curid=139206" title="IO 1908">
IO 1908



</doc>
<doc id="139207" url="https://pl.wikipedia.org/wiki?curid=139207" title="IO 1920">
IO 1920



</doc>
<doc id="139208" url="https://pl.wikipedia.org/wiki?curid=139208" title="ZIO 1928">
ZIO 1928



</doc>
<doc id="139209" url="https://pl.wikipedia.org/wiki?curid=139209" title="ZIO 1924">
ZIO 1924



</doc>
<doc id="139210" url="https://pl.wikipedia.org/wiki?curid=139210" title="ZIO 1932">
ZIO 1932



</doc>
<doc id="139211" url="https://pl.wikipedia.org/wiki?curid=139211" title="ZIO 1936">
ZIO 1936



</doc>
<doc id="139212" url="https://pl.wikipedia.org/wiki?curid=139212" title="ZIO 1948">
ZIO 1948



</doc>
<doc id="139213" url="https://pl.wikipedia.org/wiki?curid=139213" title="ZIO 1952">
ZIO 1952



</doc>
<doc id="139214" url="https://pl.wikipedia.org/wiki?curid=139214" title="ZIO 1956">
ZIO 1956



</doc>
<doc id="139215" url="https://pl.wikipedia.org/wiki?curid=139215" title="ZIO 1960">
ZIO 1960



</doc>
<doc id="139216" url="https://pl.wikipedia.org/wiki?curid=139216" title="ZIO 1964">
ZIO 1964



</doc>
<doc id="139217" url="https://pl.wikipedia.org/wiki?curid=139217" title="ZIO 1968">
ZIO 1968



</doc>
<doc id="139218" url="https://pl.wikipedia.org/wiki?curid=139218" title="ZIO 1972">
ZIO 1972



</doc>
<doc id="139219" url="https://pl.wikipedia.org/wiki?curid=139219" title="ZIO 1976">
ZIO 1976



</doc>
<doc id="139220" url="https://pl.wikipedia.org/wiki?curid=139220" title="ZIO 1980">
ZIO 1980



</doc>
<doc id="139221" url="https://pl.wikipedia.org/wiki?curid=139221" title="ZIO 1988">
ZIO 1988



</doc>
<doc id="139222" url="https://pl.wikipedia.org/wiki?curid=139222" title="ZIO 1984">
ZIO 1984



</doc>
<doc id="139223" url="https://pl.wikipedia.org/wiki?curid=139223" title="ZIO 1992">
ZIO 1992



</doc>
<doc id="139224" url="https://pl.wikipedia.org/wiki?curid=139224" title="ZIO 1994">
ZIO 1994



</doc>
<doc id="139225" url="https://pl.wikipedia.org/wiki?curid=139225" title="ZIO 1998">
ZIO 1998



</doc>
<doc id="139226" url="https://pl.wikipedia.org/wiki?curid=139226" title="ZIO 2002">
ZIO 2002



</doc>
<doc id="139228" url="https://pl.wikipedia.org/wiki?curid=139228" title="Addytywność (fizyka)">
Addytywność (fizyka)

Addytywność – cecha niektórych wielkości fizycznych (nazywanych "wielkościami addytywnymi").
Wielkość fizyczna formula_1 opisująca układ fizyczny jest addytywna, jeśli wielkość ta dla całego układu jest sumą wielkości formula_2 odpowiadających składowym częściom tego układu fizycznego:
Zakłada się przy tym, że poszczególne części układu są niezależne, choć znaczenie niezależności zależy od analizowanej wielkości. Dla energii całkowitego układu, addytywność jest zachowana, gdy składowe części nie oddziałują wzajemnie lub oddziaływania takie można zaniedbać. Przykładowo, gdy rozważamy gaz neutralnych atomów w równowadze termodynamicznej, którego cząsteczki nie oddziałują długozasięgowo, wówczas oddziałują jedynie cząsteczki leżące nie dalej niż zasięg oddziaływania od pola powierzchni styku wyróżnionych objętości (zwykle nie więcej niż kilka odległości międzyatomowych). O ile wyszczególnione objętości nie są mikroskopowe, cząsteczki oddziałujące z cząsteczkami z innej wyróżnionej objętości stanowią bardzo niewielką część wszystkich cząsteczek i wkład energii związanej z tymi oddziaływaniami można w większości zastosowań pominąć.
Wielkość addytywna może mieć charakter skalarny lub wektorowy.
Przykłady.
Wielkości addytywne.
Skalarne:
Wektorowe:
Nieporozumienia związane z addytywnością.
Addytywność bywa czasem rozumiana szerzej jako zdolność do sumowania danej wielkości fizycznej. A tak pojmowana addytywność jest cechą wszystkich wielkości fizycznych, np.
podczas gdy ani temperatura ani prędkość nie spełniają ścisłej definicji addytywności, np. suma prędkości ciał nie jest równa prędkości całego układu.

</doc>
<doc id="139229" url="https://pl.wikipedia.org/wiki?curid=139229" title="Wielkość addytywna">
Wielkość addytywna



</doc>
<doc id="139230" url="https://pl.wikipedia.org/wiki?curid=139230" title="Karl Michael Armer">
Karl Michael Armer

Karl Michael Armer (ur. 1950) – niemiecki pisarz science-fiction.
Życiorys.
Debiutował w 1977. Autor m.in. opowiadań publikowanych w Polsce na łamach "Fantastyki" ("Już po wszystkim", "Przez wszechświat gnam, szubiduba"). W 2005 otrzymał prestiżową Deutscher Science Fiction Preis za najlepsze niemieckojęzyczne opowiadanie science-fiction (za utwór "Die Asche des Paradieses"). 

</doc>
<doc id="139231" url="https://pl.wikipedia.org/wiki?curid=139231" title="Squaw Valley (hrabstwo Fresno)">
Squaw Valley (hrabstwo Fresno)

Squaw Valley – jednostka osadnicza w hrabstwie Fresno w Kalifornii (USA). Liczba mieszkańców 2 691.
Zimowe Igrzyska Olimpijskie w roku 1960 odbyły się w innym
Squaw Valley, także w Kalifornii.

</doc>
