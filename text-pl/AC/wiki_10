<doc id="139232" url="https://pl.wikipedia.org/wiki?curid=139232" title="Jacek Bocheński">
Jacek Bocheński

Jacek Bocheński, ps. „Adam Hosper”, „Teodor Ursyn” (ur. 29 lipca 1926 we Lwowie) – polski pisarz i publicysta, autor m.in. "Trylogii rzymskiej" ("Boski Juliusz", "Nazo poeta", "Tyberiusz Cezar").
Jego twórczość charakteryzuje częste odwoływanie się do świata antycznego oraz transpozycja tego świata na świat współczesny. Ponadto porusza zagadnienia takie jak: opozycja wobec władzy autorytarnej, miejsce człowieka we współczesnym świecie i w historii.
Zadebiutował wierszem w tygodniku „Odrodzenie”. Działacz opozycji demokratycznej w PRL. W 1976 wraz z Wiktorem Woroszylskim założył podziemne pismo „Zapis”, był redaktorem naczelnym tego pisma w latach 1978–1981. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Był w latach 1988–1990 członkiem Komitetu Obywatelskiego przy Lechu Wałęsie. W 1989 został jednym z założycieli Stowarzyszenia Pisarzy Polskich. W latach 1995–1997 był wiceprezesem, a następnie w latach 1997–1999 prezesem Polskiego PEN Clubu. Organizator Światowego Kongresu PEN w Warszawie w 1999. W latach 1999–2014 pozostawał członkiem Rady Języka Polskiego, a w latach 2010–2013 przewodniczącym Rady Stowarzyszenia ZAiKS. Odznaczony Krzyżem Wielkim Orderu Odrodzenia Polski (2013).
Pod pseudonimem "Adam Hosper" pisał teksty do muzyki rozrywkowej, jest m.in. autorem słów do piosenki "Rudy rydz".
Prowadził kilka blogów, które wydał później w postaci książek: „Blog”, „Justyna”, „Ujście”. Publikuje „Zapiski” na stronie „Archiwum autorskie” i na Facebooku.
Życiorys.
Syn pisarza Tadeusza Bocheńskiego oraz Marii z domu Jankowskiej. Kulturę literacką i upodobanie do antyku odziedziczył po ojcu; jak sam podkreśla: "nie czytanie książek było najistotniejszą rzeczą" [w domu], "tylko fakt, że książki w domu powstawały, gdyż ojciec je właśnie pisał".
Dzieciństwo spędził w Krakowie, następnie w Zakopanem, skąd w 1943 wyjechał i zamieszkał w Chełmie. Pod wpływem poety Kazimierza Andrzeja Jaworskiego, przed wojną redaktora chełmskiej „Kameny”, w roku 1944 pojechał z nim do Lublina na spotkanie przygotowawcze poświęcone organizacji życia literackiego. Tak nawiązał współpracę z redakcją tygodnika „Odrodzenie”, gdzie zadebiutował wierszem.
W 1945 przeprowadził się do Lublina. Zajął się wtedy redakcją i tworzeniem lubelskiego pisma „Światło”. W 1947 wraz ze „Światłem” przeniósł się do Warszawy, gdzie mieszka do dziś. Od 1949 do 1950 studiował w Państwowej Wyższej Szkole Teatralnej w Warszawie. Od 1947 do 1948 należał do Polskiej Partii Robotniczej, a od 1948 do 1966 do Polskiej Zjednoczonej Partii Robotniczej. Usunięty z PZPR za udział w proteście przeciw wydaleniu z partii Leszka Kołakowskiego. Od 1947 do 1949 pracował okresowo w redakcjach pism „Trybuna Wolności” i „Pokolenie”. W 1950 przyjęty do Związku Literatów Polskich, gdzie pełnił potem funkcje m.in. sekretarza i członka Zarządu Głównego. W 1952 Jerzy Andrzejewski, ówcześnie redaktor „Przeglądu Kulturalnego”, przyjął go do pracy w redakcji (w 1958 wystąpił z redakcji). Współpracował z wieloma innymi redakcjami, m.in. z „Nową Kulturą”, a w 1959 roku z „Życiem Warszawy”. W 1957 odbył podróż do Afryki. W 1962, a następnie w 1965 został laureatem honorowych nagród Rozgłośni Polskiej Radia Wolna Europa za najlepszą książkę krajową.
Gdy w 1966 Leszek Kołakowski wygłosił na Uniwersytecie Warszawskim przemówienie krytykujące rządy Władysława Gomułki, skutkiem czego został zawieszony w prawach członka PZPR, Wiktor Woroszylski i Paweł Beylin przygotowali pismo do Biura Politycznego KC z wnioskiem o cofnięcie decyzji partyjnej. Bocheński podpisał się pod listem jako trzeci i – po zebraniu przez trójkę ogółem kilkunastu podpisów – zaniósł pismo do KC. W konsekwencji wszyscy sygnatariusze listu zostali wezwani przed „rodzaj partyjnego sądu” pod przewodnictwem Zenona Kliszki i usunięci z partii. Od tego czasu Bocheński był działaczem opozycji.
W pierwszej połowie lat siedemdziesiątych odbył dwie podróże do Włoch (1970 i 1973–1974). Podczas tych podróży spotykał się z Gustawem Herlingiem-Grudzińskim, który w 1970 roku polecił mu pokój do wynajęcia pod Monte Tiberio na Capri, gdzie Bocheński spędził dwa tygodnie, gromadząc materiał do trzeciego tomu "Trylogii", "Tyberiusz Cezar".
W latach 1972–1973 i w 1981 przebywał w Berlinie Zachodnim na zaproszenie jury programu "Artyści w Berlinie".
W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. Należał do Towarzystwa Kursów Naukowych (1978–1981). W grudniu 1981 był internowany, osadzony początkowo w więzieniu w Białołęce, następnie w ośrodku w Jaworzu i po tygodniu zwolniony. W stanie wojennym współpracował z Martą Fik w utworzonym z jej inicjatywy i pod jej naczelną redakcją „Nowym Zapisie”, skromniejszej objętościowo kontynuacji dawnego „Zapisu”. Współpracował również z wieloma pismami podziemnymi (m.in. „Tygodnikiem Mazowsze”). W 1985 udzielił Jackowi Trznadlowi wywiadu do "Hańby domowej".
Jest członkiem Stowarzyszenia Pisarzy Polskich i Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
Cenzura komunistyczna.
Nazwisko Jacka Bocheńskiego znalazło się na specjalnej liście, na której umieszczono autorów pod szczególnym nadzorem peerelowskiej cenzury. Tomasz Strzyżewski w swojej książce o cenzurze w PRL publikuje poufną instrukcję cenzorską z 21 lutego 1976 Głównego Urzędu Kontroli Prasy, Publikacji i Widowisk, dotyczącą osób, które się na liście znalazły, oraz następujące wytyczne: "Wszystkie własne publikacje autorów z poniższej listy zgłaszane przez prasę i wydawnictwa książkowe oraz wszystkie przypadki wymieniania ich nazwisk należy sygnalizować kierownictwu Urzędu, w porozumieniu z którym może jedynie nastąpić zwolnienie tych materiałów. Zapis nie dotyczy radia i TV, których kierownictwo we własnym zakresie zapewnia przestrzeganie tych zasad. Treść niniejszego zapisu przeznaczona jest wyłącznie do wiadomości cenzorów".

</doc>
<doc id="139233" url="https://pl.wikipedia.org/wiki?curid=139233" title="Antena panelowa">
Antena panelowa

Antena panelowa – potoczna nazwa anteny radiowej o płaskiej budowie.
Najczęściej w hermetycznej obudowie umieszczony jest w tylnej części anteny płaski ekran pozwalający na maksymalne skupienie odbitej fali radiowej. W przedniej części obudowy umieszczony jest dipol lub zespół dipoli, które połączone są z urządzeniem radiowym za pomocą kabla koncentrycznego. Zysk energetyczny anteny panelowej (zależy od jej złożoności oraz dokładności wykonania) osiąga od kilku do kilkunastu dBi.

</doc>
<doc id="139236" url="https://pl.wikipedia.org/wiki?curid=139236" title="Wylesianie">
Wylesianie

Wylesianie, deforestacja, wycięcie – proces zmniejszania udziału terenów leśnych w ogólnej powierzchni danego obszaru, zazwyczaj wskutek antropopresji (np. nadmierne wykorzystanie gospodarcze lasów, zanieczyszczenie środowiska itp.).
Może prowadzić do powodzi, susz, osunięć ziemi i lawin błotnych.
Znaczenie dla klimatu.
Wylesianie w sposób negatywny przyczynia się do zmian klimatu. Drzewa są naturalnymi magazynami węgla, wpływającymi na utrzymanie cyklu węglowego w równowadze. Poprzez wylesianie w bardzo krótkim czasie usuwana jest biomasa roślinna, która traci możliwość magazynowania węgla. Gdy na terenie, z którego został usunięty las tropikalny, sadzi się nowe uprawy, pobierają one stopniowo dwutlenek węgla z atmosfery. Jednak w porównaniu z lasem pierwotnym jest to ekosystem bardzo ubogi (mniej gatunków i pięter roślinności oznacza mniejsze możliwości pobierania i składowania węgla), więc pochłanianie przez niego CO2 z atmosfery nawet przez stulecia nie rekompensuje utraty węgla towarzyszącej usunięciu naturalnego ekosystemu. Szczegółowe analizy bilansu węglowego pokazują, że zamiana lasów tropikalnych w uprawy roślin na biopaliwa, mające w założeniu redukować emisje CO2, zupełnie nie spełnia tej funkcji.
Wylesianie uniemożliwia przechwytywanie wód deszczowych przez drzewa, a więc ochronę przed podtopieniami, oczyszczanie powietrza, redukcję CO2 oraz schładzanie okolicznych budynków, które pozwala oszczędzić energię w czasie upałów na klimatyzację, co ma duże znaczenie w miastach.
Wyspa Wielkanocna.
Znane są przypadki, że las wyginie w sposób naturalny lub za pośrednictwem innego czynnika bądź naturalnego, bądź sztucznie wprowadzonego. Zasugerowano, że szczur polinezyjski ("Rattus exulans") zawleczony na Wyspę Wielkanocną, mógł odegrać rolę w całkowitym wylesieniu tej wyspy poprzez zjadanie orzechów tamtejszych palm "Paschalococos disperta", co sprawiło, że las nie mógł się odradzać. Szacuje się, że liczba szczurów na wyspie mogła wynosić nawet 3,1 mln osobników.

</doc>
<doc id="139237" url="https://pl.wikipedia.org/wiki?curid=139237" title="Strefa euro">
Strefa euro

Strefa euro, potocznie euroland (ang. "euro area", EA; potocznie: "eurozone", EZ) – grupa państw, których wspólną walutą jest euro. Do strefy euro należy 20 państw członkowskich Unii Europejskiej.
Kraje strefy euro.
Członkowie założyciele strefy euro.
Waluta ta została 1 stycznia 1999 roku wprowadzona w formie transakcji bezgotówkowych, a 1 stycznia 2002 roku w formie gotówkowej w następujących państwach członkowskich UE mających podane waluty:
Gospodarka strefy euro.
Kryzys zadłużenia.
Podczas kryzysu 2008 w strefie euro odnotowano spadek PKB, w trzecim kwartale 2008 o 0,2%, a w czwartym kwartale o 1,3% (rok do roku). W całym 2008 wzrost gospodarczy strefy euro wyniósł tylko 0,8%. Spadki PKB w dwóch kolejnych kwartałach oznaczały wejście „eurolandu” w najgorszą od początków swojego istnienia recesję.
Sprzedaż detaliczna w grudniu 2008 spadła o 2,4%, a w styczniu 2009 o 2,2% (rok do roku). W pierwszym kwartale 2009 PKB strefy euro zmniejszył się o 2,5%. W drugim kwartale 2009 PKB strefy euro spadł o kolejne 0,1%.
W 2010 dwa państwa strefy euro otrzymały pomoc finansową – Grecja 110 mld euro w maju oraz Irlandia 85 mld w listopadzie. W związku z kryzysem w Grecji i Irlandii oraz obawami co do sytuacji w Hiszpanii i Portugalii pojawił się termin PIIGS określający grupę państw mających kłopoty finansowe.
W 2011 dług publiczny 17 krajów strefy wyniósł 87,2% PKB.
Kryzysowi w strefie euro ma zapobiegać pakt fiskalny. W ocenie instytutu European Reform nie wnosi on jednak nic nowego w porównaniu do wcześniejszych „miękkich” sankcji z Paktu Stabilności i Wzrostu.

</doc>
<doc id="139238" url="https://pl.wikipedia.org/wiki?curid=139238" title="Sankt Moritz">
Sankt Moritz

Sankt Moritz (niem. "St. Moritz", rm. "San Murezzan", wł. "San Maurizio", fr. "Saint-Moritz") – 
miejscowość i gmina uzdrowiskowa w południowo-wschodniej Szwajcarii, w kantonie Gryzonia, w regionie Maloja. Położona w dolinie Engadyny na wysokości ok. 1 822 m n.p.m. nad jeziorem St. Moritz. Jeden z najbardziej znanych ośrodków sportów zimowych na świecie. Jest największą pod względem liczby ludności gminą w regionie.
Historia.
Pierwsze wzmianki o Sankt Moritz zostały zanotowane w latach 1137/39 jako "Ad Sanctum Mauricium". Miejscowość została nazwana tak na cześć św. Maurycego – czczonego jako świętego w kościołach koptyjskim i katolickim.
Mimo że gmina była znana z turystyki letniej, pierwsze wzmianki o ośrodku narciarskim sięgają roku 1864, kiedy to został tutaj wybudowany hotel "(Kulm-Hotel)" przez szwajcarskiego pioniera hotelarstwa Johannesa Badrutta. Szybko przekonał się, że Sankt Moritz jest także atrakcyjne zimą. Zaproponował grupie turystów jednorazową opłatę za pobyt w hotelu przez czas nieokreślony. Badrutt szybko zrozumiał, że Sankt Moritz dało początek nowej formie wypoczynku nie tylko w samej gminie, ale również w całych Alpach. Pierwsze biuro turystyczne w Szwajcarii powstało właśnie tutaj i rozwijało się stale aż do końca XIX wieku. Sankt Moritz było pierwszą szwajcarską miejscowością, w której podłączono światło elektryczne do hotelu Badrutta. W 1880 roku zostały w mieście rozegrane pierwsze w historii zawody Pucharu Świata w curlingu. Sankt Moritz również organizowało pierwsze w historii Mistrzostwa Europy w łyżwiarstwie figurowym w 1882 roku. Został zbudowany tutaj pierwszy tor lodowy na świecie, na którym zawody bobslejowe zostały rozegrane w 1890 roku. Zaś w 1896 roku Sankt Moritz zapisało się w historii jako pierwsza gmina w Alpach, w której został uruchomiony tramwaj elektryczny. W 1929 roku została uruchomiona tutaj pierwsza szkółka narciarska w Szwajcarii.
Geografia.
Od 2006 roku Sankt Moritz ma powierzchnię 28,69 km². Z tego 28,2% jest wykorzystywane w celu rolniczym, a 19,4% stanowią lasy.
Sankt Moritz jest również gminą znajdującą się w dolinie Engadyny obok przełęczy Malojapass. 
Podział administracyjny.
Części gminy "(Ortsteil)" to: St. Moritz-Bad, St. Moritz-Dorf, Suvretta oraz połowa Champfèr - druga połowa należy do gminy Silvaplana.
Demografia.
W Sankt Moritz mieszka 4 945 osób (31 grudnia 2020). W 2020 roku 41,3% mieszkańców było cudzoziemcami. W okresie 1999-2009 populacja spadła o 4,9%.
W 2000 roku w gminie było 45,4% mężczyzn i 54,6% kobiet. W 2000 roku w Sankt Moritz było 423 dzieci w przedziale wiekowym od 0 do 9 lat, 502 nastolatków od 10 do 19 lat. Osób dorosłych było 960 w przedziale wiekowym między 20 a 29 rokiem życia. 1 055 osób było w wieku od 30 do 39 lat, w przedziale od 40 do 49 lat mieściło się 864 osób. 820 mieszkańców stanowiło wiek od 50 do 59 lat. Zaś seniorów było 532 osób. W miejscowości żyją 24 osoby, które przekroczyły wiek 90 lat.
Języki.
Większość mieszkańców Sankt Moritz mówi po niemiecku (58,8%), drugim pod względem częstości posługiwania się językiem jest język włoski 21,8%. 6,6% mieszkańców posługuje się językiem portugalskim. Pierwotnie cała ludność Górnej Engadyny mówiła w języku retoromańskim. Ze względu na coraz większe kontakty biznesowe ze światem, język retoromański zaczął zanikać. W 1880 roku 50,2% mieszkańców używało języka retoromańskiego jako podstawowego, w tyle był niemiecki i włoski. W 1900 roku 31% populacji mówiło w języku włoskim. W następnych latach język retoromański i włoski zaczął zanikać na rzecz niemieckiego. W 2000 roku tylko 13% mieszkańców gminy potrafiło mówić po retoromańsku.
Transport.
Przez teren gminy przebiega droga główna nr 27.
W Sankt Moritz jest jedna stacja kolejowa, którą obsługują dwa pociągi ekspresowe, są to:
W latach 1896–1932 w gminie działała linia tramwajowa.
Sport.
Od 1918 r. w gminie działa klub hokeja na lodzie EHC St. Moritz. Sankt Moritz było gospodarzem Zimowych Igrzysk Olimpijskich 1928. Stadion, na którym odbywała się ceremonia otwarcia igrzysk istnieje do dziś. Zorganizowano tutaj także Zimowe Igrzyska Olimpijskie 1948, 20 razy mistrzostwa świata w bobslejach i skeletonie. Gmina również była pięciokrotnym gospodarzem mistrzostw świata w narciarstwie alpejskim w roku 1934, 1948, 1974, 2003 i 2017. Gmina jest gospodarzem zawodów PŚ w narciarstwie alpejskim kobiet. Organizowano tu także w przeszłości Puchar Świata w skokach narciarskich i kombinacji norweskiej. Miejscowość zorganizowała także Mistrzostwa Świata Juniorów w Narciarstwie Klasycznym 1998, odbywało się też dużo zawodów w innych dyscyplinach, między innymi golfie czy polo na zamarzniętym jeziorze St. Moritz. Dzięki jeziorze gmina gości też zawody w windsurfingu i żeglarstwie.
Sankt Moritz jest również odwiedzane w miesiącach letnich, w szczególności przez rowerzystów, biegaczy i lekkoatletów. Jego popularność znana jest na całym świecie. Słynie też z dobrej pogody.
Turystyka.
Sankt Moritz jest uważany za najstarszy i jeden z najbardziej znanych ośrodków narciarskich na świecie. Ze względu na dogodne położenie klimatyczne w gminie panuje 300 słonecznych dni w roku. Każdej zimy są rozgrywane wyścigi konne w ramach "White Turf" na zamarzniętym jeziorze St. Moritz.
Oprócz popularności narciarstwa i snowboardingu wśród turystów, w gminie znajduje się światowej renomy naturalny tor lodowy Cresta Run.
Gmina w szczycie sezonu zimowego jest w stanie przyjąć około 20 tys. gości.
Polityka.
W 2007 roku odbyły się w Szwajcarii wybory parlamentarne. Wygrała partia SVP, która otrzymała 34,9% głosów. Druga była partia FDP, która uzyskała 24,5% głosów, trzecią siłą polityczną w tych wyborach była partia SP.
Edukacja.
Cała ludność Szwajcarii jest na ogół dobrze wykształcona. W Sankt Moritz 65,8% mieszkańców w przedziale wiekowym od 25 do 64 lat ma ukończoną szkołę średnią.
Zatrudnienie.
W Sankt Moritz stopa bezrobocia jest na poziomie 1,38%. W 2005 roku 73 osoby były zatrudnione w sektorze rolniczym, w 10 przedsiębiorstwach zajmujących się tym sektorem. 900 osób jest zatrudnionych w 55 firmach w sektorze gospodarczym. 3501 osób jest zatrudnionych w 468 firmach zajmujących się usługami.
Wspołpraca.
Miejscowości partnerskie:

</doc>
<doc id="139240" url="https://pl.wikipedia.org/wiki?curid=139240" title="Wata">
Wata

Wata – zbite i nieregularnie poplątane, cienkie włókna bawełniane i (lub) wiskozowe. Służy do celów higienicznych i kosmetycznych, np. zmywania makijażu, usuwania lakieru z paznokci itp.
Watę jako środek opatrunkowy zastosował po raz pierwszy na świecie polski chirurg Ludwik Bierkowski.

</doc>
<doc id="139243" url="https://pl.wikipedia.org/wiki?curid=139243" title="Szubin">
Szubin

Szubin (, 1939–1945 "Altburgund") – miasto w północnej Polsce, w województwie kujawsko-pomorskim, w powiecie nakielskim, siedziba władz gminy miejsko-wiejskiej Szubin. Położone na Pałukach, regionie kulturowym Wielkopolski, na zboczu rozległego wzniesienia Dziewicza Góra, nad rzeką Gąsawka i Białą Strugą, która częściowo płynie starym korytem Gąsawki. Jest jednym z najstarszych miasteczek Pałuk.
W okresie I Rzeczypospolitej miejscowość administracyjnie należała do województwa kaliskiego i województwa gnieźnieńskiego (od 1768), następnie w okresie II Rzeczypospolitej do województwa poznańskiego i województwa pomorskiego (od 1938), w latach 1944–1950 ponownie do województwa pomorskiego, a od 1950 do 1998 do województwa bydgoskiego.
Według danych GUS z 31 grudnia 2019 r. miasto liczyło 9545 mieszkańców. Do 1975 r. miasto powiatowe.
Historia.
Początki miasta.
Znaleziska urn oraz starych monet greckich świadczą, że osada ludzka istniała tutaj przed powstaniem państwa polskiego.
Ziemia szubińska obejmująca miasto i gminę Szubin, stanowi część Pałuk – regionu północno–wschodniej Wielkopolski. W średniowieczu na tej ziemi zamieszkiwał ród Pałuków, z którego najznaczniejszym był Sędziwój Pałuka z Szubina. Piastował on wiele wysokich stanowisk w kraju, m.in. był starostą bydgoskim, wielkopolskim i krakowskim, wojewodą kaliskim oraz za panowania Ludwika Węgierskiego był jednym z regentów Królestwa Polskiego.
Sędziwój Pałuka jest również historycznym założycielem Szubina w XIV wieku. Z tego też okresu pochodzi kościół św. Marcina i resztki ruin zamku szubińskiego. Pierwsze wzmianki historyczne o Szubinie pochodzą z 1365 r., ale nie jest znana dokładna data założenia miasta, ani też data nadania mu praw miejskich. Pierwszy raz Szubin zostaje nazwany miastem dopiero w dokumencie z 1458. W czasie wojny trzynastoletniej Szubin wystawił w 1458 2 pieszych na odsiecz oblężonej polskiej załogi Zamku w Malborku. Z układu urbanistycznego miasta oraz miejsca ulokowania kościoła można wnioskować, że nadanie praw miejskich odbyło się na prawie niemieckim w czasach Sędziwoja, tj. w latach 1365-1370.
Teoria dotycząca pochodzenia nazwy miasta, która wywodzi ją od rzemieślników mających szyć szuby jest nielogiczna, ponieważ nazwa miasta pochodzi od istniejącego wcześniej grodu i nie została nadana w czasie jego lokacji i okresu rozwoju rzemiosła. Nazwa grodu pochodzi natomiast najprawdopodobniej od przezwiska jego założyciela lub jego kmiecia, podobnie jak nazwa sąsiedniego miasta Łabiszyn pochodzi od Łabiszy, stąd pierwszy mieszkaniec musiał nazywać się Szuba. Nazwa miasta pierwszy raz wymieniona została w dokumencie z 1365 dla kościoła w Kwieciszewie w zwrocie: "Sandivofius de Subyn, capitaneus Wladislaviensis" ("Sędziwój z Szubina, starosta Włocławski"). 
Miasto Szubin powstało obok zamku po prawej stronie Gąsawki. Najstarszą istniejącą w mieście budowlą jest kościół pod wezwaniem św. Marcina, ufundowany przez dziedzica na zamku Sędziwoja w XIV wieku. Zbudowany jest w stylu późnogotyckim o jednej nawie. Jako beneficjum kościoła Sędziwój podarował wieś Wieszki.
Po zwycięskiej bitwie pod Grunwaldem w Szubinie przebywał król Władysław Jagiełło goszczony przez Macieja z Wąsosza.
W okresie panowania króla Kazimierza Wielkiego sadzono w Szubinie szczepy winne, stąd zachowała się do dzisiaj nazwa ulicy "Winnica".
Szubin był niegdyś miastem szlacheckim i poza zamkiem nie posiadał murów obronnych. Przy końcu XIV wieku dziedzicami Szubina zostali Łabiszyńscy, później – aż do XVII wieku – Czarnkowscy. W roku 1645 właścicielem Szubina był Krzysztof Opaliński, który nadał miastu liczne przywileje. Następnie Szubin należał do Konarzewskiego, Józefa Złotnickiego, księżnej Teofili Wiśniowieckiej i do Mycielskich. Stanisław Mycielski rozszerzył prawa miasta nadane przez Opalińskiego. Później Szubin przeszedł w ręce niemieckie.
Od rozbiorów do 1945.
I rozbiór Polski w 1772 r. pozostawił Szubin w granicach Rzeczypospolitej, jednak już rok później, w 1773 r. król pruski drogą dodatkowej aneksji włączył Szubin do swojego państwa. W okresie 1807–1815 miasto należało do Księstwa Warszawskiego, by następnie znowu znaleźć się w granicach Prus. W roku 1818 Szubin został miastem powiatowym, a w roku 1835 otrzymał sąd okręgowy. Powstały wówczas drogi bite do Bydgoszczy, Nakła, Żnina i Kcyni.
Polscy mieszkańcy Szubina brali czynny udział w powstaniach: kościuszkowskim, listopadowym i styczniowym. W czasie insurekcji w 1794 r., a zwłaszcza w jej schyłkowym okresie (październik–listopad), w regionie Szubina operował oddział płk. Krupeckiego, który toczył walki zaczepne z pacyfikującymi powstanie kolumnami pruskimi. Z kolei w 1848 r., podczas Wiosny Ludów, miasto było widownią zaburzeń i ruchów wolnościowych. Jednym z liderów ówczesnego ruchu społecznego w Szubinie był ks. Jan Komasiński. W okresie rządów Ottona von Bismarcka o utrzymanie polskości walczyły polskie stowarzyszenia kościelne i świeckie (np. Chór „Halka”, Towarzystwo Gimnastyczne „Sokół” i inne).
Początek roku 1919 przyniósł usunięcie władzy pruskiej z Szubina i ziemi szubińskiej, wywalczone przez powstańców wielkopolskich. Długie i krwawe walki, decydujące o powodzeniu całego powstania, toczyły się pod Szubinem, Rynarzewem (bitwa o pociąg pancerny) i na linii Noteci. Dowódcą grupy północnej wojsk powstańczych, która odniosła zwycięstwo w walkach o Szubin, był gen. Kazimierz Grudzielski. W latach 1921–1926 w mieście funkcjonowała Powiatowa Komenda Uzupełnień Szubin.
W 1939 miasto zostało zajęte przez wojska niemieckie, a następnie włączone bezpośrednio do III Rzeszy. Administracja hitlerowska nadała miastu nową nazwę – "Altburgund". Niemcy utworzyli w Szubinie obóz dla internowanych osób cywilnych (Zivilinternierungslager), a następnie obozy jenieckie „Stalag 64”, „Oflag XXI B”, „Stalag XXI B” (w niedalekim Turze ()) i „Oflag 64 Altburgund” dla aliantów: Polaków z kampanii wrześniowej, Francuzów, Brytyjczyków, Amerykanów, Australijczyków i Rosjan. Przebywało w nich ogółem 20 tys. jeńców, jednorazowo po 5 tys. W „Oflagu 64 Altburgund” przebywał pułkownik John Waters, zięć amerykańskiego generała Georga Pattona, oraz pułkownik John H. Van Vliet Jr. – świadek zbrodni katyńskiej i autor tzw. "Raportu van Vlieta" (ang. "Van Vliet Report").
W wyniku terroru stosowanego wobec ludności polskiej, wysiedleń i powołań do armii w czasie II wojny światowej zginęło łącznie ok. 500 osób z Szubina i powiatu. 21 stycznia 1945 r. w wyniku ofensywy wojsk radzieckich zakończyła się okupacja hitlerowska.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 171 Ministerstwo Bezpieczeństwa Publicznego utworzyło w Szubinie.
W latach 1954–1972 miasto było siedzibą gromady Szubin, czyli najmniejszej jednostki podziału terytorialnego w PRL. 1 stycznia 1973, na mocy nowej reformy administracyjnej, utworzono gminę Szubin, która weszła w skład powiatu szubińskiego. Od 1999 gmina Szubin stanowi część powiatu nakielskiego.
21 czerwca 2015 na szubińskim Rynku odsłonięto statuę Pelikana.
Z Szubina pochodzą m.in. antropolog kulturowy, prof. Waldemar Kuligowski, muzycy rockowego zespołu Something Like Elvis oraz członek Szarych Szeregów Zenon Erdmann. W Szubinie urodził się polski wokalista i dyrygent Remigiusz Kuźmiński.

</doc>
<doc id="139251" url="https://pl.wikipedia.org/wiki?curid=139251" title="Stronnictwo Gospodarcze">
Stronnictwo Gospodarcze

Stronnictwo Gospodarcze (SG) – polska partia polityczna założona 13 marca 2005 w miejsce rozwiązanej przez Romana Jagielińskiego Partii Ludowo-Demokratycznej.
Przewodniczącym SG został Mariusz Lipiński, który był wiceprezesem Agencji Rynku Rolnego (w latach 2004–2007). Partia działała w oparciu o hasło 3x10, czyli 10 procent wzrostu gospodarczego, 10-procentowe podatki i 10-procentowe bezrobocie.
Partia została wykreślona z ewidencji partii politycznych w dniu 21 września 2006. Nieformalnie SG funkcjonowało jeszcze w 2007, a w 2008 założyciel partii (a wcześniej PLD) Roman Jagieliński wrócił do Polskiego Stronnictwa Ludowego.
Koło Poselskie SG.
Koło Poselskie SG istniało od marca 2005 do 18 października 2005, z przekształcenia koła Partii Ludowo-Demokratycznej (wcześniej politycy PLD tworzyli Federacyjny Klub Parlamentarny, a następnie własny klub).
Posłowie należący do koła:
Udział w wyborach.
W wyborach parlamentarnych w 2005 kandydaci SG startowali z ramienia Sojuszu Lewicy Demokratycznej (19 kandydatów do Sejmu i Jan Sylwestrzak do Senatu). Członkini SG startowała też z 3. miejsca szczecińskiej listy PSL. Żaden z członków SG nie uzyskał mandatu.
W wyborach parlamentarnych w 2007 Jan Sylwestrzak reprezentował SG na szczecińskiej liście Lewicy i Demokratów do Sejmu. Roman Jagieliński startował w okręgu piotrkowskim z ramienia LiD do Senatu. Nie uzyskali oni mandatów.

</doc>
<doc id="139252" url="https://pl.wikipedia.org/wiki?curid=139252" title="Kcynia">
Kcynia

Kcynia () – miasto w Polsce w województwie kujawsko-pomorskim, w powiecie nakielskim, siedziba gminy miejsko-wiejskiej Kcynia.
Kcynia leży w odległości 40 km na południowy zachód od Bydgoszczy i 80 km na północny wschód od Poznania, w północnej części Pojezierza Gnieźnieńskiego. Miasto położone jest na szczycie wzgórza morenowego będącego jednym z najwyższych w Wielkopolsce (136 m n.p.m.), znajdując się około 30 m ponad okolicą, widoczne jest z dość dużej odległości.
Według danych GUS z 31 grudnia 2019 r. Kcynia liczyła 4617 mieszkańców.
Miasto królewskie lokowane w 1262 roku, należące do starostwa kcyńskiego, pod koniec XVI wieku leżało w powiecie kcyńskim województwa kaliskiego. W latach 1975–1998 w województwie bydgoskim.
Nazwa.
Pochodzenie nazwy Kcynia nie zostało w pełni wyjaśnione. Stanisław Rospond w wydanym w 1984 Słowniku Etymologicznym Miast i Gmin PRL wskazał, że jest to unikatowa nazwa o zagadkowej podstawie – "Kc" oraz z archaicznym przyrostkiem "-ynia" (jak Gdynia, Lutynia). Jego zdaniem podstawa "Kc" może być związana ze staropolskim wyrazem kca oznaczającym to samo co "kuca", czyli szopa z desek. W tym wypadku powstanie nazwy łączyłoby się z istnieniem grodu drewnianego, względnie osady zbudowanej z drewna. Ten sam autor wspomina też, że usiłowano – ale nie przekonywająco – łączyć nazwę miasta ze staropolskim wyrazem "kścieć", "kwcieć", czyli kwitnąć. Językoznawca Mikołaj Rudnicki wywodzi nazwę Kcynia od Kutjini zestawiając ją z "kuca" to jest chata, dom.
Legendy miejscowe łączą powstanie nazwy z wyłowieniem kotwicy, którą rzekomo miano odnaleźć w wodach Kcynki, czy też na bagnistych terenach, położonych na północ od dzisiejszego miasta.
Nazwa miejscowości przechodziła poważną ewolucję, gdyż w różnych okresach miasto nazywane było w źródłach historycznych Kcyna, Kczina, Kcyn, Kcznya, Kczynija. W encyklopedii Samuela Orgelbranda obok używanej dzisiaj nazwy Kcynia spotykamy jeszcze jako nazwę równorzędną formę Krcynia. Niemcy zmienili nazwę miejscowości na Exin.
Spis geograficzno-topograficzny miejscowości leżących w Prusach z 1835, którego autorem jest J.E. Muller notuje niemiecką nazwę miejscowości "Exin", a także polską nazwę "Kcynia" we fragmencie "„Exin (poln. Kcynia)”".
Historia.
Średniowiecze i początek I Rzeczypospolitej.
Już w XI w. istniał kościół św. Idziego. Miasto zostało lokowane na prawie niemieckim przez księcia Bolesława Pobożnego w 1262. Zasadźcami byli rycerze Jan i Ryner (Reineri), którzy otrzymali wraz z nadaniem wójtostwo z należnymi przywilejami. W XIII w. istniało tam najstarsze w Wielkopolsce Bractwo Kurkowe. Kolejni królowie polscy zatwierdzali przywileje miejskie. W XV w. jedno z nielicznych miast mających zamek i mury obronne.
W czasie wojny trzynastoletniej Kcynia wystawiła w 1458 roku 6 pieszych na odsiecz oblężonej polskiej załogi Zamku w Malborku.
Okres rozkwitu.
Z 1507 roku pochodzi pierwsze świadectwo istnienia osiedla żydowskiego w Kcyni.Największy rozwój miasta miał miejsce w okresie XVI–XVII w. Kcynia była wówczas stolicą powiatu kcyńskiego w województwie kaliskim i siedzibą sądów szlacheckich: ziemskiego i grodzkiego, które przetrwały do rozbiorów.
W 1594 odwiedził miasto król Zygmunt III Waza. W 1608 powstała szkoła. W 1612 do Kcyni zostali sprowadzeni Karmelici, a w latach 1624–1631 zbudowano kościół farny. W 1641 przywileje dla cechu szewskiego. W 1656 pod Kcynią miała miejsce bitwa wojsk Stefana Czarnieckiego ze Szwedami. W latach 1756–1763 miasto doświadczyło skutków wojny siedmioletniej.
Wiek XVIII i XIX.
W 1768 zawiązano w Kcyni słynną w Wielkopolsce Konfederację Kcyńską. 29 stycznia 1770 w bitwie pod Kcynią wojska rosyjskie rozbiły pułki konfederatów barskich. Od 1773 pod panowaniem pruskim. W 1775 wielki pożar strawił prawie całe miasto. W 1781 powstał pierwszy kościół ewangelicki (rozebrany w 1971), a w 1787 kościół i klasztor Karmelitów. Miasto liczyło wtedy około 1000 mieszkańców. W okresie od 1807 do 1815 Kcynia znajdowała się w Księstwie Warszawskim. Od 1818 miasto znalazło się w powiecie szubińskim. W 1835 nastąpiła kasata klasztoru Karmelitów. W 1842 wprowadzono pruską ordynację miejską. W 1848 miało miejsce powstanie Kosynierów Kcyńskich. Miasto liczyło wtedy około 2,5 tys. mieszkańców. W latach 1860–1865 powstał gmach Seminarium Nauczycielskiego (obecnie Zakład Poprawczy). W 1866 największa w historii miasta epidemia cholery zdziesiątkowała jego ludność (zmarło 313 osób). Kolejne lata to nowe inwestycje: 1880 gmach Sądu Grodzkiego, 1887 linia kolejowa Gniezno-Nakło, budowa dworca kolejowego. 2 sierpnia 1893 burmistrz oficjalnie powołał jednostkę Straży Pożarnej. Jednakże początki straży w Kcyni sięgają roku 1800, w którym zostało wydane pozwolenie na budowę remizy strażackiej. Pod koniec XIX w. powstały kcyńskie cegielnie.
Wiek XX.
Na początku XX w. miasto liczyło 3 tys. mieszkańców. W 1904 powstał chór „Moniuszko”, a trzy lata później Towarzystwo Gimnastyczne „Sokół”. W latach 1906–1907 w mieście trwał strajk dzieci przeciw germanizacji. W 1908 oddana została do użytku linia kolejowa Poznań – Bydgoszcz. W 1913 powstał obecny dworzec kolejowy oraz kościół ewangelicki, a w 1915 powstały wodociągi miejskie.
Wybuch I wojny światowej przyczynił się do stagnacji miasta. W dniach 31 grudnia 1918 – 1 stycznia 1919 miasto zostało zdobyte przez powstańców wielkopolskich. W lutym 1919 odbyła się decydująca bitwa o Kcynię. W 1920 został wybrany pierwszy polski burmistrz Władysław Rybarczyk. W latach 20. ożywienie gospodarcze i kulturalne miasta. W 1928 miasto świętowało 666 rocznicę nadania Kcyni praw miejskich. Miasto liczyło wówczas 4,8 tys. mieszkańców. W 1932 powstał chór „Echo”, w tym samym roku nastąpiło zamknięcie Seminarium Nauczycielskiego.
W 1939 miasto liczyło 5,5 tys. osób. W okresie 1939–1945 Kcynia znajdowała się pod okupacją hitlerowską; w latach 1939–1940 pod nazwą "Prien am Berge". Zginęło kilkudziesięciu mieszkańców, wielu wywieziono do Generalnego Gubernatorstwa. 22 stycznia 1945 nastąpiło oswobodzenie miasta. Mieszkańcy pochodzenia niemieckiego zostali zmuszeni do opuszczenia miasta i okolic lub przyjęcia obywatelstwa polskiego. Powstał Zakład Poprawczy i liceum ogólnokształcące.
W 1962 odbyły się uroczyste obchody 700-lecia nadania praw miejskich. Powstał Zespół Regionalny „Pałuki” (Klara Prillowa). Kcynia stała się stolicą folkloru pałuckiego. W okresie PRL miasto stanowiło lokalny ośrodek usługowy bez większego znaczenia dla gospodarki regionu.
Komunikacja.
Miasto posiada połączenia drogowe do Chodzieży, Gołańczy, Janowca Wielkopolskiego, Nakła, Szubina, Wągrowca, Wyrzyska i Żnina.
Miejscowy węzeł kolejowy, w którym krzyżowały się linie Oleśnica – Gniezno – Nakło nad Notecią – Chojnice oraz Poznań Wschód – Bydgoszcz Główna, po zawieszeniu połączeń pasażerskich (odpowiednio w 2000 oraz 1 maja 2004), stracił na znaczeniu i obsługuje obecnie wyłącznie pociągi towarowe z ładunkami ponadgabarytowymi, kierowanymi z portów Trójmiasta przez Chojnice w kierunku południowym. Od 2006 trwają bezskuteczne starania o wznowienie połączeń pasażerskich. Obecnie dworzec kolejowy w Kcyni jest używany w celach mieszkalnych.
Demografia.
30 czerwca 2008 miasto liczyło 4716 mieszkańców.
Zabytki piśmiennictwa.
W archiwum kcyńskim został odkryty (jeden z dwóch zachowanych) zapis Bogurodzicy.

</doc>
<doc id="139258" url="https://pl.wikipedia.org/wiki?curid=139258" title="Sweter">
Sweter

Sweter, pulower – rodzaj ciepłej bluzy z dzianiny, najczęściej wełnianej (lub – współcześnie – z dodatkiem włókien sztucznych).
Najcieplejsze, z długimi rękawami, nierozpinane (wkładane przez głowę – ang. "pull" – „ciągnąć”, "over" – „przez”; tu: „wciągać przez głowę”), często z golfem, dziane są z grubej wełny.
Ten element stroju opracowany został przez gaelickich rybaków z wysp Aran u zachodnich wybrzeży Irlandii i do dzisiejszych czasów wyrób swetrów jest jednym ze źródeł utrzymania tamtejszych mieszkańców. Tego rodzaju swetry modne były także w XX wieku, np. jako element stroju narciarskiego. Z tego okresu pochodzą norweskie kolorowe wzory ozdabiające swetry.
Lżejsze swetry bywają zapinane na guziki bądź na zamek błyskawiczny, z różnymi odmianami wykończenia pod szyją. W Polsce, podobnie jak w Niemczech, Rosji czy Niderlandach, pulowerami zazwyczaj nazywa się odmianę swetrów bez rękawów.

</doc>
<doc id="139262" url="https://pl.wikipedia.org/wiki?curid=139262" title="Trypsyna">
Trypsyna

Trypsyna (EC 3.4.21.4) – enzym trawienny wytwarzany przez część zewnątrzwydzielniczą trzustki.
Jest wydzielany w postaci proenzymu – trypsynogenu, który wchodzi w skład soku trzustkowego. W dwunastnicy pod wpływem niewielkich nawet ilości innego enzymu - enterokinazy dochodzi do aktywacji trypsynogenu. Dzięki autokatalitycznej zdolności trypsyny (przy pH 7,9) szybko dochodzi do pełnego uczynnienia wydzielonego trypsynogenu.
Trypsyna należy do endopeptydaz. Katalizuje hydrolizę wiązań peptydowych w miejscach, w których grupy karbonylowe należą do argininy albo lizyny. W centrum aktywnym trypsyny znajduje się seryna jako główny aminokwas kontaktowy, przez co trypsynę zalicza się do podpodklasy endopeptydaz serynowych. Optymalne warunki działania trypsyny to pH 7–9 i temperatura 37 °C. Efektem jej działania na białko są peptydy o różnej długości łańcucha.

</doc>
<doc id="139265" url="https://pl.wikipedia.org/wiki?curid=139265" title="Windows Media Audio">
Windows Media Audio

"Windows Media Audio" (WMA) – format kompresji dźwięku stworzony przez Microsoft. W zamierzeniach producenta ma konkurować z formatem MP3.
Opis.
. Według Microsoftu WMA zapewnia jakość dźwięku znacznie lepszą niż MP3, a początkowo firma z Redmond twierdziła nawet, że WMA dorównuje jakości płyty CD przy bitrate równym 64 kb/s. 
Niezależne testy odsłuchowe pokazały, że choć WMA przy bitrate 96 kb/s i niższym brzmi nieco lepiej niż MP3, to jednak przy wysokim bitrate oferuje zauważalnie gorszą jakość dźwięku. Kodek w żadnym wypadku nie dorównuje jakości płyty CD przy 64 kb/s.
Wraz z Windows Media Player 9 Microsoft zaprezentował nowe kodeki z rodziny WMA: WMA 9 Professional (obsługujący dźwięk wielokanałowy), WMA 9 Lossless (bezstratny) i WMA 9 Voice (zoptymalizowany do przesyłania głosu przy bardzo niskim bitrate). Wszystkie trzy nie są wstecznie kompatybilne.

</doc>
<doc id="139266" url="https://pl.wikipedia.org/wiki?curid=139266" title="Antoni van Obberghen">
Antoni van Obberghen

Antoni van Obberghen (w źródłach także jako van Opberghen) (ur. 1543 w Mechelen, zm. 1611) – niderlandzki architekt, jeden z czołowych przedstawicieli manieryzmu, fortyfikator.
Jeden z twórców gdańskiego renesansu. Do Gdańska przybył w 1586. Wcześniej pracował przy budowie obwarowań w Antwerpii, a następnie udał się w 1575 do Danii, gdzie w 1577 został nadwornym budowniczym królewskim i prowadził przebudowę zamku Kronborg w Helsingør. Od 1592 miejski budowniczy do spraw obronnych w Gdańsku, a od 1594 pierwszy budowniczy miasta.
Projektant i budowniczy gdańskich fortyfikacji. Brał udział przy budowie fortyfikacji Twierdzy Wisłoujście, budowie zamku w Kostrzynie nad Odrą oraz przy regulacji Wisły. Inne budowle, które zaprojektował w Gdańsku, to: Bastion św. Gertrudy, Wielki Arsenał oraz prawdopodobnie Ratusz Staromiejski. Przypisuje się mu również przebudowę Ratusza Staromiejskiego w Toruniu w latach 1602-1605.
Jest patronem dzwonu b3 carillonu Ratusza Głównego Miasta w Gdańsku. W okresie Wolnego Miasta Gdańska imię Obberghena (Obbergenweg) nosiła obecna ulica majora Hubala w Gdańsku-Strzyży.

</doc>
<doc id="139267" url="https://pl.wikipedia.org/wiki?curid=139267" title="Rozdzielacz antenowy">
Rozdzielacz antenowy

Rozdzielacz antenowy (ang. splitter) - urządzenie dzielące moc nadajnika pomiędzy dwie lub cztery anteny w celu np. wybrania selektywnych kierunków lub sektorów w jakie sygnał radiowy ma być wysyłany lub z których ma być odbierany. W antenach odbiorczych służy do podziału mocy sygnału dla dwóch, trzech, itd. liczby odbiorników. Popularnie nazywane "splitterami".

</doc>
<doc id="139274" url="https://pl.wikipedia.org/wiki?curid=139274" title="Rybak">
Rybak

Rybak – osoba trudniąca się rybołówstwem, utrzymująca się z połowu ryb i innych owoców morza (frutti di mare) – krewetek, małży itp. Słowem tym współcześnie określa się zarówno osoby wykonujące ten zawód w pojedynkę (na morzu – rzadko) lub w niewielkich, kilkuosobowych zespołach, pływających na kilkutonowych kutrach (rybactwo), jak również marynarzy wielkich jednostek oceanicznych (rybołówstwo przemysłowe). Na potrzeby rybactwa śródlądowego, na rzekach i jeziorach rybacy na ogół posługują się niewielkimi łodziami, kutry morskie są zazwyczaj większe i dysponują mocniejszymi silnikami.
Do połowu ryb rybacy używają zasadniczo sieci, choć niektóre gatunki ryb nawet przemysłowo odławia się z użyciem haków (np. połów tuńczyka albakora przy pomocy tzw. węd ciągnionych), co przypomina wędkarstwo.

</doc>
<doc id="139276" url="https://pl.wikipedia.org/wiki?curid=139276" title="Gimli">
Gimli

Gimli – postać ze stworzonej przez J.R.R. Tolkiena mitologii Śródziemia. Jest jednym z głównych bohaterów powieści "Władca Pierścieni". Krasnolud z plemienia Durina, syn Glóina, członek Drużyny Pierścienia.
W filmie Petera Jacksona postać Gimlego została mocno rozbudowana (umieszczono wiele scen komicznych z udziałem Gimlego i Legolasa), a w jego rolę wcielił się John Rhys-Davies.
Życiorys.
Gimli należał do królewskiego rodu i był spokrewniony m.in. z Thorinem Dębową Tarczą. Nie brał udziału w wyprawie pod Samotną Górę ("Hobbit, czyli tam i z powrotem"), a na naradę u Elronda przybył jako syn Glóina – reprezentanta tego właśnie królestwa (którym wówczas władał Dáin II Żelazna Stopa). Na naradzie został wybrany członkiem Drużyny Pierścienia, której zadaniem było pomóc Powiernikowi Pierścienia, Frodowi Bagginsowi, zniszczyć Pierścień Władzy.
Dzielił losy Drużyny Pierścienia aż do jej rozpadu. Potem wraz z Aragornem i Legolasem ścigał orków Sarumana, aby uwolnić Meriadoka i Peregrina. Brał udział w bitwie o Rogaty Gród, przeszedł Ścieżkę Umarłych, walczył w Pelargirze, na polach Pelennoru i pod Morannonem. Walcząc w Helmowym Jarze wygrał zawody z Legolasem w liczbie zabitych orków (42 Gimlego do 41 Legolasa). Choć początkowo był mocno uprzedzony do elfa, z czasem jednak zaprzyjaźnili się, a Gimli otrzymał tytuł Przyjaciela Elfów.
Galadriela, królowa lasu Lothlórien, podarowała mu trzy złociste włosy z jej głowy.
Kiedy wiele lat po wydarzeniach opisanych we "Władcy Pierścieni" Legolas postanowił opuścić Śródziemie, zabrał ze sobą Gimlego – jedynego krasnoluda, który dotarł do Nieśmiertelnych Krain.
Etymologia.
Słowo "gimli" pochodzi z języka staronordyckiego i oznacza najprawdopodobniej ‘ogień’. W przeciwieństwie do imion wielu innych krasnoludów, Gimli nie jest imieniem żadnej z postaci z sag, lecz nazwą dworu w Asgardzie.

</doc>
<doc id="139279" url="https://pl.wikipedia.org/wiki?curid=139279" title="GKS Tychy (hokej na lodzie)">
GKS Tychy (hokej na lodzie)

GKS Tychy (pełna nazwa: Górniczy Klub Sportowy Tychy) – polski klub hokeja na lodzie mężczyzn z siedzibą w Tychach.
Historia.
Klub hokejowy GKS Tychy wywodzi swój rodowód z Murcek. W 1956 powstała tam sekcja hokeja na lodzie Górnika Murcki, która w sezonie 1964/1965 wywalczyła awans do ekstraklasy. 20 kwietnia 1971, z połączenia Polonii Tychy, kilku sekcji Górnika Wesoła oraz sekcji hokejowej Górnika Murcki, utworzono GKS Tychy. Na wyniki trzeba było poczekać do sezonu 1980/1981. Górniczy Klub Sportowy Tychy prowadzony przez czechosłowackiego trenera Zdenka Habera uplasował się na trzecim miejscu. Pod nazwą GKS Tychy drużyna walczyła o ligowe punkty w latach 1971-1992 (poza 1,5 roczną przerwą w latach 1981-1982, gdy występowała jako Piast Tychy).
W latach 1992-1996 klub zmienił nazwę na MKH Tysovia Tychy. Następnie przez 3 sezony działał pod nazwą TTS Tychy (Tyskie Towarzystwo Sportowe), a od 30 sierpnia 1999 istnieje jako Górnośląski Klub Sportowy Tychy. W 2005 GKS Tychy zdobył pierwsze Mistrzostwo Polski. W następnym sezonie nie udała się obrona mistrzostwa – Tychy przegrały w finale rozgrywek z Cracovią. Rok później klub ponownie wywalczył tytuł wicemistrzowski – tym razem na drodze do Mistrzostwa Polski stanęło Podhale Nowy Targ. W lipcu 2008 klub powrócił do historycznej nazwy Górniczy Klub Sportowy Tychy.
Tychy są najczęstszym Zdobywcą Pucharu Polski w HL. 30 grudnia 2008 tyscy hokeiści zdobyli to trofeum po raz czwarty, a trzeci raz z rzędu. Tym samym, jako pierwszy klub hokejowy otrzymali Puchar Polski na własność. Dokładnie rok później, tyszanie po zwycięstwie nad Naprzodem Janów, po raz piąty (czwarty z rzędu) zdobyli Puchar Polski, czym po raz drugi uzyskali go na własność.
W maju 2011 na podstawie uchwały Nadzwyczajnego Walnego Zebrania Członków Stowarzyszenia klub Górnośląski Klub Sportowy Tychy został przejęty przez spółkę akcyjną Tyski Sport. Kapitał spółki wyniósł 19 milionów złotych. Zmiana właściciela korzystnie ma wpłynąć na regularność płatności w klubie.
28 grudnia 2014 Tychy zdobyły Puchar Polski HL po raz szósty. 2 kwietnia 2015 drugi raz drużyna została Mistrzem Polski zwyciężając drużynę z Jastrzębia Zdroju. 1 czerwca 2015 prezesem spółki Tyski Sport został Grzegorz Bednarski, który na tym stanowisku został następcą Aliny Sowy. W edycji 2015/2016 Pucharu Kontynentalnego GKS Tychy, jako pierwszy w historii polski klub, awansował do Superfinału tych rozgrywek, zajmując ostatecznie trzecie miejsce. W połowie 2019 nowym prezesem zarządu Tyski Sport S.A. został Krzysztof Woźniak.
Sukcesy.
Indywidualne.
Tytuł "Króla strzelców":
Plebiscyt "Złoty Kij":
Szkoleniowcy.
Trenerami zespołu byli Pavel Hulva, František Vorlíček, Siergiej Wojkin, w sezonie 2001/2002 Zbyněk Neuvirth i Rudolf Roháček. W kwietniu 2013 kierownikiem sekcji hokeja na lodzie Tyski Sport Spółki Akcyjnej, odpowiedzialnym za kadrę drużyny, został były trener zespołu, Wojciech Matczak. W kwietniu 2013 po raz drugi szkoleniowcem został Czech Jiří Šejba (po raz pierwszy był w sezonie 2010/2011), a jego asystentem Krzysztof Majkowski. Po sezonie 2016/2017 ważny kontrakt z trenerem Jiřím Šejbą został rozwiązany. W maju 2017 pierwszym trenerem został Białorusin Andrej Husau, jego asystentem rodak Siarhiej Szapiaciuk, a w sztabie szkoleniowym pozostali Krzysztof Majkowski i Arkadiusz Sobecki. 14 stycznia 2020 Andrej Husau zrezygnował ze stanowiska szkoleniowca, a jego następcą został Krzysztof Majkowski. W 2020 do sztabu dołączył Adam Bagiński. 1 listopada 2021 ogłoszono odejście ze sztabu szkoleniowego trenera bramkarzy Arkadiusza Sobeckiego. 28 grudnia 2021 ogłoszono odejście Krzysztofa Majkowskiego ze stanowiska głównego trenera GKS Tychy. Obowiązki szkoleniowca objął tymczasowo Adam Bagiński, a jednocześnie nowym głównym trenerem został ogłoszony Andriej Sidorienko, który posadę ma objąć od początku stycznia 2021.
Hokeiści.
Galeria sław.
Klub sportowy uhonorował trzech hokeistów wpisując ich do swojej Galerii Sław i wywieszając na lodowisku koszulki z numerami, w których występowali na koszulkach:
Kadra w sezonie 2022/2023.
Na podstawie materiału źródłowego:

</doc>
<doc id="139282" url="https://pl.wikipedia.org/wiki?curid=139282" title="Samwise Gamgee">
Samwise Gamgee

Samwise Gamgee (ur. 2983 roku Trzeciej Ery, zm. w Czwartej Erze) – postać ze stworzonej przez J.R.R. Tolkiena mitologii Śródziemia, bohater powieści "Władca Pierścieni".
Był najmłodszym synem Hamfasta, od którego przejął rolę ogrodnika Bag End, posiadłości Bilba Bagginsa. Ten ostatni rozbudził u Samwise’a fascynację elfami i legendami Śródziemia, dzięki czemu Samwise ochotnie podążył za Frodem do Rivendell w 3018 roku Trzeciej Ery.
Podsłuchiwał przebieg narady u Elronda, a następnie został wybrany na członka Drużyny Pierścienia. Po rozpadzie Drużyny w Parth Galen ruszył za Frodem do Mordoru, by w ogniu Góry Przeznaczenia zniszczyć Jedyny Pierścień. Przez pewien czas po walce z Szelobą będąc przekonany, że Frodo nie żyje, nosił Pierścień i stał się na jakiś czas jego Powiernikiem.
Po powrocie z wyprawy wziął ślub z Różą Cotton i zamieszkał w Bag End razem z Frodem. W 3021 roku towarzyszył Frodowi w ostatniej podróży, do Mithlondu, skąd Frodo razem z Bilbem, Gandalfem, Elrondem i Galadrielą odpłynął do Amanu.
Odziedziczył po Bagginsach Bag End, w latach 7–56 Czwartej Ery był siedmiokrotnie wybierany na burmistrza Shire. Po śmierci Róży i oddaniu w powiernictwo swojej najstarszej córce, Elanor, Czerwonej Księgi, Samwise odpłynął za Morze jako ostatni z Powierników Pierścienia.
Do Amanu odpłynął w 86 roku Czwartej Ery.

</doc>
<doc id="139283" url="https://pl.wikipedia.org/wiki?curid=139283" title="Deforestacja">
Deforestacja



</doc>
<doc id="139285" url="https://pl.wikipedia.org/wiki?curid=139285" title="Kubrat">
Kubrat

Kubrat (także: Kuwrat, Kurt, bułg. Кубрат) – król (chagan) tureckojęzycznego ludu Protobułgarów, z rodu Dulo. Twórca największej potęgi Wielkiej Bułgarii. Panował w I połowie VII wieku.
Życie.
Daty życia Kubrata są bardzo niepewne i sporne. Wedle "Imiennika chanów protobułgarskich" rządził 60 lat, co pozwala ustalić okres jego panowania, cofając się od daty śmierci syna Asparucha na lata od ok. 580 do ok. 640 roku. Liczby lat panowania pierwszych chanów podane w "Imienniku" mają jednak charakter symboliczny (są bardzo wysokie: Awitochol – 300 lat, Irnik – 108; i dzielą się przez 12). Nie jest wykluczone, że taki sam charakter ma liczba dotycząca Kubrata. Powoduje to przesuwanie panowania Kubrata, np. przez D. Langa, na lata 592 do 642.
Historycy, którzy przyjmują tak wczesną datę objęcia władzy przez Kubrata, uznają, że to on był owym bezimiennym władcą bułgarskim opisywanym w źródłach bizantyjskich, który w 619 roku przybył do Konstantynopola wraz z rodziną i licznym orszakiem, został uroczyście przywitany przez cesarza Herakliusza, przyjął chrzest i tytuł patrycjusza rzymskiego i powrócił do swego kraju jako sprzymierzeniec Bizancjum w walce z Awarami.
Przeciw tak wczesnemu datowaniu panowania Kubrata świadczy przede wszystkim tradycja, wedle której Kubrat spędził młodość w Konstantynopolu na dworze cesarskim, prawdopodobnie jako zakładnik, i tam przyjął chrzest. Historycy uznający tę tradycję, przyjmują, że to stryj Kubrata, Orchan, który dokonał zjednoczenia wschodnich plemion protobułgarskich – Onogurów, udał się w 619 roku na dwór cesarski, przyjął chrzest i zawarł sojusz przeciw Awarom. Być może wtedy właśnie Kubrat został zakładnikiem w Konstantynopolu i przyjął chrzest czym tłumaczy się jego późniejszą konsekwentnie probizantyjską politykę. Po śmierci stryja Kubrat przejął władzę w państwie. "Imiennik" wymienia jako jego bezpośredniego poprzednika niejakiego Gostuna, syna namiestnika z rodu Ermi, który miał sprawować władzę przez dwa lata.
Objąwszy władzę Kubrat zerwał więzy zależności swojego ludu od Türkütów. W 635 roku pokonał Awarów i rozszerzył obszar swego państwa o plemiona zależnych dotąd od Awarów Kutigurów. Stworzone przez niego państwo objęło ziemie zamieszkane przez Bułgarów od Kubania po Dniepr. W okresie samodzielnych rządów Kubrat prowadził w stosunku do Bizancjum politykę pokojową, występując zwykle jako sojusznik cesarzy bizantyjskich, Herakliusza i jego syna Konstansa II. Współczesny wielkiego króla z dynastii Sassanidów Jezdegerda III (632–651) utrzymywał też żywe kontakty polityczne i kulturalne z Iranem. O rozmachu jego polityki świadczą stosunki handlowe i dyplomatyczne z wielkimi stolicami Chorezmu i Sogdiany w Azji Centralnej.
Po śmierci Kubrata, która mogła nastąpić nawet około 660 roku, jego wielkie państwo rozpadło się około 660 lub 665 roku pod uderzeniem Chazarów. Istnieją spory co do datacji śmierci Kubrata i rozpadu jego państwa. Niektóre źródła wskazują tu rok 660 jako przybliżoną datę upadku Wielkiej Bułgarii, według innych Kubrat miał panować jeszcze przez kilka lat aż do 665 lub nawet 668 roku.
Następcy.
Według informacji podanych przez kronikarzy bizantyjskich z VIII wieku: Teofanesa i Nicefora Kubrat miał pięciu synów. Nie wiadomo nic pewnego o sposobie w jaki podzielili się oni władzą w państwie po śmierci ojca. Jeśli nawet początkowo młodsi uznawali zwierzchnictwo najstarszego Batbajana, to nie trwało to długo. "Imiennik chanów protobułgarskich" podaje, że następca Kubrata Bezmier rządził trzy lata. Nawet jednak jeśli Batbajan rządził przez te lata samodzielnie, to najazd Chazarów niewątpliwie wszystko zmienił. Wedle kronikarzy bizantyjskich życie synów Kubrata i ich ludu potoczyło się różnymi drogami:

</doc>
<doc id="139286" url="https://pl.wikipedia.org/wiki?curid=139286" title="Powiat augustowski">
Powiat augustowski

Powiat augustowski – powiat w Polsce (województwo podlaskie), utworzony w 1999 roku w ramach reformy administracyjnej. Jego siedzibą jest miasto Augustów.
W skład powiatu wchodzą:
Według danych z 31 grudnia 2019 roku powiat zamieszkiwało 58 068 osób. Natomiast według danych z 30 czerwca 2020 roku powiat zamieszkiwało 57 908 osób.
Położenie.
Powiat augustowski położony jest w północno-wschodniej Polsce w północnej części woj. podlaskiego. Od północy graniczy z powiatami suwalskim i sejneńskim. Od wschodu przebiega granica państwowa z Białorusią. Od południa sąsiaduje z powiatami sokólskim, monieckim i grajewskim, zaś od zachodu – z ełckim (woj. warmińsko-mazurskie). Powiat augustowski jest jednym z trzech powiatów polskiej części Suwalszczyzny (wraz z suwalskim i sejneńskim).
Pod względem fizykogeograficznym największa część powiatu leży na obszarze Równiny Augustowskiej, południowa część obejmuje fragment Wzgórz Sokólskich i Kotliny Biebrzańskiej, zaś zachodnia – Pojezierza Ełckiego.
W okolicy wsi Rudawka przy śluzie Kurzyniec działa sezonowo polsko-białoruskie osobowe przejście graniczne (od 1.05 do 1.10 w godz.7:00-19:00).
Symbole.
Zgodnie ze statutem powiat posiada herb, flagę i sztandar. Herb i flagę ustanowiono w 2001 r., zaś sztandar – w 2008.
Herb powiatu augustowskiego.
Tarcza trójdzielna z falą srebrną z lewa w skos.
W polu górnym błękitnym z prawa – mitra książęca złota.
Pole dolne – zielone.
Flaga.
Flaga trójdzielna z pasem srebrnym z lewa w skos.
W polu górnym błękitnym z prawa – mitra książęca złota.
Pole dolne – zielone.
Proporcje długości boków – 5:8.
Demografia.
W II Rzeczypospolitej.
Według spisu powszechnego z 1921 roku, powiat w ówczesnych granicach zamieszkiwało 62384 osób, w tym 58896 (94,4%) Polaków, 2789 (4,5%) Żydów, 531 (0,9%) Rosjan, 92 (0,1%) Białorusinów, 42 (0,1%) Niemców, 11 Litwinów, 4 Rusinów, 1 Czech, 1 Estończyk i 17 osób nieznanej narodowości.
Współcześnie.
W 2010 r. powiat zajmował pod względem liczby ludności 202 miejsce.
Stopa bezrobocia.
W listopadzie 2021 roku liczba zarejestrowanych bezrobotnych wynosiła 2 049 osób, a stopa bezrobocia wynosiła 9,2%.
Religia.
Według spisu powszechnego z 1921 roku, 56400 (90,4%) mieszkańców powiatu w ówczesnych granicach wyznawało rzymski katolicyzm, 4036 (6,5%) judaizm, 932 (1,5%) było staroobrzędowcami, 683 (1,1%) prawosławnymi, 289 (0,5%) protestantami, 23 grekokatolikami. 4 osoby zadeklarowały brak wyznania, a w przypadku 17 osób nie ustalono go.
Podział administracyjny.
Gmina Płaska, której 82% powierzchni zajmują lasy, ma najniższą gęstość zaludnienia (ok. 7 os./km²) wśród wszystkich gmin w Polsce. Najwięcej mieszkańców w pow. augustowskim ma gmina miejska Augustów, a wśród gmin wiejskich – gmina wiejska Augustów, najmniej – gmina Płaska. Największa jest gmina Płaska, najmniejsza – gmina miejska Augustów.
Wartości procentowe w tabelach odnoszą się do powierzchni lub liczby ludności całego powiatu.
Transport.
Powiat augustowski położony jest na szlaku komunikacyjnym, prowadzącym do państw bałtyckich (Litwa, Łotwa, Estonia), północnej Rosji oraz Finlandii. Szlak obejmuje zarówno połączenie drogowe (Via Baltica), jak i kolejowe (Rail Baltica).
Transport drogowy.
Długość dróg w pow. augustowskim w 2007:
W 2010 na terenie powiatu zarejestrowane były 35 402 pojazdy samochodowe.
Drogi międzynarodowe, krajowe i wojewódzkie.
Drogi krajowe w pow. augustowskim podlegają pod Generalną Dyrekcję Dróg Krajowych i Autostrad Oddział w Białymstoku (rejony: Augustów i Suwałki), zaś drogi wojewódzkie – pod Podlaski Zarząd Dróg Wojewódzkich w Białymstoku.
Obwodnica Augustowa – fragment drogi krajowej nr 8 (odcinek jednojezdniowy) oraz drogi ekspresowej nr 61 (odcinek dwujezdniowy). Obwodnica na odcinku S61 ma długość 12,7 km,odcinek drogi ekspresowej S61 od węzła Raczki do węzła Lotnisko (Suwałki Południe).
Natężenie ruchu.
Średni dobowy ruch pojazdów silnikowych na drogach krajowych i wojewódzkich w powiecie augustowskim zmierzony przez Generalną Dyrekcję Dróg Krajowych i Autostrad w 2010. Największe natężenie ruchu zanotowano w granicach Augustowa oraz na drogach krajowych nr 8 i 61.
Drogi powiatowe.
Drogi powiatowe i ulice powiatowe znajdujące się pod nadzorem Powiatowego Zarządu Dróg w Augustowie:
Ponadto w ciągu dróg powiatowych zamiejskich i miejskich znajdują się 34 mosty o łącznej długości 581,75 m.
Komunikacja autobusowa i miejska.
Połączenia autobusowe powiatu obsługuje głównie przedsiębiorstwo PKS Suwałki. Oprócz niego działają także przewoźnicy: PKS Białystok, PPKS Łomża, PKS Polonus, Veolia Transport Mazury. Autobusy kursują bezpośrednio do miast takich jak: Białystok, Ełk, Grajewo, Kraków, Łomża, Olecko, Olsztyn, Sejny, Suwałki, Warszawa, Węgorzewo, Wrocław.
W stolicy powiatu, Augustowie, działa od 1959 komunikacja miejska. 6 linii o łącznej długości 54 km obsługiwanych jest przez autobusy Zakładu Komunikacji Miejskiej. W Augustowie funkcjonuje też kilka firm taksówkarskich.
Transport kolejowy.
Linia kolejowa nr 40.
Przez teren powiatu przebiega odcinek linii kolejowej nr 40 Sokółka-Suwałki (kilometraż: 45,2–87,8 km), o długości 42,6 km. Jest to linia jednotorowa, niezelektryfikowana, o znaczeniu państwowym. Maksymalna szybkość jazdy pociągów wynosi 90 km/h. W granicach powiatu funkcjonują 2 stacje: Jastrzębna, Augustów (główna stacja powiatu), oraz 5 przystanków: Ostrowie Biebrzańskie, Balinka, Augustów Port, Blizna, Szczepki. Linia zarządzana jest przez PKP Polskie Linie Kolejowe. Pociągi pasażerskie i autobusy szynowe, obsługiwane przez PKP Intercity oraz Przewozy Regionalne, kursują bezpośrednio do Białegostoku, Suwałk, Szostakowa (na Litwie) i Warszawy. Jeden z wariantów modernizacji międzynarodowej trasy kolejowej E75 ("Rail Baltica") zakłada włączenie w nią linii kolejowej nr 40.
Wigierska Kolej Wąskotorowa.
W północnej części powiatu przy jeziorze Wigry biegnie fragment Wigierskiej Kolei Wąskotorowej (ok. 6,5 km). Kolej wąskotorowa o szerokości toru 600 mm została zbudowana w 1916 w czasie okupacji niemieckiej w celu dostarczania drewna z wyrębów do tartaku w Płocicznie. Przewozy drewna zakończono w 1989. Od 2001 wyremontowana kolejka wykorzystywana jest do przejazdów turystycznych (od maja do września kursy regularne, pozostała część roku – na zamówienie).
Transport wodny.
W pow. augustowskim leży cały polski odcinek Kanału Augustowskiego (82 km i 3,5 km w strefie granicznej), wybudowanego w latach 1824–1839. Kanał łączy rzeki Biebrza i Niemen. Na system kanału składają się sztuczne przekopy, uregulowane koryta rzek (Czarna Hańcza, Netta) oraz jeziora (m.in. Necko, Jezioro Białe Augustowskie, Jezioro Studzieniczne). Na terenie Polski znajduje się 14 śluz, zaś przez jedną przebiega granica z Białorusią. Odbudowa białoruskiej części kanału na początku XXI w. przywróciła możliwość dotarcia nim do Niemna. Współcześnie na kanale odbywa się głównie ruch turystyczny (spływy kajakowe, rejsy wycieczkowe). Do lat 90. XX w. wykorzystywany był do spławu drewna pozyskiwanego w Puszczy Augustowskiej.
Zgodnie z Rozporządzeniem Rady Ministrów z 2002 r. ws. klasyfikacji śródlądowych dróg wodnych kanał ma klasę Ia (droga wodna o znaczeniu regionalnym, maks. długość statków z napędem i barek – 24 m, maks. szerokość – 3,5 m, maks. zanurzenie – 1 m). Kanał Augustowski oraz rzeki: Czarna Hańcza, Netta i Rospuda administrowane są przez Regionalny Zarząd Gospodarki Wodnej w Warszawie (Nadzór Wodny w Augustowie).
Ochrona przyrody.
(*) Obszary poszczególnych form ochrony mogą się pokrywać, zatem powierzchnia rodzajów nie sumuje się.
Na terenie powiatu augustowskiego położone są częściowo lub w całości poniższe formy ochrony przyrody.
Parki narodowe:
Obszary chronionego krajobrazu:
Rezerwaty przyrody:
Ponadto zarejestrowanych jest 16 użytków ekologicznych i ponad 70 pomników przyrody.
Prawem międzynarodowym chronione są:

</doc>
<doc id="139288" url="https://pl.wikipedia.org/wiki?curid=139288" title="Powiat białostocki">
Powiat białostocki

Powiat białostocki – powiat w Polsce (województwo podlaskie), utworzony w 1999 roku w ramach reformy administracyjnej. Jego siedzibą jest miasto Białystok. Powiat białostocki zajmuje obszar 2984,64 km² i jest największym powiatem w Polsce.
Według danych z 31 grudnia 2019 roku powiat zamieszkiwało 149 611 osób. Natomiast według danych z 30 czerwca 2020 roku powiat zamieszkiwały 150 333 osoby.
Demografia.
W II Rzeczypospolitej.
Według spisu powszechnego z 1921 roku, powiat w ówczesnych granicach zamieszkiwało 186754 osób, w tym 129691 (69,4%) Polaków, 47048 (25,2%) Żydów, 6016 (3,2%) Białorusinów, 2043 (1,1%) Niemców, 1784 (1,0%) Rosjan, 56 Litwinów, 49 Rusinów, 22 Łotyszów, 16 Czechów, 5 Estończyków, 5 Francuzów, 4 Anglików, 3 Serbów, 2 Amerykanów, 2 Rumunów, 1 Jugosłowianin, 1 Słowak, 1 Szwajcar, 1 Włoch i 4 osoby o nie ustalonej narodowości.
Stopa bezrobocia.
We wrześniu 2019 liczba zarejestrowanych bezrobotnych wynosiła 4 100 osób, a stopa bezrobocia 7,9%.
Religia.
Według spisu powszechnego z 1921 roku, 113 491 (60,8%) mieszkańców powiatu w ówczesnych granicach wyznawało rzymski katolicyzm, 51 087 (27,4%) judaizm, 18 295 (9,8%) prawosławie, 3347 (1,8%) protestantyzm, 415 greko-katolicyzm, 33 baptyzm, 20 islam, 5 osób było adwentystami, 4 staroobrzędowcami, 3 wiernymi Apostolskiego Kościoła Ormiańskiego. 54 osoby zadeklarowały brak wyznania.

</doc>
<doc id="139290" url="https://pl.wikipedia.org/wiki?curid=139290" title="TextPad">
TextPad

TextPad – edytor tekstu dla środowiska Microsoft Windows, dostępny na zasadach shareware.
Pierwsza wersja programu pojawiła się w 1992, obecnie jest on dostępny w wersji 4.7.3. Dostępna jest również wersja 7.0.9 w innych językach, w tym w języku angielskim, pracująca w 64-bitowych systemach operacyjnych (Windows Vista, Windows 7).
Program wyróżnia się przede wszystkim obsługą wyrażeń regularnych przy wyszukiwaniu i modyfikacji tekstu.

</doc>
<doc id="139291" url="https://pl.wikipedia.org/wiki?curid=139291" title="Powiat bielski (województwo podlaskie)">
Powiat bielski (województwo podlaskie)

Powiat bielski – powiat w Polsce (województwo podlaskie), utworzony w 1999 roku w ramach reformy administracyjnej. Jego siedzibą jest miasto Bielsk Podlaski.
W skład powiatu wchodzą:
Według danych z 31 grudnia 2019 roku powiat zamieszkiwały 54 353 osoby. Natomiast według danych z 30 czerwca 2020 roku powiat zamieszkiwało 54 058 osób.
Demografia.
W II RP.
W II RP powiat bielski funkcjonował początkowo na mocy postanowień Dziennika Praw Królestwa Polskiego z 1919. Według tezy Alfonsa Krysińskiego i Wiktora Ormickiego, terytorium powiatu wchodziło w skład tzw. zwartego obszaru polsko-białoruskiego, to znaczy prawosławna ludność białoruska zamieszkiwała jedynie tereny wiejskie, zaś w większych miejscowościach dominowali Polacy.
Według spisu powszechnego z 1921 roku, powiat w ówczesnych granicach zamieszkiwało 129 216 osób, w tym 79 154 (61,3%) Polaków, 35 964 (27,8%) Białorusinów, 13 715 (10,6%) Żydów, 283 (0,2%) Rosjan, 45 Niemców, 30 Rusinów, 14 Litwinów, 2 Finów, 1 Francuz, 1 Czech, 1 Gruzin, 1 Łotysz, 1 Szwajcar i 4 osoby o nie ustalonej narodowości.
W PRL.
Po wojnie z powiatu bielskiego do ZSRR odeszło 83.000 ha (61.400 z gminy Białowieża i 22.300 z gminy Narewka, de facto Masiewo), a przybyło 21.841 ha (do gminy Narewka – 6.000 ha, do gminy Kleszczele – 4.711 ha oraz nowa gmina Klukowicze – 11.130 ha). Na podstawie decyzji PKWN z 22 sierpnia 1944 r. przywrócono dawny, przedwojenny podział administracyjny, jednak powiat bielski został powiększony o część dawnego powiatu brzeskiego. Według danych urzędowych w styczniu 1945 r. teren powiatu bielskiego zamieszkiwało ponad 191 tys. osób, w tym ok. 55 proc. Polaków, ok. 45 proc. Białorusinów, a 0,1 proc. stanowili inni (Ukraińcy, Rosjanie i Żydzi). W dniu 22 marca 1952 r. wydzielono z powiatu nowy powiat siemiatycki, a 22 sierpnia 1953 r. powiat hajnowski. Ustawą z 28 maja 1975 r. (z wejściem w życie od 1 czerwca) dokonano reformy administracyjnej kraju, w związku z którą zlikwidowano powiaty.
W III RP.
Na mocy ustawy z 1998 roku na terytorium Rzeczypospolitej Polskiej przywrócono powiaty.
Stopa bezrobocia.
We wrześniu 2019 liczba zarejestrowanych bezrobotnych wynosiła 1 100 osób, a stopa bezrobocia 4,5%.
Religia.
Według spisu powszechnego z 1921 roku, 64 311 (49,8%) mieszkańców powiatu w ówczesnych granicach wyznawało rzymski katolicyzm, 48 672 (37,7%) prawosławie, 15 977 (12,4%) judaizm, 56 osób było mariawitami, 27 greko-katolikami, 18 adwentystami, 1 baptystą i 1 muzułmaninem. 4 osoby zostały określone w spisie jako "sektanci", a 9 osób zadeklarowało brak wyznania.
Obecnie większość mieszkańców to katolicy (ok. 60% - 35 tys.) i prawosławni (ok. 40% - 23 tys.). Na terenie powiatu mieszkają też nieliczni protestanci, .

</doc>
<doc id="139292" url="https://pl.wikipedia.org/wiki?curid=139292" title="Powiat grajewski">
Powiat grajewski

Powiat grajewski – powiat w Polsce (województwo podlaskie), utworzony w 1999 roku w czasie wprowadzania reformy administracyjnej. Jego siedzibą jest miasto Grajewo.
W skład powiatu wchodzą:
Według danych z 31 grudnia 2019 roku powiat zamieszkiwało 47 210 osób. Natomiast według danych z 30 czerwca 2020 roku powiat zamieszkiwało 47 039 osób.
Stopa bezrobocia.
We wrześniu 2019 liczba zarejestrowanych bezrobotnych wynosiła 2 000 osób, a stopa bezrobocia 11,4%.
Ochrona przyrody.
Na terenie powiatu grajewskiego położone są częściowo lub w całości poniższe formy ochrony przyrody.
Parki narodowe:
Obszary chronionego krajobrazu:
Rezerwaty przyrody:
Prawem międzynarodowym chronione są:
Rzeki i jeziora.
Przez powiat przepływa rzeka Ełk i Kanał Rudzki. Na terenie powiatu znajdują się jeziora Toczyłowo, Rajgrodzkie, Mierucie i Brajmura (Grajwy).

</doc>
<doc id="139293" url="https://pl.wikipedia.org/wiki?curid=139293" title="Pustynia Gibsona">
Pustynia Gibsona

Pustynia Gibsona (ang. "Gibson Desert") – żwirowa pustynia w Australii Zachodniej, pomiędzy Wielką Pustynią Piaszczystą na północy a Wielką Pustynią Wiktorii na południu. Obszar jej wynosi 155 900 km², a roczna suma opadów 125-250 mm.
Na północno-zachodnim krańcu leży wielkie słone jezioro Disappointment, które stanowi schronienie dla ptaków wodnych. Pustynię pokrywa kamienno-żwirowe pole zwane gibber. Z powodu złudzenia falowania żwiru jeden z pierwszych jej badaczy nazwał ją "wielką falującą pustynią żwiru".
W 1874 Ernest Giles pierwszy zbadał Pustynię Gibsona, przechodząc ją w 1876. Nazwał ją nazwiskiem Alfreda Gibsona, członka jego wyprawy, który zginął podczas próby przejścia pustyni w 1874.

</doc>
<doc id="139294" url="https://pl.wikipedia.org/wiki?curid=139294" title="Powiat hajnowski">
Powiat hajnowski

Powiat hajnowski – powiat w Polsce (południowo-wschodnia część województwa podlaskiego), utworzony w 1999 roku w ramach reformy administracyjnej. Jego siedzibą jest miasto Hajnówka.
W skład powiatu wchodzą:
Według danych z 31 grudnia 2019 roku powiat zamieszkiwało 42 610 osób. Natomiast według danych z 30 czerwca 2020 roku powiat zamieszkiwały 42 293 osoby.
Religia.
Większość osób zamieszkujących powiat jest wyznania prawosławnego (67% – ok. 30 tys.). Na terenie powiatu znajduje się 27 parafii prawosławnych, w tym 3 w Hajnówce. Drugą religią pod względem liczby wyznawców jest katolicyzm (ok. 25% i 7 parafii).
Ludność.
Na podstawie spisu ludności z 2002 roku liczba ludności powiatu hajnowskiego ogółem wynosiła 50 222 osoby, z czego stwierdzono, że mieszkańcy deklarują przynależność do następujących narodowości:
Stopa bezrobocia.
We wrześniu 2019 liczba zarejestrowanych bezrobotnych wynosiła 1 100 osób, a stopa bezrobocia 6,5%.

</doc>
<doc id="139295" url="https://pl.wikipedia.org/wiki?curid=139295" title="Dulo">
Dulo

Dulo – protobułgarski ród arystokratyczny i dynastia władająca Wielką Bułgarią oraz Bułgarią naddunajską w pierwszym okresie jej istnienia, jako niezależnego państwa (VII w.-VIII w.). 
Według średniowiecznych dokumentów ród Dulo wywodził się od wodza Hunów Attyli. Pierwszym częściej pojawiającym się w źródłach pewnym przedstawicielem rodu był Kubrat, władca Wielkiej Bułgarii, który toczył zwycięskie boje przeciwko Awarom oraz nawiązał bliskie kontakty z Bizancjum. Po jego śmierci Bułgarzy ulegli jednak Chazarom co zaowocowało ich migracją: jeden z synów Kubrata Kotrag poprowadził część Bułgarów na północ i utworzył tzw. Bułgarię wołżańsko-kamską, a inny syn Kubrata, Asparuch ruszył na południowy wschód i przekroczył Dunaj tworząc państwo na terenie dzisiejszej Bułgarii. Asparuch i jego następca Terweł prowadzili aktywną politykę wobec Bizancjum, tocząc z nim zwycięskie wojny, a nawet mając swój udział w obsadzaniu tronu cesarskiego. Ród Dulo wygasł wraz ze śmiercią Sewara w 753 r. 
Do rodu Dulo należeli następujący władcy:

</doc>
<doc id="139297" url="https://pl.wikipedia.org/wiki?curid=139297" title="Zygfryd (opera)">
Zygfryd (opera)

Zygfryd ("Siegfried") – trzecia część dramatu muzycznego "Pierścień Nibelunga" napisanego przez Richarda Wagnera. Opera, do której libretto napisał kompozytor, składa się z trzech aktów. Prapremiera dzieła miała miejsce w Bayreuth 16 sierpnia 1876 r., a premiera polska odbyła się we Lwowie w 1907 roku (choć wykonanie koncertowe I aktu można było usłyszeć w Warszawie w roku 1903).
Treść.
Akcja rozgrywa się w pradawnej Germanii. Po ucieczce przed gniewem władcy bogów – Wotana, Zyglinda ("Sieglinde") urodziła syna Zygfryda ("Siegfrieda"), umierając przy porodzie. Od wydarzeń opisanych w "Walkirii" minęło dwadzieścia lat.
Akt I.
Pod opieką karła Mimego Zygfryd wyrósł na pięknego młodzieńca. Przebrany za wędrowca Wotan mówi Mimemu, że ze szczątków Notunga, miecza ojca Zygfryda – Zygmunta ("Siegmund") – można wykuć niezwyciężoną broń. Może to zrobić jedynie ktoś, kto nie zna lęku, a kto wkrótce ma zabić Mimego. Zatrwożony karzeł domyśla się, że chodzi o Zygfryda i... pragnie napędzić mu strachu. Poleca młodzieńcowi zmierzyć się z olbrzymem Fafnerem, który pod postacią smoka pilnuje złota Renu. Tymczasem Zygfryd wykuwa nowy miecz ze szczątków Notunga.
Akt II.
Przed jaskinią Fafnera czuwa karzeł Alberyk, brat Mimego. Na polanie pojawia się Zygfryd i po krótkiej walce zabija smoka. Kropla smoczej krwi spada na rękę młodzieńca – od tej chwili zna on mowę ptaków i potrafi odgadywać ludzkie myśli. Zabiera z jaskini pierścień i czapkę-niewidkę oraz zabija Mimego, który chciał go otruć. Kiedy słyszy opowieść ptaszka o Brunhildzie, śpiącej na górze otoczonej płomieniami, postanawia ją obudzić.
Akt III.
Matka bogów, Erda, przepowiada Wotanowi szybki koniec jego państwa. Wotan ma jednak nadzieję, że ocali je Zygfryd. Kiedy ten nadchodzi, Wotan zagradza mu drogę włócznią. Pod ciosem miecza Zygfryda włócznia pęka i młodzieniec przechodzi przez morze ognia. Budzi Brunhildę, z którą od tej pory połączy go miłość.
Premiery „Zygfryda” na świecie.
Źródło:

</doc>
<doc id="139304" url="https://pl.wikipedia.org/wiki?curid=139304" title="Kołomyja (ujednoznacznienie)">
Kołomyja (ujednoznacznienie)



</doc>
<doc id="139305" url="https://pl.wikipedia.org/wiki?curid=139305" title="Kołomyja (województwo podlaskie)">
Kołomyja (województwo podlaskie)

Kołomyja – wieś w Polsce położona w województwie podlaskim, w powiecie zambrowskim, w gminie Rutki.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Kołakach Kościelnych.
Historia.
W latach 1921 – 1925 wieś, folwark i tartak leżał w województwie białostockim, w powiecie łomżyńskim, w gminie Kossaki-Rutki a od 1925 w gminie Rutki.
Według Powszechnego Spisu Ludności z 1921 roku zamieszkiwało:
Miejscowości należały do parafii rzymskokatolickiej w Kołakach. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Kołakach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="139306" url="https://pl.wikipedia.org/wiki?curid=139306" title="Złoto Renu">
Złoto Renu

Złoto Renu (niem. "Das Rheingold") – wstęp do dramatu muzycznego "Pierścień Nibelunga", w jednym akcie i czterech scenach. Libretto i muzykę napisał Richard Wagner.
Treść.
Akcja rozgrywa się dawno temu w Germanii. 
Scena 1.
W świętej rzece Ren kąpią się trzy jego córki – strażniczki złota, ukrytego w głębinach. Jedna z nich, Woglinda, śpiewa o złocie, którego strzegą. Kto wykuje z tego złota pierścień i wyrzeknie się miłości – zdobędzie władzę nad światem. Rozmowę przerywa pojawienie się karła, Nibelunga Alberyka, chętnego „miłosnych rozkoszy”. Z tego powodu strażniczki mają przez jakiś czas powód do śmiechu. W pewnym momencie Alberyk zwraca uwagę na błysk. Od strażniczek dowiaduje się o złocie i sposobie jego zdobycia. Nibelung bez problemu wyrzeka się miłości (przeklina ją), w ten sposób zostając właścicielem złota.
Scena 2.
Władca bogów, Wotan, rozkazał olbrzymom Fafnerowi i Fasoltowi wybudować siedzibę dla niego – Walhallę. Jako nagrodę obiecał im Freję, boginię radości i młodości. Jest to powodem swoistej sprzeczki z jego żoną, Fryką, która uważa, że Wotana miłość do władzy i bogactwa przesłoniła mu wszystkie inne wartości. Wotan próbuje temu zaprzeczyć mówiąc, iż dla miłości do niej stracił oko (w rzeczywistości „okupił” nim możliwość napicia się z rzeki mądrości). Ponieważ jednak nie dotrzymał obietnicy, olbrzymi porwali Freję i w zamian za nią zażądali złota Renu. Wotan, razem z bogiem ognia – Logiem, wyruszają więc po złoto do jaskini Nibelheim.
Scena 3.
Podwładni Alberyka wykuli ze złota Renu pierścień i hełm pozwalający na przybieranie dowolnej postaci. Wotan i Loge podstępnie nakłaniają Alberyka, aby zamienił się w smoka, a potem w ropuchę. Obezwładniają go wtedy i wymuszają oddanie złota. Alberyk rzuca przekleństwo na pierścień ("Przekleństwem go zdobyłem..."), a więc każdy, kto będzie nosił pierścień, musi umrzeć.
Scena 4.
Wotan wraca do królestwa ze złotem. Olbrzym Fasolt nie chce jednak okupu i żąda pierścienia. Wotan pierścień chce zatrzymać, jednak wtedy pojawia się matka bogów - Erda - która ostrzega Wotana mówiąc o "zmierzchu bogów". Ten, przerażony jej opowieścią, rzuca pierścień olbrzymom. W walce o bogactwo Fafner zabija Fasolta (spełnia się więc przekleństwo Nibelunga), a sam zamienia się w smoka, który leniwie leżąc na złocie, pilnuje go. 
Wotan ma złe przeczucia w związku z próbą oszukania olbrzymów, udaje się więc po radę do Erdy. Ona mówi mu o Frei, którą bogowie odzyskali, i ich wiecznej młodości. Gdy bogowie przechodzą przez most z tęczy, kierując się w stronę Walhalli, córki Renu opłakują utratę złota. Maszerujący za bogami Loge wyraża słowa:
"Do swego końca już się spieszą, co tak silnie w potęgę swą wierzą, prawie mi wstyd, że do nich należę"

</doc>
<doc id="139308" url="https://pl.wikipedia.org/wiki?curid=139308" title="Endlösung der Judenfrage">
Endlösung der Judenfrage

Endlösung der Judenfrage (z niem. „ostateczne rozwiązanie kwestii żydowskiej”) – eufemistyczne określenie nazistowskiego planu zagłady europejskich Żydów, przedstawionego na konferencji w Wannsee.
Historia.
Po ataku Niemiec na Polskę 1 września 1939 ("Fall Weiss"), a następnie 22 czerwca 1941 na ZSRR (Operacja Barbarossa) pod niemiecką okupacją znalazły się miliony osób pochodzenia żydowskiego. Decyzje dotyczące szczegółów technicznych akcji podjęto podczas Konferencji w Wannsee, 20 stycznia 1942. "Ostateczne rozwiązanie" wdrażano przede wszystkim przez specjalnie utworzone ośrodki zagłady.
Podczas wojny niemieccy naziści i ich sojusznicy zamordowali 5-6 milionów europejskich Żydów.

</doc>
<doc id="139310" url="https://pl.wikipedia.org/wiki?curid=139310" title="Médoc">
Médoc

Médoc (fr. Médoc; oks. Medoc [meˈðuk]) – historyczny region Francji – część regionu winiarskiego Bordeaux, który jest znany głównie z produkcji wysokiej jakości win. 
Granicą Médoc jest od wschodu rzeka Żyronda, z drugiej strony znajduje się Ocean Atlantycki. Winorośle rosną na wąskim pasie półwyspu, chronione przed chłodem oceanu lasem Lalande.

</doc>
<doc id="139311" url="https://pl.wikipedia.org/wiki?curid=139311" title="Wielka Pustynia Piaszczysta">
Wielka Pustynia Piaszczysta

Wielka Pustynia Piaszczysta (ang. "Great Sandy Desert") – piaszczysta pustynia w północno-zachodniej części Australii Zachodniej na południe od wyżyny Kimberley, granicząca od południa z Pustynią Gibsona, w 2009 roku wpisana na listę rezerwatów biosfery UNESCO. Obszar jej wynosi ok. 360 000 km².
Przez pustynię biegnie ciągnąca się w kierunku północno-wschodnim droga Canning Stock Route o długości około 1600 km.
Warunki naturalne.
Pustynia obejmuje około 360 tys. km² (wg innych szacunków 395,25 tys. km²). Ulokowana jest w środkowo-północnej części Australii zachodniej oraz południowym Terytorium Północnym, między Wyżyną Kimberley a Pustynią Gibsona. To wielki płaski równinny prawie niezamieszkany obszar, położony na wysokości od 300 m n.p.m. na południu do 700 m n.p.m. na północy; w środkowej części kamienisty. Krajobraz cechują połacie czerwonego piachu, wydmy i rozmieszczone gdzieniegdzie ostańce.
Klimat zwrotnikowy wybitnie suchy. Średnie temperatury w lipcu osiągają 15–18 °C, w styczniu – 30–33 °C Temperatura może przewyższać 40 °C. Suma opadów na południu wynosi około 200 mm, na północy – 500 mm.
Flora i fauna.
Pustynię porasta bardzo skąpa szata roślinna (m.in. "Parkinsonia aculeata"), aczkolwiek po opadach deszczów rozwijają się na krótko rośliny jednoroczne. W zasolonych bagnistych obniżeniach występują również skupiska słonolubnych halofitów.
W obrębie Wielkiej Pustyni Piaszczystej znajduje się rezerwat Newhaven Wildlife Sanctuary o powierzchni 261 610 hektarów. Odnotowano w nim 27 gatunków ssaków, w tym skałoskakuna gruboogonowego ("Zyzomys pedunculatus"), krótkonosa złocistego ("Isoodon obesulus") oraz obecnie nie występującego już tutaj filandra kosmatego ("Lagorchestes hirsutus"). W rezerwacie stwierdzono również ponad 175 gatunków ptaków; należą do nich szczeciogonek rdzawogłowy ("Stipiturus ruficeps"), białoczółka obrożna ("Aphelocephala nigricincta"), zielak skalny ("Amytornis purnelli") i wąsaty ("A. striatus"). W okolicy Newhaven widziano również rzadką papużkę żółtobrzuchą ("Pezoporus occidentalis"), księżniczkę wspaniałą ("Polytelis alexandrae") i sokoła siwego ("Falco hypoleucos").

</doc>
<doc id="139312" url="https://pl.wikipedia.org/wiki?curid=139312" title="Konstantyn IV (cesarz bizantyjski)">
Konstantyn IV (cesarz bizantyjski)



</doc>
<doc id="139315" url="https://pl.wikipedia.org/wiki?curid=139315" title="Paul Johnson (1928–2023)">
Paul Johnson (1928–2023)

Paul Bede Johnson (ur. 2 listopada 1928 w Manchesterze, zm. 12 stycznia 2023) – brytyjski historyk, dziennikarz, autor przemówień.
Działalność.
Paul Johnson kształcił się w szkole jezuitów w Stonyhurst (Stonyhurst College) i w Oksfordzie (w Magdalen College). W latach 1955–1970 był redaktorem londyńskiego tygodnika „New Statesman” – od 1965 pełnił funkcję redaktora naczelnego. Współpracował też z wieloma innymi czasopismami w Wielkiej Brytanii, Stanach Zjednoczonych i innych krajach. Płodny pisarz; był autorem ponad 40 książek z zakresu historii XX wieku, dziejów kultury i religii oraz rozlicznych artykułów dla czasopism i gazet.
Poglądy.
Choć we wczesnych latach swojej kariery był powiązany z lewicą, w latach 70. zaczął zmieniać swoje poglądy i pod koniec życia zaliczał się do konserwatywnych historyków piszących prace popularnonaukowe.
Paul Johnson należał do krytyków nowoczesności z uwagi na występujący w niej, jak uważa, relatywizm moralny. Sprzeciwia się wykorzystywaniu teorii Darwina do udowadniania ateizmu i promowania eksperymentów biotechnologicznych. Z uwagi na jego poglądy na ewolucję atakował werbalnie Richarda Dawkinsa. Będąc konserwatywnym katolikiem, uznawał teologię wyzwolenia za herezję. Opowiadał się za celibatem księży.
Paul Johnson, ze swoimi silnie antykomunistycznymi poglądami, był bardzo mile widziany w kręgach konserwatystów w Stanach Zjednoczonych i w innych krajach. Johnson bronił Richarda Nixona w aferze "Watergate", uznając, że jego postępowanie było mniej haniebne niż krzywoprzysięstwo Billa Clintona. Jako autor kolumny w tygodniku „The Spectator” wyraził swój podziw dla generała Franco i generała Augusto Pinocheta.
Życie prywatne.
W 1958 roku Paul Johnson poślubił psychoterapeutkę Marigold Hunt, byłą kandydatkę do parlamentu brytyjskiego z ramienia Partii Pracy. Pozostawił dwóch synów; Daniel Johnson jest dziennikarzem, założycielem magazynu "Standpoint", a Luke Johnson jest biznesmenem, byłym prezesem "Channel 4".

</doc>
<doc id="139317" url="https://pl.wikipedia.org/wiki?curid=139317" title="Filipikos Bardanes">
Filipikos Bardanes

Filipikos Bardanes – cesarz bizantyjski w latach 711–713.
Filipikos był synem Nicefora, bizantyjskiego patrycjusza. Jego właściwe imię, Bardanes, wskazuje na jego ewentualnie ormiańskie pochodzenie.
Na Krym do Chersonezu został zesłany za panowania Tyberiusza III. Gdy Justynian II ponownie wstąpił na tron, mianował Bardanesa gubernatorem tej odległej prowincji. W 711 roku wysłał ekspedycję karną, która miała zburzyć Chersonez i zabić jego mieszkańców. Mieszkańcy miasta uprzedzeni na czas obwołali cesarzem swojego gubernatora Bardanesa. Ten zgodził się i wezwano na pomoc koczowniczych Chazarów, którzy w tym czasie zajęli Krym. Ekspedycja karna bojąc się gniewu Justyniana i wiedząc, że nie zdobędzie miasta, stanęła po stronie uzurpatora. Ten wraz z flotą udał się do Konstantynopola. Tam otworzono przed nim bramy. Mały następca tronu, syn Justyniana – Tyberiusz został zgładzony, choć schronił się w kościele i zawiesił na sobie najświętsze relikwie, obejmując ołtarz. Justynian tymczasem przebywał w Synopie. Chciał ruszyć na stolicę, ale został pobity w bitwie z Bardanesem. Oficer armii Bardanesa, Eliasz, obciął własnoręcznie Justynianowi głowę. Była to zemsta za zabicie dzieci Eliasza i uczynienie jego żony nałożnicą kucharza. Później obciętą głowę cesarza pokazywano we wszystkich dużych miastach cesarstwa.
Bardanes zostawszy cesarzem przyjął imię Filipikos. Był Ormianinem, więc tak jak jego rodacy sprzyjał monoteletyzmowi. Herezja ta została potępiona przez VI sobór powszechny w Konstantynopolu. Filipikos wydał edykt, w którym ogłosił monoteletyzm jedyną doktrynę religijną. Kazał też zdjąć obraz przedstawiający VI sobór i zerwać inskrypcję, którą umieszczono dla uczczenia soboru. W te miejsca kazał powiesić swoje portrety i patriarchy Sergiusza, dawnego sympatyka tej herezji. Stolicy Apostolskiej nie spodobało się postępowanie cesarza. Papież Konstantyn otrzymał od cesarza list, w którym Filipikos zawiadomiał o swoim wstąpieniu na tron i przesyłał monoteletyckie wyznanie wiary. W Rzymie zakazano bicia monet z wizerunkiem cesarza-heretyka, umieszczania w datacji aktów i wymieniania go w modlitwach. Papież kazał przyozdobić kościół św. Piotra obrazami przedstawiającymi sześć soborów powszechnych.
Tymczasem Arabowie wznowili swoje napady, a Bułgarzy stanęli pod Konstantynopolem. Ich chan Terweł wypowiedział cesarzowi wojnę pod pretekstem pomszczenia swojego sojusznika Justyniana II. Filipik postanowił wezwać na pomoc stolicy oddziały z temu Opsikion, lecz te się zbuntowały. Filipikos został w wyniku spisku obalony 3 czerwca 713 r. i oślepiony. Nowym cesarzem został Anastazjusz II.

</doc>
<doc id="139318" url="https://pl.wikipedia.org/wiki?curid=139318" title="Stan wyjątkowy">
Stan wyjątkowy

Stan wyjątkowy – stan nadzwyczajny państwa, którego wprowadzenie powoduje w szczególności ograniczenie niektórych praw i swobód obywatelskich.
Prawo polskie.
W Polsce instytucja stanu wyjątkowego była w regulacjach konstytucyjnych w latach 1952–1983 wchłonięta przez instytucję stanu wojennego. Według postanowień Konstytucji z 1997 (art. 228 i następne) stan wyjątkowy może wprowadzić prezydent na wniosek Rady Ministrów na czas oznaczony, lecz nie dłuższy niż 90 dni, na części albo na całym terytorium kraju, jeśli zagrożone zostało bezpieczeństwo państwa, bezpieczeństwo obywateli lub porządek publiczny. Prezydent może przedłużyć ten stan tylko raz (na okres nie dłuższy niż 60 dni) za zgodą Sejmu. W czasie stanu wyjątkowego oraz w ciągu 90 dni od jego zakończenia nie mogą być zmienione Konstytucja i ordynacje wyborcze oraz nie można rozwiązać Sejmu; nie przeprowadza się też wyborów ani referendów ogólnokrajowych. W przypadku upływu kadencji Prezydenta, Sejmu i Senatu, bądź organów samorządu terytorialnego, ulegają one odpowiedniemu przedłużeniu.
Akty normatywne regulujące funkcjonowanie państwa polskiego podczas obowiązywania stanu wyjątkowego:

</doc>
<doc id="139319" url="https://pl.wikipedia.org/wiki?curid=139319" title="Śpiewacy norymberscy">
Śpiewacy norymberscy

Śpiewacy norymberscy (niem. "Die Meistersinger von Nürnberg") – opera Richarda Wagnera w trzech aktach, z jego librettem. Jej prapremiera odbyła się w Monachium 21 czerwca 1868 r., a premiera polska miała miejsce w Warszawie w roku 1908. Akcja toczy się w Norymberdze, w połowie XVI wieku.
Treść.
Akt I.
Rycerz Walter von Stolzing poznaje Ewę, córkę złotnika Pognera. Młodzi zakochują się w sobie. Niestety, w kościele św. Katarzyny Stolzing dowiaduje się, że złotnik obiecał rękę Ewy zwycięzcy turnieju śpiewaczego. Walter musi więc zostać członkiem bractwa śpiewaczego i wziąć udział w konkursie. Czeladnik szewca, Dawid, uczy Stolzinga skomplikowanej sztuki śpiewu. Walterowi nie udaje się jednak wejść do bractwa, ponieważ zazdrosny Beckmesser, również zakochany w córce złotnika, specjalnie wytyka mu wszystkie błędy. Tylko szewc Hans Sachs poznaje się na pięknie śpiewu Waltera.
Akt II.
Przyjaciółka Ewy – Magdalena, Dawid i inni czeladnicy cieszą się ze zbliżającego się dnia świętego Jana, a Ewa martwi się o wynik turnieju śpiewaczego. Tymczasem Sachs, który zastanawia się nad pięknem głosu i nowatorstwem pieśni Waltera, dostrzega zainteresowanie Ewy osobą Stolzinga. Późnym wieczorem Ewa i Walter postanawiają uciec z miasta, ale Beckmesser śpiewa pod oknem Ewy nocną serenadę. Nie wie, że jej miejsce zajęła przebrana Magdalena. Tym razem Sachs wytyka błędy Beckmesserowi, który w zdenerwowaniu zaczyna śpiewać coraz głośniej. Przestraszeni sąsiedzi wybiegają na ulicę. Kiedy zazdrosny Dawid widzi Magdalenę, stojącą przy oknie pod którym Beckmesser śpiewa serenadę, wszczyna bójkę. Podczas zamieszania Ewa i Walter próbują uciec, ale zapobiega temu Sachs.
Akt III.
W dniu świętego Jana, Dawid składa imieninowe życzenia Sachsowi, z którego pomocą Walter komponuje nową pieśń. Tymczasem Beckmesser wchodzi do mieszkania Sachsa, odkrywa manuskrypty Waltera i właśnie chce je ukraść, kiedy wchodzi Sachs i... sam daje mu teksty. Jednak nowa melodia Beckmessera nie pasuje do słów pieśni Waltera i turniej śpiewaczy, ku zaskoczeniu wszystkich, wygrywa von Stolzing.
Polskie wystawienia.
Po ponad stu latach nieobecności na polskich scenach, opera została ponownie wystawiona przez Teatr Wielki im. Stanisława Moniuszki w Poznaniu. Premiera spektaklu w reżyserii Michaela Sturma pod batutą Gabriela Chmury miała miejsce 4 marca 2018 r.

</doc>
<doc id="139323" url="https://pl.wikipedia.org/wiki?curid=139323" title="Wielka Pustynia Wiktorii">
Wielka Pustynia Wiktorii

Wielka Pustynia Wiktorii (ang. "Great Victoria Desert") – piaszczysta pustynia w południowo-wschodniej części Australii Zachodniej i północno-zachodniej Australii Południowej granicząca od północy z Pustynią Gibsona. Obszar jej to 348 tys. km², a roczna suma opadów wynosi 200–250 mm.
To jałowy, suchy i z rzadka zaludniony region na południu Australii. Szeroki na ponad 700 km z zachodu na wschód i oddzielony od Wielkiej Zatoki Australijskiej niziną Nullarbor.
Letnie temperatury dnia sięgają od +32 do +40 °C. W zimie wynoszą od +18 do +23 °C.
Zamieszkuje ją wiele różnych grup australijskich aborygenów, tj. Kogara i Mirning.
W 1875 Brytyjczyk Ernest Giles jako pierwszy Europejczyk przeszedł pustynię. On też nazwał pustynię imieniem ówczesnej brytyjskiej Królowej Wiktorii.

</doc>
<doc id="139324" url="https://pl.wikipedia.org/wiki?curid=139324" title="Terri Schiavo">
Terri Schiavo

Theresa Marie Schiavo (ur. 3 grudnia 1963, zm. 31 marca 2005) znana jako Terri Schiavo – Amerykanka pochodząca z miasta St. Petersburg na Florydzie, która ostatnie piętnaście lat swojego życia spędziła w trwałym stanie wegetatywnym (ang. "persistent vegetative state" – "PVS"). Decyzja o zaprzestaniu sztucznego odżywiania Terri Schiavo oraz walka o utrzymanie jej przy życiu wywołała szeroki oddźwięk na świecie.
Dnia 25 lutego 1990 roku Terri Schiavo doznała ciężkiego uszkodzenia mózgu w wyniku zatrzymania krążenia, które wystąpiło prawdopodobnie w związku z zaburzeniami metabolicznymi spowodowanymi bulimią. Prawnym opiekunem został ustanowiony jej mąż Michael Schiavo. Po piętnastu latach Michael podjął decyzję o zaprzestaniu sztucznego podtrzymywania jej stanu. Na mocy wyroku sądowego dnia 18 marca 2005 roku jej sztuczne odżywianie zostało wstrzymane, co doprowadziło 31 marca (po trzynastu dobach) do zgonu.
Michael Schiavo utrzymywał, że żona wyraziła pragnienie, aby w razie jakiejś nieuleczalnej choroby nie podtrzymywać jej stanu w nieskończoność. Opiekujący się nią lekarze twierdzili, że jej sytuacja zdrowotna jest beznadziejna. Rodzice Terri Schiavo, Bob i Mary Schindlerowie, nie podzielali tego stanowiska. Ich zdaniem Michael Schiavo chciał celowo doprowadzić do śmierci swojej żony, aby wziąć ślub z kochanką. Bob i Mary na podstawie swoich kontaktów z córką twierdzili, że można było z Terri nawiązać jakiś rodzaj porozumienia. Według ich opinii dzięki rehabilitacji dałoby się przywrócić ich córkę do sprawności. 
Spór o prawo do decydowania o losie Terri Schiavo zakończył się szeregiem spraw sądowych. Publiczne procesy nadały sprawie rozgłos. W amerykańskim społeczeństwie rozgorzała zażarta dyskusja dotycząca granicy między życiem i śmiercią. Osoby konserwatywne sądziły, że odłączenie Terri to „zamordowanie upośledzonej osoby wymagającej troskliwej opieki”. Liberalni Amerykanie uważali, że Terri Schiavo „powinna mieć prawo do godnej śmierci po trwającej piętnaście lat bezsensownej wegetacji”.
Spór rozstrzygnęła decyzja niezawisłego sądu. Sztuczne odżywianie zostało odłączone po raz trzeci i ostatni. Poprzednie odłączenia były przerywane decyzjami sędziów kolejnych instancji oraz parlamentu stanowego Florydy.
Ogromny rozgłos sprawy spowodował, że wszystkie konserwatywne ruchy polityczne postanowiły sobie za zadanie utrzymanie Terri Schiavo przy życiu. Kościół katolicki w Ameryce, ówczesny prezydent George W. Bush, gubernator Florydy Jeb Bush, Partia Republikańska oraz Kongres USA podjęły szereg działań popierających racje rodziców Terri. Działacze z Amerykańskiej Unii Wolności Obywatelskich (ang. "American Civil Liberties Union") oraz niektórzy członkowie Partii Demokratycznej stanęli po stronie jej męża. Kongres wydał specjalną ustawę, dającą rodzicom Terri Schiavo prawo odwołania się od decyzji sądów stanowych. Jednak kolejne sądy federalne podtrzymały decyzję niższych instancji.
Dnia 1 kwietnia mąż Schiavo zlecił jej sekcję, a 15 czerwca ogłoszone zostały wyniki. 
W chwili śmierci jej mózg ważył 615 gramów, co odpowiada połowie średniej masy tego narządu u kobiety. Badania sekcyjne ujawniły uszkodzenia wielu ważnych ośrodków. Kora mózgowa Schiavo była prawie całkowicie pozbawiona neuronów. Lekarze stwierdzili, że kiedy znajdowała się w śpiączce, nie mogła porozumiewać się z rodzicami na migi, bo jej ośrodek wzroku był całkowicie zdegenerowany. Medycy uznali, że zawał poczynił tak wielkie szkody w jej mózgu, że żadna rehabilitacja nie mogłaby jej pomóc.

</doc>
<doc id="139325" url="https://pl.wikipedia.org/wiki?curid=139325" title="Mary Schindler">
Mary Schindler



</doc>
<doc id="139326" url="https://pl.wikipedia.org/wiki?curid=139326" title="Bob Schindler">
Bob Schindler



</doc>
<doc id="139327" url="https://pl.wikipedia.org/wiki?curid=139327" title="Theresa Marie Schiavo">
Theresa Marie Schiavo



</doc>
<doc id="139328" url="https://pl.wikipedia.org/wiki?curid=139328" title="Michael Schiavo">
Michael Schiavo



</doc>
<doc id="139329" url="https://pl.wikipedia.org/wiki?curid=139329" title="Terry Schiavo">
Terry Schiavo



</doc>
<doc id="139330" url="https://pl.wikipedia.org/wiki?curid=139330" title="Ostryż">
Ostryż

Ostryż, kurkuma, szafranica, żółcień ("Curcuma" L.) – rodzaj bylin z rodziny imbirowatych. Zalicza się do niego 93 –104 gatunków. Występują one w tropikalnej Azji. Zawiera kurkuminę, mającą właściwości przeciwzapalne. Liczne gatunki wykorzystywane są jako źródło przypraw (zwłaszcza wysuszone i sproszkowane kłącza ostryżu długiego, wykorzystywane m.in. w curry) i skrobi (np. bulwy "C. angustifolia"). Ostryż długi i niektóre inne gatunki wykorzystywane są w lecznictwie, poza tym jako źródło barwników. Niektóre gatunki uprawiane są jako ozdobne, także na kwiaty cięte. 
Kurkuma w lecznictwie i kuchni.
Kurkuma (czyli ekstrakt kłączy ostryżu) jest używana jako przyprawa nadająca potrawom złocistożółty kolor. Jest też składnikiem mieszanek przyprawowych, m.in. curry.
Różne gatunki z rodzaju "Curcuma" znane są w lecznictwie co najmniej 5000 lat. W medycynie indyjskiej kurkuma jest stosowana jako środek przyspieszający gojenie się ran oraz środek kojący niestrawność żołądka.

</doc>
<doc id="139337" url="https://pl.wikipedia.org/wiki?curid=139337" title="IS-2">
IS-2

IS-2 (ros. ИС-2) – czołg ciężki konstrukcji radzieckiej z okresu II wojny światowej.
Historia.
Latem 1943 roku powstał w zakładach w Czelabińsku pierwszy model nowego czołgu ciężkiego. Początkowo nosił on oznaczenie "obiekt 237". Jego głównym konstruktorem był N. F. Szaszmurin. 8 sierpnia 1943 czołg został przyjęty do uzbrojenia Armii Czerwonej. Nowy pojazd otrzymał oznaczenie IS-1 (IS – Iosif Stalin) lub IS-85. Czołg był uzbrojony w armatę D-5T kal. 85 mm. Miał masę ok. 44 t. Wyprodukowano tylko 107 egzemplarzy IS-1. Ponieważ w tym okresie powstał czołg średni T-34-85 uzbrojony w identyczną armatę, zaszła potrzeba wzmocnienia uzbrojenia czołgu ciężkiego. Szybko wdrożono do produkcji czołg uzbrojony w armatę D-25T kalibru 122 mm. Nosił on początkowo oznaczenie "obiekt 240". Po przyjęciu do uzbrojenia zmieniono je na IS-2. W trakcie produkcji czołg ulegał modernizacji. Wprowadzono w jego armacie półautomatyczny zamek klinowy w celu zwiększenia szybkostrzelności działa. Modernizacji uległ kadłub czołgu, a zwłaszcza kształt jego przednich płyt. Na włazie dowódcy zamontowano podstawę dla wielkokalibrowego karabinu maszynowego DSzK kal. 12,7 mm. Zmodernizowane pojazdy nosiły oznaczenie IS-2M. Do zakończenia wojny ogółem zbudowano ok. 3400 czołgów IS-1 i IS-2.
Na podwoziu czołgu IS-2 powstały działa pancerne ISU-152 i ISU-122.
Zastosowanie bojowe.
Po raz pierwszy IS-2 został użyty podczas walk na Ukrainie na początku 1944 roku. Dwadzieścia jeden czołgów typu IS-2 zniszczyło ponad czterdzieści Tygrysów i Elefantów, tracąc przy tym tylko osiem czołgów. Niemieckie czołgi ciężkie, które były z łatwością niszczone, nie posiadały odpowiedniego działa, aby odpowiedzieć na armatę 122 mm.
Czołgi IS-2 weszły w armii radzieckiej na uzbrojenie gwardyjskich pułków czołgów ciężkich. Zwano je także pułkami ciężkich czołgów przełamania. Były to samodzielne jednostki bezpośrednio podporządkowane Naczelnemu Dowództwu. Były one przez nie przydzielane jako wzmocnienie do poszczególnych korpusów lub armii na czas określonej operacji bojowej. Pod koniec wojny zaczęto formować również samodzielne brygady czołgów ciężkich.
Czołgi IS-2 pozostawały w uzbrojeniu armii radzieckiej również po wojnie. Na początku lat 50. XX w. poddano je poważnej modernizacji. Polegała ona głównie na wyposażeniu ich w nowe silniki. Były to odpowiednio przystosowane silniki czołgów T-54, tzw. W-54K-IS. Zmodernizowane pojazdy nosiły oznaczenie IS-2M. Na uzbrojeniu pozostawały one do początku lat 90. XX w. Ostatnie manewry z udziałem czołgów IS-2M odbyły się w Odeskim Okręgu Wojskowym w 1982 roku.
Czołgi IS-2 były też na uzbrojeniu LWP. Znajdowały się na wyposażeniu 4 Pułku Czołgów Ciężkich przeznaczonego dla 1 Armii WP oraz 5 Pułku Czołgów Ciężkich przeznaczonego dla 2 Armii WP. Zaczęto również formować 6 Pułk Czołgów Ciężkich dla 3 Armii oraz 7 Samodzielny Pułk Czołgów Ciężkich, ale ostatecznie zrezygnowano z tego zamiaru. Razem w latach 1944-45 przekazano LWP 71 czołgów, z czego zwrócono 21 (6 pułku). W chwili zakończenia wojny LWP dysponowało 26 pojazdami. Ich liczba w późniejszym czasie wzrosła na skutek zakupów w ZSRR oraz napraw wozów ściągniętych z pobojowisk. IS-2 użytkowane były do przełomu lat 50. i 60. XX wieku.
W polskich muzeach.
Czołgi IS-2 znajdują się w następujących placówkach muzealnych na terenie Polski:

</doc>
<doc id="139338" url="https://pl.wikipedia.org/wiki?curid=139338" title="IS-1">
IS-1

IS-1 ("Iosif Stalin" – Józef Stalin; IS-85) – radziecki czołg ciężki z okresu II wojny światowej. Był to pierwszy z serii czołgów IS, które zastąpiły w Armii Czerwonej czołgi KW.
Latem 1943 roku powstał w zakładach w Czelabińsku pierwszy model nowego czołgu ciężkiego. Początkowo nosił on oznaczenie "obiekt 237". Jego głównym konstruktorem był N. F. Szaszmurin. 8 sierpnia 1943, czołg został przyjęty do uzbrojenia Armii Czerwonej. Nowy pojazd otrzymał oznaczenie IS-1 lub IS-85. Czołg był uzbrojony w armatę D-5T kal. 85 mm. Miał masę ok. 44 t. Wyprodukowano tylko 107 egzemplarzy IS-1, ponieważ w tym okresie powstał czołg średni T-34-85 uzbrojony w identyczną armatę i zaszła potrzeba wzmocnienia uzbrojenia czołgu ciężkiego.
Na bazie czołgu IS-1 opracowano czołg IS-2.

</doc>
<doc id="139339" url="https://pl.wikipedia.org/wiki?curid=139339" title="SOLAS">
SOLAS

SOLAS (International Convention for the Safety of Life at Sea) – międzynarodowa konwencja o bezpieczeństwie życia na morzu.
Została uchwalona w dniu 1 listopada 1974 przez Międzynarodową Konferencję ds. Bezpieczeństwa Życia na Morzu, zwołaną przez Międzynarodową Organizację Morską ("IMO"). Obecnie obowiązująca weszła w życie 25 maja 1980 roku. Od tego czasu wielokrotnie zmieniana poprawkami. Konwencja SOLAS poprzedzona była traktatami z lat: 1914 (po katastrofie RMS Titanic), 1929, 1948 i 1960.
Konwencja "SOLAS" ma na celu podniesienie bezpieczeństwa życia na morzu przez ustalenie jednolitych zasad i przepisów budowy statków, jak również podaje wzory wystawianych dokumentów.
Rozdziały konwencji.
Załącznik konwencji podzielony jest na następujące rozdziały:
W części 2 konwencji zamieszczono:
Zastosowanie.
Zasadniczo wymagania konwencji mają zastosowanie do statków nowo budowanych i nie mają zastosowania do statków już istniejących, z wyjątkiem wymagań retroaktywnych. Obecnie obowiązująca konwencja SOLAS 1974 ma zastosowanie do statków budowanych po 01.09.1984 zgodnie z rezolucją IMO MSC. 1(XLV).
Konwencja ma zastosowanie do statków odbywających podróże międzynarodowe. Jeśli wyraźnie nie powiedziano inaczej, prawidła konwencji nie mają zastosowania do:
Prawidła Konwencji nie mają także zastosowania do statków uprawiających żeglugę wyłącznie na Wielkich Jeziorach Ameryki Północnej i na Rzece Św. Wawrzyńca.
Rozdziały III i IV mają zastosowanie do wszystkich statków pasażerskich i wszystkich statków towarowych o pojemności brutto 300 i większej.

</doc>
<doc id="139343" url="https://pl.wikipedia.org/wiki?curid=139343" title="Arbeit macht frei">
Arbeit macht frei

Arbeit macht frei (z niem. praca czyni wolnym) – niemiecki slogan wywiedziony z rozpowszechnionego w tradycji protestanckiej cytatu z Ewangelii Jana (J 8, 32) "Wahrheit macht frei" (lit. "prawda czyni wolnym", czy – wedle Biblii Tysiąclecia – "prawda was wyzwoli"). W 1872 r. nacjonalistyczny niemiecki pisarz Lorenz Diefenbach zatytułował swoją powieść wydaną w Wiedniu parafrazą hasła biblijnego: "Arbeit macht frei". Hasło to stało się popularne w kręgach narodowosocjalistycznych.
Przed II wojną światową slogan był wykorzystywany w Niemczech w programach zwalczania masowego bezrobocia.
Na rozkaz generała SS Theodora Eicke wykorzystane przy bramach wejściowych do kilku niemieckich obozów (Auschwitz, Dachau, Gross-Rosen, Sachsenhausen, Theresienstadt, Flossenbürg). Więźniowie codziennie widzieli ten napis wychodząc rano do pracy w komandach i wracając wieczorem do obozu. W niektórych obozach zamieszczono inne hasła. Przykładowo, w KL Buchenwaldzie na bramie znajdowało się hasło: "Jedem das seine", co przetłumaczyć można jako "Każdemu, co mu się należy".
Brama w Auschwitz-Birkenau.
W Auschwitz napis nad bramą został wykonany w obozowej ślusarni. Kurt Müller, nakreślił na ziemi żądany kształt, a po wygięciu rurek i wycięciu liter spawem punktowym umocował napis przy rurkach. Litery wycinał więzień, mistrz kowalstwa artystycznego Jan Liwacz (nr 1010). Więźniowie najprawdopodobniej naumyślnie zmontowali go wadliwie, odwracając literę „B” do góry nogami, co stanowiło akt oporu względem głoszonego na bramie hasła. Jednak w relacjach niektórych więźniów można przeczytać, iż był to przypadek.
Na szyderczą ironię tych haseł, sugerujących możliwość wydostania się z obozów dzięki rzetelnej i ofiarnej pracy, więźniowie w Auschwitz odpowiadali po kryjomu równie ironicznym dwuwierszem:
Po wyzwoleniu obozu żołnierze radzieccy załadowali napis na wagon kolejowy, który miał jechać na wschód, jednak były więzień Eugeniusz Nosal (numer obozowy 693) oraz przypadkowy furman przekupili pilnującego pociąg strażnika butelką samogonu i oryginalny napis ukryli w miejskim magistracie. Kiedy tworzono Państwowe Muzeum w Oświęcimiu, napis wrócił na swoje miejsce przy bramie.
Napis na bramie w Auschwitz I stał się po wojnie jednym z najważniejszych symboli systemu niemieckich obozów koncentracyjnych, a również – paradoksalnie – całej Zagłady. Paradoks polega na tym, że pod bramą tą przechodziły komanda robocze złożone z więźniów, którzy dostali się do obozu, a nie rodzin żydowskich wysyłanych od razu z rampy kolejowej do komór gazowych. Zdarza się często, że zwiedzający teren Auschwitz II – Birkenau są zdziwieni, nie widząc tego napisu przy wejściu do tej części obozu, w której dokonywano Zagłady.
W nocy z 17 na 18 grudnia 2009 tablica z napisem została skradziona. Muzeum zastąpiło ją kopią, która w 2006 roku była używana podczas renowacji oryginału. Oryginalną tablicę, pociętą na trzy fragmenty, odzyskano 20 grudnia 2009, a sprawców kradzieży zatrzymano i skazano na kary pozbawienia wolności.

</doc>
<doc id="139344" url="https://pl.wikipedia.org/wiki?curid=139344" title="Karboanion">
Karboanion

Karboanion – anion, w którym ładunek ujemny znajduje się na jednym lub więcej atomach węgla. Karboanion ma nadmiarową wolną parę elektronową i z tego powodu wykazuje silne własności nukleofilowe i zasadowe. Zazwyczaj cząsteczki karboanionów mają geometrię piramidy trygonalnej. Podobnie jak karbokationy, wolne rodniki i karbeny, karboaniony stanowią jeden z głównych typów nietrwałych organicznych związków pośrednich.
Otrzymywanie.
Karboaniony generuje się najczęściej w wyniku reakcji silnej zasady lub metalu alkalicznego ze związkiem organicznym. W wyniku tych reakcji następuje oderwanie atomu lub grupy funkcyjnej od atomu węgla z pozostawieniem na nim pary elektronowej i utworzeniem dodatniego przeciwjonu. Proces ten jest reakcją kwas-zasada, w której rolę kwasu odgrywa związek organiczny:
Przykładami tego rodzaju reakcji jest np. synteza metylolitu:
lub pierwszy etap reakcji Grignarda:
Drugim sposobem generowania karboanionów jest przyłączenie innego anionu do wiązania wielokrotnego węgiel-węgiel:
Czasami, mylnie, karboanionami nazywa się struktury, które powstają na skutek przyłączenia się innego anionu do wiązania podwójnego węgiel-tlen grupy karbonylowej. Nie są to karboaniony w całym znaczeniu tego słowa, gdyż ładunek ujemny jest tutaj zlokalizowany głównie na atomie tlenu.
Trwałość i własności.
Trwałość karboanionów otrzymanych z węglowodorów zależy od hybrydyzacji atomu węgla, na którym zlokalizowany jest ładunek ujemny. Im większy udział orbitali s w układzie hybrydowym, tym karboanion jest trwalszy, gdyż elektrony znajdują się bliżej jądra atomu i mają mniejszą energię. Stąd trwałość karboanionów maleje w kolejności:
Na trwałość karboanionów może mieć też wpływ efekt stabilizujący grup funkcyjnych przyłączonych bezpośrednio do atomu węgla z ładunkiem ujemnym, które są w stanie częściowo przejąć nadmiarowe elektrony, czyli mają własności elektrofilowe. Oprócz tego stabilizująco na karboaniony może działać rezonans chemiczny. Szczególnie trwałe są karboaniony w których na skutek rezonansu tworzy się aromatyczny układ wiązań – np. aniony cyklopentadienylowe, które mogą tworzyć trwałe sole.
Karboaniony są silnymi zasadami Lewisa i nukleofilami, w związku z czym bardzo chętnie uczestniczą w reakcji z elektrofilami i kwasami:
Powoduje to, że karboaniony są nietrwałe w układach zawierających nawet niewielkie ilości kationów. W celu eliminacji kationów reakcje z udziałem karboanionów prowadzi się zwykle w warunkach ściśle bezwodnych, w rozpuszczalnikach aprotonowych.
Pomimo faktu, że większość karboanionów jest niestabilna, to odnotowano także występowanie bardziej trwałych karboanionów. W 1984 wykazano, że sole litowe eterów koronowych dodane do roztworu zawierającego trifenylometan i butylolit prowadzą do powstania karboanionów trifenylometylowych (trytylowych), które w opisanym środowisku są stabilne w niskich temperaturach.
Zastosowania karboanionów.
Karboaniony wykorzystywane są w syntezie organicznej jako komponenty nukleofilowe w podstawieniach nukleofilowych zachodzących według mechanizmu SN2. Przykładem tego rodzaju procesu jest np. reakcja Grignarda.
Karboaniony chętnie przyłączają się także do wiązań podwójnych, zwłaszcza wiązania węgiel-tlen grupy karbonylowej, co prowadzi do otrzymania anionów karbonylowych, które następnie mogą ulegać przegrupowaniu lub dalszym reakcjom. Reakcje tego rodzaju, począwszy od klasycznej kondensacji aldolowej lub kondensacji Claisena, a skończywszy na bardziej skomplikowanych reakcjach, takich jak annulacja Robinsona czy kondensacja Stobbego, odgrywają istotną rolę we współczesnej syntezie organicznej. Wspólną cechą wszystkich opisanych powyżej reakcji jest formowanie się anionów enolanowych, które będąc silnymi nukleofilami mogą atakować grupę karbonylową lub inne centra elektrofilowe, prowadząc do formowania się większych cząsteczek na drodze kondensacji.

</doc>
<doc id="139347" url="https://pl.wikipedia.org/wiki?curid=139347" title="Ostateczne rozwiązanie">
Ostateczne rozwiązanie



</doc>
<doc id="139351" url="https://pl.wikipedia.org/wiki?curid=139351" title="Komputer analogowy">
Komputer analogowy

Komputer analogowy, maszyna analogowa – komputer przetwarzający sygnał ciągły (analogowy).
Komputer analogowy służy do rozwiązywania problemów matematycznych i innych (np. zagadnień technicznych, badania zjawisk biologicznych itp.) przez modelowanie (odwzorowywanie) odpowiednich zależności (na ogół ujętych w języku matematyki) za pomocą zjawisk zachodzących w układach mechanicznych, elektrycznych, elektromechanicznych lub elektronicznych.
Rozwinięciem komputerów (maszyn) analogowych były komputery analogowo-cyfrowe.
Komputery analogowe do przełomu lat 60. i 70. były znacznie szybsze i tańsze od ówczesnych komputerów cyfrowych. Dobrze sprawdzały się przy rozwiązywaniu równań różniczkowych i symulacji procesów, jednak wzrost szybkości i spadek ceny komputerów cyfrowych oraz szybki rozwój ich oprogramowania spowodował stopniowy zanik zainteresowania komputerami analogowymi po 1970 r.
Ze względu na łatwość i intuicyjność programowania komputerów analogowych, próbowały je naśladować specjalizowane komputery cyfrowe, np. cyfrowy analizator różnicowy JAGA, oraz programy i języki programowania, np. CEMMA.
Podstawowe bloki.
Zawartość stojaka 
Urządzenia zewnętrzne:
Historia.
Pierwszym polskim elektronicznym komputerem analogowym był ARR (Analizator Równań Różniczkowych) Leona Łukaszewicza z 1953 r.
Ok. 1954 r. powstał komputer analogowy do rozwiązywania układów równań liniowych ARAL (Analizator Równań Algebraicznych Liniowych) (Krystyn Bochenek).
W Wojskowej Akademii Technicznej w 1963 r. rozpoczęto produkcję serii informacyjnej 20 sztuk maszyn UMA-14 i UMA-20.
Komputery analogowe serii ELWAT skonstruowane w Wojskowej Akademii Technicznej w Warszawie były produkowane przez zakład Elwro we Wrocławiu od 1967 r.
Analizatory polowe.
Komputerami analogowymi były również analizatory polowe przeznaczone do rozwiązywania cząstkowych równań różniczkowych typu eliptycznego i parabolicznego (procesy nieustalone były rozwiązywane metodą Liebmanna). 
Model pola był budowany w postaci siatki prostokątów o bokach z oporników. Warunki brzegowe ustalano przez zwieranie węzłów oraz podłączenie napięcia do niektórych węzłów siatki. Wynikiem był rozkład napięcia w węzłach. 
Analizatory polowe składały się z prostokątnej tablicy z kilkuset gniazdami dla rezystorów i przewodów. Rezystory posiadały dodatkowe gniazda do podłączenia następnych elementów. 
W Polsce powstała cała rodzina analizatorów pola AP.
Przeliczniki.
Komputerami analogowymi były w istocie również tzw. przeliczniki artyleryjskie rozpowszechnione w czasie II wojny światowej, tzn. urządzenia przeznaczone do obliczania kąta celowania armat na podstawie odległości zmierzonej dalmierzem lub radarem oraz obserwowanej prędkości przemieszczania się celu. Zadanie to nie jest matematycznie skomplikowane, bo sprowadza się do prostych równań trygonometrycznych oraz uwzględnienia specyficznej dla każdej armaty i każdego rodzaju amunicji krzywej balistycznej, a także poprawek wynikających z prędkości wiatru, temperatury powietrza i jego wilgotności. Taki problem rozwiązywały w podobny sposób urządzenia celownicze dla bombowców oraz dla wyrzutni torped na okrętach podwodnych i niszczycielach. 
Pierwszy przelicznik artyleryjski skonstruowały firmy Vickers i Sperry w 1929 r. Był to układ mechaniczny sterowany krzywkami. Znaczny rozwój i rozpowszechnienie nastąpiło w czasie II wojny światowej. Następne konstrukcje wykorzystywały już systemy magnetoelektryczne odtwarzające kąt obrotu osi tachometrycznej prądnicy nadawczej w silniczku odbiorczym, a także wzmacniacze lampowe i – później – tranzystorowe.
Tego rodzaju urządzenia zaczęły być wycofywane w większości armii świata od końca lat 70. XX wieku, kiedy zaczęły być zastępowane przelicznikami budowanymi w technice cyfrowej.

</doc>
<doc id="139360" url="https://pl.wikipedia.org/wiki?curid=139360" title="Wieża (pojazd bojowy)">
Wieża (pojazd bojowy)



</doc>
<doc id="139362" url="https://pl.wikipedia.org/wiki?curid=139362" title="Róża dzika">
Róża dzika

Róża dzika ("Rosa canina" L.), nazwy ludowe: psia róża (tłumaczenie nazwy łacińskiej) oraz szypszyna (pochodzenie słowiańskie; stąd szypszyniec różany) – gatunek krzewu z rodziny różowatych, z rodzaju róża. Występuje na obszarach umiarkowanych i ciepłych półkuli północnej. Można ją spotkać prawie w całej Europie, na terenach do 1500 m n.p.m., w Afryce Północnej, na Wyspach Kanaryjskich, na Maderze, w Azji; rozprzestrzeniła się także w Australii i Nowej Zelandii. W Polsce jest gatunkiem pospolitym.

</doc>
<doc id="139363" url="https://pl.wikipedia.org/wiki?curid=139363" title="Połączone Siły NATO Europy Północnej">
Połączone Siły NATO Europy Północnej

Połączone Siły NATO Europy Północnej (ang. "Allied Forces North Europe – AFNORTH") – jest to jedno z dwóch regionalnych dowództw NATO, obok Połączonych Sił NATO Europy Południowej (AFSOUTH). Główna siedziba AFNORTH znajduje się w Brunssum w Holandii. Jego dowódcą jest niemiecki lub brytyjski generał czterogwiazdkowy.
Państwa wchodzące w skład AFNORTH: Belgia, Czechy, Dania, Holandia, Luksemburg, Niemcy, Norwegia, Polska oraz Wielka Brytania. AFNORTH nadzoruje także Morze Północne, Morze Irlandzkie, kanał La Manche, Skagerrak, Kattegat, Morze Bałtyckie oraz dowodzi Międzynarodowymi Siłami Wspierającymi Bezpieczeństwo (ISAF) w Afganistanie.
Linki zewnętrzne.
Oficjalna strona

</doc>
<doc id="139364" url="https://pl.wikipedia.org/wiki?curid=139364" title="Deska snowboardowa">
Deska snowboardowa

Snowboard lub też deska snowboardowa – najważniejszy element wyposażenia służącego do uprawiania snowboardingu. Jest to deska zaprojektowana tak, aby można ją było przytroczyć do stóp i zjeżdżać z jej pomocą ze śnieżnych stoków.
Większość snowboardów jest wytwarzana z drewna laminowanego włóknem szklanym. Deska od frontu jest lekko zadarta ku górze (posiada tzw. nos), po to aby nie miała ona tendencji do zakopywania się w miękkim śniegu. 
Tył desek, zależnie od konstrukcji i przeznaczenia, bywa również zadarty, choć wiele desek ma tył zupełnie płaski. Deski z zadartym tyłem są stosowane przez osoby, które wykonując ewolucje na stoku czasami jadą tyłem.
Ślizg deski (powierzchnia którą się styka ze śniegiem) jest pokryta lekko porowatym tworzywem sztucznym zwanym p-tex, które umożliwia wchłanianie smarów zmniejszających tarcie deski o śnieg. Krawędzie boczne deski są zwykle zaopatrzone w cienkie metalowe powierzchnie natarcia, które ułatwiają wykonywanie zwrotów i ewolucji. Typowym kątem między krawędzią deski a ślizgiem jest 90°, jednak do agresywnej, szybkiej jazdy używa się ostrzejszych kątów. Do jibbingu, czyli jazdy po poręczach, krawędzie się przytępia. 
Górna powierzchnia desek pokrywana jest zwykle wzorami i rysunkami, których projekty są elementem marketingu wytwórców desek. Wielu zapalonych snowboardzistów upiększa swoje deski na własną rękę, co jest jednym z przejawów subkultury snowboardowej.
Wiązania.
Istnieje wiele różnych systemów mocowań butów do deski. Wszystkie one są jednak prawie zawsze zaopatrzone w tzw. HighBack, czyli wsparcie tylnej części stóp podchodzące do połowy wysokości łydek. HighBack umożliwia wykonywanie zwrotów i ewolucji z szybkim, gwałtownym wypychaniem deski przed siebie, co nie jest technicznie możliwe przy jeździe na nartach i stanowi charakterystyczny sposób poruszania się snowboardzistów na stoku. W odróżnieniu od mocowań narciarskich, mocowania snowboardowe nie posiadają mechanizmu samowypinania. Istnieje kilka rodzajów mocowań snowboardowych:

</doc>
<doc id="139365" url="https://pl.wikipedia.org/wiki?curid=139365" title="Adrenokortykotropina">
Adrenokortykotropina



</doc>
<doc id="139369" url="https://pl.wikipedia.org/wiki?curid=139369" title="Ruminacje">
Ruminacje

Ruminacje – rodzaj obsesyjnych myśli, charakteryzujący się ciągłymi wątpliwościami co do jakości i faktu wykonanych czynności; występują one najczęściej w zaburzeniu obsesyjno-kompulsyjnym, jednak mogą pojawić się również samodzielnie jako jedna z odmian obsesji. Często występującymi ruminacjami są myśli dotyczące wątpliwości, czy wykonało się określone ważne czynności (takie jak zakręcenie kranu, zamknięcie domu itp.). 
Określenie oznacza również uporczywe myśli koncentrujące się na przeżywanych symptomach stresu oraz jego przyczynach w rozumieniu chorego, obecne w niektórych rodzajach depresji.

</doc>
<doc id="139370" url="https://pl.wikipedia.org/wiki?curid=139370" title="Róża pomarszczona">
Róża pomarszczona

Róża pomarszczona, róża fałdzistolistna, róża japońska ("Rosa rugosa" Thunb.) – gatunek krzewu należący do rodziny różowatych. Jest rozpowszechniony w strefie ciepłego i chłodnego klimatu umiarkowanego na półkuli północnej. Pochodzi ze wschodniej Azji. Gatunek sprowadzony został do Europy i Ameryki Północnej przez ogrodników i rozprzestrzenił się w środowisku naturalnym jako uciekinier z upraw (holoagriofit). Obecnie występuje prawie w całej Europie, także na terenie Polski. Na obszarach, gdzie dokonuje inwazji, zwłaszcza na wybrzeżach, stanowi problem dla różnorodności biologicznej i ogranicza dostępność terenu. Róża pomarszczona jest łatwa w uprawie i jest wykorzystywana jako roślina ozdobna, jadalna, lecznicza i do nasadzeń biotechnicznych. Liczne odmiany ozdobne pochodzące od tego gatunku tworzą grupę róż ozdobnych określanych mianem mieszańców "Rugosa".
Rozmieszczenie geograficzne.
Naturalny zasięg gatunku ograniczony jest do wschodniej Azji. Róża pomarszczona występuje w Japonii na wyspach Hokkaido oraz Honsiu (35°N), na Półwyspie Koreańskim, na Wyspach Kurylskich, Sachalinie i na Kamczatce do 55°N, w Kraju Nadmorskim i w Kraju Chabarowskim. W Chinach rośnie w południowej części prowincji Liaoning, rzadko w północno-wschodniej części Szantungu oraz na wschodzie prowincji Jilin. Z powodu pozyskiwania roślin ze stanowisk naturalnych gatunek wymieniony został w chińskiej Czerwonej księdze roślin jako zagrożony.
Jako gatunek introdukowany i zadomowiony spotykany jest w Europie północnej (do 68°N), środkowej i południowej. Jest inwazyjny na wybrzeżach atlantyckich, wzdłuż brzegów Morza Bałtyckiego i Północnego, wzdłuż wybrzeży Wielkiej Brytanii i Irlandii. Uznawany za jeden ze 100 najbardziej inwazyjnych gatunków w Europie. Zawleczony występuje także w Ameryce Północnej na rozległych obszarach Stanów Zjednoczonych i Kanady oraz w Nowej Zelandii.
Systematyka i zmienność.
Gatunek został po raz pierwszy opisany naukowo przez Carla Petera Thunberga w jego dziele z 1784 pt. "Flora Japonica" i jeszcze w tym samym roku został uwzględniony w publikacji "Systema Vegetabilium" Karola Linneusza. Mianem "Rosa rugosa" określa się grupę róż, na którą składa się gatunek botaniczny, mieszaniec "R. × hollandica" oraz wiele kultywarów o różnym pochodzeniu, dla których przynajmniej jednym rodzicem jest gatunek "R. rugosa". Gatunek typowy jest bardzo zmienny – potomstwo jednej rośliny potrafi być zróżnicowane, tworzy też wiele mieszańców. Stałą ich cechą są silnie kolczaste pędy.
Gatunek należy do sekcji "Cinnamomeae" (DC) Rehder w obrębie podrodzaju "Eurosa" Focke. Prawdopodobnie należy wraz z innymi diploidalnymi gatunkami do grupy bazalnej w obrębie sekcji. Najbliżej spokrewnionym gatunkiem współczesnym jest "Rosa marretii" Lév.
W obrębie gatunku nie wyróżnia się podgatunków. Rośliny o kwiatach białych opisywane są jako forma "R. rugosa" f. "alba" (Ware) Rehder. Wyróżniane są także dwie odmiany botaniczne:
Mieszańce.
W obrębie zasięgu naturalnego, na Dalekim Wschodzie, gatunek tworzy mieszańce z: "Rosa davurica" Pall. (="R." ×"kamtchatica" Vent.), "Rosa marretii" Lév., "Rosa acicularis" Lindl. i "Rosa multiflora" Thunb. (= "R. × iwara" Sieber ex Regel, syn. "R." ×"yesoensis" (Fr. &amp; Sav.) Makino). 
W Europie miesza się w naturze z następującymi gatunkami: "Rosa canina" L. (= "R." ×"praegeri" Wolley-Dod), "Rosa mollis" Sm. (= "R." × "mangii") i "Rosa caesia" Sm. Z Ameryki Północnej podano mieszańce z "Rosa carolina" L. (= "R." ×"koehneana" Rehder), "Rosa palustris" Marsh. (= "R." ×"spaethiana" Graebner) i "Rosa blanda" Aiton ("R." ×"warleyensis" Baker ex E. Wilm).
W wyniku zabiegów hodowlanych uzyskano liczne sterylne mieszańce, spośród których kilka stwierdzonych zostało w Europie na siedliskach zdziczałych, na które trafiły wraz z odpadami z ogrodów. W Finlandii i Rosji odnaleziono w ten sposób mieszańca z "Rosa majalis" Herrm. (= "R." × "majorugosa" Palmén &amp; Hämet-Ahti), w Szwecji mieszańca z "Rosa nitida" Willd. (= "R". ×"rugotida" Darthuis), w Niemczech – z "Rosa multiflora". Na ekstremalne warunki siedliskowe nadaje się do upraw mieszańcowa róża paulińska ("R." ×"paulii") będąca mieszańcem z różą pnącą ("R. arvensis").
Niejasne pochodzenie ma mieszaniec róży pomarszczonej spotykany w Europie i określany jako "R." ×"hollandica". Utożsamiany bywał z "R." ×"kamtchatica" Vent., ale stwierdzono różnice między mieszańcem europejskim i kamczackim. Przypuszcza się, że takson powstał w końcu XIX wieku w Holandii, przy czym kwestia drugiego obok róży pomarszczonej taksonu rodzicielskiego pozostaje nierozstrzygnięta.
Odmiany uprawne.
Róża pomarszczona jest od końca XIX wieku chętnie wykorzystywana w hodowli róż i do uzyskiwania różnych odmian uprawnych z powodu swej mrozoodporności, odporności na patogeny oraz zmienności. W końcu XIX wieku kilkadziesiąt odmian pochodzących od "R. rugosa" uzyskał niemiecki lekarz i hodowca róż – Hermann Müller (1828–1914), wiele odmian jest też dziełem amerykańskiego ogrodnika – Ralpha S. Moore'a (1907–2009). Odmiany uzyskane z udziałem róży pomarszczonej nazywane są mieszańcami "Rugosa", zaliczane są do róż parkowych i piennych, od końca XX wieku uzyskano także odmiany okrywowe. Cechują się silnym wzrostem, bujnym ulistnieniem, odpornością na choroby i cięcie. W sumie w Europie i Ameryce Północnej uprawia się ponad 50 odmian z grupy "Rugosa". W Chinach opisano blisko 40 odmian uprawnych pochodzących od tego gatunku. 
Odmiany uprawne dzieli się na dwie główne grupy – jedną podobną do formy typowej "R. rugosa" pod względem sposobu wzrostu, ulistnienia oraz liczby i kształtu kolców oraz grupę o cechach odmiennych. Do odmian zachowujących cechy róży pomarszczonej należą m.in.: 'Belle Poitevine', 'Blanc Double de Coubert', 'Frau Dagmar Hastrup', 'Hansa', 'Moje Hammarberg'. Z kolei przykłady mieszańcowych odmian o odmiennych cechach to: 'Agnes', 'F.J. Grootendorst', 'Kaiserin des Nordens', 'Max Graf', 'Mrs Anthony Waterer', 'Pink Grootendorst', 'Rugeaux du Japon'. Do starych odmian uzyskanych jeszcze w XIX wieku należą: 'Belle Poitevine', 'Blanc Double de Coubert', 'Kaiserin des Nordens', 'Mrs Anthony Waterer', 'Rugeaux du Japon'.
Róże o kwiatach białych:
Róże o kwiatach żółtych:
Róże o kwiatach różowych i czerwonych:
Rozwój.
Nanofanerofit. Około 90% normalnie rozwiniętych nasion ma zdolność do kiełkowania (te poniżej masy 5 mg są w większości płonne). Do wybudzenia ze spoczynku wymagają co najmniej 5-tygodniowej stratyfikacji. Hipokotyl siewki ma od 1,5 do 3 cm długości, jest purpurowo nabiegły i pokryty wznoszącymi się, gruczołowatymi włoskami. Liścienie są podłużnie lancetowate z zaokrąglonym wierzchołkiem, o długości 5–6 mm, osadzone są na ogonku o długości 1–2 mm. Liście młodociane są trójlistkowe. W pierwszym roku siewki osiągają do ok. 30 cm wysokości i tworzą do 10 węzłów. Poszczególne pędy nadziemne osiągają zwykle ok. 5 lat, po czym zamierają i zastępowane są przez kolejne rozwijające się jako odrośla z kłączy i korzeni. Co roku ok. 20% pędów zamiera i podobna ich część kwitnie i owocuje. Kwiaty rozwijają się zwykle na najsilniej rosnących pędach. Najbardziej intensywny wzrost stwierdzony został na obrzeżach krzewu, dzięki czemu gatunek ten szybko opanowuje rozległe przestrzenie. Kilka roślin w ciągu 50 lat może pokryć 3,5 ha. Terminy rozwijania się pąków i kwitnienia zależne są od szerokości geograficznej i warunków klimatycznych. W Europie Środkowej pąki rozwijają się stosunkowo wcześnie, już w kwietniu. W maju wyrastają nowe pędy, szybko rosnąc przez ok. 10 dni, po czym ich tempo wzrostu słabnie. Kwitnienie następuje w czerwcu i lipcu, przy czym intensywne trwa przez 1–2 tygodnie, pojedyncze kwiaty rozwijają się do jesieni. Poszczególne kwiaty rozwinięte są przez 2 dni, a owady zapylające, wabione pachnącym pyłkiem, przylatują do nich najchętniej podczas pierwszego dnia. Zapylaczami są pszczoły, głównie z rodzajów "Bombus", "Lasioglossum" i "Apis". 
Nasiona rozprzestrzeniane są za pośrednictwem ptaków i wód morskich. Przebywanie ich w wodzie morskiej nie ogranicza zdolności do kiełkowania, przy czym mogą się w niej unosić przez kilka tygodni (owoce zawierają gąbczasty mezokarp, dzięki czemu mogą unosić się na powierzchni wody), a hypancjum w całości nawet ponad 40 tygodni. Rośliny rozrastają się wegetatywnie za pomocą silnie rosnących, długich kłączy. Ich fragmenty dobrze znoszą transport wodny i mogą przyczyniać się do rozprzestrzeniania tej róży także na większe odległości.
Ekologia.
Siedlisko.
W obrębie pierwotnego zasięgu róża pomarszczona występuje na różnych siedliskach – na wydmach, terenach skalistych i łąkach – zawsze jednak w wąskim pasie wzdłuż wybrzeży. Na obszarach, gdzie rośnie jako gatunek inwazyjny, także zwykle zasiedla suche siedliska związane z brzegiem morskim, zwłaszcza wydmy i klify. Jako uciekinier z upraw z dala od wybrzeży rośnie zwykle słabiej na siedliskach ruderalnych, na skarpach wzdłuż linii kolejowych i dróg, na obrzeżach lasów i pól. 
Występuje na glebach przepuszczalnych utworzonych z piasków i żwirów, w szerokim zakresie kwasowości – od ok. 5 do 8 pH. Gatunek cechuje się dużą odpornością na niskie temperatury (do −35 °C), zanieczyszczenie powietrza, suszę i zasolenie. Zasypywanie piaskiem znosi dobrze, a nawet stwierdzono silniejszy wzrost i większą odporność na suszę roślin przysypywanych. Róża pomarszczona nie toleruje natomiast stałego, wysokiego poziomu wody, a zwłaszcza jej stagnowania na powierzchni. Młode rośliny są także wrażliwe na zgryzanie, jednak roślinożercy unikają starszych roślin.
Warunki siedliskowe mają istotny wpływ na sposób wzrostu róży pomarszczonej. Najsilniej rośnie na podłożu przepuszczalnym o odczynie lekko kwaśnym, stosunkowo żyznym, osłoniętym od wiatrów. Krzewy mają wyraźnie słabszy wzrost (do 0,5 m wysokości) na stokach południowych, suchych, na glebie silniej zakwaszonej lub nieco zasadowej. Nie stwierdzono natomiast istotnej zależności między warunkami siedliskowymi i intensywnością kwitnienia i owocowania. Gatunek jest odporny na okresowe susze, jednak niedostatek wody w okresie owocowania powoduje tworzenie mniejszych owoców rzekomych.
Fitosocjologia.
W obrębie swego pierwotnego zasięgu róża pomarszczona rośnie w bogatych florystycznie zbiorowiskach zaroślowych wykształcających się pomiędzy murawami wydmowymi i lasami porastającymi wydmy.
W Europie rozprzestrzeniając się w obrębie wydm róża ta wkracza na siedliska zajmowane przez zbiorowiska z klasy "Ammophiletea", zwłaszcza w miejscach, gdzie akumulacja piasku jest ograniczona. W początkowych fazach inwazji towarzyszy więc najczęściej takim gatunkom jak: piaskownica zwyczajna, szczotlicha siwa, turzyca piaskowa. Z czasem rozwija się tak silnie, że wypiera inne gatunki i samodzielnie tworzy zwarte agregacje. Często jedynym gatunkiem, który współtowarzyszy róży pomarszczonej i rozprzestrzenia się w jej płatach jest mech – "Hypnum lacunosum". W ujęciach włączających zbiorowiska gatunków inwazyjnych do klasyfikacji syntaksonomicznej zarośla róży pomarszczonej zaliczane są do związku "Salicion arenariae". Z południowej Szwecji opisano także zbiorowisko "Agropyro-Rosetum rugosae", w którym róży towarzyszą perz właściwy i wierzbówka kiprzyca. Róża pomarszczona rozprzestrzenia się także w kwietnych murawach napiaskowych ze związku "Armerion elongatae", w murawach kserotermicznych oraz w rozmaitych innych zbiorowiskach w jakich bywa sadzona, zwłaszcza na piaskach. Na wybrzeżach skalistych tworzy niewielkie płaty zarośli lub spotykana jest w postaci pojedynczych, niewielkich krzewów.
Oddziaływania międzygatunkowe.
Hypancja w całości lub tylko ich miękka tkanka spożywane są przez liczne gatunki ptaków. W Europie Środkowej całe owoce właściwe znajdowane były w odchodach i wypluwkach takich gatunków jak: dzwoniec zwyczajny, drozd śpiewak, paszkot, droździk, kos, grzywacz, jemiołuszka zwyczajna, orzechówka zwyczajna, sójka zwyczajna, liczni przedstawiciele krukowatych. Mniejsze ptaki z rzędu wróblowych żywią się owocami rzekomymi, ale nie są w stanie brać udziału w rozprzestrzenianiu nasion. Owoce tego gatunku spożywają też gryzonie oraz zając szarak i lisy. Młode pędy zgryzane są przez jelenie i króliki.
Róża ta ma negatywny wpływ na florę wydm na obszarach, gdzie dokonuje inwazji. W miarę zwiększania areału przez jej zarośla, z powodu wzrostu zacieniania ustępują wszystkie gatunki rodzime dla tych siedlisk. Zmniejszanie różnorodności gatunkowej flory wydmowej skutkuje także ustępowaniem gatunków zwierząt (np. motyli) przywiązanych do określonych roślin pokarmowych. 
Zastosowanie.
Roślina ozdobna.
Róża pomarszczona uprawiana jest od dawna – jej kwiaty były motywem ozdobnym w Chinach już około 1000 r. n.e. Uprawiana jest zarówno w postaci typowego gatunku, jak i w licznych odmianach i krzyżówkach międzygatunkowych. Uzyskano odmiany o pełnych kwiatach, płatkach białych, żółtych, różowych i czerwonych. Gatunek i uzyskiwane z niego odmiany cenione są z powodu swej mrozoodporności, soczystej zieleni liści, odporności na choroby, silnemu aromatowi kwiatów, ozdobnych hypancjów, odporności na suszę i zasolenie. Gatunek oraz jego odmiany rekomendowane są do nasadzeń parkowych, w roli roślin okrywowych. 
Roślina jadalna.
Owoce rzekome (hypancja) róży pomarszczonej należą do najłatwiejszych do zbierania i zastosowania jadalnego z powodu ich znacznej wielkości. Są niezwykle bogatym źródłem witaminy C – zawierają ok. 275 mg% (w suchej masie do 6800 mg%). Już 1–3 owoce rzekome w zupełności wystarczą do pokrycia dziennego zapotrzebowania człowieka na tę witaminę. Witaminy są stabilizowane przez flawonoidy, dzięki czemu zachowują się w dużym stopniu nawet podczas obróbki. Zawierają poza tym ok. 10–14 mg% karotenu, olejek eteryczny, kwasy organiczne, związki mineralne. Także płatki tego gatunku są cenionym produktem żywnościowym i wyróżniają się silnym aromatem. Jadalne są także młode pędy i liście róż.
Nasadzenia biotechniczne.
W końcu XX wieku róża pomarszczona zaczęła być na szeroką skalę stosowana w Europie przy tworzeniu zieleni przy drogach. Do jej zalet należy bowiem odporność na sól używaną zimą do roztapiania śniegu i lodu na drogach. Sadzona jest w żywopłotach oraz jako osłona przed wiatrem. Ze względu na tworzenie gęstych zarośli i małe wymagania siedliskowe wykorzystywana jest przy tworzeniu nasadzeń chroniących powierzchnię terenu przed erozją. Zalecana jest do umacniania hałd i wydm. Zastrzega się jednocześnie, że z powodu inwazyjności nie powinna być używana w obszarach chronionych i w ich otulinach.
Inne zastosowania.
Róże te, a zwłaszcza mieszaniec "R. × hollandica", wykorzystywane są jako podkładki dla odmian szlachetnych róż.
Zwalczanie.
W krajach, gdzie gatunek rozprzestrzenia się inwazyjnie, z powodu negatywnego oddziaływania na środowisko i pogarszania dostępności wybrzeży, zaleca się powstrzymanie jego sadzenia w pasie nadmorskim (do 50 km od brzegów morskich). W Polsce postulowana jest kontrola róży pomarszczonej i jej zwalczanie na obszarach chronionych. Nie została ona jednak ujęta w rozporządzeniu Ministra Środowiska w sprawie listy roślin i zwierząt gatunków obcych, które w przypadku uwolnienia do środowiska przyrodniczego mogą zagrozić gatunkom rodzimym lub siedliskom przyrodniczym. Poza konkurencyjnością wobec gatunków rodzimych zagraża także trwałości rodzimych gatunków róż, z którymi tworzy mieszańce, krzyżujące się wstecznie z taksonami rodzicielskimi.
Gatunek jest odporny na działanie ognia, koszenie i często także na działanie herbicydów. Mimo zniszczenia organów nadziemnych, łatwo odrasta z kłączy i korzeni, często tworząc bardziej gęste i wyższe zarośla niż przed próbami zwalczania. Skuteczne, choć kosztowne i wymagające konsekwentnego działania przez długi czas, jest wykopywanie pędów wraz z kłączami i korzeniami. Rośliny wraz z organami podziemnymi niszczy zastosowanie herbicydów zawierających glifosat, najlepiej w sierpniu. Koszenie może ograniczyć rozwój róży, jeśli jest konsekwentnie powtarzane. Jednorazowe skoszenie może tylko odmłodzić zarośla. Zgryzanie przez zwierzęta ograniczać może ekspansję róż jedynie na nowe tereny, bowiem roślinożercy unikają starych roślin. Stosunkowo najbardziej wytrwałe w zgryzaniu tego gatunku są kozy.

</doc>
<doc id="139373" url="https://pl.wikipedia.org/wiki?curid=139373" title="Ruminacja">
Ruminacja



</doc>
<doc id="139386" url="https://pl.wikipedia.org/wiki?curid=139386" title="Przestrzeń unitarna">
Przestrzeń unitarna

Przestrzeń unitarna (prehilbertowska) – przestrzeń liniowa (wektorowa), w której zdefiniowano dodatkowo "iloczyn skalarny." Iloczyn skalarny jest tu uogólnieniem iloczynu skalarnego zdefiniowanego dla przestrzeni rzeczywistych.
Przestrzenie unitarne można traktować jako naturalne odpowiedniki przestrzeni euklidesowych, w których możliwe jest zdefiniowanie wielkości geometrycznych (bądź ich uogólnienie), takich jak:
Przestrzenie unitarne, które są ponadto zupełne ze względu na metrykę generowaną przez normę (zależną od iloczynu skalarnego) nazywa się przestrzeniami Hilberta. Przestrzenie te są studiowane w analizie funkcjonalnej. W związku z tym dowolne przestrzenie unitarne – niekoniecznie zupełne – nazywane są czasem "prehilbertowskimi".
Definicja iloczynu skalarnego.
Niech:
(1) formula_1 jest przestrzenią liniową nad ciałem formula_2 liczb rzeczywistych lub zespolonych (formula_3 lub formula_4).
(2) formula_5 jest funkcjonałem na formula_6 takim że dowolnym wektorom formula_7 przyporządkowuje liczbę formula_8
Definicja:
Funkcję formula_9 nazywa się iloczynem skalarnym (iloczynem wewnętrznym), jeżeli dla dowolnych wektorów formula_10 spełnia następujące warunki:
Definicja przestrzeni unitarnej.
Przestrzenią unitarną nazywa się parę: przestrzeń liniową formula_1 wraz ze zdefiniowanym na niej iloczynem skalarnym formula_22 wektorów.
Własności.
(1) Iloczyn skalarny wyżej zdefiniowany jest półtoraliniowy, tzn. liniowy ze względu na jeden i antyliniowy ze względu na drugi argument. Wybór, który z argumentów jest liniowy, a który antyliniowy jest całkowicie dowolny i stosuje się obie możliwości:
(2) Iloczyn skalarny na przestrzeni rzeczywistej
Jeżeli iloczyn skalarny jest definiowany na przestrzeni rzeczywistej, to warunek sprzężonej symetrii sprowadza się do warunku zwykłej symetrii, gdyż sprzężenie zespolone liczby rzeczywistej jest równe jej samej. Wtedy iloczyn skalarny jest dwuliniowy. Dlatego iloczyn skalarny można wtedy definiować jako dodatnio określony funkcjonał dwuliniowy.
(3) Niezbędne jest ograniczenie ciała funkcjonału do formula_23 oraz formula_24 gdyż np.
(4) Rozważa się także przestrzenie liniowe z funkcjonałami spełniającymi powyższe postulaty z pominięciem postulatu dodatniej określoności. Więcej na ten temat jest w dalszej części artykułu.
(5) Odwzorowanie z formula_1 w przestrzeń dualną formula_26 dane wzorem
jest izomorfizmem. Odwzorowanie to oznacza, że wektorowi formula_28 przypisuje się funkcjonał, który działając na dowolny wektor, przypisuje mu wartość iloczynu skalarnego z wektorem formula_29 Izomorfizm oznacza, że przyporządkowanie to jest wzajemnie jednoznaczne.
Dowód: Bezpośrednio z liniowości ze względu na pierwszą zmienną wynika, że jest to homomorfizm przestrzeni liniowych. Łatwo sprawdza się, że odwzorowanie to jest również iniektywne:
W skończeniewymiarowych przestrzeniach liniowych warunek ten jest wystarczający do stwierdzenia, iż jest to izomorfizm.
Konwencje oznaczeń.
(1) Niektórzy autorzy stosują konwencję:
– ale nie jest to regułą (np. Emch [1972] się do niej nie stosuje).
(2) Istnieją również inne symbole iloczynu skalarnego:
lub po prostu
który jest oznaczeniem standardowego iloczynu skalarnego w przestrzeniach euklidesowych.
Norma i metryka a iloczyn skalarny.
Norma generowana przez iloczyn skalarny.
Definicja normy
Iloczyn skalarny pozwala określić normę wektora, czyli jego długość, jako pierwiastek z iloczynu skalarnego wektora z samym sobą
Można sprawdzić, że powyższa definicja spełnia aksjomaty normy.
Mówimy, że iloczyn skalarny "generuje normę". Z tego też względu każda przestrzeń unitarna jest także unormowana.
Tw. Tak otrzymana norma spełnia tożsamość równoległoboku:
Metryka generowana przez normę.
Funkcja określona dla dowolnych
jest metryką. Mówimy wtedy, że metryka jest generowana przez normę.
Kąt między wektorami
Korzystając z powyższej definicji normy, możemy zdefiniować kąt między wektorami formula_28 oraz formula_41 jako:
Iloczyn skalarny generowany przez normę.
W każdej przestrzeni unormowanej, w której norma spełnia tożsamość równoległoboku można wprowadzić iloczyn skalarny wzorem
Wzór ten jest słuszny tylko dla przestrzeni rzeczywistych.
Przestrzeń współrzędnych zespolonych.
W formula_44-wymiarowej przestrzeni współrzędnych zespolonych wprowadza się strukturę przestrzeni unitarnej.
(1) Iloczyn skalarny dany jest wzorem
gdzie formula_46 oznacza sprzężenie zespolone liczby formula_47
(2) Norma wyznaczona przez ten iloczyn zdefiniowana jest naturalnie jako
(3) Metryka (odległość punktów w przestrzeni) ma także naturalną postać
Ze względu na algebraiczną domkniętość ciała formula_50 pewne aspekty teorii takich przestrzeni okazują się prostsze i bardziej spójne niż dla przestrzeni euklidesowych.
Przykłady przestrzeni unitarnych.
(1) W przestrzeni liczb rzeczywistych formula_23 iloczyn skalarny definiuje się wzorem
Przestrzeń formula_23 jest trywialną (najprostszą) przestrzenią unitarną.
(2) W przestrzeni euklidesowej formula_54 dla formula_55 oraz formula_56 iloczyn skalarny definiuje się wzorem
Przestrzeń formula_54 z iloczynem skalarnym jest przestrzenią unitarną.
(3) W przestrzeni funkcji rzeczywistych zmiennej rzeczywistej, całkowalnych z kwadratem na pewnym przedziale formula_59 iloczyn skalarny danym jest wzorem
Przestrzeń funkcji z iloczynem skalarnym jest przestrzenią unitarną.
(4) W przestrzeni funkcji zespolonych zmiennej rzeczywistej, całkowalnych z kwadratem na pewnym przedziale formula_59 iloczyn skalarny danym jest wzorem
gdzie formula_63 – sprzężenie zespolone liczby formula_64
Nierówność Schwarza.
Dla dowolnych wektorów formula_28 i formula_41 spełniona jest nierówność
Równość zachodzi wtedy i tylko wtedy, gdy formula_28 i formula_41 są liniowo zależne.
Ortogonalność wektorów.
(1) Definicja: Wektory formula_70 i formula_71 nazywamy ortogonalnymi, gdy zeruje się ich iloczyn skalarny, tj.
(2) Jeżeli wektory formula_70 i formula_71 są ortogonalne, to oznacza się to symbolem formula_75
(3) Ortogonalność jest uogólnieniem geometrycznego pojęcia prostopadłości w przestrzeniach kartezjańskich.
(4) cosinus kąta zawartego między dwoma wektorami ortogonalnymi jest równy zero.
(5) Jeżeli układ niezerowych wektorów formula_76 spełnia warunek formula_77 dla formula_78 to nazywamy go układem ortogonalnym.
(6) Tw. Każdy układ ortogonalny jest liniowo niezależny.
(7) Jeżeli układ ortogonalny jest bazą przestrzeni formula_6 wtedy mówimy o bazie ortogonalnej.
(8) Tw. Z każdej bazy przestrzeni unitarnej można otrzymać bazę ortogonalną.
Proces tworzenia bazy ortogonalnej z dowolnej bazy nazywa się ortogonalizacją. Najczęściej stosowana jest metoda ortogonalizacji Grama-Schmidta.
Zdegenerowane iloczyny skalarne.
Jeżeli formula_1 jest przestrzenią liniową, a formula_33 półokreślonym funkcjonałem półtoraliniowym, to funkcja
spełnia wszystkie własności normy poza warunkiem
Takie funkcjonały nazywane są półnormami.
Przestrzeń unitarna może być określona przez rozważenie ilorazu formula_84 Funkcjonał półtoraliniowy formula_33 faktoryzuje się przez formula_86
Ta konstrukcja znalazła zastosowanie w wielu miejscach. Konstrukcja Gelfanda-Najmarka-Segala jest szczególnie ważnym przykładem tej techniki, inną jest reprezentacja półokreślonych jąder na dowolnych zbiorach.
Motywacja. Formy hermitowskie.
W rozdziale tym uzasadnimy, dlaczego definicja iloczynu skalarnego dla przestrzeni liniowych zespolonych jest inna niż dla przestrzeni rzeczywistych.
Mianowicie: ważne w zastosowaniach operatory liniowe określone nad ciałem liczb zespolonych tworzą przestrzeń liniową. Aby z przestrzeni tej uczynić przestrzeń o subtelniejszej strukturze (tj. przestrzeń unitarną, unormowaną, metryczną), nie można postąpić tak jak w przestrzeniach liniowych nad ciałem liczb rzeczywistych, tj. definiować iloczyn skalarny w postaci formy dwuliniowej formula_87 gdyż odpowiadająca jej forma kwadratowa formula_88 miałyby własność
– jeden z wektorów formula_28 lub formula_91 miałby długość ujemną. Dlatego wprowadzono definicję funkcjonału półtoraliniowego formula_92 który jest liniowy ze względu na jedną ze współrzędnych, ale antyliniowy ze względu na drugą, tzn. przykładowo:
Formę półtoraliniową formula_97 nazywa się hermitowską, jeśli dla dowolnych formula_7 spełnia ona równość
Zobacz też.
Przestrzenie
Inne

</doc>
<doc id="139390" url="https://pl.wikipedia.org/wiki?curid=139390" title="Lista procesorów Athlon 64">
Lista procesorów Athlon 64

Procesory Athlon 64, FX oraz Opteron posiadają zintegrowany kontroler pamięci, zastępujący tradycyjny kontroler w chipsecie (mostku północnym). Kontroler pamięci działa z tą samą częstotliwością co procesor i może obsługiwać pamięć systemową przy częstotliwości 200 MHz (efektywne 400 MHz z użyciem pamięci DDR) lub przy niższych częstotliwościach (gdy stosowane są wolniejsze pamięci DDR200, DDR266 lub DDR333). Pomiędzy procesorem a chipsetem stosowana jest magistrala HyperTransport.
Procesory typu desktop.
Athlon 64.
"ClawHammer" (130 nm SOI, C0 i CG).
Wszystkie modele wspierają: MMX, SSE, SSE2, Enhanced 3DNow!, NX bit, AMD64, Cool'n'Quiet.
"NewCastle" (130 nm SOI, CG).
Wszystkie modele wspierają: MMX, SSE, SSE2, Enhanced 3DNow!, NX bit, AMD64, Cool'n'Quiet.
"Winchester" (90 nm SOI, D0).
Wszystkie modele wspierają: MMX, SSE, SSE2, Enhanced 3DNow!, NX bit, AMD64, Cool'n'Quiet.
"Venice" (90 nm SOI, E3 i E6).
Wszystkie modele wspierają: MMX, SSE, SSE2, SSE3, Enhanced 3DNow!, NX bit,
AMD64, Cool'n'Quiet.
"Manchester" (90 nm SOI, E4).
Wszystkie modele wspierają: MMX, SSE, SSE2, SSE3, Enhanced 3DNow!, NX bit,
AMD64, Cool'n'Quiet.
"San Diego" (90 nm SOI, E4 i E6).
Wszystkie modele wspierają: MMX, SSE, SSE2, SSE3, Enhanced 3DNow!, NX bit,
AMD64, Cool'n'Quiet.
"Orleans" (90 nm SOI, F2 i F3).
Wszystkie modele wspierają: MMX, SSE, SSE2, SSE3, Enhanced 3DNow!, NX bit,
AMD64, Cool'n'Quiet, AMD Virtualization.
"Orleans" (Energy Efficient Small Form Factor, 90 nm SOI, F2).
Wszystkie modele wspierają: MMX, SSE, SSE2, SSE3, Enhanced 3DNow!, NX bit,
AMD64, Cool'n'Quiet, AMD Virtualization.
"Lima" (Energy Efficient, 65 nm SOI, G1).
Wszystkie modele wspierają: MMX, SSE, SSE2, SSE3, Enhanced 3DNow!, NX bit,
AMD64, Cool'n'Quiet, AMD Virtualization.
Athlon 64 FX.
"SledgeHammer" (130 nm SOI, C0 i CG).
Wszystkie modele wspierają: MMX, SSE, SSE2, Enhanced 3DNow!, NX bit,
AMD64.
"ClawHammer" (130 nm SOI, CG).
Wszystkie modele wspierają: MMX, SSE, SSE2, Enhanced 3DNow!, NX bit,
AMD64, Cool'n'Quiet.
"San Diego" (90 nm SOI, E4).
Wszystkie modele wspierają: MMX, SSE, SSE2, SSE3, Enhanced 3DNow!, NX bit,
AMD64, Cool'n'Quiet.
Dwurdzeniowe procesory typu desktop.
Athlon 64 X2.
"Manchester" (90 nm SOI, E4).
Wszystkie modele wspierają: MMX, SSE, SSE2, SSE3, Enhanced 3DNow!, NX bit, AMD64, Cool'n'Quiet.
"Toledo" (90 nm SOI, E6).
Wszystkie modele wspierają: MMX, SSE, SSE2, SSE3, Enhanced 3DNow!, NX bit, AMD64, Cool'n'Quiet.
"Windsor" (90 nm SOI, F2 i F3).
Wszystkie modele wspierają: MMX, SSE, SSE2, SSE3, Enhanced 3DNow!, NX bit, AMD64, Cool'n'Quiet, AMD Virtualization.
"Windsor" (Energy Efficient, 90 nm SOI, F2 i F3).
Wszystkie modele wspierają: MMX, SSE, SSE2, SSE3, Enhanced 3DNow!, NX bit, AMD64, Cool'n'Quiet, AMD Virtualization.
"Windsor" (Energy Efficient Small Form Factor, 90 nm SOI, F2).
Wszystkie modele wspierają: MMX, SSE, SSE2, SSE3, Enhanced 3DNow!, NX bit, AMD64, Cool'n'Quiet, AMD Virtualization.
"Brisbane" (Energy Efficient, 65 nm SOI, G1).
Wszystkie modele wspierają: MMX, SSE, SSE2, SSE3, Enhanced 3DNow!, NX bit, AMD64, Cool'n'Quiet, AMD Virtualization.
Athlon X2.
"Brisbane" (Energy Efficient, 65 nm SOI, G1).
Wszystkie modele wspierają: MMX, SSE, SSE2, SSE3, Enhanced 3DNow!, NX bit, AMD64, Cool'n'Quiet, AMD Virtualization.
Athlon 64 FX.
"Toledo" (90 nm SOI, E6).
Wszystkie modele wspierają: MMX, SSE, SSE2, SSE3, Enhanced 3DNow!, NX bit, AMD64, Cool'n'Quiet.
"Windsor" (90 nm SOI, F2).
Wszystkie modele wspierają: MMX, SSE, SSE2, SSE3, Enhanced 3DNow!, NX bit, AMD64, Cool'n'Quiet, AMD Virtualization.
"Windsor" (Quad FX platform, 90 nm SOI, F3).
Wszystkie modele montowane parami wspierające: MMX, SSE, SSE2, SSE3, Enhanced 3DNow!, NX bit, AMD64, Cool'n'Quiet, AMD Virtualization.
Procesory mobilne.
Mobile Athlon 64.
"ClawHammer" (Desktop, 130 nm SOI, C0 i CG).
Wszystkie modele wspierają: MMX, SSE, SSE2, Enhanced 3DNow!, NX bit, AMD64, PowerNow!.
"ClawHammer" (130 nm SOI, C0 i CG).
Wszystkie modele wspierają MMX, SSE, SSE2, Enhanced 3DNow!, NX bit, AMD64, PowerNow!.
"ClawHammer" (130 nm SOI, CG).
Wszystkie modele wspierają: MMX, SSE, SSE2, Enhanced 3DNow!, NX bit, AMD64, PowerNow!.
"Odessa" (Desktop, 130 nm SOI, CG).
Wszystkie modele wspierają: MMX, SSE, SSE2, Enhanced 3DNow!, NX bit, AMD64 (AMD's x86-64 implementation), PowerNow!.
"Odessa" (130 nm SOI, CG).
Wszystkie modele wspierają: MMX, SSE, SSE2, Enhanced 3DNow!, NX bit, AMD64, PowerNow!.
"Oakville" (90 nm SOI, D0).
Wszystkie modele wspierają: MMX, SSE, SSE2, Enhanced 3DNow!, NX bit, AMD64, PowerNow!.
"Newark" (90 nm SOI, SH-E5).
Wszystkie modele wspierają: MMX, SSE, SSE2, Enhanced 3DNow!, NX bit, AMD64, PowerNow!.

</doc>
<doc id="139391" url="https://pl.wikipedia.org/wiki?curid=139391" title="Zabawa tematyczna">
Zabawa tematyczna

Zabawa tematyczna jest formą edukacyjną zaczerpniętą z obserwacji zabaw dziecięcych i przeniesioną do programów edukacji zintegrowanej.
Zabawa tematyczna polega na odgrywaniu fabularyzowanych historii lub scenek i można ją określić jako zabawę w "Coś" tj. dzieci bawią się w szpital, dom, sklep, lub zabawę w "Kogoś" tj. dzieci bawią się w policjantów, strażaków itd. 
Zabawa tematyczna jako forma łącząca zabawę dziecięcą i edukację jest stosowana w nauczaniu wczesnoszkolnym, podczas zbiórek zuchowych, a także podczas kolonii fabularyzowanych, gdzie przez cały turnus dzieci bawią się np. w szkołę magii i czarodziejstwa, zgodnie z wcześniej opracowaną fabułą. Przykładem dobrze prowadzonej zabawy tematycznej jest zabawa w Letnią Szkołę Magii, gdzie dzieci przez 14 dni odgrywają rolę czarodziejów i zdobywają umiejętności magiczne przez udział w zajęciach i lekcjach np. z zielarstwa, iluzji itp. Należy też pamiętać, że osoba, która w swojej pracy wychowawczej lub edukacyjnej posługuje się tą metodą pracy, powinna być doświadczonym pedagogiem.
Zasady.
Przygotowując i prowadząc zajęcia w formie zabawy tematycznej należy kierować się m.in. poniższymi zasadami:

</doc>
<doc id="139394" url="https://pl.wikipedia.org/wiki?curid=139394" title="Państwa Osi">
Państwa Osi

Państwa Osi – państwa należące do jednego obozu działań wojennych, walczące przeciw aliantom podczas II wojny światowej. Nazwa „oś” pochodzi od zwyczajowej nazwy, nadanej sojuszowi III Rzeszy, Włoch oraz Japonii. W okresie ich największego panowania terytoria państw Osi obejmowały duże części Europy, Azji, Afryki i wysp Oceanu Spokojnego. Mimo to druga wojna światowa zakończyła się ich całkowitą klęską. Podobnie jak w przypadku aliantów, liczba państw Osi w czasie wojny zmieniała się – pod koniec wojny znaczna część członków przeszła na stronę aliantów.
Powstanie, rozwój i funkcjonowanie bloku państw osi.
Początki.
Pojęcie „osi Berlin-Rzym” zostało użyte przez Benita Mussoliniego w listopadzie 1936 roku w związku z podpisanym 25 października 1936 roku traktatem o przyjaźni między Włochami i Niemcami. Mussolini zadeklarował, że oba kraje będą tworzyć „oś”, wobec której pozostałe kraje Europy ulegną podporządkowaniu. Traktat został zawarty, kiedy Liga Narodów wyraziła sprzeciw wobec wojny włosko-abisyńskiej. Następnie 22 maja 1939 roku, związek dwóch państw przekształcił się w przymierze, nazwane przez Mussoliniego „paktem stalowym”. Pakt został podpisany przez Galeazza Ciana w imieniu strony włoskiej i Joachima von Ribbentropa w imieniu hitlerowskich Niemiec i był rozszerzeniem porozumienia z października 1936. Współpraca wojskowa Niemiec i Włoch rozpoczęła się wraz z hiszpańską wojną domową.
Określenie „państwa Osi” formalnie zaczęło funkcjonować po podpisaniu paktu trzech przez Niemcy, Włochy i Japonię 27 września 1940 roku w Berlinie. Imię włoskie "Roberto" nabyło nowego znaczenia od anglojęzycznej nazwy tego paktu (Roma-Berlin-Tokyo). Najpotężniejszymi członkami paktu były Niemcy i Japonia. Te dwa państwa podpisały również wcześniej pakt antykominternowski, którego celem było uzyskanie światowej hegemonii i przeciwstawienie się komunizmowi.
Przystąpienie innych państw do paktu trzech.
W trakcie spotkania na przełęczy Brenner, do którego doszło 4 października 1940 roku, Hitler rozmawiał z Mussolinim na temat przyłączenia do paktu trzech frankistowskiej Hiszpanii. Przedstawił duce swoją wizję układu obejmującego także Francję Vichy. Rozmowa na ten temat była konieczna, ponieważ przystąpienie tych dwóch państw do sojuszu oznaczałoby konieczność rezygnacji Włoch z ambicji kontrolowania niektórych terytoriów w Afryce Północnej.
23 października Hitler spotkał się z hiszpańskim dyktatorem, generałem Francisco Franco, w Hendaye. W trakcie rozmów poruszono sprawę przystąpienia Hiszpanii do paktu trzech, jednak Franco wyrażał się jedynie ogólnikowo, unikając jednoznacznych deklaracji. Odmówił także przystąpienia do wojny po stronie Niemiec w styczniu następnego roku, argumentując, że armia hiszpańska nie jest dostatecznie uzbrojona. Po zakończeniu spotkania Hitler powiedział, że prędzej da sobie wyrwać kilka zębów, niż po raz kolejny będzie rozmawiał z Franco.
W październiku Hitler spotkał się w Montoire z przedstawicielem rządu Vichy, Pierre’em Lavalem. Rozmawiał z nim o możliwych kierunkach polityki niemieckiej – porozumieniu niemiecko-francuskim skierowanym przeciwko Wielkiej Brytanii lub o dogadaniu się z Wielką Brytanią kosztem Francji. 24 stycznia przywódca III Rzeszy po raz kolejny był w Montoire – tym razem rozmawiał bezpośrednio z przywódcą Francji, marszałkiem Philippe’em Pétainem, domagając się od niego udziału wojsk francuskich i francuskiej floty w działaniach skierowanych przeciwko Wielkiej Brytanii. Pétain w odpowiedzi poruszył kwestię francuskich jeńców wojennych pozostających w niewoli niemieckiej i poinformował Hitlera o obciążeniach Francji związanych z przegraną kampanią.
Więcej sukcesów przywódca III Rzeszy zanotował na południu Europy. Jako pierwsze do paktu trzech przystąpiły Węgry – miało to miejsce 20 listopada 1940 roku. Przebywający z wizytą w Berlinie Conducator Rumunii, generał Ion Antonescu, podpisał układ trzech mocarstw 23 listopada. Dzień później do paktu przyłączyła się Słowacja. 1 marca 1941 roku do sojuszu przystąpiła Bułgaria, 25 marca Jugosławia, zaś 15 kwietnia Niepodległe Państwo Chorwackie.
Mniejsi sojusznicy Hitlera.
Z wielkiej trójki (III Rzesza, Włochy, Cesarstwo Japonii) najwięcej sojuszników miała III Rzesza. Część z tych państw, jak Słowacja, Serbia i Niepodległe Państwo Chorwackie, zawdzięczało formalne istnienie swojemu protektorowi będąc od niego całkowicie zależna. W znacznie lepszej sytuacji znalazły się Węgry i Bułgaria, które formalnie były niezależne, choć związane z Niemcami sojuszami państwowymi i wojskowymi. W podobnej sytuacji była Rumunia, jedyny sojusznik III Rzeszy walczący z ZSRR od pierwszych minut trwania operacji Barbarossa. Inaczej natomiast wyglądała sytuacja Finlandii, która początkowo nie była zależna od niemieckich wpływów i nie zamierzała przystępować do wojny, jednak została zaatakowana przez Związek Radziecki. Wobec miażdżącej przewagi ZSRR jedyną szansą dla Finlandii była protekcja Rzeszy.
Stopień uzależnienia wymienionych państw od III Rzeszy był także związany z ich zasadami ustrojowymi. Wyjątkiem wśród nich była demokratyczna Finlandia. W pozostałych krajach rządy były mniej lub bardziej autorytarne, a im twardsza była dyktatura, tym większe uzależnienie od Niemiec. Z drugiej strony, państwa te mimo tworzenia wspólnego bloku wojskowego, częstokroć były ze sobą skonfliktowane. Przykładowo Węgry miały zbrojny zatarg ze Słowacją i bliski spór o Siedmiogród z Rumunią. Sojusz z Hitlerem stanowił dla Słowacji, Niezależnego Państwa Chorwackiego i Serbii gwarancję egzystencji, a dla Węgier i Rumunii perspektywę odzyskania terytoriów utraconych po I wojnie światowej. Dla Finlandii sprzymierzenie z Niemcami stanowiło gwarancję zachowania niepodległości, jak i możliwość odzyskania części Karelii zajętej po wojnie zimowej przez ZSRR. Wszystkie te państwa, często bardzo niechętne samej ideologii nazizmu, łączyła obawa przed radzieckim ekspansjonizmem i ideologią komunistyczną. Świeża była pamięć o tragicznym losie republik nadbałtyckich, zagarniętych w chwili gdy uwaga europejskich demokracji skupiona była na obronie zaatakowanej przez Hitlera Francji.
Państwa sojusznicze III Rzeszy miały najczęściej słabo rozwinięty przemysł, posiadały ograniczone możliwości pozyskania uzbrojenia i wyposażenia rodzimej produkcji, były zdane głównie na dostawy z Niemiec. Dość wysoki był natomiast poziom wyszkolenia, prowadzonego według niemieckich wzorów. Również pod względem zapału do walki wymienieni sojusznicy znacznie przewyższali Włochów.
Główne państwa Osi.
Trzy główne państwa Osi, które były pierwotnymi sygnatariuszami paktu trzech:
Niemcy.
III Rzesza była głównym państwem Osi w Europie. Oficjalnie państwo nosiło nazwę "Rzesza Niemiecka" ("Deutsches Reich"), używano także nazwy "Rzesza Wielkoniemiecka" ("Großdeutsches Reich").
Niemcy były kierowane przez führera Adolfa Hitlera do ostatnich dni wojny. Po samobójczej śmierci Hitlera kanclerzem został Joseph Goebbels, jednak po kilku godzinach odebrał sobie życie. Ostatnim przywódcą III Rzeszy był prezydent Karl Dönitz, który urzędował sześć dni, a wraz z nim ostatni kanclerz, Lutz Schwerin von Krosigk.
Na początku II wojny światowej, Niemcy zawierały Austrię, którą włączono w 1938 roku ("Anschluß"), a także Kraj Sudetów, który został anektowany z Czecho-Słowacji w 1938 roku. W marcu 1939 roku Hitler wymusił na Litwie zwrot Memellandu. Protektorat Czech i Moraw, utworzony w 1939, stanowił "de facto" część Niemiec, chociaż formalnie był autonomicznym czeskim państwem.
Niemcy dołączyły dodatkowe tereny podczas II wojny światowej. 2 września 1939 roku, następnego dnia po niemieckiej inwazji na Polskę, pronazistowski rząd Wolnego Miasta Gdańsk zdecydował ponownie połączyć się z Rzeszą. 10 października 1939, po klęsce Polski i zajęciu jej przez Niemcy, Hitler wydał dekrety dotyczące aneksji polskiego korytarza, Zachodnich Prus i Górnego Śląska, które Rzesza utraciła na mocy traktatu wersalskiego. Z reszty kraju utworzono tzw. „Generalne Gubernatorstwo”.
Na zachodzie Europy Niemcy dokonały dalszych aneksji po klęsce Francji, Belgii, Holandii i Luksemburga w 1940 roku. Niemcy natychmiast dołączyły utracone po I wojnie światowej rejon Malmedy i pobliskiego Eupen w 1940, pozostawiając resztę kraju pod okupacją. Luksemburg, niezależne wielkie księstwo dawniej związane z Niemcami, formalnie zostało dołączone w 1942 roku. Alzacja i Lotaryngia – regiony o które Niemcy i Francja rywalizowały od wieków, zostały włączone do Rzeszy w 1942 roku. Na Bałkanach, Słowenię zaanektowano w 1941 roku z byłej Jugosławii.
Po ataku Niemiec na ZSRR, dotychczasowego faktycznego sojusznika III Rzeszy po pakcie Ribbentrop-Mołotow, Generalne Gubernatorstwo, stanowiące część okupowanych terytoriów Polski zostało 1 sierpnia 1941 powiększone o Dystrykt Galicja, w okresie wrzesień 1939 – czerwiec 1941 część terytorium Polski pod okupacją ZSRR. Pozostałe tereny ZSRR, lub okupowanych przez ZSRR krajów, zajęte przez Niemców były zorganizowane w cywilne Komisariaty Rzeszy lub w strefie przyfrontowej zarządzane bezpośrednio przez Wehrmacht.
Niemcy skapitulowały 8 maja 1945 roku.
Włochy.
Faszystowskie Włochy były drugim, po III Rzeszy, liczącym się europejskim państwem Osi, należącym do Osi w dwóch wcieleniach, oba pod przywództwem II Duce Benito Mussoliniego. Jego pierwsze wcielenie oficjalnie było znane jako "Regno d’Italia", czyli Królestwo Włoch.
Królestwo Włoch było rządzone przez Mussoliniego w imieniu króla Wiktora Emanuela III, który dodatkowo był cesarzem Abisynii i królem Albanii. Abisynia została zajęta przez włoskie oddziały w 1936 roku i została wcielona do Włoskiej Afryki Wschodniej. Albania została zajęta przez włoskie oddziały w 1939 roku i została połączona „unią personalną” z Włochami, kiedy królowi Włoch zaoferowano albańską koronę. Do kolonii włoskich należały również wyspy Dodekanez na Morzu Egejskim i Libia w Afryce Północnej.
Włochy przystąpiły do wojny 10 czerwca 1940 roku, kiedy to duce wypowiedział wojnę Wielkiej Brytanii i Francji. W wyniku inwazji na Francję siły włoskie zdobyły dużą część południowej Francji, zmuszając Francuzów do zawarcia pokoju. Następnie Włosi zdobyli część Jugosławii i Grecji, brytyjską Somalię we Wschodniej Afryce oraz część Egiptu. Ponadto Włochy uczestniczyły w wojnie niemiecko-sowieckiej, wysyłając w sierpniu 1941 na front wschodni Włoski Korpus Ekspedycyjny, rozwinięty następnie we Włoską Armię w Rosji (8 Armię)
W 1942, kiedy amerykańskie i brytyjskie siły zajęły kolonie Francji Vichy w Afryce Północnej, włoskie siły wkroczyły do Tunezji w celu obrony przed atakiem Sprzymierzonych na Półwysep Apeniński, tym samym rezygnując z podbojów w Afryce.
Drugie wcielenie Włoch oficjalnie znane było jako "Repubblica Sociale Italiana", czyli Włoska Republika Socjalna. Klęski włoskie na froncie, w tym niepowodzenia podczas wojny z Grecją i utrata kolonii w Afryce doprowadziła do podważenia pozycji politycznej Mussoliniego. Po wylądowaniu aliantów na Sycylii został on zdymisjonowany przez króla ze stanowiska premiera 25 lipca 1943 roku i aresztowany. Sam król zaczął potajemnie współpracować z aliantami. Kiedy Włochy przeszły na stronę aliantów we wrześniu 1943, 12 września Mussolini został uwolniony przez spadochroniarzy niemieckich pod dowództwem Otta Skorzenego i później stanął na czele rządu Włoskiej Republiki Socjalnej, zorganizowanej pod kierownictwem niemieckim. Nowe państwo zwane było również "Republiką Saló".
Japonia.
Japonia była czołowym państwem Osi na Dalekim Wschodzie. Nazwa własna państwa to "Dai Nippon Teikoku" (大日本帝國), czyli "Cesarstwo Wielkiej Japonii". Japonia za strefę swoich wpływów uważała Azję Wschodnią oraz Pacyfik. Przyczyną japońskiego ekspansjonizmu był brak surowców niezbędnych do kontynuacji rozwoju przemysłowego kraju.
Głową państwa był cesarz Hirohito, który, mimo że był otaczany wielką czcią, w rzeczywistości nie odgrywał znaczącej roli w przygotowaniach do wojny. Pełną władzę sprawował rząd, przeważnie złożony z nacjonalistycznych polityków lub wojskowych, a najważniejszym z nich był generał i premier Hideki Tōjō, uważany za dyktatora.
Pierwszą zdobyczą Japonii była Korea, którą władała od 1910 roku. W 1931 roku Japończycy podbili Mandżurię i utworzyli tam państwo zależne Mandżukuo (patrz niżej). Liga Narodów potępiła tę agresję, skutkiem czego Japonia postanowiła zrezygnować z członkostwa w Lidze w 1933 roku. 25 listopada 1936 Japonia podpisała z Niemcami pakt antykominternowski, w celu wspólnej walki z komunizmem.
7 lipca 1937 wybuchła wojna z Chinami. Podobnie jak w Mandżurii, wykorzystano zbrojny incydent jako pretekst do rozpoczęcia działań zbrojnych (Incydent na Moście Marco Polo). Mimo zajęcia głównych miast chińskich (w tym chińskiej stolicy Nankin w grudniu 1937 roku, a także metropolii jak Szanghaj, czy Pekin), nie udało się zakończyć wojny szybkim zwycięstwem jak podczas pierwszego konfliktu chińsko-japońskiego w latach 1894–1895. II wojna chińsko-japońska trwała aż osiem lat (od 7 lipca 1937 do 9 września 1945 roku) i pochłonęła ok. 10 milionów ofiar po stronie chińskiej.
W Japonii rozważano dwa kierunki ekspansji: wojska lądowe chciały uderzyć na ZSRR, zaś marynarka dążyła do podboju Azji Południowej, bogatej w ropę naftową i inne surowce niezbędne do dalszego prowadzenia wojny w Chinach. W październiku 1941 roku premierem mianowano generała Hidekiego Tōjō. Popierał on ścisły sojusz z państwami Osi. 27 września 1940 roku Japonia była jednym z państw, które podpisało pakt trzech.
7 grudnia 1941 roku Japończycy zaatakowali Pearl Harbor, dając początek wojnie na Pacyfiku. Pod koniec roku 1941 i na początku 1942 siły japońskie podbiły niektóre wyspy Pacyfiku, Filipiny, Indonezję, Malaje, Birmę, zagrażając również Indiom i Australii.
Potężna kontrofensywa amerykańska na Pacyfiku oraz ciągłe walki z Brytyjczykami w Birmie, jak również zaciekły opór chińskich sił rządowych Czang Kaj-szeka i komunistów Mao Zedonga przyczyniły się do osłabienia japońskiej potęgi. Ostatecznym ciosem zadanym Cesarstwu Japonii było zrzucenie bomb atomowych 6 sierpnia na Hiroszimę i 9 sierpnia 1945 na Nagasaki oraz zajęcie Mandżukuo przez wojska ZSRR.
Japonia była ostatnim krajem Osi, który skapitulował. Nastąpiło to 2 września 1945 roku (kapitulacja wojsk japońskich w Chinach – 9 września 1945 roku).
Drugorzędne Państwa Osi.
Kilka mniejszych państw formalnie włączyło się do walki przeciw aliantom po podpisaniu paktu trzech (między Niemcami, Włochami i Japonią) w następującej kolejności:
Węgry.
Królestwo Węgier, rządzone przez admirała Miklósa Horthyego jako regenta, były pierwszym państwem, które przyłączyło się do paktu trzech, podpisanego między III Rzeszą, Japonią i Włochami. Węgry podpisały pakt 20 listopada 1940 roku. Węgry, jako część austro-węgierskiej monarchii były sprzymierzone z Niemcami podczas I wojny światowej. Węgry jako spadkobierca dawnej monarchii habsburskiej, musiały ponieść konsekwencje przegranej wojny. Na mocy traktatu z Trianon, utraciły ponad 70 procent terytorium przedwojennego. Horthy, węgierski arystokrata i austro-węgierski oficer marynarki, został regentem w 1920 roku, rządząc królestwem wobec braku następcy oraz udaremnieniu próby odzyskania tronu przez Karola I Habsburga. Polityka zagraniczna Węgier za panowaniem Horthyego była prowadzona ambitnie, w celu odzyskania terenów utraconych przez realizację postanowień traktatu z Trianon. Rewizja traktatu stała się głównym celem polityki zagranicznej Węgier w okresie międzywojennym i przyczyniła się do zbliżenia z hitlerowskimi Niemcami.
Węgry nie uczestniczyły w konferencji monachijskiej we wrześniu 1938, natomiast w listopadzie 1938 przeprowadzony z udziałem Niemiec i Włoch pierwszy arbitraż wiedeński przyznał Węgrom tereny południowej Słowacji i Rusi Zakarpackiej, utracone w Trianon a zamieszkałe w większości przez Węgrów. W marcu 1939 po utworzeniu 15 marca przez III Rzeszę Protektoratu Czech i Moraw, deklaracji niepodległości Słowacji i w konsekwencji rozpadzie Czecho-Słowacji Węgry za zgodą Niemiec zajęły militarnie przekształconą z Ukrainy Karpackiej Karpato-Ukrainę, ustanawiając granicę polsko-węgierską istniejąca faktycznie do agresji ZSRR na Polskę i okupacji wschodniej części państwa polskiego przez Armię Czerwoną, co w praktyce ustanowiło granicę węgiersko-sowiecką na linii Karpat. Nabytki terytorialne Węgier wiązały coraz mocniej kraj z państwami Osi. Po upadku Francji i wymuszeniu przez ZSRR poprzez ultimatum wobec Rumunii (dotychczasowego sojusznika Francji) cesji Besarabii na rzecz ZSRR (czerwiec 1940), Rumunia została zmuszona do zbliżenia się do Państw Osi i przyjęcia ich faktycznej protekcji. 30 sierpnia 1940 drugi arbitraż wiedeński przeprowadzony przez Niemcy i Włochy przyznał Węgrom północny Siedmiogród oraz część Marmaroszu i Kriszany o ogólnej powierzchni 43 104 km², utracone na rzecz Rumunii w Trianon, z silną ludnością węgierską.
Po formalnym przystąpieniu 25 marca 1941 Jugosławii do Paktu Trzech 26–27 marca 1941 nastąpił wojskowy zamach stanu probrytyjskich oficerów pod wodzą gen. Dušana Simovicia, odsuwający od władzy regenta księcia Pawła, nowy rząd wycofał się z Paktu Trzech szuka oparcia przeciw Niemcom w Wielkiej Brytanii. Doprowadziło to do decyzji Hitlera o natychmiastowym ataku na Jugosławię. Węgry pozwoliły niemieckim oddziałom na przemarsz wojsk w ramach planu Marita. Premier Węgier Pál Teleki, świadomy konsekwencji zgody Węgier na żądanie Niemiec w tej kwestii popełnił 3 kwietnia 1941 samobójstwo. 11 kwietnia 1941, pięć dni po inwazji Niemiec na Jugosławię i zniszczeniu jugosłowiańskiej armii, Węgry uczestnicząc w podziale kraju, zajęły utracone w na mocy traktatu w Trianon tereny Baczki i Baranji (pomiędzy Cisą a Dunajem). Wielka Brytania natychmiast zerwała stosunki dyplomatyczne z Węgrami. Węgry nie zostały uwzględnione w niemieckim planie ataku na ZSRR. Rozpoczął się on 22 czerwca 1941 roku uderzeniem sił niemieckich i rumuńskich i wypowiedzeniem wojny przez Włochy. Po zbombardowaniu terytorium Węgier przez lotnictwo sowieckie Węgry wypowiedziały wojnę ZSRR 27 czerwca. Ponad 200 000 żołnierzy (wszystkie siły), sformowanych w trzy armie wysłano na front wschodni. Największą i najbardziej znaną była węgierska 2 Armia.
26 listopada 1941 roku, Węgry były jednym z 13 sygnatariuszy odnowionego paktu antykominternowskiego w którym były: Niemcy, Japonia, Włochy, Hiszpania, Mandżukuo, Bułgaria, Chorwacja, Dania, Finlandia, Rumunia, Słowacja i projapoński rząd marionetkowy Chin Wanga Jingwei w Nankinie.
6 grudnia 1941 roku, Wielka Brytania na mocy zawartego układu sojuszniczego z ZSRR wypowiedziała wojnę Węgrom. Kilka dni później, Węgry wypowiedziały wojnę Wielkiej Brytanii i USA. Stany Zjednoczone natomiast wypowiedziały wojnę Węgrom w 1942 roku. Węgierskie oddziały posunęły się daleko w głąb terenu ZSRR, ale kontrofensywa Armii Czerwonej w styczniu 1943, spowodowała prawie całkowite zniszczenie węgierskiej 2 Armii, która walczyła niedaleko Woroneża i stratę ponad 100 000 żołnierzy węgierskich – poległych i wziętych do niewoli radzieckiej.
Po wkroczeniu Armii Czerwonej na terytorium Węgier (październik 1944), Horthy próbował poddać Sowietom wojsko węgierskie na froncie (alianci zachodni odmówili bowiem przyjęcia odrębnej węgierskiej kapitulacji, co próbował uzyskać admirał). Niemcy, którzy od dawna obserwowali te próby, aresztowali go (po porwaniu jego syna przez komando pod dowództwem Otta Skorzenego – operacja Mickey Mouse) i wywieźli w głąb Rzeszy. Rządy na Węgrzech formalnie objął przywódca strzałokrzyżowców Ferenc Szálasi, w pełni podporządkowany Rzeszy. Królestwo Węgier zostało wtedy przekształcone w Państwo Węgierskie. Kiedy Armia Czerwona po ciężkich walkach zdobyła Budapeszt, Szálasi uciekł na zachód. Radzieccy zdobywcy osadzili na najważniejszych stanowiskach działaczy komunistycznych, a miejsce Królestwa Węgier i Państwa Węgierskiego na mapie zajęła Węgierska Republika Ludowa.
Węgierska 1 Armia kontynuowała walkę z Armią Czerwoną nawet po całkowitym zajęciu Węgier. Ostatnie oddziały węgierskie poddały się 8 maja 1945 roku.
Rumunia.
Rumunia, pod rządami króla Michała I i wojskowym rządem Iona Antonescu, przyłączyła się do paktu trzech 23 listopada 1940 roku.
Rumunia przystąpiła do I wojny światowej w 1916 roku po stronie Ententy, ale szybko została podbita przez oddziały niemieckie, austro-węgierskie i bułgarskie. Rumunia została niemieckim satelitą na mocy traktatu w Bukareszcie, ale umowa ta została unieważniona po klęsce Niemiec na froncie zachodnim. Wtedy to rumuńskie terytorium zostało znacznie poszerzone za sprawą traktatu z Trianon.
ZSRR, Węgry i Bułgaria wykorzystały klęskę Francji, do skorygowania postanowień traktatu, zmniejszając terytorium Rumunii. 28 czerwca 1940 roku ZSRR przedstawił Rumunii ultimatum, żądając pod groźbą użycia siły natychmiastowej cesji Besarabii i Bukowiny północnej. Rumunia, wobec izolacji międzynarodowej i odmowy wsparcia przez III Rzeszę zmuszona była przyjąć sowieckie ultimatum. Niemcy wymusiły z kolei na Rumunii oddanie znacznej części Siedmiogrodu Węgrom 30 sierpnia 1940 roku (drugi arbitraż wiedeński). Dodatkowo Niemcy zmusiły Rumunię do przekazania Południowej Dobrudży Bułgarii 5 września 1940 roku. Aby przypodobać się Hitlerowi i uzyskać niemiecką ochronę, król Karol II Rumuński wyznaczył generała Antonescu premierem 6 września 1940 roku. Dwa dni później Antonescu zmusił króla do abdykacji, osadził na tronie jego młodszego syna Michała, a siebie ogłosił Conducătorem (Wodzem).
Niemieckie oddziały wkroczyły do kraju w 1941 w celu uzyskania bazy wypadowej do inwazji zarówno na Jugosławię, jak i planowanego ataku na ZSRR. Rumuńskie pola naftowe w Ploești były również głównym dostawcą ropy dla niemieckiej machiny wojennej. Rumunia przyłączyła się do ataku III Rzeszy na ZSRR 22 czerwca 1941 roku. Oprócz udostępnienia baz dla Wehrmachtu, armia rumuńska wystawiła oddziały w sile ponad 300 000 żołnierzy – więcej niż jakiekolwiek inne mniejsze państwo Osi. Niemieckie i rumuńskie oddziały szybko zajęły anektowaną rok wcześniej przez ZSRR Besarabię, którą ponownie wcielono do Rumunii. Ponadto w czasie wojny z ZSRR rumuńska 3. i 4. armia okupowała teren między Dniestrem a Bohem (Transnistrię z Odessą). Siły rumuńskie brały udział także w bitwie o Stalingrad.
Po zatrzymaniu niemieckiego natarcia Sowieci przeszli do kontrataku i w krótkim czasie zbliżyli się do granic Rumunii. Wraz z wkroczeniem Armii Czerwonej po zamachu stanu przeprowadzonym przez króla Michała I, który odsunął od władzy Iona Antonescu, Rumunia przeszła na stronę aliantów 23 sierpnia 1944 roku, a jej armia wzięła udział w działaniach zbrojnych przeciw III Rzeszy.
Słowacja.
Słowacja za czasów panowania Jozefa Tiso podpisała pakt trzech 24 listopada 1940 roku.
Słowacja została bliskim sprzymierzeńcem Niemiec natychmiast po ogłoszeniu deklaracji niepodległości 14 marca 1939 roku. Weszła do traktatu obronnego z Niemcami 23 marca 1939. Słowackie oddziały wzięły udział w agresji na Polskę. W nagrodę uzyskała kilkanaście polskich gmin w Karpatach.
Słowacja wypowiedziała wojnę ZSRR w roku 1941 i dołączyła do paktu antykominternowskiego. Na froncie wschodnim walczyły dwie dywizje słowackie liczące łącznie 20 000 żołnierzy. W 1942 roku Słowacja wypowiedziała także wojnę Wielkiej Brytanii i Stanom Zjednoczonym.
29 sierpnia 1944 roku wybuchło słowackie powstanie narodowe, które po dwóch miesiącach, w październiku 1944 zostało stłumione przez Waffen-SS i słowackie Oddziały Szturmowe Gwardii Hlinki.
Po wojnie, Tiso został powieszony i Słowacja pod przymusem wróciła do federacji z Czechami na tych samych zasadach, co przed rokiem 1938. W 1993 roku ponownie stała się niepodległym państwem.
Bułgaria.
Bułgaria, pod panowaniem cara Borysa III, podpisała pakt trzech 1 marca 1941 roku. Wskutek II wojny bałkańskiej (29 czerwca – 10 sierpnia 1913) Bułgaria utraciła znaczną część terytorium, dlatego też przystąpiła do I wojny światowej po stronie Państw Centralnych. Przegrana w I wojnie światowej była przyczyną kolejnych strat terytorialnych Carstwa Bułgarii.
Podobnie jak inne bałkańskie narody, Bułgaria była bliskim sprzymierzeńcem Niemiec w latach 30. XX wieku. W 1940, zgodnie z traktatem w Krajowie, Niemcy zmusiły Rumunię do oddania Południowej Dobrudży na rzecz Bułgarii. W 1941, niedługo po podpisaniu paktu trzech, Bułgaria wsparła siły Niemiec w inwazji na Jugosławię i Grecję. Odebrała Jugosławii Vardar Banovinę i Zachodnią Trację z rąk greckich. Bułgaria nie uczestniczyła natomiast w wojnie niemiecko-sowieckiej, zachowując neutralność i utrzymując stosunki dyplomatyczne z ZSRR. Siły bułgarskie rozlokowano na Bałkanach do walki z miejscowymi ruchami oporu.
Od wiosny 1941 roku do jesieni 1944 roku RAF oraz USAF prowadziły kampanię bombardowania Bułgarii, w wyniku której życie straciło 8952 Bułgarów, a zostało zniszczonych 12 657 budynków. Największe straty poniosła Sofia.
Kiedy Armia Czerwona, po zamachu stanu w Rumunii zajęła jej terytorium i zbliżyła się do bułgarskiej granicy, zamach stanu w Sofii 9 września 1944 roku doprowadził do utworzenia nowego, prosowieckiego rządu. Wówczas Bułgaria dołączyła do aliantów i wypowiedziała wojnę III Rzeszy. Po wojnie pozwolono jej zatrzymać Południową Dobrudżę.
Jugosławia.
Królestwo Jugosławii, pod regencją księcia Pawła Karadziordziewicia, było krótko członkiem Osi w 1941 roku.
Książę Paweł podpisał pakt trzech 25 marca 1941 roku, ale po zamachu stanu, zorganizowanym 27 marca 1941 roku przez generała Dušana Simovicia udał się na emigrację. Nowy jugosłowiański rząd zadeklarował, że nadal będzie obowiązywał popisany traktat, ale Hitler podejrzewał, że to Anglicy stali za zamachem przeciw księciu Pawłowi, dlatego też postanowił podbić kraj.
Niemiecki najazd zaczął się 6 kwietnia 1941 roku i po dwóch tygodniach oporu kraj został zajęty. Chorwaccy nacjonaliści ogłosili niepodległość Chorwacji 10 kwietnia 1941 roku nazywając swój kraj „Niezależnym Państwem Chorwackim” i entuzjastycznie dołączyli do Osi. Rząd Serbii został zreorganizowany jako „Narodowy Rząd Ocalenia” pod przywództwem generała Milana Nedicia 1 września 1941 roku. Nedić utrzymywał, że jego rząd był legalnym następcą Królestwa Jugosławii. Jego armia nosiła mundury Królewskiej Armii Jugosłowiańskiej, ale w przeciwieństwie do Chorwacji, Serbia Nedicia była przez Niemcy traktowana jako państwo podrzędne.
Reszta Jugosławii była podzielona między inne europejskie państwa Osi. Niemcy zaanektowały Słowenię, Włochy przyłączyły Dalmację oraz Czarnogórę z której utworzono włoski protektorat. Albania otrzymała Kosowo, zaś Węgry dołączyły zachodnią Wojwodinę i tereny przygraniczne. Bułgaria zajęła Macedonię.
Wewnętrzna Macedońska Organizacja Rewolucyjna Ivana Mihailova z radością przyjęła aneksję macedońskiego Vardaru przez Bułgarię. Na początku września 1944 roku, kiedy Bułgaria opuściła Oś i przyłączyła się do aliantów, III Rzesza złożyła Mihailovi propozycję, by ten ogłosił niepodległość Macedonii, ale spotkało się to z odmową.
Inni współwalczący.
Finlandia.
Finlandia była sojusznikiem Niemiec w wojnie przeciwko Związkowi Radzieckiemu. Było to jedyne państwo Osi o ustroju demokratycznym.
Po przegranej wojnie zimowej w marcu 1940 roku, Finlandia najpierw szukała ochrony u Wielkiej Brytanii, a także neutralnej Szwecji, ale kroki te zostały udaremnione przez radzieckie i niemieckie działania. Finowie, znajdujący się „między młotem a kowadłem”, ostatecznie zdecydowali się na ścisłą współpracę z Niemcami, oznaczającą w praktyce podporządkowanie kraju Hitlerowi. Finowie wierzyli, że uda im się z pomocą Niemców odzyskać utracone w czasie wojny tereny.
Rola Finlandii w operacji Barbarossa została zawarta w 21 dyrektywie Adolfa Hitlera: „fińska armia będzie mieć za zadanie, zgodnie z postępem niemieckich armii na północnym skrzydle, nawiązywać walkę z jak największą liczbą Rosjan atakując na zachód lub po obu stronach jeziora Ładogi. Finowie powinni zająć również Hanko”. Dyrektywa została wydana 18 grudnia 1940 roku, ponad dwa miesiące przed dotarciem pierwszych sygnałów do Głównego Dowództwa i przywódców Finlandii dotyczącymi ewentualnego ataku na ZSRR.
W maju 1941 roku, na propozycję Niemiec, Finlandia pozwoliła fińskim ochotnikom utworzyć Ochotniczy Fiński Batalion Waffen-SS. Ten batalion, z początkową siłą 1200 żołnierzy, został dołączony do międzynarodowej 5 Dywizji Pancernej SS Wiking. Kolejnych 200 Finów dołączyło do batalionu w czasie walk, w celu uzupełnienia strat.
W ostatnich tygodniach przed operacją Barbarossa, współpraca między Finlandią i Niemcami znacznie się zacieśniła (m.in. nastąpiła wymiana oficerów łącznikowych). 7 czerwca Niemcy przetransportowali dwie dywizje do Laponii. 17 czerwca 1941, Finlandia rozpoczęła pełną mobilizację swoich sił i przesunęła je na granicę z ZSRR. Finlandia ewakuowała cywilów z obszarów przygranicznych. W pierwszych dniach operacji Finlandia pozwoliła niemieckim samolotom wracającym z bombardowania Leningradu do lądowania na fińskich lotniskach przed powrotem do baz macierzystych w Prusach Wschodnich. Ponadto fińskie okręty podwodne stawiały miny na wodach terytorialnych ZSRR.
W czasie ataku 22 czerwca 1941, Hitler ogłosił, że do Niemiec dołączyła Finlandia i Rumunia. Jednakże Finlandia wypowiedziała wojnę ZSRR dopiero 25 czerwca, po tym, jak lotnictwo sowieckie zbombardowało fińskie miasta i lotniska, w tym średniowieczny zamek w Turku, który został mocno uszkodzony. Finowie nazywają wojnę z ZSRR wojną kontynuacyjną, ze względu na kontynuację walk fińsko-radzieckich z wojny zimowej. Władze fińskie utrzymywały, że ich jedynym celem jest odzyskanie terenu przejętego przez Związek Radziecki po wojnie zimowej, toteż 10 lipca 1941, marszałek Carl Gustaf Mannerheim ogłosił, że celem wojny jest „odpędzenie bolszewików z rosyjskiej Karelii, uwolnienie Karelów i doprowadzenie Finlandii do lepszej przyszłości”. Podbój Karelii był marzeniem fińskich nacjonalistów popierających utworzenie tzw. Wielkiej Finlandii.
W sumie, Finlandia zmobilizowała około 475 000 żołnierzy, z których większość walczyła na froncie wschodnim przeciw Związkowi Radzieckiemu. Ponadto około 1700 ochotników ze Szwecji i 2600 z Estonii służyło w fińskiej armii. Podobnie wielu szwedzkich ochotników walczyło w Finlandii w wojnie zimowej. Ponieważ Finlandia udzieliła schronienia Żydom, w armii fińskiej był także duży odsetek żołnierzy narodowości żydowskiej.
Dyplomatyczne relacje między Wielką Brytanią i Finlandią zostały zerwane 1 sierpnia 1941, kiedy Anglicy zbombardowali niemieckie oddziały w fińskim mieście Petsamo. Wielka Brytania 6 grudnia 1941 roku, wypowiedziała wojnę Finlandii. Wojna natomiast nigdy nie została ogłoszona pomiędzy Finlandią a Stanami Zjednoczonymi.
Finlandia podpisała pakt antykominternowski w 1941 roku. W przeciwieństwie do innych państw osi, Finlandia utrzymała siły pod swoim dowództwem i dążyła do osiągnięcia swych celów niezależnie od Niemiec. Dla Finów priorytetem było odzyskanie Karelii. Ówczesny prezydent, Carl Gustaf Mannerheim, odmówił uczestnictwa wojsk fińskich w oblężeniu Leningradu i zaatakowania kolei murmańskiej, stwierdzając, że zajęcie tego miasta nie jest ich głównym celem.
Relacje pomiędzy Finlandią a III Rzeszą były jeszcze bliższe po podpisaniu paktu Ryti-Ribbentrop, w którym został przedstawiony niemiecki warunek dla pomocy zbrojnej i wsparcia lotniczego, ponieważ sowiecka ofensywa skoordynowana z otwarciem frontu w Normandii groziła Finlandii całkowitą klęską. W myśl porozumienia, podpisanego przez prezydenta Risto Rytiego, ale nigdy nie ratyfikowanego przez fiński parlament, Finlandia zobowiązała się nie zawierać oddzielnego pokoju ze Związkiem Radzieckim.
Następca Risto Rytiego, prezydent Mannerheim, zignorował pakt Ryti-Ribbentrop i rozpoczął tajne negocjacje z Sowietami. 19 września 1944 roku, Mannerheim podpisał porozumienie ze Związkiem Radzieckim i Wielką Brytanią. Finlandia została zobowiązana do wycofania niemieckich oddziałów ze swoich terenów, wskutek czego Finowie byli zmuszeni podjąć działania zbrojne przeciw wojskom niemieckim w Laponii (wojna lapońska). W 1947 roku, Finlandia podpisała pokój paryski ze Związkiem Radzieckim, Wielką Brytanią i kilkoma państwami należącymi do Brytyjskiej Wspólnoty Narodów uznającymi działania Finlandii w czasie wojny za „sojusz z III Rzeszą”.
Syjam.
Tajlandia (Syjam) była przez pewien czas sojusznikiem Japonii.
Rankiem, 8 grudnia 1941 roku, dzień po ataku na Pearl Harbor, Japonia wkroczyła do Tajlandii. Kilka godzin po napaści, feldmarszałek i premier Luang Pibulsongkram, nakazał przerwanie oporu. 21 grudnia 1941, został podpisany sojusz wojskowy z Japonią, a 25 stycznia Tajlandia wypowiedziała wojnę Wielkiej Brytanii i Stanom Zjednoczonym. Tajski ambasador w Stanach Zjednoczonych, Mom Rajawongse Seni Pramoj nie dostarczył kopii deklaracji wojny i chociaż Anglicy odwzajemnili się wypowiedzeniem wojny Tajlandii, to USA tego nie zrobiły, mimo wrogiego nastawienia do tego kraju. 10 maja 1942 roku, tajska Armia weszła do Birmańskiego Państwa Szanów. W przeszłości obszar ten był częścią Królestwa Ajutthaya. Granicę między japońskimi a tajskimi działaniami stanowiła rzeka Saluin. Jednakże obszar na południe od stanu Shan znany jako stan Karen, ojczyzna Karenów, wyjątkowo został zachowany pod japońską kontrolą.
Trzy tajskie dywizje piechoty i jedna dywizja kawalerii, dowodzone przez opancerzone grupy rozpoznania i wsparte siłami powietrznymi, rozpoczęły natarcie 10 maja i rozbiły wycofującą się chińską 93. dywizję. Kengtung, główny cel, został zajęty 27 maja. Wznowiona ofensywa w czerwcu i listopadzie doprowadziła do wycofania się Chińczyków w stronę Junnan.
Ponieważ wojna przeciągała się, tajskie społeczeństwo z niezadowoleniem zaczęło patrzeć na obecność Japończyków. W czerwcu 1944 roku, Pibulsongkram został obalony w zamachu stanu. Nowy cywilny rząd pod panowaniem Khuanga Aphaiwonga usiłował pomóc wzrastającemu ruchowi oporu, równocześnie utrzymując serdeczne relacje z Japończykami.
Ruch Wolnych Tajów został założony już w czasie pierwszych miesięcy wojny. Podobne wolne tajskie organizacje zostały założone w Brytanii i wewnątrz Tajlandii. Królowa Ramphaiphanni była głową państwa, opartą na brytyjskiej organizacji. Z kolei regent Pridi Banomyong kierował największą grupą, działającą wewnątrz kraju. Walkę z Japończykami wsparło wojsko, Biuro Służb Strategicznych (OSS) i agenci z Force 136, którzy budowali tajne lotniska i obozy szkoleniowe w i poza granicami kraju.
Po wojnie USA zapobiegły potraktowaniu Tajlandii jako państwa Osi, ale mimo tego Wielka Brytania domagała się trzech milionów ton ryżu jako odszkodowanie oraz powrót obszarów brytyjskich Malajów anektowanych podczas wojny. Ponadto Tajlandia musiała oddać terytorium Birmy Brytyjskiej i Indochin Francuskich, które zajęła.
Pibulsongkrama oraz jego kilku wspólników oskarżano o popełnienie zbrodni wojennych, głównie za względu na współpracę z władzami osi. Jednak oskarżenia te zostały odrzucone z powodu silnej presji narodu. Opinia publiczna była przychylna do Pibulsongkramowi, od kiedy zaczął chronić tajskie interesy.
Irak.
Irak był przez pewien czas sojusznikiem Osi, walcząc przeciwko Wielkiej Brytanii w 1941 roku.
Dochodząc do władzy 3 kwietnia 1941 roku, nacjonalistyczny rząd irackiego premiera Raszida Alego al-Kilaniego wyrzekł się brytyjsko-irackiego traktatu z 1930 roku i zażądał zamknięcia brytyjskich baz wojskowych na terenie kraju. Premier szukał poparcia wśród III Rzeszy, Włoch i Francji Vichy w usunięciu brytyjskich sił z Iraku.
Walka pomiędzy irackimi a brytyjskimi wojskami rozpoczęła się 18 kwietnia 1941 roku w brytyjskiej bazie lotniczej nad jeziorem Habbanija. Brytyjsko-iracka konfrontacja zbrojna przeszła do historii jako operacja Sabine. Armia iracka, choć liczniejsza, była jednak zbyt słaba, by stawić skuteczny opór stacjonującym w kraju jednostkom brytyjskim, znanym od 1941 roku jako Iraqforce. Państwa Osi wysłały więc dwa dywizjony wsparcia, jeden od niemieckiej Luftwaffe, zaś drugi od Królewskich Sił Powietrznych Włoch. Niemcy i Włosi wykorzystali francuskie bazy w Syrii, doprowadzając do walki między brytyjskimi a francuskimi siłami w Syrii. Dowódcą wydzielonych jednostek Luftwaffe, które miały pomóc irackim rebeliantom, został pułkownik Werner Junck. Tak zwane Sonderkommando „Junck” składało się z siedmiu bombowców He 111, czternastu ciężkich myśliwców Bf 110 oraz 20 samolotów transportowych Ju 52.
W maju 1941 roku Al-Hadżdż Muhammad Amin al-Husajni – wielki mufti Jerozolimy i sojusznik al-Kilaniego – ogłosił „świętą wojnę” przeciwko Wielkiej Brytanii i wezwał Arabów na całym Bliskim Wschodzie, by stanąć do walki przeciw Brytyjczykom. 25 maja 1941, Hitler wydał rozkaz nr 30, zwiększając niemieckie działania na Bliskim Wschodzie: "Arabski Ruch Niepodległościowy na Bliskim Wschodzie jest naszym naturalnym sojusznikiem przeciwko Anglii. W związku z tym szczególne znaczenie ma pomoc w wyzwoleniu Iraku... Dlatego zdecydowałem się wysłać siły na Bliski Wschód, aby wesprzeć Irak".
Hitler wysłał niemieckie siły powietrzne i pancerne do Libii, tworząc Afrika Korps, by przeprowadzić niemiecko-włoską ofensywę przeciwko Anglikom w Egipcie, Palestynie i Iraku.
30 maja 1941 roku Brytyjczycy dotarli na przedmieścia Bagdadu. Iracki wojskowy opór zakończył się następnego dnia. Al-Kilani i jego sojusznicy uciekli do Iranu, później do Turcji, Włoch i w końcu do Niemiec, gdzie Ali został mile przyjęty przez Hitlera jako głowa irackiego rządu na emigracji.
W audycjach radiowych z Berlina, mufti nawoływał do dalszej walki przeciwko Zjednoczonemu Królestwu i pomocy siłom niemiecko-włoskim. Ponadto na Bałkanach przyjmował muzułmańskich ochotników do Waffen-SS.
Nowi przywódcy Iraku przyjęli brytyjskie żądania w sprawie tranzytu wojsk i zaopatrzenia. Przez Irak szła część pomocy amerykańskiej dla ZSRR w ramach umowy Lend-Lease. Irak wypowiedział wojnę państwom Osi w styczniu 1942 roku.
Iran.
Iran ze względu na swe proniemieckie sympatie został w 1941 roku zaatakowany przez siły radziecko-brytyjskie.
Iran pod panowaniem szacha Rezy Szacha Pahlawiego stał się od początku II wojny światowej terenem infiltracji wielkich mocarstw, w tym niemieckiej. Obecność niemieckich obywateli niepokoiła władze Wielkiej Brytanii i ZSRR, mimo ogłoszenia przez Iran neutralności. Brytyjczycy chcieli ponadto zająć roponośne obszary Iranu oraz korzystać z kolei transirańskiej do dostarczania materiałów wojennych do ZSRR. Ze względów strategicznych operacja okupowania tego kraju zabezpieczyła tyły sił brytyjskich stacjonujących w Egipcie oraz południową granicę ZSRR przed niespodziewanym uderzeniem wojsk niemieckich. W tej sytuacji gen. por. Edward Quinan, dowódca sił brytyjskich w Iraku, zwanych Iraqforce, otrzymał rozkaz przygotowania się do okupacji pól naftowych w Abadanie i Naft-Shah oraz portów Bushirem i Bandar-e-Szachpur. 12 sierpnia władze ZSRR i Wielkiej Brytanii wręczyły rządowi Iranu notę, w której wyraziły nadzieję, że Irańczycy sami podejmą kroki wobec niemieckich agentów. Sowieci dołączyli listę rzekomych szpiegów. Żądano też zgody na wkroczenie wojsk obu krajów do Iranu. Odpowiedź z 21 sierpnia okazała się dla obydwu państw niesatysfakcjonująca. Następnego dnia ogłoszono pogotowie bojowe w wojskach brytyjskich, a 25 sierpnia w wojskach radzieckich. Brytyjczycy mieli zająć porty i obszary roponośne na południu Iranu, zaś Sowieci – północną część kraju z miejscowościami Ardabil, Tebriz, Urmia.
Kampania irańska rozpoczęła się rankiem 25 sierpnia, kiedy flota brytyjska zaatakowała okręty irańskie w strategicznych portach w Abadanie i Khorramshar. Jednocześnie z dwóch stron na terytorium Iranu wkroczyły brytyjskie siły lądowe. Działania te wspierało z powietrza Royal Air Force, atakując irańskie bazy lotnicze i linie komunikacyjne oraz wspierając siły lądowe. Większość irańskich samolotów została zniszczona na ziemi. Siły Armii Czerwonej, rzucone przeciwko Irańczykom, były zdecydowanie od nich silniejsze. Stąd postępy wojsk radzieckich były szybkie. Pierwszym celem była miejscowość Maku. 25 sierpnia została ona silnie zbombardowana (zginęło kilkuset cywilów), po czym wkroczyły do niej bez oporu siły lądowe. Wojska irańskie zamierzały stawić opór, ale ostatecznie wycofały się na południe. Desantem z morza zostało zajęte Bandar-e Pahlavi na wybrzeżu Morza Kaspijskiego. 28 sierpnia Reza Szach Pahlawi rozkazał podległym wojskom wstrzymać opór, ogłaszając zawieszenie broni. W ciągu 30 i 31 sierpnia wojska brytyjskie i sowieckie spotkały się w miejscowościach Senna i Kazwin.
Równocześnie z działaniami zbrojnymi toczyły się rozmowy dyplomatyczne. Już 25 sierpnia, tj. pierwszego dnia inwazji, ambasador brytyjski Reader Bullard i sowiecki M. Smirnow spotkali się z Rezą Szachem Pahlawim. W wyniku tego następnego dnia został zdymisjonowany dotychczasowy premier irański Ali Mansur, a jego miejsce zajął bardziej ugodowy Mohammad Ali Chan Fourughi. Poinformował on natychmiast Medżlis, że zostanie ogłoszone zawieszenie broni, a także przyjęte warunki stawiane przez Brytyjczyków i Sowietów. Zyskało to aprobatę parlamentu. W tym samym czasie Reza Szach Pahlawi usiłował bezskutecznie uzyskać mediację amerykańskiego prezydenta Franklina Delano Roosevelta, powołując się na zapisy Karty Atlantyckiej. W tej sytuacji rozpoczęto negocjacje, które do 6 września przyniosły zgodę irańskiego rządu na okupację brytyjską południa, a sowiecką północy kraju. Z Iranu mieli być wydaleni Niemcy podejrzewani o działalność szpiegowską, a linie kolejowe wykorzystane do przewozu sprzętu i wyposażenia wojskowego do ZSRR w ramach Lend-Lease. Ze względu jednak na niewykonanie niektórych żądań wojska brytyjskie i sowieckie wznowiły swój marsz w głąb Iranu, grożąc okupacją Teheranu. W nocy z 15 na 16 września sowieckie radio oskarżyło Irańczyków o nieszczere zamiary, „niewybaczalną powolność” i niechęć do wyrzucenia z kraju hitlerowskich agentów. Następnego dnia Reza Szach Pahlawi na nadzwyczajnym posiedzeniu parlamentu abdykował na rzecz swojego syna Mohammada Rezy Pahlawiego, a następnie został uwięziony przez Brytyjczyków.
Związek Socjalistycznych Republik Radzieckich.
Związek Socjalistycznych Republik Radzieckich był sojusznikiem Niemiec od 1939 roku, gdy 23 sierpnia podpisany został pakt Ribbentrop-Mołotow między tymi dwoma państwami. Pełnił on funkcję nie tylko paktu o nieagresji, lecz zawierał również tajny protokół na mocy którego III Rzesza i ZSRR podzieliły między siebie Europę Środkowo-Wschodnią – Polskę, Litwę, Łotwę, Estonię, Finlandię i Rumunię. Plany te zostały zrealizowane między innymi w inwazji na Polskę, w której uczestniczyły siły Armii Czerwonej pod dowództwem Siemiona Timoszenki w sile ponad 33 dywizji, 11 brygad, 4959 dział, 4736 czołgów i 3300 samolotów. Związek Radziecki zajął i anektował wschodnie ziemie polskie. 28 września 1939 roku podpisany został traktat o granicach i przyjaźni III Rzesza – ZSRR, będący wstępem także do współpracy tajnych policji obu państw – NKWD i Gestapo. W latach 1939–1941 miała miejsca seria konferencji, których celem była wymiana informacji i doświadczeń w zwalczaniu polskiego ruchu oporu, eliminacji polskiej inteligencji i elity przywódczej na ziemiach wcielonych do III Rzeszy oraz ZSRR po kampanii wrześniowej.
ZSRR kontynuował ekspansję uzgodnioną z Niemcami. Jej pierwszym celem była Finlandia, zaatakowana 30 listopada 1939 roku. Znacznie słabsza Finlandia stawiła jednak skuteczny opór Armii Czerwonej dowodzonej przez Klimenta Woroszyłowa, a także zadała jej znaczne straty. Siłom radzieckim udało zająć się niewielką część ziem fińskich, z których utworzono marionetkową Fińską Republikę Demokratyczną, jednak zdobycie całego kraju okazało się niemożliwe. W 1940 roku w obliczu narastającej groźby interwencji brytyjsko-francuskiej, a także żywionej przez Stalina obawy, że dojdzie do odwrócenia przymierzy i dołączenia Niemiec do ewentualnej koalicji antyradzieckiej, władze ZSRR zdecydowały się na zakończenie konfliktu. Finlandia straciła 35 tys. km² swego terytorium (a więc więcej niż utraciła do tej pory w wyniku działań zbrojnych), a 430 tys. ludzi utraciło dach nad głową. Ludność scedowanego na rzecz ZSRR terytorium Finlandii, w tym mieszkańcy miasta Viipuri, opuściła przekazane ZSRR tereny, nie chcąc znaleźć się pod władzą sowiecką. Z ziem tych utworzona została Karelo-Fińska Socjalistyczna Republika Radziecka. Następną ofiarą ekspansji radzieckiej były kraje bałtyckie (Republika Litewska, Republika Łotewska, Republika Estońska) zostały anektowane (jako republiki radzieckie) przez ZSRR w czerwcu 1940 w konsekwencji postanowień paktu Ribbentrop–Mołotow. Tego samego roku siły radzieckie pod dowództwem Gieorgija Żukowa zajęły część ziem Królestwa Rumunii (Besarabię i północną Bukowinę). Tereny te podzielono między nowo utworzoną Mołdawską Socjalistyczną Republikę Radziecką, a Ukraińską Socjalistyczną Republikę Radziecką.
Między ZSRR a Niemcami funkcjonowała ożywiona współpraca gospodarczo-wojskowa. 19 sierpnia 1939 roku podpisana została radziecko-niemiecka umowa handlowa, na mocy której ZSRR zostało zobligowane do przekazania III Rzeszy surowców i materiałów na sumę 180 milionów reichsmarek, a Niemców do przekazania Rosji wyrobów przemysłowych na sumę 120 milionów reichsmarek. Niemcy gwarantowały także Związkowi Radzieckiemu kredyt wynoszący 200 milionów reichsmarek na ponad 7 lat, przy oprocentowaniu 5% w stosunku rocznym, finansowany w całości przez banki niemieckie. Miał on zostać wykorzystany przez Rosję do finansowania zakupów niemieckich technologii. Kolejna umowa została podpisana 11 lutego 1940 roku. Dostawy niemieckie dla ZSRR obejmowały plany pancernika „Bismarck”. Niemcy mieli przekazać ZSRR nieukończony krążownik ciężki „Lützow” (co też uczynili), maszyny do dużego niszczyciela, artylerię morską, od dwóch do dziesięciu samolotów; w tym myśliwce Bf-109, Bf-110 oraz bombowiec Ju-88, które Rosjanie mogli kopiować, ciężkie haubice i baterię dział przeciwlotniczych. Związek Radziecki otrzymał także od Niemców lokomotywy, turbiny, generatory, silniki Diesla, statki, maszyny, laboratorium balistyczne, próbki materiałów wybuchowych, sprzęt radiowy, telegraficzny i telefoniczny, sprzęt do prowadzenia wojny chemicznej, sprzęt saperski i jeden czołg do skopiowania. ZSRR zagwarantował Niemcom tranzyt surowców z Dalekiego Wschodu (m.in. soli z Mandżurii), zmniejszając o połowę ceny frachtowe za korzystanie z Kolei Transsyberyjskiej. Ponadto, Niemcy otrzymały wielkie sumy towarów, w tym ponad:
7 października 1939 roku w zamian za pomoc technologiczną ZSRR zaoferował Niemcom do zagospodarowania pod przyszłą bazę tereny fiordu Zapadnaja Lica na Półwyspie Kolskim. Tak zwana Basis Nord działa w latach 1939–1940, gdy po udanej inwazji na Norwegię baza straciła na znaczeniu dla Niemców. Jej istnienie było utrzymywane w ścisłej tajemnicy, także po zakończeniu wojny, gdyż ZSRR nie chciało przyznać się do tak bliskiej współpracy z Niemcami.
Pomimo oficjalnej współpracy, oba kraje szykowały się do przyszłej wojny. Wybuchła ona 22 czerwca 1941 roku wraz z atakiem Niemiec na ZSRR.
Wolne Miasto Gdańsk.
Wolne Miasto Gdańsk było etnicznie zdominowane przez Niemców, Polacy według różnych danych stanowili od 3 do 15 procent ludności miasta-państwa. Po dojściu narodowych socjalistów do władzy w 1933 roku, NSDAP zyskała istotny wpływ na Senat Wolnego Miasta Gdańska, który zaczął coraz bardziej ograniczać gwarantowane Polsce przez Ligę Narodów uprawnienia. Skutkiem tego było nasilenie antypolskich prowokacji, likwidacja opozycyjnych wobec NSDAP partii politycznych i represje wymierzone w gdańskich Żydów. W 1938 władzę w Wolnym Mieście Gdańsku faktycznie przejęła NSDAP, co nasiliło hitleryzację tego miasta, forsowaną przez czołowych działaczy narodowosocjalistycznych, m.in. Alberta Forstera. Otwarcie organizowano hitlerowskie bojówki paramilitarne (SA) i je szkolono. 23 sierpnia 1939 roku gdański Senat wydał dekret o mianowaniu Forstera „głową państwa” ("Staatsoberhaupt"), co stanowiło jawne pogwałcenie konstytucji II WMG. W 1939 roku, po ostrzelaniu polskiej placówki wojskowej na Westerplatte przez pancernik „Schleswig-Holstein” polską pocztę zaatakował oddział Policji Wolnego Miasta Gdańska pod dowództwem Polezeiobersta (pułkownika policji) Williego Bethke wspomagany przez jednostki SS. Gdańska straż przybrzeżna wspomagała również niemieckie wojska atakujące obrońców Westerplatte.
1 września 1939 roku ogłoszono (uchwałami Reichstagu oraz gdańskiego Senatu) włączenie (niem. "Anschluss") Wolnego Miasta Gdańska do III Rzeszy.
Państwa zależne od Niemiec.
Chorwacja.
Utworzone 10 kwietnia 1941 roku, nieuznawane przez aliantów Niepodległe Państwo Chorwackie ("Nezavisna Država Hrvatska" lub "NDH") było członkiem Osi do końca II wojny światowej. Armia tego państwa walczyła z Niemcami nawet po zajęciu Chorwacji przez Związek Radziecki. Ante Pavelić, chorwacki nacjonalista i jeden z założycieli faszystowskiej organizacji ustaszów ("Ustaše"), oznajmił się głową nowego państwa 24 kwietnia 1941 roku.
Pavelić przewodził chorwackiej delegacji w Rzymie. Zaoferował koronę Chorwacji włoskiemu księciu Tomislavowi II. 18 maja, Pavelić podpisał traktat rzymski z Mussolinim, oddając mu Dalmację i ustanawiając granice między Chorwacją a Włochami. Ponadto w czasie pobytu w Rzymie został przyjęty na prywatnej audiencji u papieża Piusa XII.
Pavelić utworzył chorwacką armię ("Hrvatsko domobranstvo"). Pierwotnie liczyła 16 000 żołnierzy, jednak w czasie wojny liczba ta wzrosła do ponad 130 000. Chorwacka armia posiadała pewne siły powietrzne i flotę, chociaż wielkość floty została ograniczona przez traktat rzymski. Oprócz tych sił, Pavelić dowodził również milicją. Ponadto wielu Chorwatów zgłaszało się na ochotników do niemieckiego Waffen-SS.
Chorwacja wypowiedziała wojnę Związkowi Radzieckiemu, podpisała pakt antykominternowski i wysłała oddziały na front wschodni. Chorwackie oddziały stacjonowały na Bałkanach, zwalczając jugosłowiańską partyzantkę i w ten sposób zwalniając z obowiązków niemieckie i włoskie siły, które mogły być wysłane w miejsca ważniejszych walk.
W czasie istnienia kraju nasilił się terror skierowany głównie przeciwko prawosławnym Serbom oraz Żydom i Cyganom. W trakcie masowych eksterminacji (ludzi wywożono do obozu w Jasenovac lub do Generalnego Gubernatorstwa), czasie II wojny światowej, na terenie NDH zginęło blisko 350 tys. Serbów, 60 tys. Żydów i 26 tys. Cyganów.
W maju 1945 roku oddziały Josipa Broz Tity położyły kres istnieniu Niepodległego Państwa Chorwackiego.
Francja Vichy.
16 czerwca 1940 roku marszałek Philippe Pétain został ostatnim premierem Francuskiej III Republiki, ponieważ opór Francuzów wobec niemieckiej armii załamywał się. Pétain natychmiast poprosił o zawieszenie broni z Niemcami i sześć dni później, 22 czerwca 1940, jego rząd zakończył negocjacje z Hitlerem. Warunkiem rozejmu było zajęcie w przybliżeniu 2/3 terytorium Francji, wraz ze stolicą. Pétain mógł utrzymać armię 100 000 żołnierzy, do obrony pozostałej, wolnej części kraju. Ten limit nie obejmował armii kolonialnej ani francuskiej floty.
Relacje między Francją a Wielką Brytanią szybko uległy pogorszeniu. W obawie, że potężna flota francuska mogłaby przejść na stronę niemiecką, Wielka Brytania przeprowadziła kilka morskich ataków, głównie przeciw algierskiemu portowi Mers el-Kebir 3 lipca 1940 roku. Niemiecka propaganda ukazywała te działania jako absolutna zdrada Francuzów przez ich byłych sojuszników. Francja zerwała relacje z Wielką Brytanią po ataku i rozważała wypowiedzenie wojny.
10 lipca 1940 roku Pétain przez liczne głosy Zgromadzenia Narodowego, skutecznie utworzył Państwo Francuskie, zwane też Francją Vichy. Nazwa rządu kolaboracyjnego pochodzi od jego siedziby – miasta Vichy. Kolaboracja obejmowała organizowanie deportacji Żydów, a także walkę z francuskim ruchem oporu. Rząd Vichy pomagał także Japończykom w Indochinach. Stany Zjednoczone uznawały rząd kolaboracyjny Vichy do 1942 roku.
We wrześniu 1940 roku, Francja Vichy bezskutecznie opierała się japońskiemu najazdowi na kolonie w Indochinach. Pod koniec 1941 roku, Wietnam stał się bazą do japońskich najazdów na Tajlandię, Malaje i Borneo.
Wielka Brytania dała zgodę francuskiemu generałowi Charlesowi de Gaulle’owi wraz z ruchem Wolnych Francuzów w Londynie na zdobycie imperium kolonialnego w Afryce. 26 września 1940 roku, de Gaulle prowadził atak sił Sprzymierzonych na port Dakar we Francuskiej Afryce Zachodniej. Siły Pétaina odpowiedziały ogniem i po dwóch dniach ciężkiej walki siły de Gaulle’a zostały odparte. Opinia publiczna we Francji została jeszcze bardziej oburzona, co spowodowało zacieśnianie stosunków Francji Vichy z III Rzeszą.
Sprzymierzone siły zaatakowały Syrię i Liban w 1941 roku, gdy rząd Vichy w Syrii zezwolił Niemcom na wsparcie irackiego buntu przeciw Anglikom. W 1942 roku, alianci również zaatakowali francuską kolonię na Madagaskarze.
Francja Vichy nie została bezpośrednio wmieszana w wojnę w Europie Zachodniej. Mimo tego prawie 7000 ochotników wstąpiło do Legionu Ochotników Francuskich przeciw Bolszewizmowi (LVF) od 1941 do 1944, natomiast od 1944 do 1945 roku z 7500 osób utworzono dywizję Charlemagne, oddział Waffen-SS. Zarówno LVF, jak i dywizja Charlemagne walczyły na froncie wschodnim. Hitler nigdy nie zgodził się na to, aby Francja mogła zostać pełnoprawnym wojskowym sojusznikiem. Stale zapobiegał zwiększaniu sił wojskowych Vichy.
Oprócz współpracy politycznej, kolaboracja Vichy z Niemcami w zasadzie opierała się na przemyśle. Francuskie fabryki dostarczały dużą ilość sprzętu wojskowego dla niemieckich sił zbrojnych.
W listopadzie 1942, francuskie oddziały Vichy krótko odpierały lądowanie Sprzymierzonych oddziałów we francuskiej Afryce Północnej (operacja Torch). Admirał François Darlan negocjował zawieszenie broni z aliantami. Hitler zrewanżował się Francuzom, rozkazując niemieckim siłom zajęcie wolnej strefy w środkowej i południowej Francji. Francuskie wojsko w Afryce podporządkowało się Darlanowi, ale niektóre oddziały dołączyły do niemieckich sił w Tunezji.
W 1943 władze Vichy w Afryce Północnej doszły do porozumienia z Wolnymi Francuzami w sprawie ustanowienia tymczasowego francuskiego rządu w Algierze, znanym jako Francuski Komitet Wyzwolenia Narodowego (CFLN) początkowo z Giraudem jako dowódcą wojska i de Gaulle’em jako szefem rządu. CFLN został uznany przez Wielką Brytanię, ZSRR i Stany Zjednoczone 26 sierpnia. CFLN tworzył nowe oddziały, reorganizował, szkolił, wyposażał i zaopatrywał francuskie wojsko pod alianckim nadzorem.
Chociaż rząd Vichy kontynuował działanie we Francji do końca 1944, to jednak powoli przestał się liczyć. W związku z lądowaniem w Normandii Vichy utraciło kontrolę nad całym terytorium oraz siłami wojskowymi, z wyjątkiem sił stacjonujących w Indochinach.
Włoska Republika Socjalna.
Po upadku Włoch w 1943 roku i aresztowaniu Benito Mussoliniego, Niemcy postanowili przywrócić władze lojalnym faszystom. Dlatego odbili Mussoliniego w spektakularnym ataku przeprowadzonym przez komandosa Otta Skorzenego i w bezpiecznym, bo dalekim od linii frontu, miejscu za jakie uznali miejscowość Salò, proklamowali Włoską Republikę Socjalną.
Została uznana przez niewiele państw. Republika Salò, jak często nazywano to państwo marionetkowe, było w całości zależne od Niemiec, mimo że rządy oficjalnie sprawował tam Benito Mussolini. Po jego odbiciu przeprowadzono procesy tych, którzy zagłosowali za usunięciem duce od władzy po lądowaniu aliantów na Sycylii (stracono między innymi Galleaza Ciana, prominentnego działacza partyjnego i zięcia Mussoliniego oraz marszałka Emilia De Bona). RSI (skrót od włoskiej nazwy) nie odegrała większej roli militarnej, a jej siły zbrojne – Esercito Nazionale Repubblicano zostały całkowicie rozbite po ofensywie wiosennej. W miarę posuwania się aliantów na północ, faszyści mieli coraz mniejszą władzę. Spowodowało to wybuch powstania na terenie państwa. Za jej koniec uznaje się śmierć Mussoliniego.
Serbia (reżim Nedicia).
Serbski generał Milan Nedić utworzył 1 września 1941 roku na okupowanej przez Niemcy Serbii "Rząd Ocalenia Narodowego". Nedić pełnił funkcję premiera w rządzie marionetkowym, który uznawał byłego jugosłowiańskiego regenta, księcia Pawła za głowę państwa.
Siły zbrojne Nedicia nosiły mundury Królewskiej Armii Jugosłowiańskiej; walczyły z Niemcami przeciw jugosłowiańskim partyzantom. W przeciwieństwie do innych sojuszników Hitlera, którzy wysłali swe siły do walki ze Związkiem Radzieckim, oddziały Nedicia zostały ograniczone do pełnienia obowiązków jedynie na terenie swojego kraju.
W czasie wojny w Serbii powstało kilka obozów koncentracyjnych. W 1942 roku po antysemickich pochodach w Belgradzie miasto zostało ogłoszone Judenfrei, czyli strefą wolną od Żydów. Ponadto na terenie Serbii utworzono gestapo.
Państwo Greckie.
Państwo Greckie powstało po kapitulacji wojsk greckich wobec agresji III Rzeszy i Włoch. Król Jerzy II Grecki udał się na Kretę, a po ewakuacji brytyjskich wojsk do Wielkiej Brytanii, tam też powstał rząd emigracyjny; w Grecji rozpoczęto natomiast okupację przy zachowaniu pozorów autonomii dla części terytorium. Powołany został nowy rząd pod kierownictwem Georgiosa Tsolakoglou. Kraj był podzielony na trzy strefy. Największa była strefa włoska, mniejsza, lecz ważniejsza ekonomicznie, strefa niemiecka. Tereny położone na północnym wschodzie i okupowane przez Bułgarów włączono do Carstwa Bułgarii, ich ludność poddając drastycznej bułgaryzacji. Kolaboracyjne państwo utworzyło też siły zbrojne. Były to Bataliony Bezpieczeństwa, liczące, zależnie od okresu, 12,5 – 22 tysięcy żołnierzy i według wielu źródeł, składające przysięgę na wierność Adolfowi Hitlerowi oraz całkowite posłuszeństwo niemieckiemu dowództwu. Poniesione przez Państwo Greckie straty materialne stanowiły 33-krotność produktu krajowego brutto z 1946 roku. W szczególności, inflacja osiągnęła 15 000 000%, gdy wymuszono na Państwie Greckim formalne, międzypaństwowe pożyczki – pieniężne, przemysłowe i surowcowe, spłacane następnie greckim pieniądzem, emitowanym inflacyjnie w mennicy, pozostającej pod kontrolą Niemiec. W październiku-listopadzie 1944 roku nastąpiła ewakuacja wojsk niemieckich z Grecji, do Aten powrócił mianowany przez króla, zatwierdzany przez Brytyjczyków rząd. Brytyjczycy mianowali następnie kolejnych premierów, a faktycznie jeszcze przez około półtora roku Grecja pozostawała pod władzą brytyjskiego dowódcy wojskowego.
Królestwo Albanii.
Po kapitulacji sił włoskich 8 września 1943 roku wojska niemieckie szybko zajęły Albanię dwoma dywizjami. Niemcy utworzyli „neutralny rząd” w Tiranie. Niemcy zamierzali stworzyć autonomiczną administrację i starali się przekonać albańskich przywódców do utworzenia rządu, który przejmie administrację kraju. Wielu wahało się, zwłaszcza gdy rozeszły się pogłoski, że brytyjskie siły przygotowują się do inwazji na Albanię. Albańscy przywódcy Kosowa, zdając sobie jednak sprawę, że niemiecka porażka oznaczałaby powrót do rządów jugosłowiańskich, byli bardziej skłonni do współpracy. 14 września 1943 r. pod rządami Ibrahima Biçaku, Cafo Beg Ulqiniego, Bedri Pejani i Xhafer Deva z Kosowa utworzono rząd albański. Rada narodowa, składająca się z 243 członków, rozpoczęła swoje funkcje 16 października 1943, wybierając czteroosobową Radę Najwyższej Regencji do sprawowania rządów w kraju, na czele której stał regent Mehdi Frashëri. Niemcy wycofali się z Albanii w 1944 roku, a w kraju rządy przejęła Komunistyczna Partia Albanii.
Państwo Węgierskie.
To państwo marionetkowe zostało utworzone 16 października 1944 roku, po tym, jak obalono regenta Węgier, admirała Miklósa Horthyego w przeprowadzonej przez Niemców oraz faszystowskich Węgrów operacji Panzerfaust, po której powołano dyktatorskie państwo, które zastąpiło istniejące ponad tysiąc lat, restytuowane w 1920 roku Królestwo Węgier. Do władzy doszli strzałokrzyżowcy, których lider oraz dotychczasowy premier, Ferenc Szálasi ogłosił się głową państwa, a w praktyce dyktatorem Węgier. Państwo było całkowicie zależne od nazistowskich Niemiec, a sam Szálasi nie mógł samodzielnie podejmować decyzji, a także rządzić krajem. Głównym celem powstania państwa była chęć dalszej walki Węgier przeciwko ZSRR, zarówno przez Niemców, jak i węgierskich faszystów. Objęcie władzy przez Szálasiego zapewniało kontynuowanie walk, co było bardzo korzystne zarówno dla Niemiec. Dalsza walka Węgier zapewniała dostarczenie dodatkowych sił dla walczących na froncie wschodnim Niemców, a także otwarcie nowego frontu bałkańskiego, który odciążył główne rejony frontu znajdujące się na terenie Polski oraz w Prusach Wschodnich.
W marcu siły niemiecko-węgierskie rozpoczęły ofensywę (Operacja Frühlingserwachen) na pozycje sowieckie. Mimo znacznych sukcesów terytorialnych, po dziesięciu dniach ofensywa została ostatecznie zatrzymana przez Sowietów, którzy przeprowadzili własną kontrofensywę, po której prawie całkowicie została zniszczona Trzecia Armia Węgierska, a resztki jej sił zdołały uciec na Słowację lub do Niemiec. Do 1 kwietnia całe terytorium Węgier zostało zajęte przez ZSRR. Ferenc Szálasi uciekł do Niemiec, gdzie został wzięty do niewoli przez wojska amerykańskie. Reżim Szálasiego ostatecznie przestał rządzić Węgrami wraz z kapitulacją III Rzeszy 8 maja 1945. W ciągu następnych miesięcy w Budapeszcie władzę przejął promoskiewski, komunistyczny reżim, Szálasi został przekazany Węgrom przez Amerykanów. W 1946 roku odbyła się rozprawa sądowa, w której został skazany na karę śmierci. Wyrok został wykonany 12 marca 1946 roku.
Państwa zależne od Japonii.
W czasie II wojny światowej Cesarstwo Japonii na podbitych terytoriach utworzyło wiele państw i rządów marionetkowych, poczynając od utworzenia państwa Mandżukuo w 1932 roku. Powstanie kolaboracji pod okupacją japońską wiązało się z planami utworzenia Strefy Wspólnego Dobrobytu Wielkiej Azji Wschodniej. Miała ona służyć Japończykom w podporządkowaniu sobie terenów bogatych w surowce, niezbędne do dalszego prowadzenia wojny na Pacyfiku.
Mandżukuo.
Mandżukuo było japońskim państwem marionetkowym w Mandżurii, północno-wschodnim regionie Chin. Na czele Mandżukuo Japończycy postawili ostatniego chińskiego władcę z dynastii Qing – Puyi, który jednak dysponował wyłącznie symboliczną władzą. Faktycznie Mandżukuo kontrolowane było przez japońskie wojsko, w szczególności Armię Mandżurską.
18 września 1931 doszło do tzw. incydentu mukdeńskiego, prowokacji, za którą odpowiadała Armia Kwantuńska. Dzięki zaskoczeniu Japończycy zajęli Mandżurię. Niepodległość Mandżukuo została ogłoszona 18 lutego 1932 roku. Państwem oficjalnie rządził Puyi, od 1932 jako prezydent, a od 1934 roku jako cesarz. Dwudziestu trzech z osiemdziesięciu członków Ligi Narodów uznało nowe państwo, ale sama Liga zadeklarowała w 1934, że Mandżuria legalnie pozostanie częścią Chin, potwierdzając tym samym wycofanie Japonii z Ligi. Niemcy, Włochy i Związek Radziecki uznawały Mandżukuo. Państwo również zostało uznane przez Kostarykę, Salwador i Watykan. Ponadto rząd mandżurski uznawał również rządy innych sojuszników Japonii i jej marionetki m.in. Mengjiang, birmański rząd Ba Mawa, reżim Wanga Jingwei i indyjski rząd Subhaas Czandra Bosego.
Według szacunków wywiadu ZSRR Armia Mandżukuo dysponowała 200 000–220 000 żołnierzy. Skoszarowana Cesarska Armia Mandżukuo była w pełni zależna od Cesarskiej Armii Japońskiej. Cesarska Marynarka Mandżukuo, zawierająca flotę rzeczną i straż przybrzeżną, podlegała dowództwu japońskiej Trzeciej Floty. Gwardia Cesarska Mandżukuo, licząca 200 żołnierzy, była jedyną niezależną formacją pozostającą pod rozkazem cesarza i pełniła funkcję jego osobistej ochrony.
Po sowieckiej inwazji w sierpniu 1945 roku, państwo to przestało istnieć i po okupacji radzieckiej wróciło do Chin.
Mengjiang.
Mengjiang był utworzonym w Mongolii Wewnętrznej państwem, w pełni zależnym od Japonii. Państwo to rządzone było przez księcia Demchugdongruba, mongolskiego arystokratę wywodzącego się od Czyngis-chana, ale faktycznie kontrolowane było przez japońskie wojsko. Niepodległość Mengjiang została ogłoszona 18 lutego 1936 roku, w wyniku zajęcia tego terytorium przez Japończyków.
Mongołowie mieli liczne skargi przeciwko chińskiemu rządowi w Nankinie. Najbardziej chodziło tu o politykę nieograniczonej migracji Chińczyków do tego ogromnego regionu, w której przeważały otwarte równiny i pustynie. Kilku młodych książąt Mongolii Wewnętrznej widziało w zajęciu ich kraju przez Japonię dogodną szansę na zdobycie Mongolii Zewnętrznej od Związku Radzieckiego. Japonia utworzyła Mengjiang, by wykorzystać napięcia między etnicznymi Mongołami i centralnym rządem Chin, który teoretycznie rządził Mongolią Wewnętrzną. Japończycy, dzięki utworzeniu mongolskiego sojusznika w Azji, mieli nadzieję na zdobycie reszty Mongolii od Związku Radzieckiego. Kiedy wszystkie rządy marionetki Chin zostały zjednoczone pod rządem Wang Jingwei w marcu 1940 roku, Mengjiang utrzymał swoją oddzielną tożsamość jako autonomiczna federacja. Chociaż pod mocną kontrolą Cesarskiej Armii Japonii, która zajęła teren, książę Demchugdongrub miał swoją własną armię, która była, teoretycznie, niezależna.
Mengjiang upadło w 1945 roku w wyniku klęski Japonii i najazdu ZSRR oraz Mongolii. Przeważające radzieckie siły posunęły się do Mongolii Wewnętrznej, napotykając na niewielki opór jedynie ze strony mongolskiej kawalerii, która, podobnie jak reszta armii, szybko została zniszczona.
Birma (reżim Ba Maw).
Birmański nacjonalistyczny lider Ba Maw utworzył japońską marionetkę w Birmie 1 sierpnia 1942 roku, po tym, jak japońska armia przejęła kontrolę nad Birmą od Wielkiej Brytanii. Reżim Ba Maw zorganizował Birmańską Armię Wyzwoleńczą (później przemianowaną na Birmańską Armię Narodową), dowodzoną przez Aung Sana. Była ona jednak całkowicie podporządkowana armii japońskiej i prawie nie angażowała się w działania zbrojne.
Filipiny (druga Republika).
José Paciano Laurel y García był prezydentem Drugiej Republiki Filipin, japońskiej marionetki utworzonej na Filipinach w 1942 roku. W 1943 roku, filipińskie Zgromadzenie Narodowe zadeklarowało, że Filipiny są niezależną republiką i wybrało Laurela jako prezydenta. Druga Republika upadła wraz z japońską kapitulacją. Laurel został zatrzymany i oskarżony o zdradę rządu USA, ale został objęty amnestią i kontynuował działalność polityczną, zdobywając miejsce w filipińskim senacie.
Republika Chińska – Nankin (reżim Wanga Jingwei).
Państwo to istniało przez krótki czas. Zostało założone 29 marca 1940 roku przez Wanga Jingwei, który został szefem wspieranego przez Japonię marionetkowego państwa z siedzibą w Nankinie.
Podczas drugiej wojny chińsko-japońskiej, Japonia ruszając ze swoich baz w Mandżurii, zajęła dużą część Wschodnich i Centralnych Chin. Rząd w Nankinie powstał w wyniku połączenia m.in. Tymczasowego Rządu Republiki Chińskiej w Pekinie ze Zreformowanym Rządem Republiki Chińskiej w Nankinie.
Rząd w Nankinie nie miał żadnej prawdziwej władzy i jego główna rola miała służyć jako propagandowe narzędzie dla Japończyków. Rząd w Nankinie zawarł porozumienie z Japonią i Mandżukuo, podpisał pakt antykominternowski w 1941 oraz wypowiedział wojnę Stanom Zjednoczonym i Wielkiej Brytanii 9 stycznia 1943 roku. Ponadto kolaborancki rząd uznał Puyi za prawowitego władcę Mandżukuo.
Z początku rząd Wanga miał napięte stosunki z Japończykami. Japonia naciskała na reżim aby ten przyjął postawę nacjonalistyczną. Powielanie symboli Kuomintangu prowadziło do częstych konfliktów z Japończykami – przykładem jest chociażby przejęcie flagi od Republiki Chińskiej.
Pogarszająca sytuacja Japonii od 1943 roku ukazywała fakt, że większą rolę w obronie zajętych części Chin spełniała Armia Nankińska niż sama armia japońska. Armia Nankińska nieustannie walczyła przeciwko komunistycznej Nowej Czwartej Armii.
Wang Jingwei zmarł w klinice tokijskiej 10 listopada 1944 roku. Jego następcą został Chen Gongbo. Chen miał jednak zbyt słaby wpływ – faktycznym następcą Wanga okazał się Zhou Fohai, burmistrz Szanghaju.
9 września 1945, w związku z klęską Japonii w II wojnie światowej, państwo poddało się generałowi He Yingqin – sprzymierzeńcowi Czang Kaj-szeka. Generałowie Armii Nankińskiej szybko zadeklarowali przymierze z Generalissimusem i zostali zobowiązani do oparcia się komunistom. Chen Gongbo został schwytany i stracony w 1946 roku.
Indie (Tymczasowy Rząd Wolnych Indii, Azad Hind).
Prowizoryczny Rząd Wolnych Indii był gabinetem cieni pod przewodnictwem Subhasa Czandra Bosego, indyjskiego nacjonalisty, który porzucił pokojowe metody Gandhiego dla osiągnięcia niepodległości. Państwo to istniało jedynie na terytoriach poddanych japońskiej kontroli.
Były prezydent Indyjskiego Kongresu Narodowego, Bose został zatrzymany przez brytyjskie władze kolonialne na początku II wojny światowej. W styczniu 1941 roku, po ucieczce z więzienia, przedostaniu się do Niemiec, a następnie do Japonii, utworzył Indyjską Armię Wyzwoleńczą, złożoną głównie z indyjskich więźniów. Powstała Niezależna Liga Indyjska, która – idąc za europejskim przykładem – wezwała do tworzenia Indyjskiej Armii Wyzwoleńczej, w której szeregach znaleźli się hinduscy emigranci i jeńcy z armii brytyjskiej, wzięci do niewoli przez Japończyków. Wkrótce armia liczyła już ok. 40 tys. żołnierzy. Kierownictwo rządu i armii objął przybyły właśnie Bose, dzięki poparciu japońskiego premiera gen. Hideki Tojo.21 października 1943 roku zdecydował się on na ogłoszenie powstania Tymczasowego Rządu Wolnych Indii z sobą na czele (objął on także funkcje ministra wojny i Naczelnego Wodza). Nowy gabinet emigracyjny – oficjalnie uznany przez 9 państw (Japonię, Birmę, Chorwację, Niemcy, Filipiny, Nankinowskie Chiny, Mandżukuo, Włochy, Syjam) natychmiast wypowiedział wojnę Wielkiej Brytanii i Stanom Zjednoczonym, a w lutym 1944 r. rozpoczął działania wojenne przeciw Brytyjczykom na terenie Birmy. Pod jurysdykcję rządu Bosego, którego tymczasową siedzibą została birmańska stolica Rangun, oddano należące do Indii wysepki w Zatoce Bengalskiej – Andamany i Nikobary, zajęte właśnie przez Japończyków.
Działania wojenne hinduskiej armii toczyły się ze zmiennym szczęściem. W marcu 1944 roku rozpoczęta ofensywa w północnych Indiach była dla Brytyjczyków całkowitym zaskoczeniem i umożliwiła głębokie wbicie się w terytoria indyjskie. Zajęte ziemie oddano pod zarząd Bosego, który ogłosił tymczasową stolicą Indii miasto Imphal w nadgranicznym okręgu Manipur i zachęcał do dalszego marszu na Delhi. Ostatecznie na wiosnę 1945 roku wyczerpane długotrwałymi walkami i zdziesiątkowane tropikalnymi chorobami oddziały poniosły klęskę w Rangun, w wyniku czego miasto zostało zajęte przez Brytyjczyków, a kolaboranckie państwo indyjskie przestało istnieć.
Wietnam.
Cesarstwo Wietnamu było krótkotrwałym japońskim państwem marionetkowym, które istniało od 11 marca do 23 sierpnia 1945.
W 1940 roku Japończycy, idąc śladem swych niemieckich sprzymierzeńców w Europie, zajęli francuskie prowincje (Indochiny) w Azji. I podobnie jak Niemcy, zostawili w spokoju francuską administrację kolonialną. Taki stan rzeczy utrzymał się do 9 marca 1945, kiedy to Japończycy oficjalnie przejęli władzę w tej prowincji. Wkrótce po tym, cesarz Bảo Đại unieważnił traktat z Francją z 1884 roku, a Trần Trọng Kim, historyk, stał się prezesem rady ministrów.
W 1945 roku Wietnam nawiedziła klęska głodu, która spowodowała falę sprzeciwu wobec Francji, a co za tym idzie w krótkim czasie ogłoszenie niepodległości.
Kambodża.
Królestwo Kambodży było krótkotrwałym japońskim państwem marionetkowym, istniejącym od 9 marca do 15 kwietnia 1945 roku.
W 1941 r., Japończycy wchodząc do Kambodży, pozwolili francuskim urzędnikom pozostać na administracyjnych stanowiskach. Japońskie hasło "Azja dla Azjatów" pozyskiwało wielu kambodżańskich nacjonalistów, wbrew temu, że tokijska polityka miała na celu utrzymać kolonialny rząd indochiński w nominalnej kontroli.
Ta polityka zmieniła się w ciągu ostatnich miesięcy wojny. Japończycy, chcąc zyskać miejscowe poparcie, wyrzucili francuski rząd i zmusili Kambodżę, by oznajmić swoją niepodległość w Wielkiej Wschodnioazjatyckiej Strefie Wspólnego Dobrobytu. Cztery dni później, król Norodom Sihanouk zadeklarował, że Kampucza (pierwotna nazwa Kambodży) jest niezależna. Sơn Ngọc Thành został wyznaczony ministrem spraw zagranicznych.
W dniu japońskiej kapitulacji, został ogłoszony nowy rząd na czele z nowym premierem Sơn Ngọc Thành. Jednak w październiku, kiedy alianci zajęły Phnom Penh, Sơn Ngọc Thành został zatrzymany za współpracowanie z Japończykami i deportowany do Francji. Kilku jego zwolenników pojechało do północno-zachodniej Kambodży, która była pod tajską kontrolą od czasu wojny francusko-tajskiej w 1942, gdzie połączyli się jako część ruchu Khmer Issarak, pierwotnie utworzonym z tajskim poparciem w 1940 roku.
Laos (Królestwo Luang Phrabang).
Pierwszą nacjonalistyczną laotańską organizacją był Ruch Narodowej Odnowy powstały w styczniu 1941, kierowany przez księcia Phetxarata i poparty przez miejscowych francuskich urzędników, chociaż nie przez władze Vichy w Hanoi. Ta formacja napisała aktualny do dziś hymn Laosu i zaprojektowała aktualną flagę Laosu, kiedy paradoksalnie deklarowała poparcie dla Francji. Kraj ogłosił swoją niepodległość w 1945 roku.
Wszystko przebiegało spokojnie aż do wyzwolenia Francji w 1944 roku, kiedy Charles de Gaulle doszedł do władzy. To oznaczało koniec przymierza między Japonią i francuską administracją w Indochinach. Japończycy nie chcieli pozwolić gaullistom na przejęcie władzy i pod koniec 1944, dokonali wojskowego zamachu stanu w Hanoi. Część Francuzów uciekła przez góry do Laosu, ścigani przez Japończyków, którzy zajęli Wientian w marcu 1945 i Luang Prabang w kwietniu. Król Sisavang Vong został zatrzymany przez Japończyków, natomiast jego syn, książę Savang Vatthana wezwał cały naród, do wspierania Francuzów. Wielu Laotańczyków zginęło w walce z japońskim okupantem.
Jednakże książę Phetxarat sprzeciwił się takiej postawie, uważając, że niepodległość Laosu mogłaby zostać zdobyta poprzez przejście na stronę Japończyków, którzy mianowali go premierem Luang Prabang, a więc nie całego kraju. W praktyce kraj pogrążony był w chaosie i Phetxarat nie miał żadnej istotnej władzy. Z kolei inny ruch, Lao Seri (Wolni Laotańczycy), otrzymał nieoficjalne poparcie od Wolnego Ruchu Tajów w regionie Isan.
Państwa zależne od Włoch.
Albania.
Albania była włoskim państwem marionetkowym, połączoną unią personalną z Włochami pod panowaniem Wiktora Emanuela III, którego pełny tytuł brzmiał: Król Włoch i Albanii, Cesarz Etiopii. Albania była częścią Nowego Imperium Rzymskiego wymyślonego przez włoskiego dyktatora, II Duce, Benito Mussoliniego.
Albania była zależna od Włoch już od I wojny światowej, kiedy to została zajęta przez Włochy jako „protektorat” zgodnie z paktem londyńskim. Włoskie oddziały wycofały się po wojnie, ale w latach 20. i 30. XX wieku, Albania ponownie stawała się coraz bardziej zależna od Włoch. Albańskie rządy i gospodarka były uzależnione od włoskich pożyczek, włoskie osadnictwo nabierało tempa, zaś albańska armia była szkolona przez włoskich instruktorów. Europa, przejęta sprawą rozbioru Czechosłowacji przez Niemcy, nie spoglądała na poczynania Włoch, które przecież stanowiły po III Rzeszy główną siłę w Europie. W tym czasie Mussolini wysłał ultimatum do albańskiego króla Ahmeda Zogu. 25 marca 1939 roku żądając od niego przyłączenia się Albanii do Włoch jako protektoratu. 7 kwietnia włoskie oddziały wylądowały w Albanii. Zogu, jego żona i nowo narodzony syn natychmiast uciekli do Grecji. Pięć dni po najeździe, 12 kwietnia, albański parlament poprzez głosowanie postanowił usunąć dotychczasowego króla i przyłączyć do Włoch w „unii personalnej”, oferując albańską koronę Wiktorowi Emanuelowi III. Parlament wybrał największego właściciela ziemskiego Albanii, Shefqet Bey Verlaciego, na premiera. Ponadto Verlaci pełnił obowiązki głowy państwa przez pięć dni, dopóki Wiktor Emanuel III formalnie nie przyjął albańskiej korony na uroczystości w Kwirynale w Rzymie. Król Włoch wyznaczył generała-porucznika Francesco Jacomoni do reprezentowania go w Albanii jako wicekróla.
15 kwietnia 1939 roku, Albania wycofała się z Ligi Narodów, którą Włochy opuściły w 1937 roku. 3 czerwca 1939, albańskie ministerstwo spraw zagranicznych zostało przyłączone do włoskiego ministerstwa, a dotychczasowy minister, Xhemil Bej Dino, został włoskim ambasadorem.
Albańskie wojsko było pod włoskimi rozkazami i formalnie zostało przyłączone do włoskiej armii w 1940 roku. Dodatkowo włoskie Czarne Koszule utworzyły cztery legiony albańskiej milicji.
Albania wraz Włochami wypowiedziała wojnę Wielkiej Brytanii i Francji 10 czerwca 1940 roku. Albania służyła jako baza dla włoskiego najazdu na Grecję w 1941 roku, a albańskie oddziały uczestniczyły w greckiej kampanii. W 1941 roku albański protektorat został powiększony przez aneksję Kosowa z byłej Jugosławii. Wiktor Emanuel III jako „Król Albanii” wypowiedział wojnę Związkowi Radzieckiemu w 1941 roku i Stanom Zjednoczonym w 1942 roku. Ponadto pewna ilość ochotników służyła w 21 Dywizji Górskiej SS Skanderbeg.
Wiktor Emanuel III abdykował jako król Albanii w 1943 roku, kiedy Włochy opuściły Oś, by dołączyć się do koalicji przeciw Niemcom. W latach 1943–1944 w kraju zaczyna działać silna partyzantka zdominowana przez komunistów. Pomimo tego, Niemcy powołali do życia własne państwo marionetkowe, Królestwo Albanii. 28 listopada 1944 Albania ogłoszona została republiką ludową, władzę przejęła komunistyczna Albańska Partia Pracy kierowana przez Envera Hodżę.
Niezależne Państwo Czarnogórskie (reżim Drljevica).
Lider czarnogórskich federalistów, Sekula Drljevic utworzył Tymczasowy Komitet Administracyjny Czarnogóry 12 lipca 1941 roku. Komitet pierwotnie współpracował z Włochami, przez co w nagrodę w czerwcu 1941 roku został liderem Niezależnego Państwa Czarnogórskiego – faszystowskiej marionetki Mussoliniego.
Niezależne Państwo Czarnogórskie było monarchią. Pierwszym pretendentem do objęcia tronu czarnogórskiego był książę Mihailo, jednakże zrezygnował on z tego prawa. Tak samo stało się z kolejnym kandydatem, księciem Nikolą. W tej sytuacji postanowiono uczynić regentem króla Włoch Wiktora Emanuela III. W tym celu 12 lipca w Cetyni rozpoczęło obrady Zgromadzenie Konstytucyjne (Skupština) złożone z 65 członków, wybranych przez S. Mazzoliniego, na czele z M. Ivanoviciem. Ogłosiło ono „Deklarację Restauracji Królestwa Czarnogóry”, powiązanego unią z Serbią, zaoferowano królowi Włoch urząd regenta, który miał proklamować Statut Królestwa (opracowany przez włoskiego prawnika Carlo Alberto Bigginiego w Rzymie). W przypadku nie znalezienia właściwego kandydata tron miał objąć Wiktor Emanuel III.
Po kapitulacji Włoch w 1943 roku, ich miejsce zajęli Niemcy. 10 listopada powołali Czarnogórską Administrację Narodową na czele z Ljubo Vuksanoviciem. W odpowiedzi komunistyczny Narodowy Komitet Wyzwolenia Czarnogóry powołał w miejscowości Kolašin Terytorialną Radę Antyfaszystowską (Zemaljsko Antifašističko Vijeće), która ogłosiła, że po wyzwoleniu Czarnogóra będzie równorzędną jednostką w przyszłym federalnym państwie jugosłowiańskim. W tym czasie na obszarze Czarnogóry trwała szczególnie brutalna i zacięta walka pomiędzy miejscową komunistyczną partyzantką podległą Josipowi Broz Ticie, a serbskimi czetnikami, którzy tworzyli tzw. Królewskie Wojska Jugosłowiańskie w Ojczyźnie na czele z Dragoljubem Mihailoviciem. Jednakże po cofnięciu dla nich poparcia przez zachodnich aliantów w 1944 roku zdecydowaną przewagę zaczęli szybko zyskiwać komuniści. W II połowie 1944 roku zaktywizowali oni znacznie operacje partyzanckie przeciwko Niemcom i ich kolaborantom. W okresie listopada-grudnia wszystkie miasta na wybrzeżu i w centralnej części Czarnogóry zostały wyzwolone. W październiku 1941 roku, Drljević został deportowany z Czarnogóry i w 1944 roku, utworzył on Radę Państwową Czarnogóry w Niepodległym Państwie Chorwackim. Rada ta spełniała funkcję rządu na emigracji.
Siłami zbrojnymi Czarnogóry była Czarnogórska Armia Narodowa dowodzona przez podpułkownika Pavle Đurišicia.
Niepaństwowi sojusznicy Osi.
Protektorat Czech i Moraw.
Protektorat Czech i Moraw został utworzony po rozbiorze Czecho-Słowacji, z okupowanych od 15 marca 1939 Czech, Moraw i Śląska Czeskiego, nieprzyłączonych w konsekwencji układu monachijskiego do III Rzeszy 30 września 1938 jako Kraj Sudetów (niem. "Sudetenland"). Protektorat wchodził w skład tzw. Wielkich Niemiec ("Großdeutsches Reich"), ale miał wewnętrzny samorząd, natomiast władze Niemiec pozostawiły sobie prawo zawieszania przepisów i zarządzeń władz czeskich. Protektorat posiadał również własną reprezentację piłkarską, walutę oraz rząd. Politykę zagraniczną i obronną ralizowały Niemcy. Autonomia była stopniowo ograniczana przez okupanta metodą faktów dokonanych – poprzez infiltrację Gestapo, wzmożone represje, ucisk językowy i rabunek czeskiej gospodarki. Protektorat Czech i Moraw istniał formalnie do końca II wojny światowej. Prezydentem przez cały okres jego istnienia był Emil Hácha, lecz realna władza spoczywała w rękach niemieckiego protektora. Pierwszym był generał Johannes Blaskowitz, później na stanowisko to wyznaczono Konstantina von Neuratha, a ostatecznie objął je Wilhelm Frick. Trzecią osobą w protektoracie był czeski premier – najdłużej stanowisko to sprawował Jaroslav Krejčí. Gwarantem niemieckiego panowania była organizacja Narodowe Zjednoczenie, do której zapisało się ok. 98% pełnoletnich Czechów, a także partie Vlajka oraz Narodowo-Socjalistyczna Partia Czeskich Robotników i Chłopów. Kres jego istnieniu położyło zajęcie Czech przez oddziały radzieckie, polskie, czechosłowackie i rumuńskie w 1945 roku.
Protektorat Czech i Moraw określa się mianem państwa marionetkowego. Został uznany przez niewielką część społeczności międzynarodowej i "de facto" był częścią Niemiec.
Funkcję sił zbrojnych Protektoratu Czech i Moraw pełniło Vládní vojsko.
Norwegia (Rząd Narodowy).
Po zajęciu Królestwa Norwegii przez siły Wehrmachtu w jego miejsce ustanowiono Komisariat Rzeszy Norwegia rządzony dyktatorsko przez mianowanego premierem Komisarza Rzeszy Josefa Terbovena, którego na to stanowisko wyznaczył osobiście Hitler. Drugą osobą w Norwegii stał się Wilhelm Redieß – Wyższy Dowódca SS i Policji przeniesiony z Prus Wschodnich, późniejszy generał SS. Rząd Narodowy był dyktaturą monopartyjną. Sprawowała ją norweska partia narodowosocjalistyczna, Nasjonal Samling (NS).
Po niespodziewanym zaatakowaniu Norwegii przez wojska niemieckie 9 kwietnia 1940 roku, Quisling, wykorzystując sytuację, proklamował w przemówieniu radiowym tego samego dnia utworzenie Rządu Narodowego pod swoim przewodnictwem. Jednakże już 14 kwietnia Niemcy zmusili go do ustąpienia, zaś 19 kwietnia Komisarzem Rzeszy w okupowanej Norwegii został Josef Terboven. Quislinga zmuszono do wyjazdu do Niemiec, lecz dzięki Alfredowi Rosenbergowi powrócił do ojczyzny 16 sierpnia. Niemieckie władze okupacyjne zakazały działalności wszystkich partii politycznych z wyjątkiem Nasjonal Samling. Ponadto NS uzyskała od Niemców poważne wsparcie finansowe i ideologiczne. Wskutek ogromnych wysiłków propagandowych jej liczebność osiągnęła ok. 45 tysięcy członków. Dziewięciu z nich (bez Quislinga) uzyskało teki w mianowanej przez okupanta Radzie Komisarzy Ministerialnych. Największą władzę z nich zdobył, będący najważniejszym Norwegiem w okupowanym kraju Jonas Lie, szef policji i dowódca Norweskiego SS. Dopiero 1 lutego 1942 roku Vidkun Quisling doczekał się stanowiska premiera w nowo powołanym marionetkowym kolaboracyjnym rządzie – Rządzie Narodowym, jednak bez realnej władzy, pozostającej w rękach Komisarza Rzeszy. 13 lutego odbył spotkanie z Hitlerem, podczas którego nie zdołał osiągnąć żadnego ze swoich postulatów – zawarcia układu pokojowego, reaktywowania armii norweskiej ani planu utworzenia Związku Narodów Nordyckich – pod przewodnictwem Rzeszy, ale z pełną niepodległością Norwegii i innych państw skandynawskich. Co jakiś czas wysyłał do Berlina memoriały, które ostatecznie doprowadziły do zgody Adolfa Hitlera 28 września 1944 roku na uzyskanie przez Norwegię niepodległości po zakończeniu wojny. Był on współodpowiedzialny za terror i deportacje rodaków do obozów koncentracyjnych.
Choć w 1944 roku ruszyła radziecko-fińska ofensywa na norweski Finnmark, który został przez Armię Czerwoną zdobyty, Rząd Narodowy przetrwał do końca II wojny światowej. Po bezwarunkowej kapitulacji, 8 maja 1945 roku Redieß i Terboven schronili się w bunkrze pod rezydencją królewską Skaugum. W międzyczasie nowy przywódca III Rzeszy, wielki admirał Karl Dönitz zdymisjonował Terbovena. Obaj popełnili samobójstwa. 11 maja Lie, w obawie przed procesem, popełnił samobójstwo w miejscowości Skallum. W ręce aliantów wpadł natomiast sam Quisling. Sąd Najwyższy skazał go na karę śmierci. Został rozstrzelany przez pluton egzekucyjny w twierdzy Akershus 24 października 1945 roku. Ostatnią operacją II wojny światowej w Europie była operacja Doomsday, polegająca na rozbrajaniu licznych (ok. 350 tysięcy żołnierzy) wojsk niemieckich w Norwegii.
Pomimo starań Quislinga, siły zbrojne Rządu Narodowego nigdy nie powstały. Po ataku Niemiec na ZSRR utworzono jednak Ochotniczy Legion Norweski, który walczył między innymi w oblężeniu Leningradu.
OUN-B.
Frakcja rewolucjonistów Organizacji Ukraińskich Nacjonalistów nazywana od nazwiska ich przywódcy, Stepana Bandery „banderowcami” powstała w wyniku rozłamu Organizacji Ukraińskich Nacjonalistów (OUN) na OUN-B dowodzony przez Stepana Banderę, Lwa Rebeta i Jarosława Stećkę oraz OUN-M (tak zwanych melnykowców) pod komendą Andrija Melnyka i Omelana Senyka. Ostatecznie powołano do życia tę organizację w lipcu 1940 roku w Krakowie. Jej celem było utworzenie niepodległego państwa ukraińskiego. Stronników Bandery cechował większy radykalizm zarówno pod względem społecznym, jak i narodowym, niż melnykowców. Z nacjonalistycznego radykalizmu zwolenników Bandery wynikało dążenie do uzależnienia się od Niemiec – Trzecią Rzeszę traktowano jako taktycznego sprzymierzeńca, z którym stosunki miały być partnerskie, a nie jako hegemona. Mimo to kontynuowano taktyczną współpracę z Niemcami, którzy jawili się jako jedyna siła zdolna do pokonania ZSRR. Zbrojnym ramieniem OUN-B była Ukraińska Powstańcza Armia (UPA). Z początku nosiły nazwę Wojskowe Oddziały OUN-SD. Formowanie pierwszego oddziału rozpoczęto na Polesiu w połowie października 1942 roku. Dowodził nim referent wojskowy OUN Serhij Kaczynskyj „Ostap”. Drugi oddział, pod dowództwem Hryhorija Perehijniaka „Dowbeszki-Korobki” został utworzony na Wołyniu. W lutym 1943 roku utworzono trzy nowe sotnie UPA. Pierwszą akcją oddziałów był atak sotni Hryhorija Perehijniaka 7 lutego 1943 roku na baraki policyjne w miasteczku Włodzimierzec. W marcu 1943 roku banderowcy wydali rozkaz, aby wszyscy ukraińscy policjanci wstąpili w szeregi UPA. Tym, którzy tego nie zrobią, zagrożono wyłapaniem i rozstrzelaniem pod zarzutem dezercji. Wskutek tego rozkazu w szeregi UPA wstąpiło około 5 tysięcy wyszkolonych policjantów, co znacznie zwiększyło jej siłę. Przez czas swego funkcjonowania UPA znacznie rozwinęła swoje struktury, wypracowując nawet własne odznaczenia oraz organizując szkoły oficerskie (w których prowadzono kursy artyleryjskie i mineryjskie) i radiostację propagandową. W szczytowym okresie rozwoju, wiosną 1944 roku liczyła ok. 35 000 żołnierzy. UPA zawzięcie zwalczała partyzantów polskich i radzieckich. Równolegle, wobec niemieckiego terroru na ludności ukraińskiej, UPA walczyła z okupantem hitlerowskim. Swego czasu na zajętych przez siebie ziemiach utworzyła i własny twór państwowy, Republikę Kołkowską, którego likwidacja wymagała użycia przez Niemców lotnictwa i artylerii.
W lutym 1943 roku UPA rozpoczęła akcję eksterminacji polskiej ludności na terenie okupowanego województwa wołyńskiego. Było to podyktowane obawami dowództwa UPA, że po zakończeniu wojny dojdzie powtórnie do konfliktu polsko-ukraińskiego. Postanowiło więc wcześniej oczyścić sporne tereny z polskiej ludności. Oddziały UPA wzmocnione dezerterami z ukraińskiej policji pomocniczej dokonały szeregu ataków na polskie wsie. Kulminacja mordów przypadła na 11 lipca 1943 roku, niedługo po wydaniu przez Dmytra Klaczkiwskiego tajnej dyrektywy dowództwa UPA-„Piwnicz” w sprawie przeprowadzenia wielkiej akcji likwidacji polskiej ludności męskiej w wieku od 16 do 60 lat. Zorganizowane zbrodnie trwały do lutego 1944 roku i spowodowały na Wołyniu według szacunków historyków śmierć do 50–60 tys. Polaków. II konferencja OUN-B w 1942 roku zaznaczyła swój negatywny stosunek do Żydów (uznano ich za „narzędzia imperializmu moskiewsko-bolszewickiego”), jednak zalecała nie brać udziału w niemieckich działaniach antyżydowskich m.in. dlatego, by „nie odwracać uwagi od głównych wrogów”.
Na przełomie lat 1943/1944, w obliczu zbliżającego się wkroczenia Armii Czerwonej, UPA zawierała wiele lokalnych porozumień z wojskami niemieckimi dotyczącymi np. zwalczania komunistycznej partyzantki lub blokowania mniejszych przełęczy karpackich w 1944 roku. W zamian UPA otrzymywała od wojsk niemieckich nadwyżki sprzętu wojskowego i wyposażenia. 20 grudnia 1943 roku dowodzący Porfirij Antoniuk ps. „Sosenko” porozumiał się z przedstawicielami starosty powiatu włodzimiersko-wołyńskiego. Na mocy zawartego układu obie strony zobowiązywały się powstrzymać od wzajemnych ataków, wspólnie zwalczać partyzantkę radziecką i polską. Podobne porozumienia zawarto w wielu innych regionach. W Małopolsce Wschodniej negocjacje z Niemcami prowadził, w imieniu Centralnego Prowodu OUN-B, ks. Iwan Hrynioch ps. „Herasymowski”, który w marcu 1944 zaproponował „bezwarunkową i pełną lojalność” UPA i OUN wobec Niemców w zamian za zwolnienie ukraińskich więźniów politycznych, zaprzestanie represji przeciwko Ukraińcom i pozostawienie ukraińskim nacjonalistom swobody działania na tyle, na ile ich aktywność nie była sprzeczna z interesami niemieckimi. Rozmowy trwały przez kolejne miesiące i zakończyły się zawarciem nieformalnego porozumienia, na mocy którego Niemcy zgodzili się na zwolnienie więźniów, zaopatrywanie UPA w broń i amunicję, szkolenie ukraińskich dywersantów, natomiast podziemie ukraińskie zobowiązało się do prowadzenia dywersji i działań wywiadowczych przeciw siłom radzieckim. Według obliczeń Iwana Kaczanowskiego co najmniej 46% dowódców OUN-B i UPA miało w swoim życiorysie etap kolaboracji z Niemcami:
Republika Łokocka.
W latach 1941–1943 na terenach Związku Radzieckiego zajętych przez Wehrmacht, w okolicach gminy Łokoć w obowodzie briańskim funkcjonowało autonomiczne quasi-państwo, administrowane przez Rosjan, znane jako Republika Łokocka. Jego stolicą była Łokoć, a dzięki kolejnym ugodom z okupantem hitlerowskim, republika była powiększana i w szczycie swojego zasięgu terytorialnego zamieszkiwało ją ponad milion osób, walutą był rubel, a językiem urzędowym rosyjski, nie niemiecki.
Początkowo przywódcą Republiki Łokockiej był Konstantin Woskobojnik, a po jego śmierci 8 stycznia 1942 roku z rąk sowieckich partyzantów stanowisko to objął Bronisław Kaminski. 5 sierpnia 1943 roku w związku ze zbliżaniem się frontu Kaminski wydał rozkaz ewakuacji mieszkańców na zachód. Kres istnieniu Republiki Łokockiej położyło wkroczenie oddziałów Armii Czerwonej w sierpniu 1943 roku.
Niemcy nie ingerowali w sprawy wewnętrzne Republiki Łokockiej, dopóki ich transporty były bezpieczne, a quasi-państwo dostarczało wymagane ilości żywności dla Wehrmachtu. Kołchozy zostały zlikwidowane i w znacznym stopniu wprowadzono wolny rynek. Kamiński zorganizował niezawisłe sądownictwo, więzienia i gazety. W artykułach Kamińskiego opublikowanych w gazetach łokockich podkreślono, że cele nazistowskich Niemiec i Rosji „są takie same”. Szkoły (zamknięte na terenach radzieckich po inwazji niemieckiej) zostały ponownie otwarte, powstała stacja radiowa, a także grupy teatralne w Łokoci, Dmitrowsku i Siewsku. W republice działała Narodowo-Socjalistyczna Partia Rosji, która sprawowała władzę na zasadach dyktatury monopartyjnej.
Republika Łokocka dysponowała własną milicją, liczącą na początku działalności ok. 200 funkcjonariuszy. Formacja ta była podporządkowana dowództwu niemieckiemu i z jednostkami niemieckimi zazwyczaj współpracowała. Na terenie republiki działało ok. 20 000 partyzantów, którzy kontrolowali zaplecze stacjonujących w regionie wojsk niemieckich. Liczba milicjantów była więc stale zwiększana, także przez pobór. Z czasem milicja pozyskała również zdobyczny, radziecki sprzęt (w tym czołgi i artylerię), a Wehrmacht przekazał funkcjonariuszom stare mundury. Gdy milicja liczyła już ok. 10 000 członków, zapadał decyzja o przekształceniu jej w Rosyjską Wyzwoleńczą Armię Ludową (RONA). Skutecznie rozprawiła się ona z partyzantami, których część wstąpiła w jej szeregi, a Niemcy uznali ją za cennego sojusznika. RONA posiadała własny wywiad i kontrwywiad. Po zajęciu republiki przez Armię Czerwoną została ewakuowana wraz z Kaminskim na Białoruś (gdzie w mieście Lepel usiłowano odtworzyć Republikę Łokocką, bezskutecznie przez opór miejscowej ludności), później do Polski. Wraz z nią podążyło ok. 10 000 uchodźców, osiedlonych w Niemczech, na Górnym Śląsku. Koniec końców RONA została przekształcona w 29 Dywizję Grenadierów SS (1 rosyjską).
Łokoccy żołnierze dopuszczali się licznych zbrodni wojennych, w tym mordowania Żydów oraz jeńców wojennych. Cała ludność żydowska w republice została unicestwiona bez pomocy Niemców: 223 Żydów rozstrzelano przez milicję w Suziemce, a 39 w Nawli.
Białoruska Centralna Rada.
Gauleiter Okręgu Generalnego „Białoruś” Wilhelm Kube prowadził politykę pozyskiwania ludności białoruskiej dla interesów niemieckich. Doceniał i konsekwentnie popierał białoruski ruch narodowy jako realną przeciwwagę dla wpływów radzieckich partyzantów, którzy na Białorusi byli szczególnie aktywni. W perspektywie było to nawet związane z utworzeniem odrębnego państwa białoruskiego pod protektoratem Rzeszy.
Postanowił utworzyć centralny organ administracyjny, reprezentujący Białorusinów. Początkowo na początku września 1941 powołał tzw. Nebenbureau, które było lokalnym odpowiednikiem generalnego komisariatu i postawił na jego czele Radosława Ostrowskiego. W końcu października zdymisjonował go jednak z powodu oskarżeń o współpracę w okresie międzywojennym z komunistami i władzami polskimi. 22 października wydał wspólnie z Iwanem Jermaczenką odezwę do ludności białoruskiej, ogłaszającą oficjalnie utworzenie Białoruskiej Samopomocy Ludowej, której celem miała być opieka nad ludnością w zakresie ochrony zdrowia i warunków bytowych, samopomoc oraz działalność kulturalno-propagandowa.
Najważniejszym organem kolaboracji białoruskiej była Białoruska Centralna Rada, namiastka rządu białoruskiego funkcjonująca za pozwoleniem niemieckich władz okupacyjnych i była ich faktycznym organem administracji. Powołano ją do życia 21 grudnia 1943 roku, już po tym, jak Kube zginął w zamachu. Oficjalnym celem powołania jej była „mobilizacja sił Białorusinów do walki z bolszewizmem”. Miała uprawnienia do samodzielnej działalności kulturalnej, socjalnej i oświatowej. Prezydentem B.C.R. mianowano Radosława Ostrowskiego, któremu podlegały centralne struktury Rady w Mińsku oraz aparat terenowy. W czerwcu 1944 B.C.R. zwołała II Kongres Wszechbiałoruski. Podczas kongresu potwierdzono deklarację niepodległości Białoruskiej Republiki Ludowej z 25 marca 1918 roku. W lipcu 1944 roku w wyniku wkroczenia wojsk radzieckich do Białorusi, Białoruska Centralna Rada ewakuowała się do Berlina.
Podlegały jej własne siły zbrojne – Białoruska Obrona Krajowa, składająca się z Białoruskiej Samoobrony i Białoruskiej Policji Pomocniczej. Na czele formacji stanął generał Franciszek Kuszel. 31 marca 1944 roku liczyła 15 600 żołnierzy. Blisko współpracowała ona z siłami niemieckimi, zwłaszcza w akcjach przeciwpartyzanckich.
Cele państw Osi.
Przez dołączenie do Osi lub sojusz z jej członkami różne państwa chciały osiągnąć różne cele. W większości przypadków była to kwestia imperializmu i ekspansjonizmu.
Niemcy.
Niemcy dążyły do zdobycia „Lebensraumu” (niem. „przestrzeni życiowej”). Słowo to oznaczało tereny, które miały im się należeć jako narodowi rzekomej rasy panów. Doktryna ta zawierała wyraźne koncepcje rasistowskie, nacjonalistyczne i szowinistyczne. Pojęcie Lebensraum polityczno-publicystyczne definiujące przeludnienie Niemiec, brak przestrzeni niezbędnej do życia, co jakoby usprawiedliwiać miało terytorialną ekspansję; termin pojawił się w XIX w. (zwł. po 1870 roku w publicystyce uzasadniającej roszczenia terytorialne); Friedrich Ratzel wprowadził go do geografii politycznej, Karl Haushofer z uczniami nadali mu podstawowe znaczenie w geopolityce; szeroki rozgłos zyskał po 1926 roku dzięki powieści Hansa Grimma "Volk ohne Raum" (Naród bez przestrzeni). Projekty i pierwsze programy osadnictwa Niemców na wschodzie kosztem wypędzeń rodzimej populacji rozpoczęto w Niemczech już podczas I wojny światowej (np. koncepcja "Mitteleuropa"). Później z idei "Lebensraum" naziści wywiedli jako cel zdobycie dla Rzeszy terenów po Ural, lub nawet jeszcze dalej, gdzie po zwycięskiej wojnie miano osiedlić ludzi „krwi czysto nordyckiej”. Teoria "Lebensraum", jako alternatywa dla wyżywienia narodu poprzez handel światowy, została zarysowana przez Hitlera w jego (niepublikowanej za życia) drugiej, mniej znanej księdze z 1928 roku, "Das zweite Buch". Znajduje się tam również jej uzasadnienie. Pozyskaniu Lebenraumu miał służyć Generalny Plan Wschód.
Japonia.
"Hakkō ichiu" (紘宇, jap. „cały świat pod jednym dachem”) to japoński slogan oznaczający boskie prawo Cesarstwa Japonii do „zjednoczenia ośmiu zakątków świata” spopularyzowany w przemówieniu premiera Japonii Fumimaro Konoe w dniu 8 stycznia 1940 roku. Japonia cierpiała jednak na brak surowców umożliwiających prowadzenie mocarstwowej polityki. Powstał więc plan utworzenia Strefy Wspólnego Dobrobytu Wielkiej Azji Wschodniej, bloku zależnych państw azjatyckich pod polityczną kontrolą Japonii. Koncepcja była wprowadzana w życie, przez powołanie do życia Mandżukua, Mengjiangu, Państwa Birmy, Drugiej Republiki Filipin, Królestwa Kambodży, Królestwa Luang Phrabang (Laosu), Cesarstwa Wietnamu, Republiki Chińskiej (reżimu Wanga Jingwei), a także wspieranie ruchu Azad Hind. Przygotowywane było również przekształcenie w państwo marionetkowe zajętych Holenderskich Indii Wschodnich i brytyjskich posiadłości malajskich. Niezależnym członkiem bloku pozostałoby Królestwo Syjamu. W dniach 5–6 listopada 1943 roku w Tokio odbyła się konferencja przywódców Japonii, Birmy, Mandżukua, Syjamu, Filipin, Azad Hind i reżimu Wanga Jingwei, stanowiąca preludium do utworzenia Strefy Wspólnego Dobrobytu Wielkiej Azji Wschodniej, co jednak nigdy oficjalnie nie nastąpiło.
Włochy.
Włoskim odpowiednikiem Lebensraumu była "spazio vitale" (włos. „przestrzeń życiowa”). Jej twórcą był ideolog faszystowski Giuseppe Bottai. Jego zdaniem przeznaczeniem Włochów, współczesnych Rzymian, była odbudowa Cesarstwa Rzymskiego. Włochy dążyły do znacznych zdobyczy w Afryce Północnej i Wschodniej, oraz podporządkowania sobie Grecji i części byłej Jugosławii. Faszystowski reżim podkreślał strategiczne znaczenie politycznego i gospodarczego połączenia Europy z Afryką, a czasami określał oba kontynenty w zgodzie jako "Eurafrica". W ramach tego stanowiska system opracował mapy przedstawiające hipotetyczne linie kolejowe i sieci hydroelektryczne rozciągające się od Afryki do Włoch przez Libię jako propozycje ściślejszej integracji afrykańskich posiadłości Włoch z samymi Włochami.
Węgry.
W przeciwieństwie do głównych mocarstw Osi Węgry nie dążyły do rozszerzenia swoich wpływów na cały świat. Ich głównym celem było odzyskanie ziem utraconych wskutek traktatu w Trianon. Przywódcy węgierscy liczyli na odzyskanie terenów zajętych przez Rumunię, Czechosłowację, Polskę i Królestwo SHS, jednak nie łudzili się, że Niemcy odstąpią im ziemie, które uzyskała Austria. Częściowo udało się te plany zrealizować, przez pierwszy i drugi arbitraż wiedeński, a także aneksję części Jugosławii. Nie udało się jednak zająć całej Słowacji (choć Hitler zagroził Jozefowi Tiso, że przekaże kraj Węgrom, jeśli nie zostanie ogłoszona niepodległość od Czecho-Słowacji), ani też Chorwacji (która stała się niepodległym, acz zależnym od Niemiec państwem).
Rumunia.
Rumunia w 1940 roku utraciła wielkie tereny. Na skutek radzieckiego najazdu w dniach od 28 czerwca do 3 lipca utraciła całką Besarabię i północną Bukowinę, a 30 sierpnia drugi arbitraż wiedeński odebrał jej większość Siedmiogrodu, Marmaroszu oraz północną Kriszanę na rzecz Węgier. 7 września, na mocy traktatu z Krajowej Bułgaria odzyskała południową Dobrudżę, będącą całością jej zdobyczy w II wojnie bałkańskiej. Polityka rumuńska miała na celu przywrócenie granic państwa sprzed jego rozbioru. Choć protekcja niemiecka wobec Węgier uniemożliwiała starania dla rewizji granic w tym kierunku, to Rumunii udało się odzyskać zdobycze ZSRR podzielone między Ukraińską SRR i nowo utworzoną Mołdawską ASRR w wyniku operacji München, a także wziąć pod okupację część Ukrainy ze strategicznie ważnym miastem Odessa.
Państwa Osi w Karcie ONZ.
Karta ONZ w art. 107 głosi "Nic w niniejszej Karcie nie pozbawia mocy prawnej ani nie przeszkadza podejmowaniu wobec jakiegokolwiek państwa, które podczas II wojny światowej było nieprzyjacielem któregokolwiek sygnatariusza niniejszej Karty, działań, podjętych lub sankcjonowanych w wyniku tej wojny przez rządy, które za te działania odpowiadają." Art. 53 zabraniając użycia siły bez upoważnienia Rady Bezpieczeństwa czyni wyjątek dla "środków, stosowanych przeciw jakiemukolwiek państwu nieprzyjacielskiemu" przewidzianych w wykonaniu art. 107 lub w układach regionalnych, "skierowanych przeciwko powrotowi takiego państwa do polityki agresji, dopóki Organizacja nie będzie mogła na żądanie zainteresowanych rządów przyjąć odpowiedzialności za niedopuszczenie do dalszej agresji ze strony takiego państwa".
Postanowienia te nie znalazły zastosowania, bowiem Karta weszła w życie już po zakończeniu wojny, zaś byłe państwa Osi (prócz Niemiec) wkrótce zawarły układy pokojowe z aliantami (Pokój paryski (1947), Konferencja pokojowa w San Francisco).

</doc>
<doc id="139396" url="https://pl.wikipedia.org/wiki?curid=139396" title="Dzień Flagi Państwowej">
Dzień Flagi Państwowej



</doc>
<doc id="139398" url="https://pl.wikipedia.org/wiki?curid=139398" title="Onyks">
Onyks

Onyks – minerał, odmiana chalcedonu o równoległym ułożeniu warstw, na przemian białej i czarnej. Nazwa pochodzi z greckiego "όνυξ" i oznacza "pazur (paznokieć, racica)": nawiązuje do twardości, wyglądu i ostrych krawędzi tego minerału. Biało-czarny onyks jest często nazywany zwyczajnym, arabskim lub czarnym. Onyks występuje również w kolorze zielonym i białym.
Występowanie.
Naturalne onyksy należą do rzadkich skał.
Spotykane na całym świecie; powstają w pogazowych pustkach w skałach wulkanicznych. Często uzyskuje się onyks sztuczny, produkowany na bazie agatów. Od czasów starożytnego Egiptu onyks przetwarzano, aby podkreślić jego barwę. Większość onyksów dawniej wytwarzano poprzez zanurzenie i gotowanie chalcedonu w roztworze cukru, a następnie zanurzenie go w kwasie siarkowym, aby zwęglić cząsteczki cukru zaabsorbowane w zewnętrznych warstwach chalcedonu. Już w starożytności uważano onyks za kamień szczególnie szczęśliwy i właśnie z tego minerału wykonana była osobista pieczęć cesarza Chin (poddanym cesarza zabroniono posługiwać się tym samym kamieniem pod karą śmierci).
Zastosowanie.
Znany już w starożytności. To właśnie onyksu najczęściej używano do wyrobu kamei i pieczęci. Obecnie wykonuje się z niego miniaturowe rzeźby i intaglia, szlifuje w formie paciorków. Jest doskonałym materiałem do inkrustacji. Stanowi kamień kolekcjonerski, jubilerski i ozdobny.
Odmiany onyksu.
Niekwarcowe skały nazywane onyksem.
W kamieniarstwie pod nazwą onyks rozumie się także laminowane skały wapienne zbudowane prawie wyłącznie z przezroczystego sparytu (aragonitu lub kalcytu), bez istotnych domieszek składników ziarnistych.

</doc>
<doc id="139402" url="https://pl.wikipedia.org/wiki?curid=139402" title="Walor turystyczny">
Walor turystyczny

Walory turystyczne – element środowiska przyrodniczego lub kulturowego, który stanowi lub może stanowić cel ruchu turystycznego. Jest to zarówno główny cel, w sposób zasadniczy przyczyniający się do ukierunkowania przyjazdu, jak i cel poboczny, uwzględniany z okazji przyjazdu bądź pobytu w danym regionie czy miejscowości.
To zespół elementów środowiska naturalnego oraz elementów poza przyrodniczych, które wspólnie lub każde z osobna są przedmiotem zainteresowań turysty. Jest to suma składników, stworzonych przez naturę, ukształtowanych przez historię i tworzonych przez współczesność.
Warszyńska i Jackowski
Bar i Doliński w zależności od charakteru atrakcji wyróżniają walory:
Lijewski, Mikułowski i Wyrzykowski według głównych motywów ruchu turystycznego wyróżniają walory:
Walory turystyczne można również podzielić ze względu na punkt położenia:
Walory krajoznawcze.
Walory krajoznawcze są przedmiotem zainteresowań poznawczych turysty. Obejmują one elementy kultury materialnej i duchowej (zabytki, folklor, obiekty kultury narodowej) oraz osobliwości przyrody (parki zabytkowe, jaskinie, źródła, wodospady, ogrody botaniczne i zoologiczne).
Walory krajoznawcze dzielą się na:
Podział walorów według kryterium udziału człowieka w ich tworzeniu dotyczy obecnie nie tylko walorów krajoznawczych. Stosowany jest podział na:
Wyżej przedstawiony podział nabiera wagi, ze względu na rozwój ekoturystyki i turystyki ekologicznej oraz toczącą się dyskusję o ich wpływie na środowisko.

</doc>
<doc id="139403" url="https://pl.wikipedia.org/wiki?curid=139403" title="Wysoczyzna Żarnowiecka">
Wysoczyzna Żarnowiecka

Wysoczyzna Żarnowiecka (313.45) – mezoregion fizycznogeograficzny w północnej Polsce, wschodnia część Pobrzeża Koszalińskiego, położona pomiędzy Wybrzeżem Słowińskim na północy i Pradoliną Redy-Łeby na południu.
Powierzchnia 866 km². Obszar stanowi wysoczyznę zbudowaną z utworów morenowych, położoną na wysokości przekraczającej miejscami 100 m n.p.m. Składa się z kilku kęp morenowych, oddzielonych od siebie rynnami polodowcowymi, częściowo zajętymi przez jeziora (największe Żarnowieckie o powierzchni 14,32 km²).
Występuje mozaika lasów i pól uprawnych. Główne miejscowości: Krokowa, Gniewino, Choczewo.
Granice.
Granice Wysoczyzny Żarnowieckiej są bardzo dobrze czytelne w terenie. Mezoregion graniczy od południa i zachodu z Pradoliną Redy-Łeby, od północy z Wybrzeżem Słowińskim natomiast granice od wschodu zamyka granica z Pobrzeżem Kaszubskim. Mezoregion leży na terenie powiatów lęborskiego, puckiego i wejherowskiego.
Granica z Pradoliną Redy-Łeby jest bardzo czytelna, gdyż biegnie granicą pradoliny tych rzek. Granica z Wybrzeżem Słowińskim jest już mniej czytelna w terenie, jednak bardzo dobrze widoczna jest różnica w geomorfologii terenu, Wysoczyzna Żarnowiecka jest wysoczyzną, natomiast Pobrzeże Słowińskie jest równiną akulacyjną. Granica z Pobrzeżem Kaszubskim z jednej strony jest bardzo łatwa do wyznaczenia, gdyż biegnie wschodnim brzegiem Jeziora Żarnowieckiego, z drugiej strony na terenie mezoregionu Pobrzeże Kaszubskie występują również niewielkie wysoczyzny.
We wcześniej stosowanym podziale na mezoregiony, zaproponowanym przez Petkiewicza, Wysoczyzna Żarnowiecka była uznawana za część Pobrzeża Kaszubskiego
Na terenie mezoregionu nie ma żadnego miasta.
Rzeźba terenu.
Powierzchnia Wysoczyzny Żarnowieckiej jest silnie rozczłonkowana. Na terenie Wysoczyzny występują kępy wysoczyznowe oraz obniżenia. Wysokość maksymalna terenu w Wysoczyźnie Żarnowieckiej wynosi ponad 100 m n.p.m.. Najwyższe wzniesienie Góra Wysoka 179,2 m n.p.m. znajduje się na terenie Puszczy wierzchucińskiej.
Sieć wodna.
Na terenie mezoregionu istnieje ponad 20 jezior, z których największym jest Jezioro Żarnowieckie. Największą rzeką Wysoczyzny Żarnowieckiej jest Piaśnica.
Zarys historii regionu.
W 1982 roku na terenie mezoregionu rozpoczęto budowę pierwszej w Polsce elektrowni atomowej, prace nad elektrownią zostały wstrzymane na skutek protestów oraz kryzysu gospodarczego. W 1983 roku powstała Elektrownia Wodna Żarnowiec.

</doc>
<doc id="139404" url="https://pl.wikipedia.org/wiki?curid=139404" title="Mistrzostwa Europy par na żużlu">
Mistrzostwa Europy par na żużlu

Mistrzostwa Europy par na żużlu (ang. "European Pairs Speedway Championship") – cykl żużlowych turniejów rozgrywanych od 2004 roku. Organizatorem jest FIM Europe.
W sezonie 2005 proponowano wprowadzić rozgrywki z członem „otwarte” w nazwie, aby zachęcić do startu federację amerykańską i australijską. Ostatecznie pozostano jednak przy poprzedniej formule.
Klasyfikacja medalowa.
Według zawodników.
Pogrubioną czcionką – zostali zaznaczeni zawodnicy, którzy kontynuują karierę żużlową.

</doc>
<doc id="139409" url="https://pl.wikipedia.org/wiki?curid=139409" title="Luiz Inácio Lula da Silva">
Luiz Inácio Lula da Silva

Luiz Inácio Lula da Silva (wym. [], ur. 27 października 1945 w Caetés jako Luiz Inácio da Silva), znany jako Lula – brazylijski polityk, członek Partii Pracujących, 35. prezydent Brazylii w latach 2003–2010 i ponownie od 1 stycznia 2023.
Życiorys.
Dzieciństwo i młodość.
Jako data urodzenia podawany jest 6 października. Jednak według słów polityka, opierającego się na pamięci matki, faktycznie urodził się on 27 października 1945 roku. Pochodził z wielodzietnej rodziny robotników rolnych z Pernambuco, był ostatnim z siedmiorga dzieci. Wychowywał się bez ojca, który porzucił matkę. Po skończeniu czterech klas szkoły podstawowej zaczął (w wieku 11 lat) pracować jako robotnik niewykwalifikowany, m.in. pucybut, goniec, sprzedawca, pracownik pralni i tokarz.
W latach 70. zaangażował się w działalność lewicowych związków zawodowych; aktywność ta wiązała się z ryzykiem ze względu na panujący w Brazylii reżim wojskowy. W wypadku przy pracy stracił palec. Od 1972 był jednym z przywódców ruchu związkowego. Organizował masowe protesty i strajki, był więziony.
W 1980 jako przywódca związku zawodowego metalowców kierował nielegalnym strajkiem generalnym. Za organizację strajku został skazany na trzy lata więzienia, ale ostatecznie wyrok uchylono w sądzie apelacyjnym. W tym samym roku wraz z grupą innych liderów związkowych oraz intelektualistów współtworzył lewicowe skrzydło Partii Pracujących ("Partido dos Trabalhadores"). Od 1982 używa przydomku „Lula” jako oficjalnego nazwiska. Brał udział w kolejnych kampaniach społecznych, które doprowadziły ostatecznie do ustąpienia władz wojskowych i zmiany konstytucji (m.in. wprowadzono powszechne wybory prezydenckie). Od 1986 zasiadał w parlamencie.
Prezydent Brazylii (2003–2011).
Od 1989 brał udział w czterech kolejnych wyborach prezydenckich jako kandydat Partii Pracujących. 27 października 2002 pokonał w wyborach prezydenckich José Serrę z Brazylijskiej Partii Socjaldemokratycznej, zdobywając 61% głosów. Urząd objął 1 stycznia 2003, został ponownie wybrany w wyborach 29 października 2006 (uzyskał 60% poparcia) i pozostał prezydentem do 1 stycznia 2011.
Jako prezydent wprowadził szeroko zakrojony program reform prospołecznych, które przy zachowaniu kapitalistycznego ustroju gospodarczego służyły wyrównywaniu nierówności społecznych. Jego rządy przypadły na czas rozwoju gospodarczego i umożliwiły awans społeczny dużym grupom ludności. Lula opuszczał urząd prezydencki z poparciem społecznym na poziomie 80%. Jego następcą została Dilma Rousseff. Lula planował ubieganie się o urząd prezydencki w 2018 roku.
Oskarżenia o korupcję.
W 2014 r. wszczęto śledztwo w sprawie korupcji wśród najwyższych urzędników państwowych, polityków i przedstawicieli wielkiego biznesu. Dwa lata później Lula także stał się obiektem śledztwa, które już wcześniej doprowadziło do skazania ponad 80 osób. 12 lipca 2017 r. został nieprawomocnie skazany za korupcję (przyjęcie łapówek wartych 1,2 mln dol.) na 9,5 roku więzienia. W chwili skazania był liderem sondaży przed wyborami prezydenckimi zaplanowanymi na 2018 rok. 24 stycznia 2018 roku sąd drugiej instancji podtrzymał wyrok skazujący, zwiększając karę do 12 lat i 1 miesiąca pozbawienia wolności. 8 kwietnia tego samego roku da Silva rozpoczął odsiadywanie wyroku 8 lat i 10 miesięcy pozbawienia wolności w więzieniu w Kurytybie.
Po tym jak pod koniec sierpnia 2018 r. sąd zakazał Luli startu w wyborach w związku z oskarżeniami o korupcję, 11 września ten wycofał się z wyborów prezydenckich i przekazał swoje poparcie Fernandowi Haddadowi, który był dotychczas jego kandydatem na wiceprezydenta. Po tym jak Sąd Najwyższy Brazylii orzekł, że przepisy kodeksu karnego przewidujące skierowanie skazanego do więzienia przed wyczerpaniem wszystkich możliwości odwoławczych są niezgodne z Konstytucją, 8 listopada 2019 r. da Silva został zwolniony z więzienia.
8 marca 2021 roku sędzia Sądu Najwyższego Edson Fachin unieważnił wyroki skazujące Lulę i orzekł, że wydział sądu w Kurytybie nie powinien był w ogóle prowadzić sprawy. W kwietniu 2021 r. to orzeczenie zostało potwierdzone przez większość Sądu Najwyższego Brazylii. W maju 2021 oświadczył, że będzie startował w wyborach powszechnych w 2022 roku o trzecią kadencję przeciwko urzędującemu prezydentowi Jairowi Bolsonaro.
Prezydent Brazylii (od 2023).
2 października 2022 roku odbyła się pierwsza tura wyborów, w której Lula zdobył 48,4% głosów, a Bolsonaro 43,2%. 30 października miała miejsce druga tura wyborów, w której Lula wygrał wybory, zdobywając 50,9% głosów, pokonując urzędującego prezydenta, który zdobył 49,1% głosów. 1 stycznia 2023 po raz trzeci objął urząd prezydenta Brazylii.

</doc>
<doc id="139410" url="https://pl.wikipedia.org/wiki?curid=139410" title="Bracia Lumiere">
Bracia Lumiere



</doc>
<doc id="139413" url="https://pl.wikipedia.org/wiki?curid=139413" title="Mantykora">
Mantykora

Mantykora lub Mantikora – legendarny, mityczny potwór podobny do Sfinksa oraz chimery. Wyobrażana jest jako lew z głową człowieka, skrzydłami smoka lub nietoperza oraz ogonem skorpiona. Według legend ogon mantykory zawierać miał silną truciznę, która zabijała w kilka chwil. Atakowała nim z ukrycia i pożerała zabitych ludzi w całości. 
Pochodzenie.
Mantykora pochodzi z Persji, gdzie jej nazwa ("Martyaxwar") oznaczała „jedzący ludzi” ("martya" – „człowiek” oraz "xwar" – „jeść”). Nazwa stworzenia do języka polskiego została zapożyczona z łaciny ("mantichora") – z kolei to słowo zostało zapożyczone z greckiego "mantikhoras" – błędnego tłumaczenia z perskiego. Persowie wymyślili to stworzenie, aby nastraszyć kupców próbujących użyć ich starego szlaku handlowego.
Opisy antyczne.
Mantykora opisywana była przez Pliniusza Starszego i Arystotelesa jako stworzenie z twarzą i uszami człowieka, szarymi oczami i czerwonym tułowiem, ogonem na podobieństwo żądła skorpiona i lwimi łapami; miała rozmiar lwa, trzy rzędy zębów i apetyt na ludzkie mięso.
Wyobrażenia na ziemiach polskich.
Na Pomorzu wyobrażenie mantykor można zobaczyć na stallach kanoników bazyliki katedralnej w Kołobrzegu oraz w strefie kapitelowej portalu północnego kościoła Zmartwychwstania Pańskiego w Drawsku Pomorskim. Mantykora została przedstawiona również w XVII wieku w pracach przyrodoznawcy i pisarza Joannesa Jonstonusa (Jana Jonstona).
Mantykora w popkulturze.
Postać mantykory pojawia się w grach komputerowych, takich jak serie: "Age of Wonders", "Disciples", "Heroes of Might and Magic Age of Mythology" i w seriach książek, gier i filmów o Wiedźminie, Harrym Potterze oraz Percym Jacksonie. Stwór pojawia się także w grze jako główny przeciwnik w ruinach babilońskich. Nawiązanie do mitycznej mantykory (ang. "manticore") pojawia się także w książkach z cyklu Honor Harrington autorstwa Davida Webera – w uniwersum tym istnieje Gwiezdne Królestwo Manticore wraz z należącą do niego jego stołeczną planetą Manticore. Królestwo wykorzystuje również postać mantykory jako swoje godło. Legendarnego potwora możemy spotkać w ostatniej części "Wojen Duszków". Postać mantykory można także ujrzeć w serialach: "Spadkobiercy tytanów", ' oraz w "Scooby Doo i Brygada Detektywów" oraz w horrorze '. Mantykora była również herbem sir Amory’ego Lorcha, jednego z bohaterów "Pieśni lodu i ognia" George’a R.R. Martina. Występuje też w grze "Age of Mythology". O Mantykorze jest 5 część suity Tarkus Emerson Lake &amp; Palmer. 

</doc>
<doc id="139414" url="https://pl.wikipedia.org/wiki?curid=139414" title="Auguste Lumiere">
Auguste Lumiere



</doc>
<doc id="139415" url="https://pl.wikipedia.org/wiki?curid=139415" title="Louis Lumiere">
Louis Lumiere



</doc>
<doc id="139416" url="https://pl.wikipedia.org/wiki?curid=139416" title="Auguste Lumière">
Auguste Lumière



</doc>
<doc id="139417" url="https://pl.wikipedia.org/wiki?curid=139417" title="Louis Lumière">
Louis Lumière



</doc>
<doc id="139418" url="https://pl.wikipedia.org/wiki?curid=139418" title="August Lumiere">
August Lumiere



</doc>
<doc id="139419" url="https://pl.wikipedia.org/wiki?curid=139419" title="Ludwik Lumiere">
Ludwik Lumiere



</doc>
<doc id="139420" url="https://pl.wikipedia.org/wiki?curid=139420" title="Wacław Gotfryd Hohenstein">
Wacław Gotfryd Hohenstein

Wacław Gotfryd baron Hohenstein (ur. pomiędzy 1602 a 1618, zm. po 1672).
Wacław Gotfryd był synem z pozamałżeńskiego związku księcia cieszyńskiego Adama Wacława i szlachcianki Małgorzaty Kostlachówny. Wcześnie osierocony przez ojca, znalazł się pod opieką matki. Pochodząc z nieformalnego związku rodziców nie miał prawa do księstwa cieszyńskiego. Po ojcu otrzymał wyłącznie majątek Marklowice. Dzięki staraniom swojej przyrodniej siostry Elżbiety Lukrecji 12 kwietnia 1640 został legitymizowany przez cesarza Ferdynanda III Habsburga. 8 maja 1640 cesarz dodatkowo podniósł Wacława Gotfryda do dziedzicznej godności barona Hohenstein. Początkowo baron przebywał często poza terenem księstwa, stan ten uległ zmianie w 1649, kiedy Wacław Gotfryd zakupił kamienicę w Cieszynie przyjmując prawo miejskie. W 1672 oddał Marklowice cesarzowi Leopoldowi I w zamian za prawo użytkowania ogrodu zamku książąt cieszyńskich i dziedzicznej renty w wysokości 400 guldenów rocznie. Baron posiadał z małżeństwa z nieznaną historykom kobietą syna Ferdynanda I. Nie wiadomo, kiedy zmarł – musiało to jednak nastąpić niedługo po 1672.

</doc>
<doc id="139422" url="https://pl.wikipedia.org/wiki?curid=139422" title="Fryderyk Barbarossa">
Fryderyk Barbarossa



</doc>
<doc id="139423" url="https://pl.wikipedia.org/wiki?curid=139423" title="Waldemar Kuczyński">
Waldemar Kuczyński

Marian Waldemar Kuczyński (ur. 22 listopada 1939 w Kaliszu) – polski ekonomista, dziennikarz, publicysta i polityk, w latach 1990–1991 minister przekształceń własnościowych.
Życiorys.
Okres PRL.
W 1958 złożył egzamin dojrzałości w I Liceum Ogólnokształcącym im. Adama Asnyka w Kaliszu. W latach 1959–1966 należał do Związku Młodzieży Socjalistycznej i Polskiej Zjednoczonej Partii Robotniczej. W latach 1960–1965 studiował na Uniwersytecie Warszawskim. W trakcie studiów pełnił funkcję II sekretarza POP PZPR na Wydziale Ekonomii Politycznej UW. Uczestniczył aktywnie w zebraniach utworzonego w 1962 z inicjatywy Karola Modzelewskiego Politycznego Klubu Dyskusyjnego. Od 1963 był inwigilowany przez funkcjonariuszy SB, na podstawie założonej dla niego sprawy operacyjnego rozpracowania (SOR) o kryptonimie „Rosomak”. Po ukończeniu studiów został asystentem na Wydziale Ekonomii UW. W 1966 został usunięty z PZPR i zwolniony z pracy na UW. Otrzymał nakaz pracy w Zakładach Mechanicznych „Ursus”. W 1968 uczestniczył w spotkaniach dyskusyjnych studentów i młodej inteligencji, w tym w spotkaniu z 4 marca 1968, na którym przygotowywano wiec w obronie relegowanych z UW studentów Adama Michnika i Henryka Szlajfera. Po wiecu, który odbył się 8 marca 1968, został 10 marca 1968 aresztowany. Zwolniono go po około pół roku.
W latach 1973–1978 pracował jako adiunkt w Instytucie Organizacji, Zarządzania i Ekonomiki Przemysłu Budowlanego. W styczniu 1977 podpisał jeden z listów domagających się powołania komisji sejmowej ds. zbadania okoliczności wystąpień robotniczych w czerwcu 1976. W 1978 należał do założycieli Towarzystwa Kursów Naukowych (TKN) i następnie był jego wykładowcą. W ramach TKN wydano jego pracę poświęconą polskiej polityce gospodarczej lat 60. i 70. zatytułowaną "Po wielkim skoku" (1979). Była to pierwsza kompleksowa i krytyczna ocena polityki ekonomicznej ekipy Edwarda Gierka. Publikował w wydawnictwach drugiego obiegu, głównie w „Biuletynie Informacyjnym” i „Robotniku”. W ramach represji w maju 1978 stracił pracę.
W sierpniu 1980 był sygnatariuszem apelu 64 intelektualistów do władz komunistycznych o podjęcie rozmów ze strajkującymi robotnikami. 24 sierpnia 1980 wszedł w skład Komisji Ekspertów przy Międzyzakładowym Komitecie Strajkowym (MKS) w Gdańsku. Od stycznia 1981 był formalnie członkiem Rady Programowo-Konsultacyjnej Komisji Krajowej NSZZ „Solidarność” i w tym charakterze należał do doradców związku. Od marca 1981 był członkiem organizującej się redakcji „Tygodnika Solidarność”, w którym kierował działem ekonomicznym, a od 1 czerwca 1981 był zastępcą redaktora naczelnego. Jako obserwator z ramienia NSZZ „Solidarność” uczestniczył w obradach Komisji Rządowej ds. Reformy Gospodarczej. Jesienią 1981 przygotował razem z Ryszardem Bugajem dla Komisji Programowej I Krajowego Związku Delegatów związku wariant programu gospodarczego, w którym stopniowe urynkowienie gospodarki łączono z silnym nadzorem społecznym i mocną ochroną grup najuboższych. W stanie wojennym został internowany (13 grudnia 1981) w Białołęce, a następnie w Jaworzu. Został zwolniony 12 lutego 1982 z powodu ciężkiej choroby córki. W sierpniu 1982 wyjechał do Francji wraz z córką celem kontynuacji jej leczenia. Pracował w École des hautes études en sciences sociales w Paryżu. Był też komentatorem Radia Wolna Europa, publicystą „Aneksu”, „Kultury” i nowojorskiego „Nowego Dziennika”.
III Rzeczpospolita.
Powrócił do Polski w lipcu 1989. Uczestniczył w tworzeniu rządu Tadeusza Mazowieckiego i opracowaniu jego programu. Zaproponował nowemu premierowi powołanie Leszka Balcerowicza na ministra finansów. We wrześniu tego samego roku został mianowany na podsekretarza stanu w Urzędzie Rady Ministrów jako szef zespołu doradców premiera. We wrześniu 1990 stanął na czele nowo powołanego Ministerstwa Przekształceń Własnościowych. Rozpoczął prywatyzację przedsiębiorstw państwowych, sprzedając w ofercie publicznej akcje pięciu pierwszych firm, przygotował utworzenie Giełdy oraz Komisji Papierów Wartościowych. Odszedł ze stanowiska wraz z całym gabinetem w styczniu 1991.
Był jednym z członków założycieli Unii Demokratycznej, a następnie Unii Wolności. Był członkiem ich prezydiów a także Rady Politycznej UW. Do czerwca 2005 należał do Partii Demokratycznej. Później pozostał bezpartyjny. Członek rady programowej Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego w Warszawie. W 2005 uzyskał z IPN potwierdzenie statusu osoby pokrzywdzonej działaniami komunistycznej bezpieki, a w 2018 z Urzędu do Spraw Kombatantów i Osób Represjonowanych potwierdzenie, że był działaczem opozycji antykomunistycznej represjonowanym z powodów politycznych. Od 2018 członek Rady Programowej Polskiej Fundacji im. Roberta Schumana oraz powołanego w tym samym roku Komitetu Obywatelskiego przy Lechu Wałęsie.
W latach 1999–2001 był głównym doradcą ekonomicznym premiera Jerzego Buzka. Z jego inicjatywy i pod jego kierownictwem powstał liczący ponad sześćset stron "Raport o stanie państwa i działaniach rządu w latach 1997–2001". Od 2002 do 2006 wykładał w Wyższej Szkole Bankowej w Poznaniu oraz Wyższej Szkole Humanistycznej w Pułtusku. W latach 2002–2005 zasiadał w działającej przy prezesie Rady Ministrów Radzie Strategii Społeczno-Gospodarczej.
Publikuje lub publikował m.in. w dziennikach „Gazeta Wyborcza” i „Rzeczpospolita”, tygodnikach „Wprost” i „Polityka” oraz w portalu Wirtualna Polska. Komentator wydarzeń gospodarczych i politycznych m.in. w Tok FM, TVN24 i Superstacji.
Życie prywatne.
Syn Mariana Kuczyńskiego (zamordowanego w maju 1941 w Bloku XI KL Auschwitz) oraz Marianny z domu Pecold. Po wojnie jego matka ponownie wyszła za mąż – za Władysława Radziejewskiego. Od 1966 mąż Haliny Flis-Kuczyńskiej, z którą ma troje dzieci: Macieja, Dorotę i Natalię.

</doc>
<doc id="139425" url="https://pl.wikipedia.org/wiki?curid=139425" title="Ferdynand I Hohenstein">
Ferdynand I Hohenstein

Ferdynand I baron Hohenstein (ur. po 1640 - zm. przed 1693).
Ferdynand I był jedynym synem barona Hohenstein Wacława Gotfryda i nieznanej historykom kobiety. Był więc wnukiem przedostatniego cieszyńskiego Piasta Adama Wacława. Po śmierci ojca, która nastąpiła po 1672 r. otrzymał w spadku tytuł barona i 400 guldenów rocznej renty. W bliżej nie wiadomym momencie baron ożenił się pochodzącą ze znanego niemieckiego rodu możnowładczego Anną Joanną Closen von Haidenburg, z którą doczekał się jednego syna Ferdynanda II. Ferdynand I z zawodu był oficerem w armii cesarskiej i podczas pełnienia służby zginął w nieznanym miejscu i czasie.

</doc>
<doc id="139427" url="https://pl.wikipedia.org/wiki?curid=139427" title="Mirosław Czech">
Mirosław Czech

Mirosław Czech, ukr. Мирослав Чех (ur. 16 grudnia 1962 w Wałczu) – polski polityk i dziennikarz ukraińskiego pochodzenia, poseł na Sejm II i III kadencji.
Życiorys.
W 1987 ukończył studia na Wydziale Historycznym Uniwersytetu Warszawskiego. Z zawodu dziennikarz, był m.in. redaktorem w Zakładzie Wydawniczym „Tyrsa” w Warszawie, a w latach 1990–1995 redaktorem naczelnym pisma „Zustriczi”.
W latach 1993–2001 sprawował mandat posła II i III kadencji z ramienia Unii Demokratycznej, a następnie Unii Wolności. W 1993 kandydował w Koszalinie, cztery lata później w Olsztynie, w obu wyborach był wybierany z listy ogólnopolskiej. W 2001 bez powodzenia ubiegał się o reelekcję w okręgu olsztyńskim.
Pełnił funkcję sekretarza generalnego Unii Wolności w latach 1997–2001 i Partii Demokratycznej – demokraci.pl w latach 2005–2006. Po porażce tej ostatniej partii w wyborach parlamentarnych w 2005 wycofał się z bieżącej polityki.
Komentator polityczny „Gazety Wyborczej” oraz radia Tok FM, zasiadł we władzach krajowych Związku Ukraińców w Polsce.

</doc>
<doc id="139428" url="https://pl.wikipedia.org/wiki?curid=139428" title="Kadłub">
Kadłub

Kadłub – część konstrukcji łącząca pozostałe części, zespoły i podzespoły wchodzące w skład tej konstrukcji.
Kadłub utrzymuje pozostałe części w określonym wzajemnym położeniu oraz przejmuje obciążenia działające na te części. Stanowi też osłonę chroniącą przed wpływami otoczenia. Małe kadłuby są nazywane korpusami.

</doc>
<doc id="139430" url="https://pl.wikipedia.org/wiki?curid=139430" title="Ferdynand II Hohenstein">
Ferdynand II Hohenstein

Ferdynand II baron Hohenstein (ur. w 1681 lub 1682, zm. 3 kwietnia 1706).
Ferdynand II był jedynym synem drugiego barona Hohenstein Ferdynanda I i baronówny Anny Joanny Closen von Haidenburg i jednocześnie po mieczu prawnukiem przedostatniego Piasta cieszyńskiego Adama Wacława. Po śmierci ojca odziedziczył tytuł barona Hohenstein i przyznaną jeszcze dziadkowi Wacławowi Gotfrydowi rentę wynoszącą rocznie 400 guldenów. W chwili śmierci ojca był jeszcze małoletni, znalazł się więc pod opieką matki, a potem też i ojczyma (1 marca 1693 Anna Joanna wyszła ponownie za mąż w Bratysławie za Jana Wilhelma von Walterkirchen zu Wolfstahl). Ferdynand II od urodzenia cierpiał na padaczkę, która stała się przyczyną jego przedwczesnej śmierci w wieku zaledwie dwudziestu czterech lat. Nie zdążył się ożenić i nie miał potomstwa. Jeżeli uznamy linię baronów Hohenstein za Piastów Ferdynand II był ostatnim znanym męskim przedstawicielem tej dynastii.
Patrylinealna linia pokrewieństwa.
Linia pokrewieństwa, ukazująca pochodzenie Ferdynanda II Hohenstein od Piasta, legendarnego protoplasty dynastii.

</doc>
<doc id="139431" url="https://pl.wikipedia.org/wiki?curid=139431" title="Paznokcie">
Paznokcie



</doc>
<doc id="139432" url="https://pl.wikipedia.org/wiki?curid=139432" title="Pazury">
Pazury



</doc>
<doc id="139433" url="https://pl.wikipedia.org/wiki?curid=139433" title="Złota proporcja">
Złota proporcja



</doc>
<doc id="139435" url="https://pl.wikipedia.org/wiki?curid=139435" title="Bruzda lodowcowa">
Bruzda lodowcowa

Bruzda lodowcowa – forma ukształtowania rzeźby terenu związana z erozyjnym działaniem lodowców. Powstaje w wyniku nacinania (rysowania) powierzchni skalnej przez niesione w obrębie lodu okruchy skalne. Występuje na terenach polodowcowych. Bruzdy mają głębokość od 1 cm do 0,5 m. W swej formie podobne do rys lodowcowych.

</doc>
<doc id="139446" url="https://pl.wikipedia.org/wiki?curid=139446" title="Zjełczenie">
Zjełczenie



</doc>
<doc id="139447" url="https://pl.wikipedia.org/wiki?curid=139447" title="Zakłady Metalowe „Dezamet”">
Zakłady Metalowe „Dezamet”

Zakłady Metalowe „Dezamet” SA – należące do Polskiej Grupy Zbrojeniowej SA przedsiębiorstwo produkcyjne z Nowej Dęby, wywodzące się z powstałej w 1939 Wytwórni Amunicji Nr 3, która została utworzona w ramach Centralnego Okręgu Przemysłowego (COP).
Po II wojnie światowej zakłady produkowały szeroki asortyment wyrobów z metalu, od czajników, żelazek, opiekaczy, przez silniki motocyklowe do amunicji. W latach 70. i 80. XX wieku przedsiębiorstwo należało do zjednoczenia Predom.
Obecnie w gałęzi cywilnej produkowane są sworznie, cięgna i inne podzespoły do maszyn, większa część produkcji trafia na eksport. ZM Dezamet SA jest przede wszystkim zakładem zbrojeniowym, produkującym granaty, naboje, pociski i bomby kasetowe. Pod koniec 2003 r. spółka została skonsolidowana w grupie kapitałowej Bumar Sp. z o.o. W 2004 r. zakład obchodził swoje 65-lecie. Przedsiębiorstwo cały czas się rozwija. Hale produkcyjne wzbogaciły się o nowoczesne obrabiarki numeryczne oraz inne urządzenia. Wyremontowano także biura, budynki itp.
W zakładach produkowany był m.in. granat ręczny RGO-88, a nadal wytwarzane są pociski artyleryjskie 60 mm, 98 mm moździerzowe i inne uzbrojenie. Produkty ZM Dezamet były i są używane przez żołnierzy Sił Zbrojnych RP w PKW Irak i PKW Afganistan.

</doc>
<doc id="139459" url="https://pl.wikipedia.org/wiki?curid=139459" title="Wrzenie cieczy">
Wrzenie cieczy



</doc>
<doc id="139460" url="https://pl.wikipedia.org/wiki?curid=139460" title="Barbara Skarga">
Barbara Skarga

Barbara Krystyna Skarga (ur. 25 października 1919 w Warszawie, zm. 18 września 2009 w Olsztynie) – polska filozofka specjalizująca się w historii filozofii nowożytnej, profesor nauk humanistycznych, wykładowca w Instytucie Filozofii i Socjologii Polskiej Akademii Nauk, członkini Polskiej Akademii Umiejętności i Towarzystwa Naukowego Warszawskiego. W czasie niemieckiej okupacji Polski łączniczka Armii Krajowej. Dama Orderu Orła Białego (1995). Patronka Fundacji na Rzecz Myślenia oraz nagrody za esej filozoficzny fundowanej przez tę Fundację.
Życiorys.
Urodziła się w Warszawie, wywodziła się z rodziny ziemiańskiej wyznania ewangelicko-reformowanego, dość luźno związanej ze swoim kościołem. Była córką Piotra i Haliny, jej siostrą była aktorka Hanna Skarżanka, zaś bratem – aktor Edward Skarga.
Studiowała filozofię na Uniwersytecie Stefana Batorego w Wilnie.
Była łączniczką w AK o pseudonimie Ewa. Kierowała tzw. zewnętrzną łącznością, tj. z Inspektoratami i bezpośrednio z brygadami w terenie. W 1944 aresztowana przez NKWD i skazana na 10 lat obozu pracy, więziona w obozie w Prawieniszkach na Litwie. Następnie została zesłana w głąb Rosji, w tym na Syberię. Była więziona m.in. w łagrze w Uchcie. Po z wyjściu z GUŁAGU otrzymała nakaz dożywotniego osiedlenia w kołchozie. Do Polski powróciła w 1955. Studia ukończyła w 1957 na Uniwersytecie Warszawskim, gdzie też uzyskała stopień naukowy doktora. W lutym 1978 została członkiem Towarzystwa Kursów Naukowych. Tytuł profesora nauk humanistycznych uzyskała w 1988. 19 maja 2008 odbyła się uroczystość odnowienia jej doktoratu.
Była przewodniczącą rady redakcyjnej rocznika „Etyka”. Została pochowana 25 września 2009 na cmentarzu ewangelicko-reformowanym w Warszawie (kwatera N-2-31).
Publikacje.
Autorka książek, m.in.:
Odznaczenia i wyróżnienia.
W 1995 została odznaczona przez Prezydenta RP Lecha Wałęsę Orderem Orła Białego "w uznaniu znamienitych zasług położonych dla Rzeczypospolitej Polskiej". Była członkiem Kapituły tego odznaczenia i Kanclerzem Orderu w latach 2001–2005. W październiku 2005 złożyła rezygnację z funkcji Kanclerza Orderu Orła Białego po wypowiedziach Lecha Kaczyńskiego, który stwierdził w trakcie swojej kampanii wyborczej, że niektóre osoby nagrodzone tym odznaczeniem przez Aleksandra Kwaśniewskiego są zasłużone dla PRL.
19 lutego 2000 przyznano jej tytuł doktora honoris causa Uniwersytetu Mikołaja Kopernika.
W 2003 otrzymała Nagrodę im. księdza Józefa Tischnera za książkę "Ślad i obecność""." 
W 2008 otrzymała Nagrodę Specjalną Zarządu Konfederacji Lewiatan.

</doc>
<doc id="139461" url="https://pl.wikipedia.org/wiki?curid=139461" title="Fiodor Berg">
Fiodor Berg

Fiodor Fiodorowicz Berg (ros. "Фёдор Фёдорович Берг", właśc. Friedrich Wilhelm Rembert von Berg; ur. 27 maja 1794 w Sangaste (gubernia inflancka, obecnie Estonia), zm. 18 stycznia 1874 w Sankt Petersburgu) – hrabia Wielkiego Księstwa Finlandii, generał kwatermistrz rosyjski. Od 1865 feldmarszałek. Geodeta.
Życiorys.
Pochodził z rodziny Niemców bałtyckich. Uczył się na Uniwersytecie w Dorpacie. W latach 20. XIX w. wykonał wojskowo-statystyczne opisanie Turcji. Kierował w latach 1823–1825 ekspedycją do Azji Środkowej. Na bazie materiałów z tej ekspedycji stworzono mapę. W latach 1828–1829 wykonał mapę północno-wschodniej części Bułgarii.
W 1831 brał udział w wojnie z Polską, dowodząc podczas szturmu na Warszawę natarciem w kierunku na Wolę. Awansowany do stopnia generała-lejtnanta pełnił obowiązki kwatermistrza armii stacjonującej w Królestwie Polskim.
Od 1843 jako generał kwatermistrz Sztabu Głównego Imperium Rosyjskiego kierował wykonaniem mapy Rosji w masztabie trzywiorstowym.
W 1853 dowódca wojsk w Estonii. Od 1855 generał gubernator Finlandii. W latach 1863–1874 ostatni namiestnik Królestwa Polskiego. Urzędował w Zamku Królewskim. Prezes Rady Stanu Królestwa Kongresowego
Stłumił powstanie styczniowe, prowadził politykę rusyfikacji Polski.
19 września 1863 powstańcy dokonali nieudanego zamachu na namiestnika, rzucając bombę z okna pałacu Zamoyskich na Krakowskim Przedmieściu w Warszawie. W odwecie Rosjanie zdemolowali budynek pałacu, wyrzucając na bruk m.in. fortepian Fryderyka Chopina znajdujący się w mieszkaniu siostry kompozytora Izabeli Barcińskiej. Fakt ten zainspirował Cypriana Kamila Norwida do napisania wiersza "Fortepian Szopena" (1865).
Fiodor Berg był odpowiedzialny za pacyfikację miejscowości, których mieszkańcy udzielili pomocy powstańcom styczniowym. 
Był luteraninem.

</doc>
<doc id="139463" url="https://pl.wikipedia.org/wiki?curid=139463" title="Substrat (chemia)">
Substrat (chemia)

Substrat – związek chemiczny, pierwiastek lub jon, który ulega przemianie w wyniku reakcji chemicznej.
Zwyczajowo substraty w równaniu reakcji chemicznej umieszcza się po lewej stronie, a produkty – po prawej. W definicji stałej równowagi chemicznej substraty są w mianowniku, a produkty – w liczniku wyrażenia.

</doc>
<doc id="139464" url="https://pl.wikipedia.org/wiki?curid=139464" title="Jełczenie">
Jełczenie

Jełczenie – procesy zachodzące spontanicznie w tłuszczach podczas ich długiego przechowywania. Jełczenie jest wynikiem utleniania kwasów tłuszczowych lub hydrolizy zawartych w tłuszczach wiązań estrowych.
Utlenianie tłuszczu zachodzi poprzez autooksydację. Jest to rodnikowa reakcja łańcuchowa, w której czynnikiem generującym wolne rodniki są cząsteczki tlenu. Sprzyja jej podwyższona temperatura i obecność światła słonecznego. Skutkiem tego procesu jest wytwarzanie się lotnych kwasów i aldehydów o nieprzyjemnym zapachu (tzw. jełczenie wonne). Na przykład jełczenie masła i związane z tym wydzielanie przykrego zapachu, polega na powstawaniu wolnego kwasu masłowego pod wpływem wody i enzymów.
Proces ten jest niepożądany z punktu widzenia przemysłu spożywczego, ponieważ zjełczałe tłuszcze są szkodliwe dla zdrowia. Przy daleko posuniętym procesie jełczenia mogą powstawać substancje toksyczne. Zniszczeniu ulegają egzogenne kwasy tłuszczowe (NNKT) i witaminy. NNKT, jako kwasy wielonienasycone są najbardziej narażone na utlenienie, wskutek czego tracą swoje właściwości biologiczne. Ponadto, tłuszcz utleniony może niszczyć wartościowe składniki pokarmowe zawarte w innych produktach żywnościowych, z którymi się styka np.: biotynę, ryboflawinę, kwas askorbinowy, kwas pantotenowy. Tłuszcz utleniony wchodzi również w interakcję z białkami, tworzy nierozpuszczalne polimery zmniejszające przyswajalność białek. Zjełczałe tłuszcze na skutek eliminowania witaminy E, selenu i niektórych aminokwasów prowadzą do wystąpienia dystrofii mięśni szkieletowych, a także serca.
Aby zapobiegać jełczeniu tłuszczów, należy przechowywać je w chłodnych i suchych warunkach, bez dostępu światła słonecznego. Na skalę przemysłową zapobiega się temu procesowi poprzez zastosowanie antyoksydantów i kwasów.

</doc>
<doc id="139465" url="https://pl.wikipedia.org/wiki?curid=139465" title="Równanie reakcji chemicznej">
Równanie reakcji chemicznej



</doc>
<doc id="139466" url="https://pl.wikipedia.org/wiki?curid=139466" title="Pilotaż (lotnictwo)">
Pilotaż (lotnictwo)

Pilotaż – kierowanie i manewrowanie statkami powietrznymi.
Rodzaje pilotażu.
W przypadku statków powietrznych rozróżnia się (umownie):
Pilotaż dzieli się również na indywidualny i grupowy.
W przypadku statków kosmicznych załogowych pilotaż polega na ścisłej współpracy pilota, pokładowych urządzeń sterujących i naziemnych stacji kierowania lotem.
W Polsce.
Pierwszy w Polsce lot balonu załogowego odbył się zaś 10 maja 1789. Z ogrodu Foksal w Warszawie, w obecności króla Stanisława Augusta Poniatowskiego, wystartował aerostat pilotowany przez Francuza Jeana Pierre’a Blancharda (1753–1809), który wzniósł się na wysokość 2 km, a po 45 minutach wylądował w Białołęce. Francuz ponownie wzleciał podczas pobytu w Warszawie dnia 14 maja 1790 roku. W locie tym brał udział również podróżnik oraz pisarz znany z powieści "Rękopis znaleziony w Saragossie" Jan Potocki. Został on pierwszym w historii polskim aeronautą, który wzniósł się w powietrze.
Ośrodkami dydaktyczno-naukowymi kształcącymi zawodowych pilotów w Polsce są dla pilotów cywilnych: Lotnicza Akademia Wojskowa w Dęblinie (szkoląca również pilotów wojskowych), Politechnika Poznańska, Politechnika Śląska, Politechnika Rzeszowska i Państwowa Akademia Nauk Stosowanych w Chełmie.

</doc>
<doc id="139471" url="https://pl.wikipedia.org/wiki?curid=139471" title="Jan Tadeusz Lubomirski">
Jan Tadeusz Lubomirski

Jan Tadeusz Lubomirski herbu Szreniawa bez Krzyża (ur. 24 lub 28 października 1826 w 
Stanisławowie koło Dubrowny, zm. 7 kwietnia 1908 w Warszawie) – książę, działacz społeczny, historyk, encyklopedysta, przewodniczący Komisji Kwalifikacyjnej (Wydziału Prawodawczego) Rządu Narodowego powstania styczniowego, członek Towarzystwa Rolniczego w Królestwie Polskim.
Życiorys.
Syn Eugeniusza Lubomirskiego. Po stracie rodziców z rozkazu cara Mikołaja I trafił do korpusu paziów, a następnie do Liceum Aleksandryjskiego (Царскосельский лицей) w Petersburgu. Po odbyciu służby wojskowej w Gwardii Konnej wyjechał do Francji i Anglii na dalsze studia. Po powrocie do Polski na stałe zamieszkał w Warszawie i poświęcił się działalności charytatywnej, zwłaszcza w kołach rzemieślniczych. W 1856 został naczelnikiem sekcji ochron Towarzystwa Dobroczynności, stał też na czele Towarzystwa Kredytowego Miejskiego.
W 1862 mianowany został członkiem Rady Wychowania. W czasie powstania styczniowego pracował w wydziale spraw zagranicznych Rządu Narodowego. W 1865 został wybrany prezesem Warszawskiego Towarzystwa Dobroczynności.
Z żoną Marią Zamoyską miał trzech synów (między innymi Zdzisława) i pięć córek. Był właścicielem majątku w Małej Wsi.
Działalność publicystyczna.
Był także encyklopedystą piszącym hasła do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii. Był również inicjatorem oraz współwydawcą Encyklopedii Wychowawczej oraz Encyklopedii rolnictwa i wiadomości związek z nim mających.
Oddawał się również badaniom naukowym nad społeczno-gospodarczą historią Polski. Napisał: "Rolnicza ludność w Polsce od w. XVI. do XVIII." (1857–1858), "Trzy rozdziały z dziejów skarbowości 1507–1532" (1868), wydał "Kodeks dyplomatyczny Księstwa Mazowieckiego" (1863), "Księgę Ziemi Czerskiej" (1879) i in.

</doc>
<doc id="139472" url="https://pl.wikipedia.org/wiki?curid=139472" title="Ovowegetarianizm">
Ovowegetarianizm



</doc>
<doc id="139473" url="https://pl.wikipedia.org/wiki?curid=139473" title="Fruktorianizm">
Fruktorianizm



</doc>
<doc id="139474" url="https://pl.wikipedia.org/wiki?curid=139474" title="Wrzenie">
Wrzenie



</doc>
<doc id="139476" url="https://pl.wikipedia.org/wiki?curid=139476" title="Akrobacja lotnicza">
Akrobacja lotnicza

Akrobacja lotnicza – pilotowanie statków powietrznych (samolotów, szybowców, śmigłowców) lub ich grup (akrobacja zespołowa), polegające na wykonywaniu figur. Akrobację lotniczą zalicza się do sportów lotniczych.
Figury te, to manewry statku powietrznego dokonywane przy użyciu sterów i ciągu zespołu napędowego zazwyczaj nie stosowane w zwykłych lotach. Następujące po sobie figury akrobacji lotniczej określane są jako wiązanka. Samoloty wyposażane są w wytwornice dymu, dzięki którym pozostawiają w powietrzu ślad dymny utrzymujący się około kilkanaście sekund.
Typy akrobacji.
W zależności od stopnia trudności akrobacja lotnicza dzieli się na normalną (Basic), średnią (Medium), wyższą (Advanced) i wyczynową (Unlimited).
Akrobacja normalna (nazywana również podstawową) to nauka figur takich jak pętla, ranwers, zwrot bojowy, korkociąg, zakręty na wznoszeniu i przeciągnięcia dynamiczne.
Program akrobacji średniej zawiera podstawowe figury wraz z tak zwanymi beczkami i pierwszymi lotami plecowymi. Największy nacisk kładzie się na obroty wokół osi podłużnej oraz wszystkie rodzaje beczek (sterowane, szybkie, wolne). Dochodzą figury łączone (np. Immelman - półpętla i półbeczka) i im podobne.
Akrobacja wyższa to wszystkie figury wykonywane w akrobacji normalnej i średniej, ale w locie odwróconym (plecowym). Występują tam głównie przeciążenia ujemne. Naukę akrobacji wyższej zaczyna się od nauki zakrętów, a następnie figur łączonych. Ten rodzaj akrobacji wykonuje się, używając samolotów takich jak Extra 300, posiadających dużą rezerwę mocy. Do podstawowej i średniej akrobacji można szkolić się na samolotach o mniejszej rezerwie mocy i jednocześnie tańszych, takich jak Zlin 526f.
Najwyższy poziom akrobacji znany jest również jako latanie wyczynowe. Na najwyższym poziomie akrobacji istotne są kąty, piony, a wykonywane figury są ściśle ograniczone czasowo. Kolejne stopnie kwalifikacji pilotów to obniżanie wysokości minimalnej podczas wykonywania akrobacji.
W innym podziale wyróżnia się akrobację klasyczną (występują w niej przeciążenia dodatnie) i odwróconą (występują w niej przeciążenia ujemne).
Akrobacja zespołowa.
Akrobacja lotnicza może być pojedyncza – gdy wykonuje ją jeden samolot lub szybowiec, oraz grupowa – wykonywana przez zespół akrobacji lotniczej.
Do wykonania akrobacji lotniczej zespołowej konieczne jest opanowanie umiejętności akrobacji indywidualnej oraz pilotażu w lotach grupowych odbywających się w ustalonych szykach. Na czele szyku leci tzw. prowadzący.
Podstawowymi szykami w akrobacji lotniczej zespołowej są:
Specjalnymi lotami grupowymi są np. układy literowe (napisy).

</doc>
<doc id="139477" url="https://pl.wikipedia.org/wiki?curid=139477" title="Laktovowegetarianizm">
Laktovowegetarianizm



</doc>
<doc id="139478" url="https://pl.wikipedia.org/wiki?curid=139478" title="Ethne (typ polis)">
Ethne (typ polis)

Ethne – osiedle typu miejskiego w starożytności, występujące głównie na terenie Macedonii i Tesalii (choć nie tylko), będące pewnym odpowiednikiem greckiej polis. W odróżnieniu od niej, ethne cechowała ograniczona autonomia wewnętrzna realizowana pod nadzorem królewskiego komisarza, a typowym ustrojem miasta była oligarchia lub system arystokratyczny. Ethne nie stanowiła więc odrębnego organizmu politycznego, ale formę zarządzania miastami w niektórych rejonach świata greckiego. Dzięki temu starożytna Macedonia uniknęła rozdrobnienia politycznego cechującego starożytną Grecję.

</doc>
<doc id="139479" url="https://pl.wikipedia.org/wiki?curid=139479" title="Maksymilian Grecki">
Maksymilian Grecki

Maksymilian Grecki (ur. 26 września 1841 w Poznaniu, zm. 3 kwietnia 1870 tamże) – polski kompozytor i pianista.
Życiorys.
Był synem Michała, organisty przy poznańskim kościele farnym i nauczyciela muzyki, oraz Albertyny z Wimerów. Kształcił się w gimnazjum Marii Magdaleny w Poznaniu, następnie uzyskał stypendium Towarzystwa Naukowej Pomocy im. Marcinkowskiego i wyjechał na studia muzyczne do Lipska. Studiował u F. Brendla (kompozycję) i I. Moschelesa (fortepian). Kontynuował naukę w Instytucie Muzycznym w Warszawie. Z powodu złej sytuacji materialnej (oraz pogarszającego się stanu zdrowia) przerwał studia, powrócił do Poznania, utrzymywał się z lekcji muzyki. Zmarł na gruźlicę przed ukończeniem 30. roku życia.
Komponował pieśni solowe (do tekstów znanych polskich poetów) oraz utwory na fortepian, m.in. nawiązujące do Chopina mazurki. Na jubileusz 25-lecia Towarzystwa Naukowej Pomocy (1866) skomponował "Pieśń wiary" (do słów Kornela Ujejskiego). Publikował prace teoretyczne o muzyce, m.in. o Moniuszce (w piśmie „Sobótka”).
Pochowany na Cmentarzu Zasłużonych Wielkopolan w Poznaniu.

</doc>
<doc id="139482" url="https://pl.wikipedia.org/wiki?curid=139482" title="Christian Mortensen">
Christian Mortensen

Thomas Peter Thorvald Christian Ferdinand Mortensen, znany jako Christian Mortensen (ur. 16 sierpnia 1882 w Skårup, zm. 25 kwietnia 1998 w San Rafael, Kalifornia) – Duńczyk, osiadły w USA, znany z długowieczności.
Wiek, który osiągnął Christian Mortensen – 115 lat i 252 dni, przez ponad 14 lat był najdłuższym okresem życia mężczyzny, wobec którego zastrzeżeń nie mają badacze długowieczności (szczególnie związani z ośrodkiem amerykańskim "Gerontology Research Group"). 28 grudnia 2012 jego rekord długowieczności mężczyzn pobił Jirōemon Kimura. Przez pewien czas za najstarszego mężczyznę w historii uważano Japończyka Shigechiyo Izumiego (1865?–1986), który miał dożyć 120 lat i 237 dni. Wiek Izumiego jest jednak kwestionowany (w rzeczywistości mógł żyć jedynie 105 lat). Mortensen był pierwszym mężczyzną, który osiągnął 115 lat, a jego wiek został w pełni zweryfikowany. Oprócz Emiliano Mercado del Toro i Jirōemona Kimury jest jedynym mężczyzną w historii, który osiągnął 115 lat, drugim po Mathew Beardzie, który dożył 114 lat.
Wśród dokumentów potwierdzających długość życia Duńczyka jest metryka chrztu z 26 grudnia 1882, wpisy z duńskich spisów powszechnych z 1890 i 1901, potwierdzenie bierzmowania z 1896.
Życiorys.
Christian Mortensen urodził się jako syn krawca, w miejscowości Skårup, w pobliżu miasta Skanderborg w Danii. Mając 16 lat w 1898 zaczął pracę jako czeladnik krawiecki, następnie pracował na roli jako parobek.
W 1903 Mortensen wyemigrował do USA, gdzie pozostał do końca życia. Osiadł w Chicago, gdzie miał krewnych. Imał się wielu zajęć, był m.in. robotnikiem w fabryce konserw oraz mleczarzem. Istnieją spekulacje na temat orientacji seksualnej Mortensena, rozwiódł się bowiem z żoną po niespełna 10 latach małżeństwa. Nie mieli dzieci, a Mortensen nigdy później się nie ożenił, przez co podejrzewano go o homoseksualizm. Sam w wywiadach przyznawał, że nie interesował się kobietami. W 1950 po przejściu na emeryturę zamieszkał w pobliżu Galveston Bay w Teksasie. W 1978 w wieku 96 lat przeniósł się do domu starości w San Rafael, w stanie Kalifornia, gdzie pozostał aż do swojej śmierci w 1998.
Tytuł najstarszego żyjącego mężczyzny przyznano mu 20 stycznia 1994, po śmierci Hiszpana Josepa Armengola Jovera.
Christian Mortensen preferował dietę wegetariańską. Był również miłośnikiem cygar. Podkreślał, że palenie z umiarem nie jest szkodliwe. Pod koniec życia był całkowicie niewidomy. Siedział jedynie na wózku inwalidzkim i słuchał radia.
Po śmierci Mortensena 25 kwietnia 1998 tytuł najstarszego mężczyzny przeszedł na czarnoskórego Amerykanina Johnsona Parksa. W chwili śmierci uważany był za drugiego najstarszego człowieka na świecie za Amerykanką Sarah Knauss.
Na liście udokumentowanych przypadków długowieczności, prowadzonej przez "Gerontology Research Group", Mortensen zajmuje 19. miejsce. Przysługuje mu tytuł najstarszego człowieka w historii Danii, oraz krajów nordyckich. 13 grudnia 2012 jego rekord najstarszego emigranta w historii pobiła Dina Guerri-Manfredini, Włoszka osiadła w USA.

</doc>
<doc id="139484" url="https://pl.wikipedia.org/wiki?curid=139484" title="Związek Młodzieży Polskiej „Zet”">
Związek Młodzieży Polskiej „Zet”

Związek Młodzieży Polskiej „Zet” (ZMP „Zet”, „Zet”) – konspiracyjna organizacja polskiej młodzieży akademickiej działająca w trzech zaborach.
Struktura organizacyjna.
Stosowano strukturę trzystopniową. Stopień niższy nie wiedział o istnieniu wyższego:
Oddziały.
Powstawały we wszystkich ważniejszych uczelniach, w których uczyła się polska młodzież:
Centralizacja mieściła się najpierw w Zurychu, a potem w Warszawie.

</doc>
<doc id="139488" url="https://pl.wikipedia.org/wiki?curid=139488" title="Kąty Rybackie">
Kąty Rybackie

Kąty Rybackie (niem. "Bodenwinkel") – wieś w Polsce położona w województwie pomorskim, w powiecie nowodworskim, w gminie Sztutowo na Mierzei Wiślanej i niewielkim fragmencie Żuław Wiślanych przy drodze wojewódzkiej nr 501, w Parku Krajobrazowym „Mierzeja Wiślana”.
Położenie.
Kąty Rybackie znajdują się na terenie Mierzei Wiślanej na zachodnim brzegu Zalewu Wiślanego, w odległości 56 km od Gdańska, a 17 km od Krynicy Morskiej. W latach 1975–1998 miejscowość administracyjnie należała do województwa elbląskiego.
Wieś w całości leży w Parku Krajobrazowym „Mierzeja Wiślana” oraz siedliskowym obszarze Natura 2000 Zalew Wiślany i Mierzeja Wiślana PLH280007, a częściowo również w obszarze ptasim Zalew Wiślany PLB280010. Znajdują się tam szerokie, piaszczyste plaże oraz rezerwat przyrody „Kąty Rybackie”, który chroni jedną z największych w Europie kolonię lęgową kormorana czarnego. Zarówno sam rezerwat, jak i atrakcyjne położenie nad Zalewem Wiślanym dały podstawy do rozbudowania tu pokaźnej infrastruktury turystycznej i uczynienia z miejscowości popularnego ośrodka turystyczno-wypoczynkowego.
Historia.
Po I rozbiorze Polski Kąty Rybackie zostały zaanektowane przez Prusy. W latach 1773–1918 Kąty Rybackie podlegały administracji zaboru pruskiego, w 1919 znalazły się na terenie Wolnego Miasta Gdańska. 1 września 1939 zostały włączone do III Rzeszy, a wiosną 1945 znalazły się ponownie w Polsce. Obecną nazwę wsi zatwierdzono administracyjnie 12 listopada 1946.
W 1945 miejscowość znalazła się na trasie Żuławskiej Kolei Dojazdowej prowadzącej do Krynicy Morskiej. W 1953 r. rozpoczęto likwidację linii kolejowej Sztutowo – Nowa Karczma.
Transport wodny.
We wsi znajduje się port morski i dwie przystanie morskie (nad Bałtykiem i nad Zalewem Wiślanym).

</doc>
<doc id="139491" url="https://pl.wikipedia.org/wiki?curid=139491" title="Atmosfera ochronna">
Atmosfera ochronna

Atmosfera ochronna - pojęcie używane w nauce i technice (technologii) oznacza odpowiednio dobrany gaz (lub mieszaninę gazów) nie wpływający na zjawisko fizyczne lub chemiczne i umożliwiający niezaburzony przebieg jakiegoś konkretnego rodzaju procesu. W zależności od potrzeby stosuje się atmosferę statyczną lub przepływ gazu.
Przykłady:

</doc>
<doc id="139492" url="https://pl.wikipedia.org/wiki?curid=139492" title="Róża sina">
Róża sina

Róża sina ("Rosa dumalis" Bechst. em. Boulenger) – gatunek krzewu należący do rodziny różowatych. Występuje pospolicie na obszarach umiarkowanych i ciepłych półkuli północnej. Występują prawie w całej Europie, w tym dość pospolicie na terenie Polski.
Biologia i ekologia.
Nanofanerofit. Siedlisko: miedze, przydroża, skraje lasów, zarośla. Kwitnie w czerwcu.

</doc>
<doc id="139493" url="https://pl.wikipedia.org/wiki?curid=139493" title="Monodia akompaniowana">
Monodia akompaniowana

Monodia akompaniowana – gatunek monodii, styl śpiewu solowego przeznaczony na jeden głos z towarzyszeniem instrumentu.
Początków "monodii akompaniowanej" można szukać w starożytności (np. w muzyce starogreckiej), podobny styl istniał także w średniowieczu (na przykład canzony z towarzyszeniem lutni). W epoce renesansu pieśni i madrygały monodyczne zostały zdominowane przez muzykę polifoniczną. 
Pod koniec XVI wieku włoska grupa muzyków i uczonych - Camerata florencka - zaczęła propagować styl monodyczny postulując powrót do tradycji antycznej, ale z towarzyszeniem basso continuo. W ten sposób na przełomie XVI i XVII wieku powstała nowożytna "monodia akompaniowana". Był to śpiew lub śpiewna deklamacja z akompaniamentem rozłożonych akordów instrumentu strunowego (lutni, chitarrone, później klawesynu). Ten styl stał się podstawą do stworzenia w epoce baroku wielkich form wokalnych – opery, oratorium, kantaty.

</doc>
<doc id="139495" url="https://pl.wikipedia.org/wiki?curid=139495" title="Wacław II (ujednoznacznienie)">
Wacław II (ujednoznacznienie)



</doc>
<doc id="139499" url="https://pl.wikipedia.org/wiki?curid=139499" title="Róża rdzawa">
Róża rdzawa

Róża rdzawa, róża szkocka ("Rosa rubiginosa" L.) – gatunek krzewu należący do rodziny różowatych. Pochodzi z Europy i Bliskiego Wschodu (Iran, Irak, Turcja), rozprzestrzenił się także w Australii i Nowej Zelandii, Ameryce Północnej, a nawet w Ameryce Południowej i Afryce. Występuje również w Polsce i jest dość pospolity. 

</doc>
<doc id="139500" url="https://pl.wikipedia.org/wiki?curid=139500" title="Miss Universe">
Miss Universe

Miss Universe – międzynarodowy konkurs piękności organizowany od 1952 roku. Został założony przez kalifornijską firmę odzieżową Pacific Mills. Widowisko należało do Kayser-Roth, a następnie Gulf and Western Industries. W latach 1996–2015 konkurs organizował Donald Trump. Miss Universe, obok Miss World, jest jednym z dwóch najbardziej prestiżowych konkursów piękności.
Historia.
Zwyciężczyni „Miss America 1951”, Yolande Betbeze, nie wyraziła zgody na pozowanie w stroju kąpielowym głównemu sponsorowi – Catalina Swimwear. W rezultacie, firma odzieżowa Pacific Mills odstąpiła od konkursu Miss America i ustanowiła 2 nowe konkursy: Miss USA i Miss Universe. Pierwszy konkurs piękności Miss Universe odbył się w kalifornijskim Long Beach, w 1952 roku. Wygrała go Armi Kuusela z Finlandii, została Miss Universe 1953 (do roku 1958 każda zwyciężczyni otrzymywała tytuł, w którym data była późniejsza od roku bieżącego).
Uroczystość została po raz pierwszy wyemitowana w telewizji przez kanał CBS w 1955 roku. Od 2003 r. prawa do transmisji posiada NBC. Główna gala odbywała się w Stanach Zjednoczonych do roku 1972, kiedy to odbyła się w mieście Dorado na Portoryko. Od tamtej chwili finał odbywa się co roku gdzie indziej.
Sukcesy Polek.
Miss Universe:
Polska jeszcze nie wygrała tego konkursu.
Finalistki:
Półfinalistki:
Miss Koleżeńskości:

</doc>
<doc id="139501" url="https://pl.wikipedia.org/wiki?curid=139501" title="Beryllonit">
Beryllonit

Beryllonit – minerał, jego nazwa związana jest z obecnością berylu w minerale.
Charakterystyka.
Właściwości.
Teoretycznie zawiera: 24,41% Na2O, 19,7% BeO, 55,89% P2O5.
Tworzy kryształy słupkowe, tabliczkowe lub bipiramidalne. Niekiedy tworzy zbliźniaczenia, jest minerałem kruchym. Występuje tylko jako grupa kryształów.
Inne właściwości:
Występowanie.
Jest minerałem pegmatytowym występującym bardzo rzadko, zwykle w postaci bezbarwnych lub białych kryształów.
Współwystępuje z apatytem, berylem, kasyterytem, kwarcem dymnym.
Miejsca występowania: USA, Finlandia, Zimbabwe.
Zastosowanie.
W jubilerstwie bardzo rzadko. Szlifowane kamienie mogą osiągać masę 5 ct. Większe okazy są słabo przeświecające.

</doc>
<doc id="139507" url="https://pl.wikipedia.org/wiki?curid=139507" title="Lula da Silva">
Lula da Silva



</doc>
<doc id="139509" url="https://pl.wikipedia.org/wiki?curid=139509" title="Brazylianit">
Brazylianit

Brazylianit – niedawno odkryty (1944 r.), minerał pegmatytowy. Nazwa pochodzi od miejsca występowania (Brazylia). Wyglądem przypomina chryzoberyl i żółte odmiany berylu. 
Charakterystyka.
Właściwości.
Może zawierać wtrącenia w postaci niewielkich, wydłużonych, zielonych kryształów turmalinu, blaszki muskowitu lub wtrącenia płynne.
Inne właściwości:
Występowanie.
Występuje głównie w pustkach pegmatytów granitowych, gdzie towarzyszą mu lazulit i apatyt.
Miejsca występowania: Brazylia – w pobliżu Conselheira Pena (Bahia), USA – New Hampshire
Zastosowanie.
W jubilerstwie stosowany rzadko, gdyż są kryształy są bardzo spękane. W amerykańskim Museum Historii Naturalnej w Nowym Jorku znajdują się dwa okazy: jeden ważący 19 ct został oszlifowany podobnie jak brylant; drugi 23-karatowy ma szlif szmaragdowy.

</doc>
<doc id="139514" url="https://pl.wikipedia.org/wiki?curid=139514" title="Dźwig okrężny">
Dźwig okrężny

Dźwig okrężny, paternoster, winda paciorkowa – dźwig, który pracuje jak przenośnik kubełkowy: składa się z szeregu otwartych kabin (zwykle dwuosobowych) połączonych w łańcuch, poruszających się z niewielką prędkością (0,30 – 0,45 m/s) w zamkniętej pętli w ruchu ciągłym (bez zatrzymywania się), gdy jedna strona porusza się w kierunku do góry, to druga – do dołu.
Zastosowanie.
Dźwigi typu paternoster były popularne w pierwszej połowie XX wieku, kiedy mogły przewozić więcej pasażerów niż standardowe dźwigi. W kontynentalnej Europie były stosowane szczególnie w budynkach użyteczności publicznej.
Urządzenia takie znajdowały się np. w Gliwicach na terenie zakładów Bumar Łabędy, w Zabrzu w budynku Urzędu Miejskiego, w Katowicach w tzw. „Drapaczu chmur” oraz w budynku Dyrekcji Północnej DOKP w Gdańsku. Funkcjonują jeszcze:
Współczesność.
 ze względu na dostęp dla osób z niepełnosprawnością takie urządzenia wychodzą z użycia, chociaż w ocenie Urzędu Dozoru Technicznego są one bezpieczne. Eksploatuje się tylko stare urządzenia, których liczba maleje.
Nazwa "paternoster" (w języku łacińskim „Ojcze Nasz”) została zapożyczona poprzez analogię do sznura modlitewnego paternoster.

</doc>
<doc id="139515" url="https://pl.wikipedia.org/wiki?curid=139515" title="Gąsawka">
Gąsawka

Gąsawka – rzeka w Polsce, lewy dopływ Noteci o długości 56,97 km.
Wypływa z jeziora Głęboczek Wielki w południowo-wschodniej części powiatu żnińskiego. Przepływa przez pałuckie jeziora oraz miejscowości Żnin, Szubin i Rynarzewo, w okolicy którego uchodzi do Noteci.
Przy ujściu rzeki do Jeziora Oćwieckiego zlokalizowana jest ścieżka przyrodniczo-leśna "Dolina Rzeki Gąsawki", o długości 1,8 km.

</doc>
<doc id="139517" url="https://pl.wikipedia.org/wiki?curid=139517" title="Paternoster">
Paternoster



</doc>
<doc id="139519" url="https://pl.wikipedia.org/wiki?curid=139519" title="Czerwonogród">
Czerwonogród

Czerwonogród, Krystynopol (ukr. Червоноград, "Czerwonohrad"; Кристинопіль, "Krystynopil") – miasto na Ukrainie, w obwodzie lwowskim, stolica rejonu czerwonogrodzkiego, 9 km na południe od miasta Sokal, 15 km na wschód od granicy z Polską, u ujścia Sołokiji do Bugu. Do 1951 miasto znajdowało się w granicach Polski.
Nazwa.
Do 1951 miasto nosiło nazwę "Krystynopol" na pamiątkę Krystyny z Lubomirskich Potockiej, żony założyciela miasta Feliksa Kazimierza Potockiego.
Nazwa "Czerwonogród" nadana w czasach ZSRR miała na celu nawiązanie do pobliskich Grodów Czerwieńskich, z którymi jednak miasto nie miało nic wspólnego. Poza tym podobną nazwę nosił już gród Czerwonogród nad Dniestrem w obwodzie tarnopolskim.
Obecnie część mieszkańców, w tym czołowi urzędnicy, postulują powrót do dawnej nazwy.
Historia.
W 1692 Feliks Kazimierz Potocki – hetman wielki koronny i wojewoda krakowski – założył na części ziem dzisiejszego Czerwonogrodu miasteczko, które nazwał dla uczczenia swojej żony Krystyny z Lubomirskich – Krystynopolem i uczynił z niego swoją główną siedzibę (poprzednią rezydencja hetmana znajdowała się w miasteczku Tartaków). W tym samym roku Potocki ufundował też drewniany kościół katolicki św. Ducha, który wkrótce spłonął, oraz pierwszy klasztor. Z końcem XVII w. powstał także pierwszy pałac.
Syn Feliksa, Józef Felicjan Potocki, w 1703 wzniósł nowy murowany kościół, który po II wojnie światowej i wysiedleniu z tutejszych terenów Polaków popadł w ruinę, a w 1988 został przekazany prawosławnym i przez nich wyremontowany, obecnie jest użytkowany jako cerkiew. Kolejny właściciel Krystynopola – syn Józefa, Franciszek Salezy Potocki – wzniósł w latach 1756–1762 na miejscu starego, nowy murowany pałac zwany zamkiem. Za jego czasów w mieście znajdował się już klasztor bernardynów, swoją architekturą współgrający z miejscowym pałacem. Franciszek Salezy był także fundatorem cerkwi św. Jura i klasztoru Bazylianów.
W 1781 jego syn, Szczęsny Potocki, sprzedał Krystynopol i przynależne doń dobra, gdyż w 1772 roku znalazły się one w wyniku rozbioru Polski we władaniu austriackim, a sam przeniósł się z rodziną do Tulczyna na Podolu. Od tego czasu Krystynopol przechodził z rąk do rąk. Nabywcą po Potockich został Adam Poniński, marszałek sejmu z lat 1773–1775, a później Krystynopol stanowił własność m.in. Starzeńskich i Fuchsów. W XIX wieku miasto i okolice należały do rodziny Wiśniewskich, mających duże wpływy na dworze cesarskim. 29 grudnia 1876 Tadeusz Stanisław Wiśniewski herbu Prus I otrzymał tytuł hrabiowski, był też szambelanem C.K. W 1890 miasto liczyło 3565 mieszkańców, w tym 2722 Żydów. Miasto w rękach rodziny Wiśniewskich pozostawało do roku 1936.
Podczas I wojny światowej miasteczko zostało bardzo zniszczone, uszkodzono i zdewastowano także zamek Potockich, w którym żołnierze wyrwali drzwi, okna, kaflowe piece i schody.
W okresie międzywojennym Krystynopol znajdował się w granicach II Rzeczypospolitej, w powiecie sokalskim w województwie lwowskim. W 1921 r. liczył 2809 mieszkańców, w tym Polaków 1876 osób, Żydów 754 i Rusinów 209. We wrześniu 1939 zajęty przez Sowietów, ale na mocy tajnego protokołu do Paktu Ribbentrop-Mołotow przekazany Niemcom. W listopadzie tegoż roku z rąk nacjonalistów ukraińskich zginął Jan Podhorecki, komendant powiatowy Policji Państwowej, a w 1943 r. Antoni Burczycki, naczelnik poczty. Do końca 1945 r. banderowcy zabili 1łącznie 54 Polaków. Podczas okupacji niemal cała żydowska społeczność została zamordowana w obozie zagłady w Bełżcu. 19 lipca 1944 Krystynopol został zdobyty przez Armię Czerwoną i wkrótce potem przekazany pod władzę Polski, a w pierwszych latach powojennych był miejscowością przygraniczną w województwie lubelskim. W latach 1934–1951 siedziba gminy Krystynopol.
15 lutego 1951 został przekazany ZSRR, na mocy umowy międzypaństwowej. W zamian za część województwa lubelskiego z kilkoma miastami bogatymi w substancję zabytkową, Polska otrzymała 3 czerwca 1951 Rejon ustrzycki. Prawdziwym powodem wymiany były znajdujące się w okolicy bogate złoża węgla kamiennego, dzięki eksploatacji których Krystynopol w latach późniejszych rozrósł się kilkakrotnie.
Pałac w Czerwonogrodzie w okresie ZSRR pełnił funkcję muzeum ateizmu i obecnie znajduje się w remoncie. Ponownie otwarty w 1990 kościół Ducha Świętego z 1692 został przekazany prawosławnym na cerkiew. 
Z kolei wierni obrządku rzymskokatolickiego, pozbawieni swojej świątyni, najpierw korzystali z kaplicy w pobliskiej wsi, a następnie w 2003 r. nabyli działkę w mieście, rozpoczynając budowę nowego kościoła i zabudowań parafialnych. 
W 1977 miasto liczyło 53 tys. mieszkańców.
W 1985 liczyło 67 tys. mieszkańców.
W 1989 liczyło 72 047 mieszkańców.
Według ukraińskiego spisu powszechnego z 2001 wynika, że w mieście żyło 70 300 ludzi, w tym 4500 Rosjan (6,4%) i 100 (0,15%) Polaków.
W 2010 Rada Miejska Czerwonogrodu nadała honorowe obywatelstwo miasta Stepanowi Banderze, postanowienie weszło w życie 1 stycznia 2011 (z okazji rocznicy urodzin Bandery).
W 2013 liczyło 68 000 mieszkańców. 
W Czerwonogrodzie działa m.in. oddział Towarzystwa Kultury Polskiej Ziemi Lwowskiej. 
W Krystynopolu urodzili się:
Z Krystynopolem jest związana akcja powieści Antoniego Malczewskiego "Maria".

</doc>
<doc id="139520" url="https://pl.wikipedia.org/wiki?curid=139520" title="Krzysztof Pomian">
Krzysztof Pomian

Krzysztof Andrzej Pomian (ur. 25 stycznia 1934 w Warszawie jako Krzysztof Purman) – polski filozof, historyk, eseista, profesor nauk humanistycznych.
Życiorys.
Urodził się w 1934 jako Krzysztof Purman. Jego rodzice byli Polakami żydowskiego pochodzenia. Ojciec Stefan Purman był działaczem komunistycznym, jednym z założycieli KPP, bratem Henryka i Leona. W trakcie II wojny światowej Krzysztof Pomian został wywieziony z rodziną do Kazachstanu, gdzie w łagrze zmarł jego ojciec. Do Polski powrócił wraz z matką w 1946. Wkrótce po wojnie matka zmieniła nazwisko na Pomian, przedwojenny pseudonim jej męża.
W latach 1952–1957 Pomian studiował na Wydziale Filozoficznym Uniwersytetu Warszawskiego. Na tym samym wydziale obronił pracę doktorską (1965) i habilitacyjną (1968) oraz pracował jako adiunkt w Katedrze Historii Filozofii Narodowej. Był członkiem Związku Młodzieży Polskiej. W 1966 po wygłoszeniu krytycznego wobec partii referatu został wykluczony z PZPR, do której należał od czasów studenckich. W 1968 stracił pracę na uczelni za poparcie udzielone uczestnikom wydarzeń marcowych. W latach 1969–1972 był zatrudniony w Zakładzie Rękopisów Biblioteki Narodowej, następnie wyjechał do Francji. W grudniu 1975 podpisał "List 59", protest przeciwko zmianom w konstytucji.
W 1984 został profesorem w Centre national de la recherche scientifique (CNRS). W 1998 otrzymał tytuł profesora nauk humanistycznych. W 1999 objął stanowisko profesora na Uniwersytecie Mikołaja Kopernika w Toruniu. W 2001 został dyrektorem tworzonego w Brukseli Muzeum Europy. W 2010 wszedł w skład Komitetu Doradczego Europejskiej Sieci Pamięć i Solidarność.
Jest autorem prac o filozofii współczesnej oraz związkach filozofii z polityką, m.in. zbioru esejów "Filozofowie w kręgu polityki".
Odznaczenia i wyróżnienia.
W 2012 został przez prezydenta Bronisława Komorowskiego odznaczony Krzyżem Komandorskim z Gwiazdą Orderu Odrodzenia Polski. W 1993 uhonorowano go Krzyżem Komandorskim tego orderu.
W 2003 Uniwersytet Marii Curie-Skłodowskiej nadał mu tytuł "doktora honoris causa". Otrzymał Nagrodę Publicystyczną im. Juliusza Mieroszewskiego (1985) oraz Nagrodę Fundacji na rzecz Nauki Polskiej (2017).

</doc>
<doc id="139521" url="https://pl.wikipedia.org/wiki?curid=139521" title="Heksamina">
Heksamina



</doc>
<doc id="139522" url="https://pl.wikipedia.org/wiki?curid=139522" title="Strzyżów (województwo lubelskie)">
Strzyżów (województwo lubelskie)

Strzyżów – wieś w Polsce położona w województwie lubelskim, w powiecie hrubieszowskim, w gminie Horodło.
Demografia.
Niegdyś istniała gmina Strzyżów. W latach 1975–1998 miejscowość położona była w województwie zamojskim. Według Narodowego Spisu Powszechnego (III 2011 r.) liczyła 1369 mieszkańców i była największą miejscowością gminy Horodło.
Historia wsi i zabytki.
Na podstawie wykopalisk archeologicznych stwierdzono, że początki osady należy datować na IX w. n.e. W XII i XIII w. znajdowała się tu obronna strażnica, po której pozostał stożkowaty nasyp ziemny. Pierwszy znany, pochodzący z 1376 r. dokument, wspomina o nadaniu wsi przez księcia halickiego Jerzego Daniłowicza, prawosławnemu biskupstwu chełmskiemu. Prawdopodobnie Władysław Jagiełło nie uznał tego nadania (niektórzy kwestionują autentyczność dokumentu), gdyż wieś pozostała własnością królewską. Dopiero w roku 1462 wieś przeszła w prywatne ręce. Król Kazimierz Jagiellończyk nadał Strzyżów Janowi Łaźniewskiemu. Nie wiadomo jak długo wieś pozostawała w rękach rodu Łaźniewskich. Są o nich wzmianki jeszcze w XVI w., później prawdopodobnie na drodze koligacji rodzinnych, wieś trafiła w ręce rodu Pociejów. W pierwszej połowie XVIII wieku właścicielem Strzyżowa był starosta wołkowyski Antoni Pociej. Wieś jako wiano otrzymała jego córka Ludwika Honorata, od około 1740 roku zamężna z księciem Stanisławem Lubomirskim, wojewodą bracławskim, a później kijowskim. W latach 1762-1786 zbudowano tu murowany, dwukondygnacyjny pałac, który zachował się do dnia dzisiejszego.
Z 1507 roku pochodzi wzmianka o istnieniu w Strzyżowie cerkwi. Kolejne drewniane cerkwie, na miejsce dotychczasowych, wybudowano w 1724 oraz 1817 roku. Ostatnia, cerkiew Narodzenia Najświętszej Maryi Panny, po likwidacji unickiej diecezji chełmskiej, w 1875 roku została przemianowana na prawosławną i pozostawała siedzibą parafii tego wyznania w dwudziestoleciu międzywojennym. Według rejestru dóbr z 1531 r. we wsi, oprócz cerkwi, znajdował się młyn. W latach 1851-1858 istniała w Strzyżowie parafialna szkoła unicka powstała po zlikwidowaniu wcześniejszej szkoły elementarnej. Budynek szkolny został spalony przez oddział UPA podczas II wojny światowej.
Wkrótce po wkroczeniu wojsk radzieckich, istniejąca cerkiew (z 1817 r.) zaczęła też pełnić funkcję kościoła rzymskokatolickiego parafii Horodło. Po wysiedleniach ludności ukraińskiej wyznania prawosławnej miejscowa społeczność katolicka przejęła w 1946 świątynię na stałe. 10 lutego 1947 roku biskup lubelski Stefan Wyszyński powołał w Strzyżowie parafię pod wezwaniem Narodzenia Najświętszej Marii Panny należąca do dekanatu Hrubieszów – Północ. Jest to drewniana budowla, o konstrukcji zrębowej, jednonawowa, oszalowana, ze sklepieniem kolebkowym wewnątrz.

</doc>
<doc id="139525" url="https://pl.wikipedia.org/wiki?curid=139525" title="Andrzej Turowski">
Andrzej Turowski

Andrzej Turowski (ur. 1941) – historyk sztuki nowoczesnej, znawca polskiej, rosyjskiej i francuskiej awangardy oraz architektury XX wieku. 
Ukończył prawo i historię sztuki na Uniwersytecie Adama Mickiewicza w Poznaniu. W 1972 uzyskał stopień doktora (na podstawie rozprawy "Konstruktywizm polski. Próba rekonstrukcji nurtu 1921-1936"), a w roku 1983 stopień doktora habilitowanego (rozprawa habilitacyjna: "Wielka utopia awangardy. Artystyczne i społeczne utopie w sztuce rosyjskiej 1920-1930"). 
W latach 1965-1984 wykładał w Instytucie Historii Sztuki Uniwersytetu Poznańskiego, a w 1984 wyemigrował do Francji, gdzie podjął pracę w Ecole de l'Architecture de la Vilette w Paryżu. W 1985 został profesorem w Instytucie Historii Sztuki na Uniwersytecie Clermont Ferrand II, a w 1990 objął katedrę sztuki nowoczesnej Uniwersytetu Burgundzkiego w Dijon, gdzie do 2000 r. kierował Centre de Recherche Comparative sur les Avant-gardes. W 2003 otrzymał tytuł profesora w Polsce. W latach 2009-2010 profesor wizytujący na Uniwersytecie Warszawskim, członek Rady Muzeum Sztuki Nowoczesnej w Warszawie oraz Komitetu Nauk o Sztuce PAN (od 2011). Obecnie na emeryturze, mieszka w Paryżu. 
W drugiej połowie lat 60. współtworzył program Galerii Odnowa, a w latach 70. program Galerii Foksal. Współpracował z teatrem Cricot 2, nawiązał też bliską relację z Ryszardem Stanisławskim, dyrektorem Muzeum Sztuki w Łodzi. Uczestnik Sympozjum Plastycznego Wrocław ’70. 
W 2001 laureat Nagrody Artystycznej Fundacji Nowosielskich w Krakowie. W 2004 nadano mu tytuł doktora honoris causa Akademii Sztuk Pięknych im. Władysława Strzemińskiego w Łodzi. Odznaczony złotym medalem Gloria Artis w 2013 r. 
Był współorganizatorem wielkich międzynarodowych wystaw sztuki, m.in.: 
Autor ponad 300 rozpraw naukowych i tekstów krytyczno-artystycznych, oraz kilkunastu książek na temat awangardy. Do najważniejszych należą:

</doc>
<doc id="139526" url="https://pl.wikipedia.org/wiki?curid=139526" title="Znak (miesięcznik)">
Znak (miesięcznik)

Znak – miesięcznik wydawany w Krakowie przez Społeczny Instytut Wydawniczy „Znak”. Pierwszy numer czasopisma ukazał się w 1946 roku z inicjatywy Jerzego Radkowskiego.
Problematyka podejmowana na łamach pisma obejmuje zagadnienia społeczno-kulturalne, religijne i filozoficzne. Obszerną część czasopisma zajmują recenzje nowości wydawniczych, fragmenty prozy i cykle felietonów. Obecnie każdy numer pisma zawiera stałe działy: Temat miesiąca, Społeczeństwo-Świat, Idee, Ludzie – Książki – Zdarzenia.
Historia.
Miesięcznik „Znak” został założony w 1946 r. w Krakowie przez grupę intelektualistów katolickich skupionych wokół ówczesnego Tygodnika Powszechnego. W odróżnieniu od „Tygodnika”, „Znak” zachowywał formalną niezależność od Kościoła. Tytuł nowego miesięcznika zaczerpnięto od słów: „In hoc signo vinces” („W tym znaku zwyciężysz”), a twórcy pragnęli wzorować się na czasopismach reprezentujących personalizm chrześcijański: zarówno na przedwojennym kwartalniku „Verbum”, jak i na francuskim „Esprit”.
Pierwszy redaktor naczelny, Jerzy Radkowski, nie pełnił długo tej funkcji. Pod kierunkiem kolejnych: Hanny Malewskiej i Stanisława Stommy, zarysowała się linia programowa miesięcznika, żartobliwie określana jako: „tomizm, atomizm i stommizm”, a więc: propagowanie filozofii tomistycznej w Polsce, reagowanie na wydarzenia nowej epoki (takie, jak atak na Hiroszimę), a także prowadzenie katolickiej polityki kulturalnej w PRL.
W tym czasie w miesięczniku publikowali m.in.: Jerzy Turowicz ("W stronę uspołecznienia"), ks. Konstanty Michalski ("Dokąd idziemy"), Stefan Świeżawski ("Dlaczego tomizm?"), o. Innocenty Bocheński ("ABC tomizmu"). Zamieszczano także teksty zachodnich myślicieli, w tym J. Maritaina, E. Gilsona, T. Mertona.
W 1953 r., po odmowie przez redakcję „Tygodnika Powszechnego” opublikowania nekrologu Józefa Stalina, zamknięto zarówno „Tygodnik”, jak i miesięcznik „Znak”. Przerwa w wydawaniu pisma obejmowała lata 1953–1956. Po wznowieniu działalności nowym redaktorem naczelnym został Jacek Woźniakowski, który pełni tę funkcję do 1960 r. W 1959 roku powstał Społeczny Instytut Wydawniczy ZNAK, który przejął wydawanie „Znaku” i „Tygodnika”.
W 1960 r. funkcję redaktora naczelnego ponownie pełniła Hanna Malewska, a w tym czasie z miesięcznikiem związali się m.in. Halina Bortnowska i Władysław Stróżewski. Środowisko „Znaku” było szczególnie zaangażowane w debaty dotyczące Vaticanum II, m.in. tłumaczono i opatrywano obszernym komentarzem soborowe dokumenty. Jednocześnie powstawały liczne teksty z zakresu szerokiej kultury: w „Znaku” po raz pierwszy ogłoszono nieznane listy Norwida, zajęto się analizą współczesnej francuskiej powieści eksperymentalnej. W 1966 r. na łamach czasopisma debiutował ks. Józef Tischner. Publikowano także. często pierwsze w Polsce, tłumaczenia zachodnich intelektualistów, m.in. Martina Heideggera ("Co to jest metafizyka?", 1965), Paula Ricœura, Mircei Eliadego, Martina Bubera, Josepha Ratzingera, Hansa Künga, Yvesa Congara OP.
Przez cztery lata (1973-1977) rolę redaktora naczelnego pełnił Bohdan Cywiński, który po wzięciu udziału w głodówce w kościele św. Marcina w Warszawie zrezygnował z funkcji ze względu na obawy, że represje władzy mogą dotknąć całe wydawnictwo. Jego następcą został Stefan Wilkanowicz, prezes krakowskiego KIK-u. W 1978 r. ukazał się numer poświęcony w całości wybranemu właśnie na papieża Janowi Pawłowi II, przypominający teksty publikowane przez Karola Wojtyłę w miesięczniku.
Lata 70. i 80. to czas działalności opozycyjnej twórców „Znaku”, jak i walki z obowiązującą cenzurą. Po wprowadzeniu stanu wojennego władze zawiesiły swą zgodę na dalsze wydawanie „Znaku” do marca 1982 r. Na przełomie 1987 i 1988 r. miesięcznik opublikował ankietę „Czym jest polskość?”, w tym tekst "Polak rozłamany" Donalda Tuska, z którego cytat „Polskość to nienormalność” stał się później przedmiotem krytyki jego oponentów politycznych.
W 1994 r. redaktorem naczelnym został Jarosław Gowin, koncentrując miesięcznik na numerach tematycznych, które nazywano „niezbędnikiem polskiego inteligenta”. Powstały m.in. monografie wyznań chrześcijańskich ("Co to jest prawosławie?", "Co to jest protestantyzm?") oraz numery podejmujące tematykę rozliczenia z epoką PRL ("Intelektualiści a komunizm", "Demokracja po komunizmie"). W 2017 r. Jarosław Gowin został usunięty ze składu Zespołu „Znaku” w odpowiedzi na „działania obozu rządzącego, wspierane przez wicepremiera i ministra (…), zmierzające do pozbawienia niezależności władzy sądowniczej, stojące w sprzeczności z imponderabiliami, którym środowisko »Znaku« było i pozostaje wierne”. Oświadczenie spotkało się z szerokim rozgłosem medialnym, m.in. nawiązał do niego serial satyryczny "Ucho Prezesa".
W 2005 r. „Znak” został udostępniony w wersji internetowej za pośrednictwem CEEOL. W tym samym roku redaktorem naczelnym pisma został Michał Bardel. W 2006 roku zebrano kilkadziesiąt najważniejszych artykułów, które ukazały się w miesięczniku „Znak” od początku jego istnienia i wydano w formie książki "Ku jedności świata".
Od 2010 roku wszystkie numery „Znaku” są dostępne w formie cyfrowej. Numery archiwalne znajdują się na stronie miesięcznika. W tym samym roku redaktor naczelną miesięcznika została Dominika Kozłowska, która w 2017 r. otrzymała Nagrodę Specjalną im. Dariusza Fikusa za „odświeżenie i wzbogacenie formuły pisma, nawiązanie do najlepszych jego tradycji z jednoczesnym otwarciem na młodych autorów i odważne podejście do poruszanych tematów”. W latach 2012-2017 miesięcznik otrzymał łącznie trzy nominacje GrandFront za okładki prasowe, uzyskując w 2017 r. nagrodę za numer "Islamofobie" (2/2017)"."
W ostatnich latach „Znak” podejmował nowe tematy społeczne związane m.in. z feminizmem katolickim, stosunkiem Kościoła do osób LGBT czy podziałami klasowymi w Polsce. Powstają numery miesięcznika poświęcone w całości współczesnym intelektualistom (opublikowano numery o Kołakowskim, Baumanie, Houellebecqu i in.), refleksji nad formą życia ("Dusza w lepszej formie", "Ćwiczenia z uważności"), popularyzacji nauki ("Geny. Projektowanie czy loteria?", "Jak pięknie różnią się nasze mózgi").
Redaktorzy naczelni.
Redaktorami naczelnymi „Znaku” byli:
Autorzy „Znaku”.
Wśród osób ogłaszających teksty na łamach miesięcznika byli m.in.:
Wartości.
Swój związek z katolicyzmem „Znak” rozumie przede wszystkim jako powszechność w misji przedstawiania najważniejszych prądów społecznych i kulturalnych. Jak zauważyła Halina Bortnowska: „Chodzi o to, że służbą pisma, a więc naszym psim obowiązkiem jest niezmordowane odkrywanie i udostępnianie, dawanie czytelnikom do refleksji tekstów, przez które (najczęściej we wzajemnym zestawieniu) odsłania się jakiś fragment prawdy, zawierający w sobie nie tylko znak czasu, lecz i łaskę, "kairos", wezwanie człowieka do przybliżania Królestwa. Ale to wszystko tylko "implicite", najczęściej anonimowo, bez wzywania Imienia. Bo tak zwyczajnie biorąc, artykuły, które należy drukować w Znaku, to nic innego jak dobre teksty, ciekawe, ważne”.
Jerzy Turowicz pisał o miesięczniku, że „stara się on przedstawić, omówić i ocenić wszystkie wybitniejsze zjawiska i prądy kultury współczesnej bez względu na ich zabarwienie ideowe”. Nawiązaniem do tak rozumianej tradycji jest aktualne hasło czasopisma: „Inspirujemy. Prowokujemy. Dyskutujemy”, przedstawiające gotowość do debaty, poszerzania światopoglądowego horyzontu o inne perspektywy, wspierania idei demokratycznych.
Recepcja.
Od czasu rozpoczęcia działalności w 1946 r. miesięcznik podejmował na łamach tematy, które spotkały się z szerokim odbiorem, prowokując tym samym do podjęcia debaty przez znanych przedstawicieli życia duchowego, kulturalnego i społecznego w Polsce.
Maksymalne i minimalne tendencje społeczne katolików (1946).
Artykuł Stanisława Stommy "Maksymalne i minimalne tendencje społeczne katolików" przedstawiał w sytuacji nowego ustroju postulat wycofania się katolików z dziedziny życia polityczno-gospodarczego, by skupić się na rozwoju kultury i życia religijnego. Tym samym katolicyzm mógłby uniknąć ostrego konfliktu z władzą o zagadnienia określane przez autora jako "drugorzędne". Jak pisał: "„Nie wiemy, czy, kiedy i jak rozegra się w Polsce konflikt obozu katolickiego z obozem wojującego socjalizmu. Być może rezultatem konfliktu będzie dalsza utrata pozycji społecznych przez katolicyzm u nas posiadanych. Istotną jest pewność, że ze starego dębu tryskać będą nowe pędy. Katolicyzm polski znajdzie nowe tereny i nowe formy dla wielkiej ekspansji duchowej”""."Artykuł wywołał burzę m.in. na łamach chadeckiego Tygodnika Warszawskiego. Autorowi zarzucano odrzucenie nauki społecznej zawartej w Ewangelii, jak i przyjęcie postawy defetystycznej wobec komunizmu. Jak jednak bronił się Stomma w dalszych tekstach, odrodzenie kultury należy traktować jako drogę do przetwarzania form społecznych; stąd jego stanowisko unika zarówno politycznej konfrontacji, jak i ideologicznej kapitulacji.
Schyłek chrześcijaństwa tomistycznego (1970).
W 187. numerze "Znaku" (styczeń 1970 r.) ks. Józef Tischner opublikował artykuł "Schyłek chrześcijaństwa tomistycznego", w którym krytykował tomizm jako stanowisko przestarzałe, skłonne do przeradzania się w postawę fundamentalistyczną, w którym skrajnie realistyczne odczytanie Pisma Świętego prowadzi do konfliktu z nauką. Zarazem Tischner uznaje tomizm za rozbieżny z duchem Ewangelii, nadając pierwszeństwo filozoficznym rozważaniom nad bytem i zastępując tym samym żywego Boga metafizycznym Absolutem.
Tekst spotkał się z licznymi głosami sprzeciwu. Polemicznie wypowiedzieli się przede wszystkim myśliciele związani z Katolickim Uniwersytetem Lubelskim (Stefan Swieżawski, Mieczysław Albert Krąpiec, Mieczysław Gogacz), a sam spór, prowadzony na łamach różnych pism, trwał aż do lat 80. Dr hab. Dobrosław Kot określił zainicjowany przez Tischnera debatę jako "największą w powojennej Polsce dyskusję filozoficzną i teologiczną zarazem".
Katolicyzm i judaizm (1983).
W 40. rocznicę powstania w getcie warszawskim ukazał się numer w całości poświęcony kulturze żydowskiej i relacjom katolicyzmu i judaizmu, stanowiący zarazem jeden z pierwszych głosów upominających katolików o "rachunek sumienia" w temacie losów polsko-żydowskich. Zawierał przypomnienie oficjalnej nauki Kościoła w temacie judaizmu (w tym tekst deklaracji "Nostra Aetate" z 1965 r. oraz wypowiedzi papieży: Pawła VI i Jana Pawła II), teksty publicystyczne, artykuły historyczne, antologię tekstów literackich.
Homoseksualista idzie do nieba (2011).
W grudniu 2011 r. opublikowano numer poświęcony relacjom teologii i teorii queer, stawiając pytanie o miejsce osób LGBT w Kościele katolickim. Tematyka numeru wzbudziła liczne komentarze. Pozytywna recenzja, wskazująca na pionierską w Polsce refleksję nad teologią queer, pojawiła się na łamach „Gazety Wyborczej”, z kolei na portalu Deon.pl ukazał się polemiczny tekst, przedstawiający stanowisko miesięcznika jako zbyt krytyczne w stosunku do nauczania Kościoła.
W ramach numeru miesięcznik przygotował sondę uliczną, w której zadawano krakowianom pytanie: "Czy homoseksualista może trafić do Nieba?". Film z wybranymi odpowiedziami opublikowany w serwisie Youtube wyświetlono łącznie ponad milion razy (stan na 16 stycznia 2020).
W 2016 r. miesięcznik został jednym z patronów medialnych akcji "Przekażmy sobie znak pokoju" organizowanej m.in. przez Kampanię Przeciw Homofobii. Jej celem było zwiększenie akceptacji osób LGBT+ wśród osób wierzących. O akcji negatywnie wypowiedziało się prezydium Konferencji Episkopatu Polski.
Wszyscy jesteśmy chłopami (2012).
684. numer „Znaku” poruszył zagadnienie chłopskiego rodowodu klasy średniej w Polsce w zestawieniu ze zjawiskiem wyparcia chłopskości z polskiej pamięci kulturowej. Na łamach miesięcznika o genealogii obecnego społeczeństwa wypowiedział się m.in. w głośnym wywiadzie socjolog, prof. Jacek Wasilewski.
Problematyka chłopska wywołała dalsze debaty: audycję wokół tematu numeru przygotowało radio Tok FM, dalszą rozmowę z prof. Wasilewskim przeprowadziła także „Gazeta Wyborcza”.

</doc>
<doc id="139530" url="https://pl.wikipedia.org/wiki?curid=139530" title="Heksametylenotetraamina">
Heksametylenotetraamina



</doc>
<doc id="139535" url="https://pl.wikipedia.org/wiki?curid=139535" title="Przedsiębiorstwo państwowe">
Przedsiębiorstwo państwowe

Przedsiębiorstwo państwowe (skróty: "PP" lub "P.P.") – przedsiębiorstwo w Polsce, którego wyłącznym właścicielem jest Skarb Państwa. Jest osobą prawną, do której stosuje się przepisy ustawy z dnia 25.09.1981 r. o przedsiębiorstwach państwowych (). Należy je odróżnić od spółek kontrolowanych przez Skarb Państwa, które z prawnego punktu widzenia nie są przedsiębiorstwami państwowymi, ale spółkami uregulowanymi w Kodeksie spółek handlowych.
Przedsiębiorstwo państwowe może zostać przekształcone w jednoosobową spółkę Skarbu Państwa w drodze komercjalizacji, która jest zazwyczaj etapem poprzedzającym prywatyzację.
W Polsce formę przedsiębiorstwa państwowego miało wiele podmiotów o różnej skali działania, np. Zakłady Przemysłu Metalowego „H. Cegielski” w Poznaniu, Stocznia Szczecińska im. Adolfa Warskiego czy Polskie Koleje Państwowe. Szczególnym rodzajem przedsiębiorstwa państwowego były Państwowe Gospodarstwa Rolne (PGR). W gospodarce Polskiej Rzeczypospolitej Ludowej przedsiębiorstwa państwowe należały do ogólnej kategorii opisywanej jako jednostki gospodarki uspołecznionej, do której należały także spółdzielnie oraz nieliczne spółki (np. Bank Polska Kasa Opieki S.A.).
W późniejszym okresie wyodrębniono szczególny rodzaj przedsiębiorstw państwowych, mianowicie państwowe przedsiębiorstwa użyteczności publicznej (P.P.U.P.). Taką formę prawną miała m.in. od 1991 do 2009 roku Poczta Polska. W latach 1987-2022 jako przedsiębiorstwo państwowe funkcjonowały również „Porty Lotnicze”.
Według danych Ministerstwa Skarbu Państwa w 2014 r. w Polsce istniało 20 czynnych przedsiębiorstw państwowych podlegających bezpośredniemu nadzorowi ministra. Przykładem współcześnie funkcjonujących przedsiębiorstw, które zachowały tę formę prawną jest Polska Żegluga Morska; jednym z ostatnich przedsiębiorstw państwowych o mniejszym znaczeniu były Orzechowskie Zakłady Przemysłu Sklejek, które skomercjalizowano na przełomie lat 2013/2014 i funkcjonują jako „Sklejka Orzechowo SA”.
W Austrii przedsiębiorstwem państwowym są m.in. Österreichische Bundesbahnen.

</doc>
<doc id="139540" url="https://pl.wikipedia.org/wiki?curid=139540" title="Kierunek rotacji (sport)">
Kierunek rotacji (sport)

Kierunek rotacji, to naturalny, charakterystyczny dla danej osoby kierunek wykonywania obrotu. &lt;br&gt;
&lt;br&gt;
Jest to szczególnie zauważalne w sporcie (np. w gimnastyce, łyżwiarstwie, wrotkarstwie) oraz w tańcu i balecie, podczas wykonywania ewolucji takich, jak skoki, piruety. &lt;br&gt;
&lt;br&gt;
Zdecydowana większość ludzi kręci obroty przez lewe ramię "(tj. w kierunku przeciwnym do ruchu wskazówek zegara)." Istnieje jednak grupa, dla której łatwiej jest wykonywać rotację w prawo "(czyli w kierunku zgodnym z ruchem wskazówek zegara)". Niekiedy jest to połączone z leworęcznością, jednakże nie jest to regułą. &lt;br&gt;
&lt;br&gt;
W sporcie wyczynowym można spotkać osoby, będące w stanie swobodnie wykonać obrót w obu kierunkach, co uznawane jest za wyższy poziom trudności wykonanej ewolucji. 

</doc>
<doc id="139542" url="https://pl.wikipedia.org/wiki?curid=139542" title="Okręgi w Rumunii">
Okręgi w Rumunii

Rumunia dzieli się na 41 okręgów (rum. județ, l.mn. județe) oraz jedno miasto wydzielone (rum. municipiu) – Bukareszt.
Podział kraju na okręgi (județe) jest zaświadczony w dokumentach państwowych Rumunii już od XV w. Współczesny podział jest wzorowany na francuskim systemie departamentów i został wprowadzony w XIX w. W okresie władzy komunistycznej po II wojnie światowej dokonano reformy administracyjnej dzieląc kraj, wzorem radzieckim, na rejony. Wkrótce jednak, w 1968 r. powrócono do starego podziału na okręgi. Ten podział funkcjonuje do dzisiaj, choć pojawiają się także plany zmian, które jednak nie mają w społeczeństwie wielkiego poparcia.
Okręgi (w porządku alfabetycznym): 

</doc>
<doc id="139545" url="https://pl.wikipedia.org/wiki?curid=139545" title="Clemente Domínguez y Gómez">
Clemente Domínguez y Gómez

Clemente Domínguez y Gómez (ur. 23 kwietnia 1946 w Écija, zm. 21 marca 2005 w El Palmar de Troya) – hiszpański duchowny, mistyk chrześcijański, założyciel i pierwszy papież Kościoła Palmariańskiego jako Grzegorz XVII w latach 1978–2005.
Jego ruch religijny klasyfikowany jest ideologicznie blisko sedewakantyzmu i konklawizmu.
Życiorys.
Clemente Domínguez y Gómez urodził się 23 kwietnia 1946 roku w mieście Écija, położonym w południowo-zachodniej Hiszpanii. Od najmłodszych lat otrzymywał bardzo surowe katolickie wychowanie i wykształcenie. Z zawodu był księgowym w firmie ubezpieczeniowej. Jego młodość, według samych Palmarian, miała „pewne powiązania z marnościami życia”.
Clemente był znany jako "Voltio" ze względu na swoją przeszłość jako pracownik w Sewilliańskim Przedsiębiorstwie Energetycznym. Miał 23 lata, kiedy 30 września 1969 roku miał swoją pierwszą nadprzyrodzoną wizję na farmie Alcaparrosa w El Palmar de Troya. 
Clemente oświadczył, że miewał mistyczne wizje, cierpiał przez stygmaty i przez lata otrzymywał wiadomości z Nieba w El Palmar de Troya. Według Kościoła Palmariańskiego, począwszy od 30 września 1969 roku, Clemente zaczął otrzymywać dużą liczbę wizji Dziewicy Maryi i dziesiątek świętych. Orędzia otrzymane podczas wizji atakowały Sobór Watykański II i jego reformy, a także Kurię Rzymską, oskarżając ich o bycie „komunistami i masonami”.
W 1975 roku, pod wpływem swych wizji, wraz z Manuelem Alonso Corralem założył Zakon Karmelitów od Najświętszego Oblicza w braterstwie z Jezusem i Maryją, połączonym później unią personalną i funkcjonalną z Kościołem Palmariańskim.
Clemente został wyświęcony na biskupa 11 stycznia 1976 r. w sposób ważny, ale niegodny, zgodnie z prawem kanonicznym, przez wietnamskiego arcybiskupa Pierre'a Martina Ngô Đình Thụca wraz z czterema innymi osobami. 19 kwietnia 1976 roku, jadąc autostradą Bilbao-Behovia, Clemente uległ poważnemu wypadkowi, w wyniku którego stracił wzrok i dwoje oczu.
Ogłosił się („Papieżem Grzegorzem XVII”) 6 sierpnia 1978 r., po śmierci papieża Pawła VI, pod imieniem Grzegorza XVII. Kiedy przebywał w Bogocie, twierdził, że miał nadprzyrodzoną wizję w której to Chrystus koronował go mistycznie na papieża. Podczas tej wizji Chrystus potępił także herezję modernizmu (który z kolei został potępiony przez Św. Piusa X) i komunizm jako ideologię, którą Sobór Watykański II zaakceptował. Natychmiast po dokonaniu tego aktu został ekskomunikowany przez Kościoł Rzymski. W tym samym roku kanonizował zmarłe przed laty postacie z ery frankizmu, a także uroczyście ekskomunikował Jana Pawła I i Jana Pawła II, w tym także Jana Karola I, ówczesnego króla Hiszpanii.
Po powrocie do Sewilli, 9 sierpnia 1978 roku, „Grzegorz XVII” ogłosił przeniesienie siedziby papieskiej z Rzymu do Sewilli, dając swój początek istnieniu Kościołowi Palmariańskiemu.
W latach 90. XX wieku, Grzegorz XVII został oskarżony o wykorzystywanie seksualne niektórych księży i ​​sióstr zakonnych. W 1997 roku przyznał się do tych nadużyć i przeprosił za nie.
Zmarł w wieku 58 lat, zaledwie 11 dni przed Janem Pawłem II. Według swoich zwolenników, Grzegorz XVII miał być ostatnim papieżem i zostać ukrzyżowanym i umrzeć w Jerozolimie, powracając na Ziemię pod imieniem Piotr II. Jego następca, Manuel Alonso Corral, przejął dokładnie to imię i wraz z Palmariańskim Kolegium Kardynalskim kanonizował Clemente, nazywając go „Świętym Papieżem Grzegorzem XVII, Największym”.
Grzegorz XVII kanonizował między innymi: Josémaríę Escrivę de Balaguera, gen. Francisco Franco, Jose Antonia Prima de Riverę, adm. Luisa Carrero Blanco, Don Pelayo i Krzysztofa Kolumba.

</doc>
<doc id="139546" url="https://pl.wikipedia.org/wiki?curid=139546" title="Clemente Dominguez y Gomez">
Clemente Dominguez y Gomez



</doc>
<doc id="139548" url="https://pl.wikipedia.org/wiki?curid=139548" title="Okręg Alba">
Okręg Alba

Alba (węg. "Fehér") – okręg w Rumunii, położony w Siedmiogrodzie, w regionie Centralnym, ze stolicą w mieście Alba Iulia. Powiatem partnerskim dla okręgu w Polsce jest Powiat bialski. Okręg Alba graniczy okręgami Bihor, Kluż, Marusza, Sybin, Vâlcea, Hunedoara i Arad.
W 2011 roku liczył 373 710 mieszkańców. 
Okręg ma powierzchnię 6242 km², a w 2002 gęstość zaludnienia wynosiła 61 os/km².
Gminy miejskie i miasta: 
Gminy:

</doc>
<doc id="139551" url="https://pl.wikipedia.org/wiki?curid=139551" title="Astarte (bogini)">
Astarte (bogini)

Astarte albo Asztarte (gr. Αστάρτη, fenic. 𐤏𐤔𐤕𐤓𐤕) – imię fenickiej i kananejskiej bogini miłości, płodności i wojny, tożsamej z babilońsko-asyryjską boginią Isztar i sumeryjską Inanną (Panią Niebios). Grecy utożsamiali Astarte z Afrodytą.
Współcześnie, podczas prac archeologicznych, odnajdowane są niewielkie stele, figurki i medaliony przedstawiające zapewne Astarte. Na wizerunkach tych bogini przedstawiana jest zwykle naga, bardzo często z kwiatami lotosu (symbole płodności) w dłoniach. Niekiedy stoi na grzbiecie lwa lub konia. Bardzo często, w sposób typowy dla religii kananejskiej, Astarte odbierała cześć pod postacią betyli.
Nieodłącznym elementem kultu Astarte były akty seksualne spełniane pomiędzy wyznawcami odwiedzającymi świątynię a specjalnymi kapłankami zwanymi kedesza. Cześć oddawano również paląc kadzidła, składając w ofierze produkty spożywcze, zwierzęta, a niekiedy także małe dzieci.
Astarte, pod imieniem ‘Athtart (‘ṯtrt), pojawia w tekstach z Ugarit, gdzie razem z boginią Anat wspiera Baala w walce z jego wrogami. Astarte czczono także w Egipcie, gdzie jej kult wprowadzili Hyksosi. Inwokację do bogini zawierają także odnalezione w 1964 roku Blaszki z Pyrgi napisane w językach fenickim i etruskim.
Kult Astarte – nazywanej też Królową Niebios (oraz Baala) – bardzo rozpowszechnił się także wśród Izraelitów, o czym niejednokrotnie wspomina Biblia. Spotykało się to ze sprzeciwem kapłanów i proroków hebrajskiego Boga Jahwe, którzy niekiedy doprowadzali do krwawych starć.

</doc>
<doc id="139552" url="https://pl.wikipedia.org/wiki?curid=139552" title="Okręg Arad">
Okręg Arad

Arad (serb. Арад, węg. "Arad") – okręg w Rumunii (Banat i Kriszana), w regionie Zachodnim ze stolicą w mieście Arad. Graniczy z Węgrami i okręgami Bihor, Alba, Hunedoara i Temesz. W 2011 roku liczył 409 072 mieszkańców.
Okręg ma powierzchnię 7754 km², a w 2002 gęstość zaludnienia wynosiła 62/km².
Miasta:
Gminy:

</doc>
<doc id="139553" url="https://pl.wikipedia.org/wiki?curid=139553" title="Małpy Starego Świata">
Małpy Starego Świata



</doc>
<doc id="139554" url="https://pl.wikipedia.org/wiki?curid=139554" title="Małpy Nowego Świata">
Małpy Nowego Świata



</doc>
<doc id="139555" url="https://pl.wikipedia.org/wiki?curid=139555" title="Okręg Ardżesz">
Okręg Ardżesz

Ardżesz (rum. "Argeş") – okręg w Rumunii, położony na Wołoszczyźnie, w regionie Południowym, ze stolicą w mieście Pitești. Graniczy z okręgami Sybin, Braszów, Dymbowica, Teleorman, Aluta i Vâlcea. W 2011 roku liczył 591 353 mieszkańców.
Okręg ma powierzchnię 6862 km², a w 2011 roku gęstość zaludnienia 98 os/km².
Miasta:
Gmina:

</doc>
<doc id="139556" url="https://pl.wikipedia.org/wiki?curid=139556" title="Okręg Bacău">
Okręg Bacău

Bacău – okręg we wschodniej Rumunii (Mołdawia Zachodnia), w regionie północno-wschodnim, ze stolicą w mieście Bacău. Graniczy z okręgami Neamț, Vaslui, Vrancea, Covasna i Harghita. 
W 2011 roku liczył 616 168 mieszkańców.
Okręg ma powierzchnię 6621 km², a w 2002 roku gęstość zaludnienia wynosiła 113 os/km².
Miasta:
Gminy:

</doc>
<doc id="139559" url="https://pl.wikipedia.org/wiki?curid=139559" title="Okręg Bihor">
Okręg Bihor

Bihor (węg. "Bihar") – okręg w Rumunii, obejmujący północną część Kriszany, ze stolicą w mieście Oradea. Znajduje się w regionie północno-zachodnim i graniczy z Węgrami oraz z okręgami Satu Mare, Sǎlaj, Kluż, Alba i Arad.
Okręg ma powierzchnię 7544 km² i w 2000 r. liczył 600 223 mieszkańców, gęstość zaludnienia wynosiła 80 os./km².
Struktura demograficzna.
Według spisu ludności z roku 2002 okręg Bihar zamieszkiwały następujące narodowości:
Podział terytorialny.
Okręg Bihor dzieli się na 4 gminy miejskie ("municipiu"), 6 miast ("oraș") i 90 gmin ("comună").

</doc>
<doc id="139560" url="https://pl.wikipedia.org/wiki?curid=139560" title="Stefan Baley">
Stefan Baley

Stefan Baley (ur. 4 lutego 1885 w Borkach Wielkich, zm. 13 września 1952 w Warszawie) – polski psycholog, lekarz i pedagog pochodzenia ukraińskiego, uważany za przedstawiciela szkoły lwowsko-warszawskiej i twórcę polskiej psychologii rozwojowej, wychowawczej i społecznej.
Życiorys.
Oboje rodzice – Włodzimierz i Irena ze Szweykowskich – byli nauczycielami. Kształcił się w szkole powszechnej i gimnazjum w Tarnopolu (do 1903), następnie studiował psychologię i filozofię na Uniwersytecie Lwowskim; wśród jego wykładowców był Kazimierz Twardowski. W roku 1911 obronił doktorat z psychologii na podstawie pracy "O potrzebie rekonstrukcji pojęcia psychologicznej podstawy uczuć". Przez kilka lat pracował jako nauczyciel matematyki w gimnazjach lwowskich. Następnie uzupełniał studia z psychologii na uniwersytetach w Paryżu i Berlinie. W latach 1917–1923 studiował medycynę na Wydziale Lekarskim Uniwersytetu Jana Kazimierza we Lwowie, na Uniwersytecie Warszawskim uzyskał stopień doktora nauk medycznych w 1923 roku.
Do 1927 pracował w Szpitalu Powszechnym we Lwowie jako lekarz i asystent na Oddziale Chorób Nerwowych i Psychicznych. W 1928 przeniósł się do Warszawy. Mianowany w tym roku profesorem nadzwyczajnym Uniwersytetu Warszawskiego (od 1934 profesor zwyczajny), kierował Katedrą Psychologii Wychowawczej (do końca życia; jego następczynią została prof. Maria Żebrowska). Stworzył na uczelni czołowy ośrodek dydaktyczny w zakresie psychologii wychowawczej, Koło Psychologów Szkolnych Uniwersytetu przekształcił w Związek Psychologów Praktyków. Psychologię wychowawczą wykładał także w Centralnym Instytucie Wychowania Fizycznego w Warszawie (późniejsza Akademia Wychowania Fizycznego). Od 1936 pełnił funkcję dyrektora Instytutu Pedagogicznego Związku Nauczycielstwa Polskiego, współpracował także z Państwowym Instytutem Pedagogiki Specjalnej w Warszawie i jego dyrektorką Marią Grzegorzewską. Zaangażował się w tajne nauczanie, przez pierwsze lata okupacji w Warszawie, potem w Częstochowie; pracował w tym okresie także jako lekarz w szpitalach pediatrycznych i psychiatrycznych. Po wojnie – obok dalszej pracy na UW i Instytucie Pedagogicznym ZNP – wykładał w warszawskiej AWF (gdzie kierował Zakładem Psychologii Wychowawczej) oraz na Uniwersytecie Łódzkim. W 1947 pewien czas spędził na badaniach naukowych w USA.
W 1945 został członkiem zwyczajnym Towarzystwa Naukowego Warszawskiego, a krótko przed śmiercią (od 1952) członkiem tytularnym PAN. Był także członkiem Polskiego Towarzystwa Psychiatrycznego, Polskiego Towarzystwa Psychologicznego (kierował jego Oddziałem Warszawskim od 1946) oraz Polskiego Towarzystwa Filozoficznego. Zajmował się redakcją „Polskiego Archiwum Psychologii” (1936–1948, do 1938 pod nazwą „Psychologia Wychowawcza”), współpracował z pismem „Przegląd Psychologiczny”. Odznaczony Krzyżem Oficerskim Orderu Odrodzenia Polski (1951).
Od 1928 był członkiem Stowarzyszenia Mieszkaniowego Spółdzielczego Profesorów UW, przed wojną mieszkał w nieistniejącym dziś budynku stowarzyszenia przy ul. Nowy Zjazd 5.
Spoczywa na cmentarzu Powązkowskim w Warszawie (Kwatera 133, Rząd 6, Miejsce 15).
Praca naukowa.
W pracy naukowej zajmował się psychologią praktyczną. Wprowadził nowe metody eksperymentalne do psychologii, określił główne problemy z zakresu psychologicznych podstaw wychowania i nauczania. Prowadził badania z zakresu racjonalnej opieki nad dziećmi, analizował problemy psychologii wieku dojrzewania (porównał między innymi badania polskie i niemieckie). Po 1945 roku analizował wpływ wojny na psychikę dzieci, młodzieży i dorosłych. Przeprowadził badania empiryczne (ankietowe) oraz obserwacje psychologiczne przeżyć religijnych młodzieży gimnazjalnej. Był pionierem badań psychologicznych w sporcie i wychowaniu fizycznym w Polsce. Zajmował się także psychologią twórczości literackiej – analizował pod tym kątem utwory Szewczenki, Słowackiego, Wyspiańskiego i Żeromskiego.
Pamięć o Stefanie Baleyu.
Od 1969 jedna z ulic na terenie obecnej dzielnicy Ochota (Rakowiec) w Warszawie nosi jego imię.
Wybrane prace.
Ogłosił ponadto kilka tłumaczeń prac autorów zagranicznych (między innymi "Jak rozpoznawać uzdolnienia uczniów" E. Claparede'a, 1934; "Higiena psychiczna wieku dziecięcego" W. A. White'a, 1937; "Uzdolnienia muzyczne" B. Tiepłowa, 1952, z Zofią Lissą).

</doc>
<doc id="139561" url="https://pl.wikipedia.org/wiki?curid=139561" title="Klemens Tomczek">
Klemens Tomczek

Klemens Tomczak też jako: Tomczek (ur. 23 listopada 1860 w Trzemesznie, zm. 20 maja 1884 na terenie Kamerunu) – polski geolog i podróżnik.
Życiorys.
Wcześnie osierocony syn nauczyciela Gimnazjum w Ostrowie. Absolwent gimnazjum we Wrocławiu i Akademii Górniczej we Freibergu.
Wraz z podróżnikiem Stefanem Szolcem-Rogozińskim oraz meteorologiem Leopoldem Janikowskim zorganizował pierwszą polską wyprawę badawczą do Afryki. W wyprawie wzięli jeszcze udział Władysław Ostaszewski i Walery Tomaszewski (inne źródła podają, iż zamiast Tomaszewskiego był inżynier Ludwik Hirszenfeld). Prawdopodobnie w trakcie wyprawy nastąpił jakiś konflikt, gdyż zarówno Szolc-Rogoziński, jak i Janikowski wspominają o pięciu uczestnikach wyprawy ale poza zmarłym Tomczekiem nie wspominają żadnego z nich z imienia ani nazwiska. 
Tomczek zbadał pod kątem geologii i hydrografii Kamerun, a w szczególności źródła i górny bieg Río del Rey, Jezioro Słoniowe, źródła rzeki Meme, dopływy rzeki Mungo. 
Opublikował około 10 artykułów podróżniczych w prasie polskiej oraz pracę naukową w języku niemieckim "O handlu wymiennym w Środkowo-Zachodniej Afryce" („Mitteilungen der Geographischen Gesellschaft im Hamburg”, 1880-1881). Zmarł podczas wyprawy na malarię, na wyspie Mondoleh. W rękopisie pozostawił siedem tomów notatek geograficznych.
Stefan Szolc-Rogoziński kazał przenieść jego szczątki na Fernando Po, gdzie mieszkał wraz z żoną Hajotą podczas drugiej swojej wyprawy. „Przywiezione na Fernando Po, a potem nielegalnie przez Janikowskiego do Polski, spoczęły na jednym z wiejskich cmentarzy” - taką informację zamieszczają M. Zacharowska i J. Kamocki w katalogu do wystawy „Stefan Szolc-Rogoziński. Badania i kolekcja afrykańska z lat 1882 do 1890” (Muzeum Etnograficzne w Krakowie, 1984) opierając się na informacji zamieszczonej przez H. Tetzlaffa („Jeszcze o wyprawie Szolc-Rogozińskiego”, Życie Warszawy z 27.02.1972 r.), który twierdził, że Tomczek został pochowany „(...) pokryjomu na jakimś wiejskim cmentarzu w okolicach Radomska, gdzie proboszczem był przyjaciel Janikowskiego (...)”.
Grób został odnaleziony na warszawskich Powązkach:
„Leopold Janikowski 
1855 8-XII-1942 r.
Podróżnik, meteorolog, etnograf
I. wyprawa do Afryki 1882-1885
ze Stefanem Rogozińskim 
i Klemensem Tomczakiem (sic!)
II. wyprawa samotna 1887-1890”
„Klemens Tomczak (sic!) 
23 XI 1860 -20.V.1884
umarł w Afryce na wyspie Mandoloch (sic!)
przywieziony przez 
Leopolda Janikowskiego 
spoczywa w grobie jego rodziny”.
Gazeta Warszawska z lipca 1884 roku „ś. p. Klemens Tomczak, uczestnik wyprawy Rogozińskiego do Afryki Środkowéj, zmarł dnia 20-go maja na żółtą febrę w Mandolehu, na zachodniém wybrzeżu Afryki środkowéj. Tomczak był rodem z Trzemeszna w W. Ks. Poznańskiém, gdzie się urodził w końcu roku 1860, miał tedy niespełna lat 24. Młodzieniec nieugiętéj woli, wcześnie straciwszy ojca, nauczyciela gimnazyum w Ostrowie, o własnych siłach ukończył gimnazyum we Wrocławiu i akademię górniczą we Fryburgu. Mógł na miejscu prawdziwie zasłużyć się krajowi, lecz uniosły go fantastyczne widoki. Miejsce dla nieboszczyka było np. w Olkuszu. Szkoda dzielnych sił, starganych dobrowolnie pod cudzém niebem południa!” 
Po blisko czteromiesięcznej podróży, 16 kwietnia 1882 roku „Łucja Małgorzata” rzuciła kotwicę w zatoce Santa Isabel przy wyspie Fernando Poo u wybrzeży Kamerunu. Stamtąd, po kilku dniach, ekipa wyruszyła szalupą „Warszawianka” na stały ląd.
Późnym wieczorem 22 kwietnia 1882 roku dobili do osady Victoria w zatoce Ambas. Cel wyprawy został osiągnięty. Teraz trzeba było tylko założyć polską bazę.
Miejscowy przywódca odsprzedał Polakom teren pod budowę stacji, obecność białych na jego ziemi znacznie podnosiła prestiż wioski. Zalążek polskiej kolonii w Kamerunie kosztował - jak pisze w książce „Kolonie Rzeczypospolitej” Marek Arpad Kowalski - 10 sztuk materii, 6 strzelb skałkowych, 3 skrzynki ginu, 4 kuferki, 1 tużurek czarny, 1 cylinder, 3 kapelusze, 12 czerwonych czapek, 60 słoików pomady do włosów, 12 bransoletek i 4 chustki jedwabne. Stosunkowo niewiele za wejście Polski do klubu państw kolonialnych. Polacy mieli teraz w Kamerunie swoje, liczące kilkadziesiąt kilometrów kwadratowych, terytorium. 
W 1884 roku Kamerun został zajęty przez Niemców. Rogoziński oddał się pod protektorat Wielkiej Brytanii, lecz wkrótce Brytyjczycy wycofali się z tej części Afryki, a podległe im tereny Kamerunu oddali Niemcom. Dla Rogozińskiego była to życiowa klęska. Cały swój majątek zainwestował w plantację kakao. Dla Niemców stał się osobą niepożądaną i musiał opuścić Kamerun.
Uhonorowany ulicą jego imienia w Ostrowie Wielkopolskim. Jego pamięci poświęcony jest również kamień znajdujący się na cmentarzu w Trzemesznie.
Z wyprawy i po wyprawie wszędzie jego nazwisko jest pisane Tomczak:

</doc>
<doc id="139562" url="https://pl.wikipedia.org/wiki?curid=139562" title="Okręg Bistrița-Năsăud">
Okręg Bistrița-Năsăud

Bistrița-Năsăud (węg. "Beszterce-Naszód") – okręg w północnej Rumunii (Siedmiogród), ze stolicą w mieście Bystrzyca. W 2011 roku liczył 277 861 mieszkańców.
Okręg ma powierzchnię 5355 km², a w 2002 gęstość zaludnienia wynosiła 61 os./km².
Miasta:
Gminy:

</doc>
<doc id="139563" url="https://pl.wikipedia.org/wiki?curid=139563" title="Jednostka gospodarki uspołecznionej">
Jednostka gospodarki uspołecznionej

Jednostka gospodarki uspołecznionej (j.g.u.) – w okresie gospodarki centralnie sterowanej w PRL określenie przedsiębiorstwa, czyli według ówczesnej nomenklatury „jednostki gospodarczej”, w której dominującą formą własności była własność państwowa lub własność spółdzielcza.
Zakłady j.g.u. traktowane były – głównie z punktu widzenia prawa – znacznie łagodniej, niż „jednostki gospodarki nieuspołecznionej”, czyli indywidualni przedsiębiorcy.
W drugiej połowie lat 80. XX w., w obliczu głębokiego kryzysu państwa, ówczesne władze łagodziły nieco restrykcyjną politykę wobec „jgn” (nieuspołecznionych), toteż różnice pomiędzy obiema formami gospodarowania powoli zaczęły się zacierać. Niemniej jednak, jeszcze np. około roku 1985, najlepszą z punktu widzenia interesów drobnych przedsiębiorców była forma j.g.u., toteż zaczęły powstawać różnego rodzaju spółdzielnie, choć nie był w tej formie gospodarowania wygodnym fakt, że do założenia spółdzielni trzeba było zgromadzić aż dziesięć indywidualnych osób, oraz że wszystkie ówczesne spółdzielnie miały obowiązek zrzeszać się w jednej z central spółdzielczości (np. w CZSP – Centralnym Związku Spółdzielni Pracy), z których każda była "de facto" administracyjną czapą obciążającą swoimi składkami działalność podległych jej spółdzielni. Sposobem na ominięcie potrzeby zgromadzenia 10 osób na stworzenie spółdzielni i uzyskanie statusu j.g.u. było wykorzystanie innego z przepisów prawa spółdzielczego, przewidującego możliwość zorganizowania spółdzielni przez zrzeszenie się trzech (nie dziesięciu) innych jednostek gospodarczych, np. spółek z ograniczoną odpowiedzialnością. W myśl tego przepisu wystarczyło wpierw założyć trzy takie spółki, a następnie z nich – spółdzielnię, aby uzyskać tak wówczas pożądany status j.g.u. i wielu przedsiębiorców z tej drogi korzystało.
Krótko przed przełomem 1989 roku zaszła istotna zmiana w obowiązującym wówczas Kodeksie handlowym z 1934 r., która pozwoliła na tworzenie jednoosobowych spółek z ograniczoną odpowiedzialnością. Przepis ten w praktyce pozwolił na stworzenie jednostki gospodarki uspołecznionej pojedynczej osobie. Paradoks ten wykorzystany został skwapliwie przez niektórych przedsiębiorców, którzy założywszy wpierw samodzielnie trzy jednoosobowe spółki z ograniczoną odpowiedzialnością, różniące się wyłącznie nazwą, zaraz potem zakładali z nich spółdzielnię i w ten sposób stanowili jednoosobową spółdzielnię – j.g.u. – ze wszystkimi należnymi ulgami.
Jednym z wyróżników jednostek gospodarki uspołecznionej wśród innych przedsiębiorstw było – oprócz prawa użycia skrótu j.g.u. w firmie – sposób znakowania (rejestrowania) pojazdów służbowych: zamiast układu trzy litery – cztery cyfry (WWW-9999, jak podmioty nieuspołecznione), układ trzy litery – trzy cyfry – litera: WWW-999W.
Jednostki gospodarki uspołecznionej zaczęły tracić rację bytu po transformacji gospodarczej w 1989 roku i dziś jako osobne pojęcie prawne nie istnieją.

</doc>
<doc id="139564" url="https://pl.wikipedia.org/wiki?curid=139564" title="Okręg Botoszany">
Okręg Botoszany

Botoszany (rum. "Botoșani") – okręg w północno-wschodniej Rumunii (Mołdawia Zachodnia), ze stolicą w mieście Botoszany. W 2011 roku liczył 412 628 mieszkańców.
Okręg ma powierzchnię 4986 km², a 2002 roku gęstość zaludnienia 92 os/km². 
Miasta:
Gminy: 

</doc>
<doc id="139565" url="https://pl.wikipedia.org/wiki?curid=139565" title="Przestrzeń unormowana">
Przestrzeń unormowana

Przestrzeń unormowana – przestrzeń liniowa, w której określono pojęcie "normy" będące uogólnieniem pojęcia długości (modułu) wektora w przestrzeni euklidesowej.
Przestrzenie unormowane pojawiają się w różnych działach matematyki, jak np. analiza matematyczna, rachunek prawdopodobieństwa czy równania różniczkowe.
Podwaliną powstania teorii przestrzeni unormowanych stały się badania zainicjowane przez matematyków w pierwszej połowie XX w. nad przestrzeniami Banacha. Przestrzeniami Banacha są przestrzenie unormowane, takie że "norma indukuje metrykę", przy czym metryka ta ma szczególną własność – jest zupełna.
Teoria przestrzeni unormowanych, szczególnie teoria przestrzeni Banacha, jest jedną z głównych gałęzi analizy funkcjonalnej.
Definicje: normy, przestrzeni unormowanej.
Niech formula_1 będzie przestrzenią liniową nad ciałem formula_2 liczb rzeczywistych bądź zespolonych.Odwzorowanie formula_3 nazywa się normą w przestrzeni formula_4 jeśli dla wszystkich elementów formula_5 i skalarów formula_6 spełnia następujące warunki:
Przestrzeń formula_1 z określoną normą formula_11 nazywa się przestrzenią unormowaną.
Uwagi
(1) Każde odwzorowanie spełniające warunek 2. spełnia również warunek
(2) Z tego powodu wielu autorów zamiast warunku 1. przyjmuje następujący warunek
Przykłady norm.
P-normy
W przestrzeniach współrzędnych formula_14 lub formula_15 można wprowadzić wiele norm. Niech formula_16
Funkcje postaci
są normami dla formula_18 nazywanymi "p"-tymi normami.
Normę formula_19 nazywa się normą euklidesową i oznacza po prostu formula_20 o ile nie prowadzi to do nieporozumień.
Norma maximum
W przestrzeni formula_1 można wyróżnić także normę "maksimum" zadaną wzorem
Ostatnie dwie równości mają sens tylko w przypadku, gdy formula_1 jest przestrzenią nietrywialną.
Pseudonorma. Przestrzeń pseudounormowana.
Df. 3
Niech formula_1 będzie przestrzenią liniową nad ciałem formula_2 liczb rzeczywistych bądź zespolonych.Odwzorowanie formula_3 nazywa się pseudonormą w przestrzeni formula_4 jeśli dla wszystkich elementów formula_5 i skalarów formula_6 spełnia następujące warunki:
Uwaga:
Funkcję formula_11 nie spełnia warunku 1-go (niezdegenerowania), określającego normę, tj. nie jest prawdą, że dla każdego formula_33
Df. 4 Przestrzeń formula_1 z określoną pseudonormą formula_11 nazywa się przestrzenią pseudounormowaną.
Zobacz też.
Inne rodzaje przestrzeni:

</doc>
<doc id="139566" url="https://pl.wikipedia.org/wiki?curid=139566" title="Abd Allah ibn Abd al-Aziz Al Su’ud">
Abd Allah ibn Abd al-Aziz Al Su’ud

Abd Allah ibn Abd al-Aziz Al Su’ud, arab. عبدالله بن عبدالعزيز آل سعود (wym. ) (ur. 1 sierpnia 1924 w Rijadzie, zm. 23 stycznia 2015 tamże) – król Arabii Saudyjskiej od 1 sierpnia 2005 do 23 stycznia 2015.
Zarys biografii.
Był dziewiątym z 37 synów twórcy współczesnej Arabii Saudyjskiej, króla Ibn Su’uda. Otrzymał wykształcenie na dworze królewskim, od 1962 roku pełnił funkcję dowódcy Gwardii Królewskiej. Od marca 1975 r. do czerwca 1982 r. pełnił funkcję II wicepremiera. Po śmierci króla Chalida (13 czerwca 1982 r.) i wstąpieniu na tron Fahda został wyznaczony na następcę tronu, wicepremiera i szefa polityki zagranicznej. Od 1996 roku, ze względu na zły stan zdrowia króla Fahda (cierpiał na porażenie połowicze), wykonywał obowiązki regenta. Wstąpił na tron po śmierci brata 1 sierpnia 2005 roku.
Uważany był za zwolennika współpracy ze Stanami Zjednoczonymi. Wielokrotnie przebywał w Stanach Zjednoczonych, m.in. w 1998 r. i 2000 r. i miał dobre kontakty z byłym prezydentem George’em Bushem (podobnie jak z jego poprzednikami).
Miał opinię pobożnego muzułmanina, ufundował dwie islamskie biblioteki – w Rijadzie i Casablance. Z czterema małżonkami doczekał się siedmiu synów i piętnastu córek.
Związki z Polską.
W Polsce stał się znany jako fundator operacji rozdzielenia bliźniaczek syjamskich z Janikowa Darii i Olgi Kołacz (3 stycznia 2005 roku). Kuzyn dziewczynek informacje – z prośbą o pomoc finansową na operację – o siostrach syjamskich zamieścił na stronie internetowej. Ówczesny następca tronu zaprosił siostry z matką do Arabii Saudyjskiej i ufundował operację rozdzielenia. Dziewczynkami (z uwagi na fundatora) interesowała się telewizja, szeroko informując o postępach przed i po operacji. Operacja była transmitowana przez saudyjską telewizję.
Władze Janikowa nadały mu tytuł honorowego obywatela miasta.
Na wniosek polskich dzieci Międzynarodowa Kapituła Orderu Uśmiechu przyznała mu 18 marca 2005 r. Order Uśmiechu, który odebrał z rąk Kanclerza Kapituły Marka Michalaka w rezydencji „Belweder” w Warszawie 26 czerwca 2007 roku. Król otrzymał legitymację Kawalera Orderu Uśmiechu nr 800.
25 czerwca 2007 roku otrzymał z rąk prezydenta RP Lecha Kaczyńskiego Order Orła Białego. W 2008 uhonorowany Nagrodą Lecha Wałęsy.
Śmierć.
Abd Allah na początku stycznia 2015 r. trafił do szpitala z powodu zapalenia płuc; aby ułatwić mu oddychanie, konieczna była intubacja.
Król Arabii Saudyjskiej Abd Allah ibn Abd al-Aziz Al Su’ud zmarł w nocy 23 stycznia 2015 roku w wieku 90 lat. Panował przez 3462 dni. Zmarły monarcha spoczął w skromnym, nieoznakowanym grobie w stolicy kraju, Rijadzie.
Nowym monarchą został jego brat, książę Salman ibn Abd al-Aziz.

</doc>
<doc id="139572" url="https://pl.wikipedia.org/wiki?curid=139572" title="Przestrzeń afiniczna">
Przestrzeń afiniczna

Przestrzeń afiniczna – abstrakcyjna struktura uogólniająca te własności przestrzeni euklidesowych, które są niezależne od pojęć odległości i kąta. W przestrzeniach afinicznych można "odejmować" punkty by wyznaczyć "wektory", oraz "przesuwać punkt o wektor", tzn. dodawać wektory do punktu. W szczególności nie ma wyróżnionego punktu, który mógłby służyć za początek. Jednowymiarowa przestrzeń afiniczna nazywana jest prostą afiniczną, a dwuwymiarowa – płaszczyzną afiniczną.
Przestrzeń afiniczna może być postrzegana jako „krok pośredni” między przestrzenią euklidesową a przestrzenią rzutową. Przestrzeń opisywana w teoriach fizycznych (w wielu nierelatywistycznych ujęciach) jest nie tylko afiniczna, ale posiada również strukturę metryczną, a w szczególności konforemną. W ogólności jednak przestrzeń afiniczna nie musi mieć struktury metrycznej ani konforemnej.
Wprowadzenie geometryczne.
Pojęcie przestrzeni afinicznej pojawiło się w związku z odkryciami geometrii nieeuklidesowych (różniących się od geometrii euklidesowej aksjomatem równoległości). Zakwestionowanie pojęć długości i kąta, które opierają są na pojęciu odległości, doprowadziło do przedefiniowania przestrzeni euklidesowej poprzez usunięcie z definicji wspomnianych pojęć i powiązanych z nimi elementów. Wynikiem tego było powstanie geometrii afinicznej, w której struktura algebraiczna przestrzeni okazała się mieć własności podobne do przestrzeni liniowej (ta ostatnia została zdefiniowana później, dając początek algebrze liniowej).
W geometrii syntetycznej przestrzeń afiniczna definiowana jest jako struktura składająca się z:
tak, że spełniony jest pewien zestaw aksjomatów, w tym sławny aksjomat równoległości Euklidesa.
Zgodnie z duchem programu erlangeńskiego Feliksa Kleina geometria afiniczna może być określona jako zachowująca niezmienniki przekształceń afinicznych (pokrewieństw, powinowactw).
Niżej przedstawiony jest opis abstrakcyjnej przestrzeni afinicznej wykorzystujący metody algebry liniowej.
Definicja.
Niech formula_1 będzie ustalonym zbiorem. Niech formula_2 będzie przestrzenią liniową nad ustalonym ciałem.
Elementy zbioru formula_1 nazywa się punktami i zapisuje pismem prostym (np. formula_4).
Elementy zbioru formula_2 nazywa się wektorami i zapisuje pismem półgrubym (np. formula_6).
Elementy ciała nazywa się skalarami i zapisuje pismem pochyłym (np. formula_7).
Definicja 1.
Przestrzenią afiniczną nazywa się parę formula_8 wyposażoną w działanie
spełniające aksjomaty:
Wektor formula_18 "łączący" punkty formula_19 oraz formula_20 (w podanej kolejności) z aksjomatu 3 oznacza się symbolem formula_21 lub zapisuje w postaci formula_22
Przestrzeń formula_2 nazywa się przestrzenią liniową stowarzyszoną z daną przestrzenią afiniczną lub przestrzenią wektorów swobodnych. Wymiarem przestrzeni afinicznej formula_8 nazywa się wymiar przestrzeni liniowej formula_25
Definicja 2.
Równoważnie przestrzeń afiniczną można określić za pomocą działania odwrotnego (względem ustalonego punktu formula_11) do określonego w definicji,
które dla ustalonego formula_28 jest bijekcją postaci
i w której dla dowolnych formula_30 zachodzi
Struktura afiniczna przestrzeni liniowej.
Z każdą przestrzenią liniową formula_2 jest związana przestrzeń afiniczna, o ile przyjmie się formula_33 wtedy termin "punkt" zastępuje się zwykle całkowicie terminem "wektor". Działanie dodawania wektorów do punktów określa się wówczas jako dodawanie elementów przestrzeni formula_34
Zgodnie z definicją równoważną, w której dwóm punktom przypisuje się wektor, przestrzeń liniową można przekształcić w afiniczną dodając do niej działanie
Tłumaczy ono pochodzenie notacji korzystającej z odejmowania punktów w pierwszej definicji przestrzeni afinicznej. Na ogół bada się przestrzenie afiniczne skończonego wymiaru.
Baza i niezależność.
Układem współrzędnych afinicznych bądź bazowym lub krótko: bazą przestrzeni afinicznej skończonego wymiaru nazywa się ciąg formula_37 gdzie formula_38 jest ustalonym punktem ze zbioru formula_1 nazywanym punktem bazowym lub początkiem układu, a formula_40 jest bazą przestrzeni formula_25 Współrzędne punktu formula_11 to współrzędne wektora formula_43 względem bazy formula_44
Układ punktów formula_45 nazywa się afinicznie lub punktowo niezależnym, jeżeli wektory formula_46 są liniowo niezależne. W ten sposób formula_47 punktów przestrzeni afinicznej rozpina formula_48-wymiarową przestrzeń liniową.
Dla każdego formula_49 wektory formula_50 stanowią układ liniowo niezależny. O ile dany punkt formula_11 daje się zapisać jako kombinację afiniczną układu afinicznie niezależnego, to można to zrobić w dokładnie jeden sposób (współrzędne jednoznacznie identyfikują punkt względem takiego układu).
Podprzestrzeń afiniczna.
Podprzestrzenią afiniczną przestrzeni afinicznej formula_8 nazywa się parę formula_53 taką, że formula_54 jest podprzestrzenią liniową formula_55 a formula_56 jest niepustym podzbiorem formula_57 która sama jest przestrzenią afiniczną. Oznacza to, że dla formula_53 określonej wyżej spełnione są warunki:
Tak jak przestrzeń afiniczną, jej podprzestrzeń opisuje się za pomocą pierwszego elementu pary. Przestrzeń formula_54 jest w tym wypadku jednoznacznie wyznaczona przez zbiór formula_56 i nosi nazwę przestrzeni kierunkowej danej podprzestrzeni afinicznej.
Przestrzeń euklidesowa.
Przestrzeń formula_65 nad ciałem liczb rzeczywistych nazywa się przestrzenią euklidesową, jeżeli formula_2 jest przestrzenią skończenie wymiarową wyposażoną w iloczyn skalarny formula_67 Iloczyn skalarny wyznacza metrykę
Dodatkowo określa się odległość między podprzestrzeniami formula_70 wzorem
Kąt między podprzestrzeniami definiuje się jako kąt między ich przestrzeniami kierunkowymi. Te, które tworzą ze sobą kąt prosty nazywa się prostopadłymi (ortogonalnymi).
Uogólnienia.
Dość zwięzłą definicją przestrzeni afinicznej jest następująca jej charakteryzacja: przestrzeń afiniczna to zbiór punktów formula_1 z działającą na nim regularnie (równoważnie: ściśle przechodnio albo przechodnio w sposób wolny) grupą addytywną przestrzeni liniowej formula_2 nad ciałem formula_74 Przestrzeń afiniczną można określić analogicznie poprzez zastąpienie przestrzeni liniowej modułem.

</doc>
<doc id="139577" url="https://pl.wikipedia.org/wiki?curid=139577" title="Baczyński">
Baczyński

osoby o nazwisku Baczyński:

</doc>
<doc id="139580" url="https://pl.wikipedia.org/wiki?curid=139580" title="Jaskrowe">
Jaskrowe

Jaskrowe ("Ranunculidae" Takht. ex Reveal) – jedyna podklasa roślin zielnych wyróżniona w klasie "Ranunculopsida" Brongn. w systemie Reveala. W nowszych systemach (system APG I, APG II) ani podklasa, ani klasa nie jest wyróżniana. Taksony skupione przez Reveala w podklasie są w istocie grupą niemal monofiletyczną, jedynie zaliczone tu w randze rzędu piwoniowce "Paeoniales" okazały się być kladem w obrębie skalnicowców "Saxifragales" (oznaczony tam w randze rodziny jako piwoniowate "Paeoniaceae"). Ze względu na bliskie pokrewieństwo pozostałych grup roślin w systemie APG II zaliczane są one wszystkie w randze rodzin do rzędu jaskrowców "Ranunculales".

</doc>
<doc id="139584" url="https://pl.wikipedia.org/wiki?curid=139584" title="Gry wideo">
Gry wideo



</doc>
<doc id="139590" url="https://pl.wikipedia.org/wiki?curid=139590" title="Systemy pozycyjne">
Systemy pozycyjne

Systemy pozycyjne – metody zapisywania liczb (in. systemy liczbowe) w taki sposób, że w zależności od pozycji danej cyfry w ciągu, oznacza ona wielokrotność potęgi pewnej liczby uznawanej za bazę danego systemu. Np. powszechnie używa się systemu dziesiętnego, w którym za bazę przyjmuje się liczbę dziesięć. Tym samym napis 46 532 oznacza formula_1
System pozycyjny umożliwia też zapisywanie ułamków, przy czym liczby wymierne składają się albo ze skończonej liczby znaków, albo są od pewnego miejsca okresowe. Np. 3,1415 rozumiemy jako formula_2 a formula_3 jako formula_4
Obok dziesiętnego systemu liczbowego, używanego w codziennym życiu, warto wymienić też:
Zapis liczb ujemnych wymaga zwykle użycia dodatkowego znaku („−”). Aby tego uniknąć można przyjąć za bazę liczbę ujemną (np. −2), wprowadzić cyfry o wartości ujemnej (np. zestaw cyfr −1, 0, +1 przy bazie 3), albo zastosować specjalny kod (np. U2).
Obok opisanych powyżej potęgowych systemów pozycyjnych istnieje cały szereg systemów pozycyjnych o innej konstrukcji. Są to np.:
Historia.
Dzisiaj system dziesiętny, który jest prawdopodobnie motywowany liczeniem dziesięcioma palcami, jest wszechobecny. Inne bazy były używane w przeszłości, a niektóre z nich są nadal używane. Na przykład system liczb babilońskich, uznawany jako pierwszy system liczb pozycyjnych, był to sześćdziesiątkowy system liczbowy, ale brakowało rzeczywistej wartości 0. Zero było wskazywane przez spację między cyframi dziesiątek. Do 300 p.n.e. symbol interpunkcji (dwa ukośne kliny) były przyjmowane jako symbol zastępczy w tym samym systemie liczb pozycyjnym. Na tabliczce odkrytej w Kisz (datowanej na 700 p.n.e.) pisarz Bêl-bân-aplu napisał swoje zera trzema haczykami, zamiast dwóch ukośnych klinów. Babiloński symbol zastępczy nie był prawdziwym zerem, ponieważ nie był używany samodzielnie. Nie był też używany na końcu liczby. Tak więc liczby takie jak 2 i 120 (2 × 60), 3 i 180 (3 × 60), 4 i 240 (4 × 60) wyglądały tak samo, ponieważ większej liczbie brakowało ostatecznego zastępczego symbolu. Tylko kontekst mógł rozróżnić liczby.
Archimedes (ok. 287–212 p.n.e.) wynalazł dziesiętny układ pozycyjny w jego dziele "O liczeniu piasku", który był oparty na 108 a później doprowadził niemieckiego matematyka Carla Friedricha Gaussa do użalania się nad tym, jak wielkie osiągnięcia naukowe uzyskano by, gdyby Archimedes w pełni zdał sobie sprawę z potencjału swojego genialnego odkrycia.
Zanim systemy pozycyjne stały się standardem, używano prostych systemów addytywnych (znak-wartość), takich jak cyfry rzymskie, natomiast w średniowieczu, jak i księgowi w starożytnym Rzymie używali liczydeł do obliczania równań arytmetycznych.
Patyczki liczbowe i większość liczydeł były używane do przedstawiania liczb w systemie liczb pozycyjnych. Dzięki patyczkom liczbowym i liczydłom wykorzystywanych do wykonywania operacji arytmetycznych, zapis początkowych, pośrednich i końcowych wartości obliczeń łatwo można było wykonać za pomocą prostego systemu addytywnego, w każdej pozycji i kolumnie.
Po rewolucji francuskiej (1789–1799) nowy rząd francuski promował rozszerzenie systemu dziesiętnego. Niektóre z tych prodziesiętnych starań – takich jak czas dziesiętny oraz kalendarz dziesiętny – zakończyły się niepowodzeniem. Inne francuskie starania prodziesiętne – decymalizacja waluty, pomiar wag i miar – rozprzestrzeniły się z Francji na prawie cały świat.
Problematyka systemu pozycyjnego.
Kluczowym argumentem przeciwko systemowi pozycyjnemu była podatność na łatwe oszustwo poprzez umieszczenie liczby na początku lub na końcu liczby, zmieniając w ten sposób na przykład 100 na 5100 lub 100 na 1000. Współczesne czeki wymagają pisemnego zapisu kwoty, jak i również samej liczby dziesiętnej, aby zapobiec takim oszustwom. Z tego samego powodu Chińczycy posługują się również numerami w języku naturalnym, na przykład 100 jest napisane jako 壹佰, które nigdy nie może być wykute w 壹仟 (1000) ani 伍仟 壹佰 (5100).
Zastosowanie.
System dziesiętny.
W systemie dziesiętnym, każda pozycja zaczynająca się od prawej strony jest kolejną potęgą liczby 10. A więc pierwsza pozycja to 100 (1), druga pozycja 101(10), trzecia pozycja 102(10x10=100), czwarta pozycja 103 (10x10x10=1000) i tak dalej.
Wartości ułamków są przedstawiane za pomocą separatora, który może się różnić w zależności od lokalizacji. Zwykle separatorem jest kropka lub przecinek. Cyfry po prawej stronie są mnożone przez 10 podniesione do ujemnej potęgi lub wykładnika. Pierwsza pozycja na prawo od separatora przedstawia 10−1 (0,1), następnie 10−2(0,01) i tak dalej dla każdej kolejnej pozycji.
Na przykład liczba 2674 w systemie dziesiętnym:
lub
(2 × 1000) + (6 × 100) + (7 × 10) + (4 × 1).
Sześćdziesiątkowy system liczbowy.
Sześćdziesiątkowy system liczbowy był używany dla integralnych i ułamkowych części liczb babilońskich i innych systemów mezopotamskich, przez hellenistycznych astronomów, używających cyfr greckich tylko do części ułamkowych, który jest nadal używany do współczesnego czasu oraz kątów. Jednak nie wszystkie z tych zastosowań były pozycyjne.
Nowoczesny czas dzieli każdą pozycję za pomocą dwukropka albo kropki. Na przykład czas można zapisać jako 10:25:59 (10 godzin, 25 minut, 59 sekund). Kąty używają podobnego zapisu. Na przykład kątem może być 10°25′59″ (10 stopni, 25 minut, 59 sekund). W obu tych przypadkach tylko minuty i sekundy używają sześćdziesiątkowego systemu liczbowego – stopnie kątowe mogą być większe niż 59 (jeden obrót wokół okręgu wynosi 360°, dwa obroty to 720° itp.), i zarówno czas, jak i kąty używają ułamków dziesiętnych sekundy. To kontrastuje się z liczbami używanymi przez hellenistycznych i renesansowych astronomów, którzy używali trzecich, czwartych i tym podobnych dla lepszych przyrostów. Tam gdzie my moglibyśmy zapisać 10°25'59.392", oni napisaliby 10°25'59"2331'12""' lub 10°25I59II23III31IV12V.
Używanie zestawu składającego się z cyfr oraz dużych i małych liter pozwala na krótkie zapisy dla liczb sześćdziesiątkowych, np. 10:25:59 zamienia się w ‘ARz’ (poprzez pominięcie I oraz O, ale nie i oraz o), co przydaje się w adresach URL itp., lecz nie jest to zbyt zrozumiale dla ludzi.

</doc>
<doc id="139591" url="https://pl.wikipedia.org/wiki?curid=139591" title="Asaph Hall">
Asaph Hall

Asaph Hall (ur. 15 października 1829 w Goshen, zm. 22 listopada 1907 w Annapolis) – amerykański astronom, najbardziej znany jako odkrywca dwóch księżyców Marsa (Fobosa i Deimosa) w 1877. Zajmował się również obliczaniem orbit księżyców innych planet i gwiazd podwójnych, wyznaczył okres obrotu Saturna i masę Marsa.
Życiorys.
Urodził się w Goshen w stanie Connecticut. Od 16 roku życia pracował jako rzemieślnik, później dostał się do college’u w New Hudson. W 1856 ożenił się z Angeline Stickney.
W 1856 zaczął pracować w obserwatorium Uniwersytetu Harvarda w Cambridge, gdzie zajmował się obliczaniem orbit. Od 1862 Hall pracował w obserwatorium marynarki wojennej w Waszyngtonie, gdzie po roku objął stanowisko profesora.
Od 1875 Hall miał możliwość prowadzenia obserwacji za pomocą teleskopu o średnicy 66 cm, ówcześnie największego refraktora na świecie. Za jego pomocą ustalił okres obrotu Saturna, wykorzystując do tego białą plamę na powierzchni planety. W 1884 odkrył, że linia apsyd orbity jednego z księżyców Saturna, Hyperiona, porusza się ruchem wstecznym z prędkością 20° na rok. Hall badał również paralaksy i pozycje gwiazd w gromadzie otwartej Plejady. W latach 1896-1901 pracował jako profesor na Uniwersytecie Harvarda w Cambridge.
W 1879 otrzymał Złoty Medal Królewskiego Towarzystwa Astronomicznego. Jego nazwisko nosi jeden z kraterów na Księżycu.

</doc>
<doc id="139592" url="https://pl.wikipedia.org/wiki?curid=139592" title="Harold S. Vanderbilt">
Harold S. Vanderbilt



</doc>
<doc id="139593" url="https://pl.wikipedia.org/wiki?curid=139593" title="Luigi Giussani">
Luigi Giussani

Luigi Giovanni Giussani (ur. 15 października 1922 w Desio koło Mediolanu, zm. 22 lutego 2005) – włoski duchowny katolicki, założyciel międzynarodowego ruchu katolickiego Comunione e Liberazione (CL, Komunia i Wyzwolenie).
Studiował w seminarium w Mediolanie i na Wydziale Teologicznym w Venegono. Na studiach, gdzie jednym z jego kolegów był przyszły arcybiskup Bolonii Enrico Manfredini, założył grupę dyskusyjną i pismo "Studium Christi". Przyjął święcenia kapłańskie w 1945 i podjął pracę wykładowcy w seminarium w Venegono. Specjalizował się w teologii wschodniej i teologii protestanckiej w Ameryce. Na początku lat 50. poprosił przełożonych o zgodę na pracę poza seminarium i przeniósł się do nauczania w szkole średniej im. Giovanniego Berchet w Mediolanie (1955-1964).
Zwracał uwagę na problem wychowania. Został wykładowcą Katolickiego Uniwersytetu Najświętszego Serca w Mediolanie (kierował Katedrą Wstępu do Teologii) i zaangażował się w działalność studenckiego skrzydła Akcji Katolickiej – Gioventu Studentesca. Przyczynił się do rozwoju tej organizacji. Na polecenie arcybiskupa Mediolanu Giovanniego Colombo kontynuował studia teologiczne i przerwał na kilka lat kontakt ze środowiskiem młodzieżowym. W 1969 powrócił do działaczy dawnego Gioventu Studentesca, które w międzyczasie opuściło Akcję Katolicką pod wpływem serii protestów studenckich w Europie w maju 1968; ks. Giussani stanął na czele nowej organizacji – Comunione e Liberazione. Był przewodniczącym Rady Generalnej CL i doprowadził m.in. do uznania organizacji przez watykańską Papieską Radę ds. Świeckich. Zyskał wpływy nie tylko w Kościele, ale także w świecie politycznym i gospodarczym; w gronie zwolenników i działaczy CL byli m.in. przyszły kardynał Angelo Scola i znany polityk Rocco Buttiglione. W lutym 1987 ks. Giussani zabrał głos na konwencji Włoskiej Partii Chrześcijańskich Demokratów w Assago.
W 1983 Jan Paweł II obdarzył go godnością papieskiego prałata honorowego; w 1995 został laureatem Międzynarodowej Nagrody Kultury Katolickiej. Pełnił funkcję konsultanta Kongregacji ds. Duchowieństwa oraz Papieskiej Rady ds. Świeckich.
Był autorem wielu publikacji, tłumaczonych na różne języki. Opracował dla włoskiej "Encyklopedii Katolickiej" hasło "wychowanie". Do najbardziej znanych jego prac należą:

</doc>
<doc id="139596" url="https://pl.wikipedia.org/wiki?curid=139596" title="Okręg Braiła">
Okręg Braiła

Braiła (rum. "Brăila") – okręg we wschodniej Rumunii (Wołoszczyzna), ze stolicą w mieście Braiła. W 2011 roku liczyła 321 212 osób.
Okręg ma powierzchnię 4766 km², zaś jego gęstość zaludnienia wynosiła 82 os/km².
Miasta:
Gminy:

</doc>
<doc id="139597" url="https://pl.wikipedia.org/wiki?curid=139597" title="Okręg Braszów">
Okręg Braszów

Braszów (rum. Brașov, węg. "Brassó") – okręg w środkowej Rumunii (Siedmiogród / rum. "Transilvania"), ze stolicą w mieście Braszów. W 2011 roku liczył 549 217 mieszkańców.
Okręg ma powierzchnię 5363 km², a w 2002 gęstość zaludnienia wyniosła 118/km².
Miasta.
Gminy:

</doc>
<doc id="139598" url="https://pl.wikipedia.org/wiki?curid=139598" title="Okręg Buzău">
Okręg Buzău

Buzău – okręg w południowej Rumunii (Wołoszczyzna), ze stolicą w mieście Buzău.
Okręg ma powierzchnię 6103 km² i w 2000 r. liczył 508 459 mieszkańców, gęstość zaludnienia 83 os/km².
Miasta: 

</doc>
<doc id="139602" url="https://pl.wikipedia.org/wiki?curid=139602" title="Hemochromatoza dziedziczna">
Hemochromatoza dziedziczna

Hemochromatoza dziedziczna (ang. "hereditary hemochromatosis", "HH"), syn. wrodzona lub pierwotna, dawniej stosowane nazwy to: "cukrzyca brunatna" i "cukrzyca brązowa" ("diabetes bronze") – genetycznie uwarunkowana choroba metabolizmu żelaza, w której dochodzi do nadmiernego wchłaniania tego pierwiastka z pożywienia i nadmiernego gromadzenia w tkankach, co prowadzi do objawów chorobowych.
Najczęstszą przyczyną hemochromatozy pierwotnej jest mutacja homozygotyczna genu "HFE", który znajduje się na chromosomie 6. Stosuje się wówczas niekiedy również nazwę hemochromatoza "HFE lub HFE"-zależna.
Rys historyczny.
Początki badań nad hemochromatozą datują się na koniec XIX wieku, kiedy w roku 1865 Armand Trousseau opisał zespół chorobowy, na który składały się: marskość wątroby, cukrzyca i brązowa pigmentacja skóry. W roku 1889 Friedrich von Recklinghausen wprowadził termin hemochromatoza jako nazwę tej choroby.
Dziedziczne tło hemochromatozy zostało ustalone w roku 1935 przez Josepha H. Sheldona; do tego czasu hemochromatozę błędnie wiązano z nadużywaniem alkoholu.
W roku 1970 został ustalony autosomalny recesywny tryb dziedziczenia typów 1-3. Ostatecznie amerykańska grupa badawcza doprowadziła w 1996 roku do zsekwencjonowania genu HFE i udowodniła związek mutacji tego genu z hemochromatozą.
Etiopatogeneza.
U zdrowego człowieka żelazo podlega procesowi recyrkulacji – uwolnione z rozpadających się krwinek czerwonych jest wbudowywane do nowo powstających erytrocytów. Gdy poziom żelaza we krwi jest obniżony, organizm wchłania je z pożywienia, kiedy jednak jego zapasy w różnych tkankach i narządach są duże, ujawnia się cukrzyca i może dojść do uszkodzenia serca, wątroby, trzustki, jąder i stawów. W narządach tworzą się złogi hemosyderyny. Przyczyną uszkodzeń w chorobie jest nadmierne utlenianie lipidów z powodu obecności większej ilości wolnych rodników, stymulację produkcji kolagenu, a także bezpośrednie działanie na DNA.
Najczęstszą mutację powodującą hemochromatozę pierwotną typu 1 można rozpatrywać jako tzw. mutację założycielską.
Pierwotnie ta germinalna mutacja pojawiła się u mieszkańca północno-zachodniej Europy (Wikinga lub Celta) i została przekazana następnym pokoleniom. Przez działanie doboru stabilizującego przetrwała do dnia dzisiejszego.
Potencjalna korzyść wynikająca z posiadania jednej kopii zmutowanego genu HFE chroniła przed anemią z niedoboru żelaza.
Ocenia się, że homozygotyczna postać mutacji C282Y może występować z częstością 5:1000 u mieszkańców Europy północnej.
Objawy.
Objawy rzadko pojawiają się przed 20 rokiem życia. Zwykle obserwuje się je u osób, które skończyły 40–60 lat, i polegają na ciągłym uczuciu zmęczenia, bólach stawów, dolegliwościach żołądkowo-jelitowych, powiększeniu wątroby (która ulega marskości drobnoguzkowej) oraz zaburzeniach rytmu serca, obniżonym libido. U wielu osób charakterystycznym objawem jest szarobrązowe zabarwienie skóry, szczególnie twarzy. Jest ono spowodowane zaburzeniem funkcjonowania osi przysadka-nadnercza, jak również odkładaniem żelaza. Uszkodzenie kory nadnerczy złogami hemosyderyny wywołuje zmniejszenie wydzielania hormonów nadnerczowych, co z kolei powoduje nadmierne wydzielanie proopiomelanokortyny z przysadki, z której na drodze enzymatycznej powstają: ACTH, beta-endorfina, LPH i MSH (hormon melanotropowy). MSH stymuluje melanocyty do wytwarzania melaniny, co przyczynia się do zmiany zabarwienia skóry.
Badania genetyczne wykazują, że jedna osoba na dziesięć jest nosicielem mutacji w genie HFE, ale choroba ujawnia się tylko wtedy, gdy zmiana jest odziedziczona po obojgu rodzicach-nosicielach. Kobiety zapadają na hemochromatozę od 5 do 10 razy rzadziej niż mężczyźni (wiąże się to prawdopodobnie z comiesięcznymi stratami żelaza w czasie miesiączek oraz w okresie ciąży).
Badania diagnostyczne.
Nadmierne ilości żelaza w ustroju wykazują badania krwi oraz biopsja wątroby. Niestety hemochromatoza często bywa nierozpoznana, gdyż objawy sugerować mogą m.in. zapalenie wątroby czy choroby serca. Właściwa diagnoza często postawiona jest dopiero wtedy, gdy dochodzi do znacznego uszkodzenia narządów.
Kliniczne rozpoznanie hemochromatozy pierwotnej można potwierdzić wykonując analizę DNA dwóch najczęściej występujących mutacji genu HFE (H63D, C282Y).
Leczenie.
Upust krwi, który wykonuje się zazwyczaj raz, czasem dwa razy w tygodniu, leczenie prowadzi się przez wiele tygodni i może ono doprowadzić do osiągnięcia prawidłowego poziomu żelaza we krwi. Również można stosować deferoksaminę, która jest związkiem chelatującym żelazo. Prowadzone są próby wykorzystania agonistów hepcydyny w leczeniu hemochromatozy, talasemii i czerwienicy.
Zobacz też.
Inne zaburzenia metabolizmu żelaza:

</doc>
<doc id="139603" url="https://pl.wikipedia.org/wiki?curid=139603" title="Okręg Caraș-Severin">
Okręg Caraș-Severin

Caraș-Severin (węg. "Krassó-Szörény", serb. "Karaš-Severin"/Караш Северин) – okręg w południowo-zachodniej Rumunii (Banat), ze stolicą w mieście Reșița. W 2011 roku liczył 274 277 mieszkańców.
Okręg ma powierzchnię 8520 km², a w 2002 roku gęstość zaludnienia wynosiła 42 os/km².
Miasta: 
Gminy:

</doc>
<doc id="139605" url="https://pl.wikipedia.org/wiki?curid=139605" title="Okręg Covasna">
Okręg Covasna

Covasna (węg. "Kovászna") – okręg w środkowej Rumunii (Siedmiogród), ze stolicą w mieście Sfântu Gheorghe. W 2011 roku liczył 21077 mieszkańców.
Okręg ma powierzchnię 3710 km², gęstość zaludnienia wynosi 62 os/km².
Miasta: 

</doc>
<doc id="139606" url="https://pl.wikipedia.org/wiki?curid=139606" title="Okręg Călărași">
Okręg Călărași

Călărași – okręg (județ) w południowej Rumunii (Wołoszczyzna), ze stolicą w mieście Călărași. W 2011 roku liczył 285 050 mieszkańców
Okręg ma powierzchnię 5088 km², zaś gęstość zaludnienia w 2000 roku wynosiła 65 os/km². W okręgu żyje liczna się populacja (ok. 5%) osób narodowości romskiej.
Miasta: 

</doc>
<doc id="139608" url="https://pl.wikipedia.org/wiki?curid=139608" title="Okręg Dymbowica">
Okręg Dymbowica

Dymbowica (rum. "Dâmbovița", dawniej "Dîmbovița") – okręg w środkowej Rumunii (Wołoszczyzna), ze stolicą w mieście Târgoviște.
Okręg ma powierzchnię 4054 km² i w 2001 r. liczył 554 161 mieszkańców, gęstość zaludnienia wynosiła 137 os./km².
Miasta:

</doc>
<doc id="139609" url="https://pl.wikipedia.org/wiki?curid=139609" title="Okręg Dolj">
Okręg Dolj

Dolj – okręg w południowo-zachodniej Rumunii (Wołoszczyzna), ze stolicą w mieście Krajowa. W 2011 roku liczył 735 355 mieszkańców.
Okręg ma powierzchnię 7414 km², gęstość zaludnienia w 2002 roku 101 os./km².
Miasta:
Gminy:

</doc>
<doc id="139610" url="https://pl.wikipedia.org/wiki?curid=139610" title="Okręg Gałacz">
Okręg Gałacz

Gałacz (rum. Galați) – okręg we wschodniej Rumunii (Mołdawia Zachodnia), ze stolicą w mieście Gałacz. W 2011 roku liczył 536 612 mieszkańców.
Okręg ma powierzchnię 4466 km², a jego gęstość zaludnienia wynosiła w 2001 roku 144 os./km².
Miasta:
Gminy:

</doc>
<doc id="139611" url="https://pl.wikipedia.org/wiki?curid=139611" title="Östra Aros">
Östra Aros



</doc>
<doc id="139612" url="https://pl.wikipedia.org/wiki?curid=139612" title="Okręg Giurgiu">
Okręg Giurgiu

Giurgiu – okręg w południowej Rumunii (Wołoszczyzna), ze stolicą w mieście Giurgiu. W 2011 roku liczył 265 494 mieszkańców.
Okręg ma powierzchnię 3526 km², a jego gęstość zaludnienia wynosiła w 2002 roku 84 os./km².
Administracja.
Okręg podzielony jest na 3 miasta i 50 gmin.
Miasta:
Gminy:

</doc>
<doc id="139615" url="https://pl.wikipedia.org/wiki?curid=139615" title="Róża francuska">
Róża francuska

Róża francuska ("Rosa gallica" L.) – gatunek krzewu należący do rodziny różowatych ("Rosaceae" Juss.). Występuje w południowej, wschodniej i centralnej Europie oraz w Turcji i na Kaukazie. Kiedyś pospolity na terenie Polski, obecnie w środowisku naturalnym rzadki. Występuje w południowej Polsce, głównie na Nizinie Śląskiej, w pasie wyżyn, w górach w piętrze pogórza. Uprawiany był w Europie już przed rokiem 1500.
Biologia i ekologia.
Rośnie w zaroślach, na miedzach, przydrożach. Preferuje miejsca suche. Kwitnie w czerwcu i lipcu, po róży dzikiej.
Zagrożenia i ochrona.
Roślina objęta w Polsce ochroną gatunkową od 2004 r. Ścisłą ochroną objęte są dziko rosnące okazy. Na wielu stanowiskach wyginęła w wyniku zniszczenia siedlisk. Jest także zagłuszana i zacieniana w wyniku naturalnej sukcesji zespołów leśnych. Jedno z liczniejszych stanowisk róż francuskich dziko rosnących w Polsce znajduje się w Wielkopolsce (droga z Nowieczka do Ostrowieczna).
W opracowaniu Czerwona lista roślin i grzybów Polski (2006, 2016) jest umieszczona w grupie gatunków narażonych na wyginięcie (kategoria zagrożenia VU). 
Według Polskiej Czerwonej Księgi Roślin – gatunek narażony na wymarcie (kategoria zagrożenia VU).

</doc>
<doc id="139616" url="https://pl.wikipedia.org/wiki?curid=139616" title="Tuńczyki">
Tuńczyki

Tuńczyki (Thunnini) – plemię obejmujące kilkanaście gatunków dużych, drapieżnych, morskich ryb okoniokształtnych z rodziny makrelowatych (Scombridae).
Występowanie.
Zasiedlają głównie tropikalne akweny Atlantyku, Pacyfiku i mórz przyległych (np. Morza Śródziemnego), ale bywają też spotykane na Morzu Północnym i Morzu Barentsa.
Cechy charakterystyczne.
Mają torpedowaty kształt ciała z księżycowo wciętą płetwą ogonową. Osiągają długość do 4 metrów, masę do 700 kg.
Są doskonałymi pływakami, szybciej od tuńczyków pływa jedynie włócznik (miecznik). Ciało tuńczyków wykazuje w czasie ruchu temperaturę o kilka stopni wyższą od temperatury ich otoczenia. Jest to spowodowane odpowiednim ukrwieniem skóry i mięśni podskórnych.
Żyją w ławicach, odbywają dalekie wędrówki w poszukiwaniu pożywienia.
Znaczenie gospodarcze.
Mięso tuńczyka jest bogate w witaminy A i D. Spożywane jest wędzone, suszone, konserwowane oraz surowe.
Największe znaczenie gospodarcze mają:
Tuńczyk poławiany jest od starożytności. Do dziś połowy tuńczyka są ważne w rybołówstwie. Statki do połowu tuńczyków nazywane są "tuńczykowcami". Techniki połowu tuńczyków są różne (wędy ciągnione, sieci dryfujące i inne), ale nie wszystkie są dozwolone prawem regulującym szczegółowo techniki połowu. Ograniczenia te uzasadnione są zasadniczo dwiema grupami powodów: po pierwsze zmniejszają możliwość ponadnormatywnego trzebienia stad tuńczyków, a po drugie zmniejszają prawdopodobieństwo równoczesnego niszczenia delfinów zazwyczaj pojawiających się w pobliżu ławic tuńczyków (delfiny żywią się tuńczykami).
Tuńczyk błękitnopłetwy jest jedną z najcenniejszych ryb na świecie. W USA kosztuje od 13 do 22 dolarów za funt. Wysyłany samolotem do Japonii ten sam świeży tuńczyk jest sprzedawany na targu po 360 dolarów za kilogram. Największe okazy osiągają jeszcze wyższe ceny, dochodzące do 525 euro za kilogram. Tuńczyki pozostałych gatunków nie są aż tak cenne, kilka dolarów za kilogram świeżej ryby.
Połów tuńczyków jest też dyscypliną wędkarstwa pełnomorskiego.
Systematyka.
Plemię obejmuje następujące rodzaje i gatunki:
Rodzaj "Thunnus"

</doc>
<doc id="139618" url="https://pl.wikipedia.org/wiki?curid=139618" title="Julius Albert Licht">
Julius Albert Licht

Julius Albert Licht (ur. 25 czerwca 1821 w Gieshof koło Wrietzen, zm. 28 stycznia 1898 w Wiesbaden) – niemiecki architekt.
Życiorys.
Inżynier budownictwa lądowego i wodnego, specjalista w dużych budowlach o drewnianej konstrukcji. W latach 1856–1893 architekt miejski w Gdańsku. Nadzorował lub projektował budowę w mieście systemu kanalizacyjnego i wodociągowego, brukowania ulic i chodników. Był także odpowiedzialny za budowę linii tramwajów konnych, szpitali oraz miejskiej rzeźni.
W 1871 wybudowano zaprojektowany przez Lichta gmach teatru, który w 1933 roku spłonął w pożarze.
Za wkład w rozwój życia gospodarczego Rada Miejska Gdańska nadała mu w chwili przejścia na emeryturę 31 stycznia 1893 tytuł Honorowego Obywatela Miasta Gdańska.

</doc>
<doc id="139619" url="https://pl.wikipedia.org/wiki?curid=139619" title="Górna">
Górna

Górna – do 31 grudnia 1992 r. dzielnica miasta Łodzi, obejmująca jego południową część, licząca 71,9 km², zamieszkana przez ok. 160 tys. osób. 
Utworzona w 1960 roku południowa dzielnica miasta (dotąd obszar "Chojen" i "Rudy" lub "Południe") została nazwana od głównego rynku dzielnicy zwanego niegdyś Rynkiem Górnym (obecnie plac Reymonta). Formalnie od 1992 nie istnieje.
Historia dzielnicy.
Niektóre nazwy dzisiejszych osiedli Górnej takie jak: Komorzniki (obecnie Komorniki), Dąbrowa wymieniane są już w piśmie z 1332 roku.
Na początku XV wieku, kiedy Łódź przekształcała się w miasto, wokół niej znajdowały się wsie. Od końca XIV wieku (1398 roku) swoją historię wiodą m.in. Ruda Chocianowicka (Pabianicka) i Chachuła Młyn. Wieś Rokicie położona w dolinie Jasienia swoją historię rozpoczyna w 1411 roku. Nad rzeką z czasem powstało 28 gospodarstw i duży młyn. Pierwsze wzmianki o Chojnach Dużych i Chojnach Małych pochodzą z 1469 roku, kiedy to obie wsie miały wejść do parafii rzgowskiej.
W 1793 roku Feliks Górski, właściciel Chojen, założył w północnej ich części osadę Dąbrowa, zasiedloną głównie przez osadników pochodzenia niemieckiego. Jej granicę zachodnią stanowiło Rokicie, a północną na dużym odcinku rzeka Dąbrówka (biegła nieco na południe od "DH Uniwersal"), rozdzielająca dominium chojeńskie od łódzkich dóbr biskupstwa włocławskiego, przejętych w 1793 roku na własność skarbu pruskiego. Na początku XIX wieku wytyczono tam drogę do Wiskitna, która później otrzymała nazwę ulicy Rzgowskiej i prowadziła od Górnego Rynku w Łodzi (obecnie plac Reymonta). Ważne miejsce w strukturze osady Dąbrowa zajmowała droga polna biegnąca na linii wschód – zachód. Na jej bazie powstała później ulica gen. Jarosława Dąbrowskiego.
Dzielnica administracyjna Górna została powołana z dniem 1 stycznia 1960 jako jedna z 5 ówcześnie ustanowionych dzielnic Łodzi.
Powstała z połączenia istniejących od 1954 dzielnic "Ruda" i "Chojny" po odłączeniu części ich północnych obszarów na rzecz dzielnic Śródmieście, Polesie i Widzew.
W skład dzielnicy weszły obszary:
Ponadto dzielnica Górna objęła fragment historycznej Łodzi rękodzielniczej, założony w latach 1826–1827 jako Kolonia Nowa Łódka lub Czeska Kolonia – jest to obszar położony po obu stronach ul. Przybyszewskiego na odcinku od ulicy Piotrkowskiej do ulicy Łęczyckiej, ograniczony od północy ulicą Milionową zaś od południa dolinką rzeczki Dąbrówki, stanowiącą niegdyś granicę Łodzi i Chojen.
Od 1 stycznia 1988 obszar dzielnicy został powiększony przez włączenie wsi:
Rejony dzielnicy.
Obecnie w skład dzielnicy Górna wchodzi 8 osiedli administracyjnych:
Na terenie dzielnicy.
Ośrodki kultury.
Przy ulicy Siedleckiej 1 znajduje się Ośrodek Kultury "Górna". Działalność kulturalną prowadzą tam między innymi Grupa Literacka Centauro, Zespół Tańca i Piosenki Akcent. 
Do 30 czerwca 2012 – przy al. Politechniki 17 – funkcjonowała filia tego ośrodka, pod nazwą "Energetyk". Prowadzono w niej m.in. zajęcia plastyczne, naukę gry na gitarze, tańca nowoczesnego, karate i jogi, a dla okolicznych szkół zajęcia teatralne, projekcje filmów i wykłady okolicznościowe. Po jej rozwiązaniu zajęcia w niej prowadzone przeniesiono do głównej siedziby ośrodka przy ul. Siedleckiej oraz na Olechów.
Ulice.
Najbardziej istotne arterie komunikacyjne przebiegające przez obszar Górnej to ulica Pabianicka rozpoczynająca się przy placu Niepodległości (gdzie z kolei kończy się ulica Piotrkowska), ulica Rzgowska mająca swój początek przy placu Reymonta oraz ulica generała Jarosława Dąbrowskiego odchodząca od ulicy Rzgowskiej na wschód, w kierunku Widzewa. Wiele znanych ulic Łodzi, podobnie jak słynna "Pietryna" (Piotrkowska), kończy się właśnie na Górnej, np. Wólczańska czy Jana Kilińskiego. Dla usprawnienia komunikacji między ulicą Rzgowską (przechodzącą następnie w DK 1) i Pabianicką (DK 14) istotne znaczenie ma otwarta 1 września 2014 r. Trasa Górna, która znacznie odciążyła wykorzystywane wcześniej połączenie ulicą Ignacego Jana Paderewskiego.
W części południowej ulicy Rzgowskiej znajduje się również ulica Kolumny biegnąca przez Wiskitno do Wiśniowej Góry oraz łącząca się po drodze z ulicą Tomaszowską. Ulica Kolumny jest jedną z najdłuższych łódzkich ulic (ok. 9,3 km) i posiada najwięcej w Łodzi numerów administracyjnych (najwyższy parzysty – 662, nieparzysty – 627). Z jej nazwą zwiana jest historia o Janie Mulinowiczu.

</doc>
<doc id="139620" url="https://pl.wikipedia.org/wiki?curid=139620" title="Polesie (Łódź)">
Polesie (Łódź)

Polesie – do 31 grudnia 1992 r. dzielnica Łodzi, licząca 46 km², zamieszkana przez ok. 133 tys. osób.
Historia.
Łódzkie dzielnice formalnie mają swój początek w 1946 r. Wtedy to dokonano podziału administracyjnego i wytyczono granice trzech dzielnic: Północ, Południe i Śródmieście.
W roku 1954 dokonano zmiany podziału administracyjnego, tworząc siedem dzielnic: Bałuty, Staromiejska, Widzew, Chojny, Ruda, Polesie i Śródmieście.
Od 1 stycznia 1960 r. rozpoczęło się funkcjonowanie pięciu dzielnic – Bałut, Widzewa, Śródmieścia, Górnej i Polesia.
Od 1 stycznia 1993 zniesiono podział na dzielnice i Łódź stała się jednolitą gminą miejską, od 1 stycznia 1999 również miastem na prawach powiatu.
Spośród istniejących po 1960 roku dzielnic, 
Bałuty i Widzew zostały nazwane od dawnych wsi, które zostały włączone do miasta już w 1915 r. Dzielnica południowa, gdzie istniało dawniej kilka wsi, została nazwana od głównego rynku dzielnicy, zwanego niegdyś Rynkiem Górnym (obecnie plac Reymonta). Tereny obecnego Polesia były do 1945 r. najmniej zurbanizowane – Karolew, Retkinia – obecnie duże osiedla mieszkaniowe, były bardzo długo wsiami otoczonymi lasami. Obecna nazwa dzielnicy określa jej obszar jako teren po dawnym lesie.
Urbanizacja.
Początki zabudowy obecnego Polesia sięgają 1824 r. gdy zakończono pierwszą regulację miasta Łodzi, granice jej sięgały na zachód do późniejszej ulicy Żeromskiego. 
Od ulicy Wólczańskiej (drogi która prowadziła do wsi Wólka) do ulicy Pańskiej (dzisiejsza ulica Żeromskiego) rozciągały się działki prządków lnu. 
Działki prządków, przylegające frontem do ul. Wólczańskiej, a ogrodami do ul. Żeromskiego, ciągnęły się od dzisiejszej ulicy Zamenhofa na południe, do obecnej ul. Wróblewskiego. 
Na północ od Ludwika Zamenhofa – za Wólczańską, były już tylko pola uprawne należące jeszcze do mieszczan Starego Miasta.
Od wieków miedze tych pól znajdowały się na linii: południowy wschód – północny zachód, wytyczenie ulicy Piotrkowskiej na osi północ-południe spowodowało, że granice pól były skośne w stosunku do tej ulicy. 
W połowie XIX w. na skraju miasta przy Wólczańskiej stało kilkanaście wiatraków.
Miasto rozrastało się w tym czasie głównie na wschód – dopiero w 1859 r. zdecydowano się wytyczyć kilka ulic na zachód od Wólczańskiej, co można przyjąć za rok powstania późniejszej dzielnicy Polesie. Przedłużono na zachód dwie przecznice Piotrkowskiej: Dzielną (Narutowicza) i Krótką (Traugutta). Nowe ulice dociągnięto nieco poza zachodnią granicę działek przędzalni lnu. Ta granica to dzisiejsza ulica Żeromskiego. 
Przedłużenia przecznic otrzymały w 1864 nowe nazwy: od Dzielnej – Zielona, od Krótkiej – św. Benedykta (dziś ulica 6 Sierpnia). Za Wólczańską wytyczono drugą równoległą do niej ulicę, na razie bez nazwy (późniejsza Długa – Gdańska). Na zachodzie ulice kończyły się w miejscu w którym rosło dużo lip. Z czasem powstała tam ulica Lipowa.
Nazwa ulicy Zielonej nasuwała się sama, rosło tam dużo drzew. W środku rejonu wytyczono nowy rynek. Na placu tym przeważały wiązy, stąd nazwano go placem Wiązowym (później Rynkiem Zielonym, dziś pl. Barlickiego). Całość otrzymała potoczną nazwę – dzielnica Wiązowa.
Dzielnica Wiązowa zaczęła gwałtownie się rozwijać. Na południu oparto ją o biegnącą pod lasem ulicę Podleśną (M. Skłodowskiej), na północy o szosę Konstantynowską (dzisiejsza ul. Legionów). Przez kilka lat zachodnią granicą dzielnicy była ulica Lipowa, równoległa z Piotrkowską i przecinająca pod kątem prostym odchodzącą od Piotrkowskiej ul. Zawadzką (Próchnika). Gdy zbudowano następną „dziką” ulicę równoległą do Lipowej, dzisiejsze ulice Próchnika i 1 Maja nadal kończyły się na Lipowej. Aby połączyć tę „dziką” ulicę ze skrzyżowaniem Próchnika i Lipowej, poprowadzono ulicę pod ostrym kątem i nazwano ulicą Zakątną. Ulice te tworzą istniejące do dziś asymetryczne skrzyżowanie Próchnika, Lipowej i Zakątnej.
W 1936 r. nazwę Zakątna zmieniono na Stefana Pogonowskego, bohatera wojny polsko-radzieckiej. W 1945 r. musiano powrócić do nazwy Zakątna, a w 1990 r. jeszcze raz powróciła Pogonowskiego.
Ulice „południkowe” są usytuowane dokładnie na osi północ-południe. Z ich przecznicami sprawa nie była łatwa. Od Piotrkowskiej biegły najpierw dokładnie w osi wschód-zachód – potem jednak musiały dostosować się do dawnych granic własności ziemi – dlatego większość przecznic Piotrkowskiej biegnących na zachód w pewnym momencie skręca trochę na południe i biegnie już zgodnie z granicami pól – skośnie do Piotrkowskiej. Podobnie było z działkami budowlanymi. Prawie wszystkie w tym rejonie biegną ukośnie do ulic „południkowych” tak jak stare miedze.
Co więcej, działki te mają różną szerokość, ponieważ różną szerokość miały role staromiejskie, jako skutek dokonywanych przez stulecia działów rodzinnych. Powoduje to, że granice posesji i ściany większości budynków są ukośne nie tylko do Pogonowskiego i 28 Pułku Strzelców (dawna ulica Luizy) ale do wszystkich ulic, biegnących południkowo w tym rejonie.
Niektóre ulice:
mają kierunek zgodny z przebiegiem miedz pól staromiejskich.
Taki układ ulic, które nie zawsze przecinają się pod kątem prostym wynika z faktu, że miasto długo nie posiadało żadnego planu urbanistycznego, lecz rozwijało się zupełnie spontanicznie.
Wiek XX.
Przez następne sto lat zachodnią granicę miasta stanowiły wielkie lasy, które w 1903 r. zostały przecięte przez tory kolei Warszawsko-Kaliskiej. Tor kolejowy wyznaczył do połowy drugiej dekady XX w. obszar miejskiej zabudowy. Dzięki temu ocalał las leżący na zachód od torów – dzisiaj to Park na Zdrowiu. Niewielki fragment lasu, leżący na wschód od torów posłużył do założenia w 1905 r. eleganckiego parku publicznego (dzisiejszy park Poniatowskiego).
Nazwa Polesie zaistniała po roku 1916 na określenie obszarów Lasu Miejskiego, który zimą 1914/15 i 1915/16 został wycięty przez mieszkańców Łodzi na drewno opałowe z powodu wojennych trudności z zaopatrzeniem. Uchowały się jedynie najdalej od miasta położone fragmenty przy Krzemienieckiej (późniejszy rezerwat) i Krakowskiej.
Wskutek wycinki powstał duży „pusty” obszar na zachód od torów kolei kaliskiej, od ul. Karolewskiej na południu po Siewną na północy.
Nazwa Polesie upowszechniła się po roku 1929, kiedy przy ulicy Srebrzyńskiej, na miejscu dawniej zalesionym, wybudowano osiedle mieszkaniowe im. Montwiłła-Mireckiego, potocznie nazwane właśnie Polesiem Konstantynowskim.
Pozostała część tak rozumianego Polesia została w latach trzydziestych XX w. planowo zadrzewiona w ramach urządzania Parku Ludowego im. J. Piłsudskiego.
Fragment dawnego, naturalnego lasu przy ul. Krzemienieckiej już po II wojnie światowej otoczono płotem i urządzono tam ścisły rezerwat leśny Polesie Konstantynowskie. Zerkając przez płot przy ul. Krzemienieckiej można zobaczyć jak wyglądała dzielnica Polesie w czasach pierwszych Piastów.
Do 1914 r. część dzielnicy do torów była już mocno zurbanizowana. W dwudziestoleciu międzywojennym po raz pierwszy zabudowa dzielnicy przekroczyła tory, gdy wytyczono Osiedle Mireckego (1929–1930). Osiedle to stanowi przykład awangardowej architektury tego okresu. 20 galeriowców ułożonych w układzie grzebieniowym to jeden z przykładów zrealizowanej architektury „szklanych domów”.
Po wojnie wcielono do miasta także tereny miasta Brus i wsi Retkinia. W latach 70. XX wieku ruszyła tutaj budowa nowego ogromnego osiedla mieszkaniowego. W czasach III Rzeczypospolitej, jedyną dużą inwestycją miejską na terenach dzielnicy jest Grupowa Oczyszczalnia Ścieków.
Dzielnica Polesie.
Prawdziwa kariera określenia Polesie rozpoczęła się w roku 1953, kiedy zdecydowano o podziale Łodzi na 7 dzielnic administracyjnych. Dla dzielnicy położonej na środkowym zachodzie miasta wybrano wówczas nazwę Polesie. Ówczesna dzielnica o tej nazwie (gdyby uprościć zarys miasta do okręgu) zajmowała kąt pomiędzy ul. Rąbieńską na północy a torem kolei kaliskiej na południu. Granica Polesia z dzielnicą Śródmieście biegła wówczas wzdłuż ulic Nowomiejskiej i Piotrkowskiej, na odcinku od Północnej do Żwirki. Wzdłuż ul. Żwirki biegła granica z dzielnicą Ruda. Granica ta przecinała na pół Park Poniatowskiego i docierała do torów kolejowych w rejonie stacji towarowej Łódź-Karolew.
Od 1 stycznia 1960 wprowadzono zmianę podziału administracyjnego Łodzi na 5 dzielnic. Dzielnica Polesie została zachowana, po dokonaniu korekty części jej granic. M.in. linię podziału między Polesiem a Śródmieściem przesunięto na ulicę Wólczańską.
Osiedla na Polesiu.
Obszar dawnej dzielnicy Polesie podzielony jest administracyjnie na 8 osiedli (jednostek pomocniczych miasta Łódź):
Natomiast według łódzkiego Systemu Informacji Miejskiej Polesie dzieli się na 11 następujących osiedli:
Miejsca i obiekty charakterystyczne.
Na terenie dzielnicy Łódź-Polesie znajdują się:
Historia harcerstwa na Polesiu.
Do 1939 roku, na terenie całego miasta istniał jeden okręg Związku Harcerstwa Polskiego, w skład którego wchodziły dwa hufce – łódzki hufiec harcerzy i łódzki hufiec harcerek. Po wojnie w ślad za podziałem na dzielnice powstało 5 hufców, które nie przyjęły nazw dzielnic, tylko stron świata (Centrum, Północ, Południe, Wschód, Zachód). Nazwy dzielnic przybrały utworzone w 1950 r. hufce OH ZMP, po tamtym hufcu na Polesiu pozostał jeszcze sztandar.
Współczesne hufce formalnie organizowane były na przełomie 1956 i 1957 r., po odrodzeniu się ZHP. Dla dzielnicy Polesie zawsze charakterystyczny był las i drzewa, stąd pierwsze logo, a raczej plakietka hufca ZHP Łódź-Polesie to liść popularnego w dzielnicy drzewa – kasztanowca.

</doc>
<doc id="139621" url="https://pl.wikipedia.org/wiki?curid=139621" title="Śródmieście (Łódź)">
Śródmieście (Łódź)

Śródmieście – do 31 grudnia 1992 r. dzielnica Łodzi, licząca 6,8 km², zamieszkana przez ok. 62,4 tys. osób.
Historia dzielnicy.
Dzielnica Śródmieście 1946–1954.
Dzielnica administracyjna Śródmieście została utworzona na mocy uchwały Rady Narodowej m. Łodzi z dnia 27 maja 1946 jako jedna z 3 powstałych wtedy dzielnic Łodzi.
Podział miasta oparto wówczas na kryterium granic naturalno–krajobrazowych, jakimi były linia kolei obwodowej oraz pas wyburzeń między śródmieściem a północną częścią miasta.
Kierując się tym kryterium utworzono dzielnice: Północ, Południe i Śródmieście.
Dzielnica Śródmieście od wschodu, południa i zachodu ograniczona była torami kolei obwodowej 
– od wschodu i południa granica ta pokrywała się z granicą miasta Łodzi z lat 1915–1939 oraz 1945–1946.
Od strony północnej granica dzielnicy biegła początkowo wzdłuż ulic Telefonicznej, Północnej, Ogrodowej i Srebrzyńskiej. W następnych latach ulegała ona drobnym korektom.
Dzielnica Śródmieście 1954–1960.
Z dniem 1 stycznia 1954 wprowadzono podział Łodzi na 7 dzielnic. Zasięg dzielnicy Śródmieście został znacznie zmniejszony.
Zachodnią granicą dzielnicy stała się linia ulic Piotrkowskiej i Nowomiejskiej, od placu Reymonta do ul. Północnej.
Granica północna biegła ulicami: Północną, Solną, Pomorską, do Konstytucyjnej.
Granica wschodnia biegła ulicą Konstytucyjną do torów kolei Łódź – Koluszki, 
następnie wzdłuż torów do ul. Kopcińskiego, 
stąd wzdłuż toru bocznicy kolejowej „scheiblerowskiej” (obecny bieg ul. Wydawniczej) i dalej wzdłuż linii obecnej alei Śmigłego-Rydza do ul. Milionowej.
Granica południowa biegła ulicami: Milionową, Łęczycką i Przybyszewskiego, do placu Reymonta.
Dzielnica Śródmieście 1960–1992.
Od 1 stycznia 1960 r. wprowadzono kolejną korektę podziału administracyjnego.
Dzielnica Śródmieście uległa redukcji, poprzez wyłączenie z niej:
Pewną rekompensatą terenową było włączenie do dzielnicy „Śródmieście” następujących obszarów:
W tej postaci dzielnica Śródmieście dotrwała do końca 1992 roku, czyli do czasu unifikacji gminy Łódź pod względem administracyjnym.
Podział administracyjny dawnej dzielnicy.
Na terenie Śródmieścia wyróżnić można dwa osiedla administracyjne:
Zabytki i miejsca charakterystyczne.
Na terenie dzielnicy Łódź-Śródmieście znajdują się m.in.:

</doc>
<doc id="139623" url="https://pl.wikipedia.org/wiki?curid=139623" title="Okręg Gorj">
Okręg Gorj

Gorj – okręg w południowo-zachodniej Rumunii (Wołoszczyzna), ze stolicą w mieście Târgu Jiu. W 2011 roku liczył 334 238 mieszkańców.
Okręg ma powierzchnię 5602 km², a w 2002 roku gęstość zaludnienia wynosiła 71/km².
Miasta:
Gminy:

</doc>
<doc id="139626" url="https://pl.wikipedia.org/wiki?curid=139626" title="Stanisław Targosz (oficer)">
Stanisław Targosz (oficer)

Stanisław Franciszek Targosz (ur. 23 lipca 1948 w Jaroszowie, zm. 4 sierpnia 2013 w Grodzisku Mazowieckim) – polski dowódca wojskowy, generał broni Wojska Polskiego pilot, honorowy obywatel miasta Wolbromia, Strzegomia i Świdwina.
Upamiętnienie.
27 sierpnia 2016 na terenie 31. Bazy Lotniczej w Krzesinach (Poznań) prezydent Andrzej Duda odsłonił tablicę pamiątkową poświęconą pamięci Marii i Lecha Kaczyńskich oraz generałowi Targoszowi. W uroczystościach wziął też udział minister Antoni Macierewicz.

</doc>
<doc id="139627" url="https://pl.wikipedia.org/wiki?curid=139627" title="Okręg Harghita">
Okręg Harghita

Harghita – okręg w środkowej Rumunii (Siedmiogród), ze stolicą w mieście Miercurea-Ciuc. W 2011 roku liczył 304 969 mieszkańców.
Okręg ma powierzchnię 6639 km², a w 2002 roku gęstość zaludnienia wynosiła 52 os./km². Według badań z 2002 roku 84,6% populacji posługuje się na co dzień językiem węgierskim i określa siebie mianem Szeklerów.
Miasta:

</doc>
<doc id="139628" url="https://pl.wikipedia.org/wiki?curid=139628" title="Wielka Zatoka Australijska">
Wielka Zatoka Australijska

Wielka Zatoka Australijska (ang. "Great Australian Bight") – szeroko otwarta zatoka Oceanu Indyjskiego u południowych wybrzeży Australii pomiędzy przylądkiem Pasley w Australii Zachodniej a przylądkiem Carnot w Australii Południowej. Odległość między nimi to ok. 1160 km. Przeciętna szerokość zatoki wynosi ok. 350 km.
Odkryta przez holenderskiego kapitana Thyssena w 1627, który przepłynął wzdłuż jej zachodnich brzegów. Pierwszy dokładną mapę wybrzeża sporządził angielski kapitan Matthew Flinders w 1802, podczas rejsu dookoła kontynentu australijskiego. Jeszcze później od strony lądu badał zatokę Edward John Eyre.
Linia wybrzeża charakteryzuje się stromymi urwiskami dochodzącymi do 60 m wysokości. Podczas gdy na większości szelfów kontynentalnych rozwija się bogate morskie życie i stanowią one żyzne łowiska to wody zatoki, choć stosunkowo płytkie, są nieurodzajne. Spowodowane jest to tym, że z jałowych pustyń z bardzo małym opadem rocznym na północy spływa do zatoki bardzo mało związków organicznych, które by użyźniały wody w zatoce. Woda z opadów w przeważającej części spływa w głąb kraju aby później wsiąknąć w ziemię albo wpaść do słonych jezior. W rezultacie, zatoka otrzymuje bardzo mało ze spływu, który użyźnia większość szelfów kontynentalnych i zasadniczo jest morską pustynią. W zatoce żyje duża liczba rekinów, które przypływają do jej przybrzeżnych wód, jak również wzrasta liczba południowych wielorybów, które wędrują w granicach zatoki.
Podczas zimowych miesięcy na zatoce często występują burze.

</doc>
<doc id="139629" url="https://pl.wikipedia.org/wiki?curid=139629" title="Okręg Hunedoara">
Okręg Hunedoara

Hunedoara – okręg w zachodniej Rumunii (Siedmiogród oraz fragment Kriszany), ze stolicą w mieście Deva. W 2011 roku liczył 418 565 mieszkańców.
Okręg ma powierzchnię 7063 km², a w 2002 roku gęstość zaludnienia wynosiła 76 os./km².
Miasta:
Gminy:

</doc>
<doc id="139630" url="https://pl.wikipedia.org/wiki?curid=139630" title="Słonie">
Słonie



</doc>
<doc id="139631" url="https://pl.wikipedia.org/wiki?curid=139631" title="Dave Allen (komik)">
Dave Allen (komik)

Dave Allen, właśc. David Tynan O’Mahoney (ur. 6 lipca 1936 w Tallaght, zm. 10 marca 2005 w Londynie) – irlandzki komik, popularna postać telewizji brytyjskiej w latach 70.
Życiorys.
Był synem Cully Tynana O’Mahoneya, wydawcy gazety „Irish Times”. Jako 16-latek porzucił szkołę i podjął pracę w gazecie. Po kilku latach przeniósł się do Londynu; wykonywał różne prace, wreszcie zajął się prowadzeniem imprez muzycznych. Zmienił wówczas nazwisko z trudnego do wymowy „O’Mahoney” na popularne „Allen”. W 1959 prowadził w telewizji BBC program "New Faces" dla młodych talentów. Odbył jako konferansjer tournée z The Beatles. W 1963 prowadził z powodzeniem program "Tonight with Dave Allen" w Australii.
Powrócił do Wielkiej Brytanii w 1964 i związał się z telewizją ITV ("Independent Television"). Współpracował z programami "The Blackpool Show", "Val Parnell's Sunday Night", "The Val Doonican Show"; od 1967 prowadził własny program "Tonight with Dave Allen". W 1969 przeszedł do BBC, gdzie prowadził kolejno "The Dave Allen Show", "Dave Allen at Large" i "Dave Allen" (do 1990). Wytworzył specyficzny styl programu komediowego, opartego na swobodnych wypowiedziach, wypowiadanych przez siedzącego na wysokim krześle Allena, często z kieliszkiem whisky lub papierosem. Chętnie żartował na temat Kościoła katolickiego. Styl ten przejęło później wielu brytyjskich artystów telewizyjnych, m.in. Mark Thomas.
Prowadził także filmy dokumentalne, m.in. "Dave Allen in the Melting Pot" (1969), "In Search of the Great Eccentrics" (1974), "Eccentrics at Play" (1974). Występował w filmach. Po 1990 prowadził przez pewien czas "Dave Allen" ponownie w telewizji ITV.
Z małżeństwa z aktorką Judith Stott (1964-1983, zakończonym rozwodem) miał syna Eda, także komika.

</doc>
<doc id="139632" url="https://pl.wikipedia.org/wiki?curid=139632" title="Odma">
Odma

Odma – przedostanie się powietrza atmosferycznego lub innych gazów w obręb tkanek lub jam ciała, gdzie prawidłowo gazy te nie występują. Odma może wystąpić na skutek urazu, samoistnie (w wyniku niektórych procesów chorobowych) lub też może zostać wykonana celowo w trakcie zabiegu medycznego.
W zależności od położenia wyróżnia się:

</doc>
<doc id="139633" url="https://pl.wikipedia.org/wiki?curid=139633" title="Okręg Jałomica">
Okręg Jałomica

Jałomica (rum. "Ialomița") – okręg w południowo-wschodniej Rumunii (Wołoszczyzna), ze stolicą w mieście Slobozia. W 2011 roku liczył 258 669 mieszkańców.
Okręg ma powierzchnię 4453 km², a jego gęstość zaludnienia wynosiła w 2002 roku 67 os./km².
Miasta:
Gminy:

</doc>
<doc id="139635" url="https://pl.wikipedia.org/wiki?curid=139635" title="Okręg Jassy">
Okręg Jassy

Jassy (rum. "Iași") – okręg w północno-wschodniej Rumunii (Mołdawia Zachodnia), ze stolicą w Jassach. W 2011 roku liczył 956 216 mieszkańców.
Okręg ma powierzchnię 5476 km², a w 2002 roku gęstość zaludnienia wynosiła 150 os./km².
Miasta:
Gminy:

</doc>
<doc id="139636" url="https://pl.wikipedia.org/wiki?curid=139636" title="Okręg Kluż">
Okręg Kluż

Kluż (rum. "Cluj") – okręg w północno-zachodniej Rumunii (Siedmiogród), ze stolicą w mieście Kluż-Napoka. W 2011 roku liczył 691 106 mieszkańców.
Okręg ma powierzchnię 6674 km², a w 2002 roku gęstość zaludnienia wynosiła 109 os./km².
Miasta:
Gminy:

</doc>
<doc id="139637" url="https://pl.wikipedia.org/wiki?curid=139637" title="Okręg Konstanca">
Okręg Konstanca

Konstanca – okręg we wschodniej Rumunii (Dobrudża), ze stolicą w mieście Konstanca.
Okręg ma powierzchnię 7071 km² i w 2000 r. liczył 746 988 mieszkańców, gęstość zaludnienia wynosiła 106 os./km².
Miasta:

</doc>
<doc id="139638" url="https://pl.wikipedia.org/wiki?curid=139638" title="Astrachań">
Astrachań

Astrachań () – miasto w Rosji, położone w delcie Wołgi, około 100 km od Morza Kaspijskiego i 1534 km od Moskwy. Stolica obwodu astrachańskiego.
Historia.
Od XIII w. był to warowny gródek Tatarów. W 1459 r., po rozpadzie Złotej Ordy, stolica samodzielnego chanatu, który znalazł się w 1556 r. w granicach Państwa Moskiewskiego. Znany był jako ośrodek handlu tranzytowego z Bucharą, Chiwą, Persją i Indiami. Rozwijało się także rybołówstwo na Wołdze i Morzu Kaspijskim. W latach 1717–1785 oraz od 1802 miasto gubernialne. Po 1870 r. stał się punktem tranzytowym transportu nafty z Zakaukazia do Rosji.
Gospodarka.
Od XVIII wieku Astrachań słynie z produkcji kawioru. Miasto jest dużym portem morsko-rzecznym i rybackim. Połączony jest kanałami z redą, na której dokonuje się przeładunków ze statków rzecznych na morskie i odwrotnie. Przeładowuje się głównie drewno i ropę naftową. Rozwinięte są takie gałęzie przemysłu jak:
Nauka i oświata.
W mieście mają siedzibę:
ponadto
Transport.
Miasto jest węzłem kolejowym. Posiada międzynarodowy port lotniczy o znaczeniu federalnym.
Atrakcje turystyczne.
Miasto nie należy do wielkich ośrodków turystyki. Ma jednak kilka zabytków:
Ponadto wybudowano tu galerię obrazów i muzeum. Jest również Teatr Dramatyczny.

</doc>
<doc id="139639" url="https://pl.wikipedia.org/wiki?curid=139639" title="Okręg Marmarosz">
Okręg Marmarosz

Marmarosz (rum. "Maramureș") – okręg (rum. "județ") w północnej Rumunii (w historycznym regionie Marmarosz), ze stolicą w mieście Baia Mare.
Okręg ma powierzchnię 6304 km² i w 2002 r. liczył 510 110 mieszkańców, gęstość zaludnienia wynosiła 81 os./km².
Zabytki.
Symbolika i motywy w snycerce regionu.
Powierzchnia bramy wraz z górnym plateau, to powierzchnia o bogatej ornamentyce, sięgającej czasów przedchrześcijańskich. Znaki solarne i księżyc, pleciony sznur – symbol dobrobytu, tzw. karpacka rozeta (symbol powszechny na całym obszarze osadnictwa wołoskiego w Karpatach, również symbol słońca), winna latorośl i żołądź, romb symbolizujący pracowitą pszczołę czy drzewo życia pełnią funkcje strażników domostwa, mają też zapewnić mieszkańcom domu dobrobyt i życiowe powodzenie. W symbolice tej pojawia się też ryba – symbol czystości, kruk i orzeł – zwierzęta symboliczne i legendarne, obecne w średniowiecznych legendach rumuńskich oraz w ich symbolice narodowej. Występuje również krzyż - oczywisty symbol wiary chrześcijańskiej, ale też wierzeń pierwotnych. W Muzeum Etnografii i Sztuki Ludowej w Baia Mare znajdują się też strażnicy w formie antropomorficznej: dwa słupy z ludzkimi głowami ustawiane przy wejściu do domu. Legenda głosi, że są to bliźniacy, z których jeden zginął na wojnie. Odwzorowany wraz z bratem w postaci drewnianej rzeźby stanął przed domem rodzinnym, aby go strzec. Wydaje się, że te antropomorficzne figury mogą mieć związek w archaicznym kultem przodków. Z czasem obok symboli magicznych bramy zaczęły być ozdabiane także płaskorzeźbą o tematyce historycznej lub historyczno - legendarnej (np. postać wojewody Dragosza na koniu, w towarzystwie suki Moldovy, walczącego z turem; kniaź Bogdan wyruszający na podbój Mołdawii).
Drzewa w kulturze regionu Maramuresz
Najczęściej spotykanym motywem snycerskim jest motyw jodły, który mógł być lokalnym totemem. Na jej, ale też innych drzew, świętość wskazują relikty etnograficzne. W czasach przedchrześcijańskich drzewo święte sadzono pośrodku wsi, uznając to miejsce za centrum świata. Pod drzewem spotykali się mieszkańcy wsi w ważnych momentach, a także na naradę, modlitwę czy praktyki magiczne. Drzewo takie było odpowiednikiem niewidzialnego drzewa kosmicznego, na którym miały opierać się niebiosa, a w którego korzeniach mieścił się świat istot podziemnych. To samo drzewo kosmiczne było też drzewem życia, a w tym charakterze stawało się drzewem narodzin, drzewkiem weselnym, a wreszcie i drzewem śmierci. Każda z tych form ma swe odzwierciedlenie w wierzeniach i obyczajach rumuńskich. I na przykład drzewo życia, to w wyobrażeniach rumuńskich głównie jabłoń, której „owoce zawierają eliksir życia i stanowią panaceum na wszystkie choroby i kalectwa. Niezależnie od tego, czy są ze złota, srebra, czy z nieznanych stopów, owoce przywracają młodość tym, co je spożywają i oświecają umysł ludzki. W poszukiwaniu tego drzewa podejmowano fantastyczne wyprawy i prowadzono legendarne walki . Z czasem drzewo zastępowane jest formami pochodnymi: kolumnami czy słupami o różnym kształcie, nadal, jednak z piękną, symboliczną snycerką. Również krzyż – symbol chrześcijaństwa w Rumunii zawiera w sobie starożytną symbolikę.
 Symbolika trojcy
Jedną z form kolumny niebios są słynne rumuńskie trojce, czyli potrójne krzyże o jednym ramieniu poprzecznym, ozdobione symboliczną snycerką i zadaszone. Stawiane przy cmentarzach i cerkwiach, na rozstajach dróg, i granicach, pilnowały tych niezwykłych, a czasem i niebezpiecznych, z punktu widzenia wierzeń chłopskich, miejsc. Te przydrożne pomniki pełniły też funkcje zegarów słonecznych określających nie tylko rzeczywiste pory dnia i pory wschodu księżyca, ale też magiczne dobre i złe godziny. Przy nich składano przysięgi, ogłaszano testamenty i zobowiązania, wskazywały też wspólne użytki, wyznaczały własność prywatną - były więc oznakami wiejskiej jurysdykcji.
Vulcanescu mówi wręcz: „ (…) skłonni jesteśmy przyjąć, że nazwa trójcy, nadana owej namiastce kolumny niebios, bardziej odpowiada pierwotnemu pojęciu potrojonej kolumny aniżeli późniejszemu zaszczepieniu trzech połączonych krzyży na jednym”. Według autora analizy, trójca jest pomnikiem ku czci świętego światła słońca w trzech hipostazach: jako promień słoneczny, błyskawica i ogień. Wracając do korzeni tego symbolu, jest więc trójca postacią totemu słońca. Współcześnie rzadziej widujemy, tak niegdyś rozpowszechnione, trójce. Jednak nadal Rumunii fundują sobie ozdobne bramy, bramy robione są też dla środowisk rumuńskiej emigracji, a nawet jako symbol kultury maramurskiej przed siedzibami administracyjnymi. Snycerze, także pod wpływem opinii etnografów, starają się zachować na nich tradycyjną symbolikę.

</doc>
<doc id="139640" url="https://pl.wikipedia.org/wiki?curid=139640" title="Okręg Mehedinți">
Okręg Mehedinți

Mehedinți – okręg w południowo-zachodniej Rumunii (Wołoszczyzna), ze stolicą w mieście Drobeta-Turnu Severin. W 2011 roku liczył 254 57 mieszkańców.
Okręg ma powierzchnię 4933 km², a w 2002 roku gęstość zaludnienia wynosiła 62 os./km².
Miasta:
Gminy:

</doc>
<doc id="139642" url="https://pl.wikipedia.org/wiki?curid=139642" title="Okręg Marusza">
Okręg Marusza

Marusza (rum. "Mureș") – okręg (Rumuński "județ") w środkowej Rumunii (Siedmiogród, rum. "Transilvania"), ze stolicą w mieście Târgu Mureș. W 2011 roku liczył 580 581 mieszkańców.
Okręg ma powierzchnię 6714 km², a w 2002 gęstość zaludnienia wynosiła 90/km².
Miasta:
Gminy:

</doc>
<doc id="139643" url="https://pl.wikipedia.org/wiki?curid=139643" title="Odma opłucnowa">
Odma opłucnowa

Odma opłucnej (łac. "pneumothorax") – wtargnięcie powietrza lub innych gazów do jamy opłucnej spowodowane najczęściej uszkodzeniem miąższu płucnego lub przedziurawieniem ściany klatki piersiowej. Odma opłucnowa jest jednym ze stanów nagłych i jako taka wymaga niezwłocznej interwencji chirurgicznej.
Wyróżnia się klasyfikacje odmy:&lt;br&gt;
Ze względu na komunikacje ze światem zewnętrznym:
Ze względu na mechanikę odmy:
Ze względu na przyczynę:
Przyczyny.
Odmę opłucnową samoistną dzieli się na dwa typy: pierwotną, która występuje przy braku znanej choroby płuc, oraz wtórną, które występuje u osób z chorobami płuc.
Pierwotna samoistna odma opłucnowa.
Przyczyny prowadzące do wystąpienia pierwotnej samoistnej odmy opłucnowej są nieznane, ale do czynników ryzyka zalicza się płeć męską, palenie tytoniu oraz dodatni wywiad rodzinny w kierunku występowania odmy opłucnowej.
Wtórna samoistna odma opłucnowa.
Wtórna samoistna odma opłucnowa może wystąpić w przebiegu różnych chorób płuc; najczęstszą z nich jest przewlekła obturacyjna choroba płuc (zwłaszcza przy współistnieniu pęcherzy rozedmowych) – w przybliżeniu w 70% przypadków. Do innych chorób płuc, przy których częściej występuje odma opłucnowa zalicza się:
Odma opłucnowa pourazowa i jatrogenna.
Pourazowa odma opłucnowa może być wynikiem urazu tępego lub penetrującego ściany klatki piersiowej. Mechanizm doprowadzający do powstania odmy jest najczęściej związany z penetracją ostrych fragmentów kostnych złamanych żeber, które powodują uszkodzenia tkanki płucnej. Pourazowa odma opłucnowa może również wystąpić u osób narażonych na wybuch, nawet jeśli nie ma ewidentnych obrażeń klatki piersiowej.
Do powstania odmy mogą prowadzić takie zabiegi medyczne, jak wprowadzenie cewnika wkłucia centralnego, przezklatkowa biopsja aspiracyjna guzków płuc, biopsja przezoskrzelowa lub opłucnej, torakocenteza, blokada nerwów międzyżebrowych, tracheostomia, resuscytacja krążeniowo-oddechowa oraz założenie rurki nosowo-gardłowej. Stosowanie wentylacji z dodatnim ciśnieniem w drogach oddechowych, zarówno w sposób mechaniczny, jak i nieinwazyjny, może spowodować barotraumę również prowadzącą do powstania odmy opłucnowej.
Epidemiologia.
Odma opłucnowa występuje trzy do sześciu razy częściej u mężczyzn niż u kobiet. Wzrost znacząco powyżej średniej populacyjnej oraz szczupła budowa ciała zwiększają ryzyko wystąpienia odmy opłucnowej. Ryzyko wystąpienia pierwszej odmy samoistnej jest zwiększone u palących mężczyzn i kobiet o współczynniki odpowiednio 22 i 9 w porównaniu do osób niepalących tej samej płci. U osób palących ryzyko wystąpienia odmy wzrasta nieliniowo wraz z liczbą wypalanych papierosów: mężczyźni, którzy palą 10 papierosów dziennie, mają w przybliżeniu 20-krotnie zwiększone ryzyko w porównaniu do niepalących, podczas gdy u palaczy 20 papierosów dziennie wzrost ryzyka jest 100-krotny.
U młodych kobiet zgłaszających się z nawracającą odmą powinna być brana pod uwagę diagnoza endometriozy opłucnej.
Objawy.
Przedmiotowe.
Wszystkie objawy w badaniu przedmiotowym zostały opisane w odniesieniu do strony zajętej (jeśli nie zaznaczono inaczej).
Rozpoznanie.
Objawy odmy mogą nie być oczywiste i jednoznaczne, zwłaszcza u osób z niewielką pierwotną odmą samoistną, dlatego najczęściej wymagane jest potwierdzenie rozpoznania przy użyciu badań obrazowych. Odma prężna jest natomiast stanem zagrożenia życia i powinna być leczona przed wykonaniem badań obrazowych, zwłaszcza w przypadku znacznej hipoksji, bardzo niskiego ciśnienia krwi lub zaburzeń świadomości u pacjenta. Wykonanie zdjęcia rentgenowskiego przy rozpoznaniu odmy prężnej jest czasami konieczne w przypadku wątpliwości co do umiejscowienia odmy.
Badanie RTG.
Najczęściej przy podejrzeniu odmy opłucnowej wykonuje się zwykłe zdjęcie klatki piersiowej, najlepiej w projekcji tylno-przedniej (PA). Typowo powinno uzyskać się zdjęcia na zatrzymanym wdechu. Istnieją rozbieżne opinie na temat przydatności ewentualnego wykonywania zdjęć klatki piersiowej na wydechu – według badań kontrolowanych z randomizacją są one nieprzydatne. Przy silnym podejrzeniu odmy opłucnowej, lecz przy braku potwierdzenia tego rozpoznania na zdjęciu PA, można wykonać zdjęcia profilowe (boczne), nie są one jednak wykonywane rutynowo. Rozpoznanie odmy opłucnowej opiera się na stwierdzeniu takich objawów jak linijny cień opłucnej płucnej układający się równolegle do ściany klatki piersiowej, z niewidocznymi obwodowo od niego naczyniami. Może wystąpić przemieszczenie śródpiersia na stronę niezajętego płuca. W zakresie płuca przeciwnej strony klatki piersiowej mogą być również widoczne nieprawidłowości dróg oddechowych lub zmiany śródmiąższowe.
Wielkość odmy opłucnowej można określić z wystarczającą dokładnością przez pomiar odległości brzegów ściany klatki piersiowej od płuc. Jest to istotne dla leczenia małych odm opłucnowych, które można leczyć na różne sposoby. Warstwa powietrza o grubości 2 cm oznacza, że odma opłucnowa zajmuje około 50% połowy klatki piersiowej. Według brytyjskich wytycznych pomiary powinny być wykonywane na poziomie wnęki płuca, z wartością graniczną 2 cm rozróżniającą dużą i małą odmę opłucnową, podczas gdy według amerykańskich wytycznych pomiaru należy dokonywać przy szczycie płuc z 3 cm wartością rozróżniającą. Metoda amerykańska może spowodować przecenienie rozmiaru odmy opłucnowej, jeśli komora odmowa jest zlokalizowana w przeważającej części przy szczycie płuca, co zdarza się często. Odma opłucnowa nie zawsze otacza płuco jednolicie; w niektórych przypadkach może dojść do powstania ograniczonej (otorbionej) przestrzeni odmy w określonym miejscu klatki piersiowej. Na zdjęciu RTG klatki piersiowej oprócz odmy może być widoczny płyn w jamie opłucnowej (który może odpowiadać krwi) układający się poziomo. W niektórych przypadkach jedyną zauważalną nieprawidłowością może być objaw głębokiego zachyłka przeponowo-żebrowego występujący u pacjentów leżących.
W przypadku odmy opłucnowej prężnej do najczęściej stwierdzanych objawów należą: przesunięcie śródpiersia na stronę przeciwną do odmy, poszerzenie przestrzeni międzyżebrowych i obniżenie wysokości kopuły przepony po stronie odmy.
Czasami odmę opłucnową można zauważyć na zdjęciach celowanych żeber wykonanych z przyczyn pourazowych, w sytuacji gdy na podstawie badania przedmiotowego i podmiotowego nie ma podejrzenia odmy.
Badanie TK.
Badanie TK klatki piersiowej pozwala na dokładniejszą ocenę odmy opłucnowej niż zdjęcia RTG, ale jej zastosowanie w tym wskazaniu nie jest rutynowo zalecane. Tomografia komputerowa klatki piersiowej może być przydatnym badaniem w wybranych przypadkach. Pozwala między innymi rozróżnić pęcherze rozedmowe od odmy opłucnowej w sytuacji, gdy obraz RTG jest niejednoznaczny. W sytuacjach pourazowych, gdy uzyskanie zdjęć w pozycji stojącej może być niemożliwe, w około jednej trzeciej przypadków odma opłucnowa może nie być widoczna na zdjęciach rentgenowskich, podczas gdy badanie tomografii komputerowej zachowuje wysoką czułość. Dodatkowo tomografia komputerowa może być przydatna w rozpoznaniu chorób, które doprowadziły do powstania odmy opłucnowej.
Badanie USG.
Badanie USG również może posłużyć do rozpoznania odmy opłucnowej. Badanie wykonuje się z użyciem głowicy 5–10 MHz przyłożonej w linii środkowo-obojczykowej i pachowej przedniej. Na postawienie rozpoznania odmy opłucnowej pozwala stwierdzenie braku objawu przesuwania się blaszek opłucnej wraz z ruchami oddechowymi oraz brak objawu ogona komety. Ultrasonografia może być w szczególności przydatna w warunkach pomocy doraźnej i intensywnej opieki medycznej, pozwalając na szybkie postawienie rozpoznania z zachowaniem wysokiej czułości swoistości i dokładności metody.
Odma zamknięta.
Jest to jednorazowe wtargnięcie pewnej ilości powietrza do jamy opłucnej. Powstaje najczęściej na skutek pęknięcia pęcherza rozedmowego, lub też spowodowana jest przebiciem miąższu płucnego lub ściany klatki piersiowej przez ciało obce lub żebro. Mała odma zamknięta nie wymaga leczenia. Duża odma, określana jako spadnięcie więcej niż 25% płuca po jednej stronie, wymaga odbarczenia. Odessanie powietrza wykonuje się przez nakłucie jamy opłucnej przy pomocy igły lub drenu, najczęściej w drugiej przestrzeni międzyżebrowej w linii środkowo-obojczykowej i podłączeniu do układu ssącego. Odma zamknięta może nawracać na skutek pękania kolejnych lub tego samego pęcherza rozedmowego lub też na skutek przebijania miąższu płucnego przez fragment kostny. Wymagana jest wtedy interwencja operacyjna, polegająca na wycięciu pęcherzy rozedmowych, wytworzeniu zrostów w opłucnej lub usunięciu fragmentu kostnego.
Odma otwarta.
Występuje na skutek przebicia ściany klatki piersiowej i pozostawienia ziejącej rany mającej połączenie z jamą opłucnej. Na skutek wzrostu ciśnienia w jamie opłucnej płuco ulega zapadnięciu (prawidłowo ciśnienie w jamie opłucnej jest niższe od ciśnienia atmosferycznego). Odma otwarta stanowi bezpośrednie zagrożenie życia. Spowodowane jest to znacznym ograniczeniem pojemności oddechowej (brak funkcji jednego płuca), pogłębianej dodatkowo przez tzw. oddech paradoksalny. Leczenie polega na zastosowaniu tzw. „opatrunku Ashermana” – jałowego opatrunku warstwowego w postaci kompresu uszczelnionego kawałkiem folii zaklejonego tylko z 3 stron. W ten sposób uniemożliwiamy dostawanie się powietrza do jamy opłucnej, a pozwalamy na uchodzenie krwi i powietrza z jej wnętrza. W dalszym etapie może być wymagany drenaż ssący.
Oddech paradoksalny.
Zjawisko polegające na wahadłowym przemieszczaniu gazów z jednego płuca do drugiego. Podczas wydechu powietrze z prawidłowego płuca zostaje wtłoczone do drugiego, spadniętego płuca. Podczas wdechu sytuacja się odwraca i powietrze zalegające w uszkodzonym płucu zasysane jest ponownie do płuca zdrowego.
Odma zastawkowa (wentylowa).
Inaczej zwana odmą prężną. Na skutek pęknięcia małego fragmentu tkanki płucnej, powietrze podczas wdechu przedostaje się z miąższu płucnego do jamy opłucnej. Z każdym kolejnym wdechem do tej zamkniętej przestrzeni przedostaje się kolejna porcja gazów, zwiększając ciśnienie w jamie i upośledzając rozprężanie się narządu. Zaawansowana odma zastawkowa wywołuje ucisk na płuco zdrowe, upośledzając jego funkcję. Leczenie polega na szybkim nakłuciu opłucnej i odprowadzeniu nadmiaru gazów. W dalszym etapie może być konieczne wykonanie drenażu ssącego.
Odma samoistna.
Jej przyczyną jest przedostanie się powietrza do wnętrza jamy opłucnej co powoduje ucisk płuca i w efekcie jego zapadnięcie się.
Odma samoistna pierwotna powstaje zazwyczaj z przyczyn nieznanych, jednakże odma wtórna wymaga dokładnych badań pozwalających na określenie przyczyny powstania.
Jednym z powodów powstania odmy samoistnej jest pęknięcie pęcherza rozedmowego. Rozedma płuc powstaje przede wszystkim u osób starszych, które paliły przez długie lata. U osób młodych, niepalących, powstanie rozedmy płuc może być spowodowane niedoborem alfa-1-antytrypsyny. Drugą z przyczyn powstania odmy samoistnej u osób młodych jest tzw. zespół Marfana (choroba genetyczna tkanki łącznej).
Objawy dużej odmy bywają gwałtowne i zagrażające życiu, a niewielkiej odmy prawie zupełnie niezauważone przez chorego.
Typowymi objawami jest nagły, kłujący ból w klatce piersiowej, duszność oraz suchy kaszel, a także uczucie ucisku klatki piersiowej.
Mała odma opłucnowa wymaga jedynie leczenia spoczynkowego, ale w warunkach szpitalnych. Chory powinien leżeć na boku po stronie odmy oraz wykonywać rehabilitację oddechową, co sprzyja rozprężaniu płuca. Duże odmy leczy się stosując drenaż jamy opłucnowej, a w przypadku odmy wtórnej operację (torakotomię bądź wideotorakoskopię (VATS) połączoną z pleurodezą).
Osoby, które przebyły odmę powinny unikać nagłych zmian ciśnienia (lotów na dużych wysokościach, nurkowania, skoków na bungee czy ze spadochronem) oraz sportów wysoce wysiłkowych (podnoszenie ciężarów etc.). Zaleca się natomiast jogging i długie spacery.
Odma pourazowa.
Odma urazowa opłucnej jest wynikiem przedostania się powietrza do jamy opłucnej w wyniku urazu. Ze względu na panujące w jamie opłucnej podciśnienie powietrze wnika do jamy opłucnej rozszerzając ją, a płuco ulega zapadnięciu. Zniesienie ujemnego ciśnienia względnego w opłucnej uniemożliwia prawidłową wymianę oddechową w tym płucu. Zależnie od połączenia jamy opłucnej z atmosferą, odmę określa się jako:
Leczenie.
Leczenie odmy zależy od wielu czynników takich jak nasilenie objawów, wskaźniki ostrej choroby, obecność podstawowej choroby płuc oraz oszacowana wielkość odmy na podstawie zdjęcia rentgenowskiego.
a) Leczenie w stanach bezpośredniego zagrożenia życia
Odma prężna w pierwszej kolejności jest leczona przez wprowadzenie igły lub kaniuli do jamy opłucnowej – takie postępowanie może być wymagane jeszcze przed transportem do szpitala. Igła lub kaniula pozostaje w miejscu jej wprowadzenia, do czasu wykonania drenażu jamy opłucnowej. Jeśli odma opłucnowa jest przyczyną zatrzymania krążenia, to dekompresja przy użyciu igły jest wykonywana jako element resuscytacji, ponieważ może to przywrócić rzut serca.
Do stanów bezpośredniego zagrożenia życia należą również odma obustronna i odma krwotoczna; mogą wymagać wykonania drenażu opłucnej lub leczenia chirurgicznego.
b) Postępowanie w stanach niezagrażających życiu
Mała odma samoistna może wymagać tylko obserwacji, leczenia spoczynkowego i tlenoterapii. Takie postępowanie jest odpowiednie, gdy oprócz szacowanej małej wielkości odmy spełnione są takie warunki jak brak duszności i brak choroby podstawowej płuc. Leczenie zachowawcze może być również odpowiednie w wybranych przypadkach dużej odmy samoistnej, jeśli objawy są ograniczone. Przyjęcie do szpitala jest rzadko wymagane pod warunkiem, że pacjent zostanie poinformowany o konieczności bezzwłocznego zgłoszenia się do szpitala w razie nasilenia się objawów. Wykonanie kontrolnego badania RTG klatki piersiowej jest konieczne do oceny dynamiki zmian i może być wykonane w trybie ambulatoryjnym. Szacunkowo resorpcja odmy opłucnowej postępuje w tempie 1,25% do 2,2% objętości jamy opłucnowej dziennie. Podawanie tlenu w dużym przepływie może przyspieszać tempo resorpcji odmy nawet czterokrotnie.
Duża odma opłucnowa może być leczona poprzez aspirację strzykawką przez kaniulę lub w razie jej nieskuteczności – przy użyciu drenażu jamy opłucnowej.

</doc>
<doc id="139644" url="https://pl.wikipedia.org/wiki?curid=139644" title="Okręg Neamț">
Okręg Neamț

Neamț – okręg w północno-wschodniej Rumunii (Mołdawia Zachodnia), ze stolicą w mieście Piatra Neamț. W 2011 roku liczył 470 766 mieszkańców.
Okręg ma powierzchnię 5896 km², a gęstość zaludnienia w 2002 roku wynosiła 99 os./km².
Miasta:
Gminy:

</doc>
<doc id="139645" url="https://pl.wikipedia.org/wiki?curid=139645" title="Okręg Aluta">
Okręg Aluta

Aluta (rum. "Olt") – okręg w południowej Rumunii (Wołoszczyzna), w regionie północno-zachodnim ze stolicą w mieście Slatina. Graniczy z Bułgarią oraz z okręgami Teleorman, Ardżesz, Vâlcea i Dolj. W 2011 roku liczył 415 530 mieszkańców.
Okręg ma powierzchnię 5498 km², a w 2002 gęstość zaludnienia wynosiła 89 os./km².
Miasta:
Gminy:

</doc>
<doc id="139646" url="https://pl.wikipedia.org/wiki?curid=139646" title="Ahmed Hassan Diria">
Ahmed Hassan Diria

Ahmed Hassan Diria (ur. 13 lipca 1937 w Raha Leo, Zanzibar, zm. 13 marca 2005 w Niemczech) – polityk tanzański.
Od 1954 pracował w administracji państwowej, z przerwą na studia w Kolegium Filozoficznym w Ghanie (1958-1961). W latach 1964-1965 pełnił funkcję komisarza w okręgu Pemba, następnie przeniósł się do służby dyplomatycznej Tanzanii. Do 1989 był ambasadorem w wielu krajach, m.in. w Zairze, Egipcie i Indiach. W 1989 wszedł w skład rządu, w latach 1989-1994 był ministrem informacji, radia i telewizji, a 1990-1993 ministrem spraw zagranicznych. Sprawował także mandat deputowanego do parlamentu.
Ciężko chory, wyjechał na kurację do Niemiec, gdzie zmarł.

</doc>
<doc id="139647" url="https://pl.wikipedia.org/wiki?curid=139647" title="Okręg Prahova">
Okręg Prahova

Prahova – okręg w południowej Rumunii (Wołoszczyzna / "Țara Românească"), ze stolicą w mieście Ploeszti. W 2011 roku liczył 762 886 mieszkańców.
Okręg ma powierzchnię 4 716 km², a w 2002 roku gęstość zaludnienia wynosiła 183 os./km².
Miasta: 
Gminy:

</doc>
<doc id="139648" url="https://pl.wikipedia.org/wiki?curid=139648" title="Okręg Satu Mare">
Okręg Satu Mare

Satu Mare – okręg w północno-zachodniej Rumunii (Kriszana i fragment Marmaroszu), ze stolicą w mieście Satu Mare. W 2011 roku liczył 329 079 mieszkańców.
Okręg ma powierzchnię 4418 km², a w 2002 roku gęstość zaludnienia wynosiła 83 os./km².
Miasta:
Gminy:

</doc>
<doc id="139649" url="https://pl.wikipedia.org/wiki?curid=139649" title="Sejsza">
Sejsza

Sejsza – swobodna fala stojąca, powstająca w zamkniętych zatokach, morzach i jeziorach pod wpływem wyraźnego zaburzenia równowagi wody (w jednej części zbiornika poziom wody podnosi się, a w drugiej jednocześnie opada).
Termin został zaproponowany przez szwajcarskiego hydrologa François-Alphonse’a Forela w roku 1890, który zaobserwował zjawisko na Jeziorze Genewskim w Szwajcarii. Nazwa pochodzi od „poruszać się w tę i z powrotem” (w szwajcarskim dialekcie języka francuskiego).
Przyczyny powstawania.
Sejsze mogą być spowodowane wieloma czynnikami. Wywołane są gwałtownymi zmianami ciśnienia atmosferycznego nad zbiornikami wód lub w ich pobliżu, dużymi opadami deszczu w jednej części zbiornika lub gwałtownymi zmianami kierunku wiatru, aktywnością sejsmiczną. W niewielkich zbiornikach wodnych może je powodować ruch statków.
Woda na akwenie wraca do równowagi dzięki sile grawitacji po ustąpieniu warunków wymuszających oscylacje. W wyniku oporów falowanie zanika.
Okres drgań.
Naturalny okres drgań fali dla prostopadłościennego zbiornika wynosi:
gdzie:
Są też obserwowane wyższe harmoniczne z okresem formula_6 gdzie formula_7 jest liczbą naturalną, formula_8
Sejsze na świecie.
Wszystkie większe jeziora mają małe ruchy sejszowe. Ruchy te często powstają pomiędzy zimnymi i ciepłymi warstwami jeziora. Na wspomnianym już Jeziorze Genewskim amplituda sejszy może osiągać 20 cm na wysokości Morges i około 40 cm w rejonie Genewy. Sejsze są obserwowane również np. na jeziorze Loch Ness w Szkocji. W Stanach Zjednoczonych na Wielkich Jeziorach ruch sejszowy nazywany jest „sloshing” („poruszać się w tę i z powrotem”). Typowe ruchy sejszowe powierzchni wody mają amplitudę kilku centymetrów. Morze Północne ma często ruchy sejszowe o okresie 36 godzin.
Sejsze jeziorne mogą powstawać bardzo szybko. Np. 13 czerwca 1995 na Jeziorze Górnym w kompleksie Wielkich Jezior sejsze miały amplitudę około 1,2 metra i powstały przez 15 minut. Na jeziorze Michigan w USA zaobserwowano 3-metrowe sejsze 26 czerwca 1954 roku.
Na Bałtyku sejsze osiągają wysokość kilkunastu centymetrów.

</doc>
<doc id="139650" url="https://pl.wikipedia.org/wiki?curid=139650" title="Okręg Sălaj">
Okręg Sălaj

Sălaj – okręg w północno-zachodniej Rumunii (Kriszana i Siedmiogród), ze stolicą w mieście Zalău. W 2011 roku liczył 217 895 mieszkańców.
Okręg ma powierzchnię 3864 km², a w 2002 roku gęstość zaludnienia wynosiła 67 os/km².
Miasta:
Gminy:
W okręgu znajduje się rezerwat przyrody Las Lapiș.

</doc>
<doc id="139651" url="https://pl.wikipedia.org/wiki?curid=139651" title="Okręg Sybin">
Okręg Sybin

Sybin (rum. "Sibiu") – okręg w środkowej Rumunii (Siedmiogród), ze stolicą w mieście Sybin.
W 2011 roku liczył 375 992 mieszkańców.
Okręg ma powierzchnię 5432 km², a jego gęstość zaludnienia wynosiła w 2002 roku 82 os./km².
Miasta:
Gminy:

</doc>
<doc id="139656" url="https://pl.wikipedia.org/wiki?curid=139656" title="Polski Związek Gimnastyczny">
Polski Związek Gimnastyczny

Polski Związek Gimnastyczny (PZG) – organizacja zrzeszająca polskich zawodników, trenerów i działaczy polskiej gimnastyki.
Składa się z trzech sekcji:
W skład PZG wchodzi osiem związków okręgowych : Pomorski, Małopolski, Warszawsko-Mazowiecki, Katowicki, Kujawsko-Pomorski, Wielkopolski, Dolnośląski i Zachodniopomorski.

</doc>
<doc id="139658" url="https://pl.wikipedia.org/wiki?curid=139658" title="Okręg Suczawa">
Okręg Suczawa

Suczawa – okręg w północnej Rumunii (Mołdawia), ze stolicą w mieście Suczawa. W 2011 roku liczył 634 810 mieszkańców.
Okręg ma powierzchnię 8553 km², a gęstość zaludnienia w 2002 roku wynosiła 83 osoby/km².
Miasta:
Gminy

</doc>
<doc id="139659" url="https://pl.wikipedia.org/wiki?curid=139659" title="Okręg Teleorman">
Okręg Teleorman

Teleorman – okręg w południowej Rumunii (Wołoszczyzna), ze stolicą w mieście Alexandria. W 2011 roku liczyła 360 178 mieszkańców.
Okręg ma powierzchnię 5790 km², a jego gęstość zaludnienia wynosiła w 2002 80/km².
Miasta:
Gminy:

</doc>
<doc id="139660" url="https://pl.wikipedia.org/wiki?curid=139660" title="Ernest Vandiver">
Ernest Vandiver

Samuel Ernest Vandiver Jr. (ur. 3 lipca 1918 w Canon, Georgia, zm. 21 lutego 2005) – amerykański polityk, gubernator stanu Georgia w latach 1959-1963, działacz Partii Demokratycznej.
Studiował na Uniwersytecie Stanowym Georgii. Służył w armii amerykańskiej w okresie II wojny światowej. W 1946 został wybrany na burmistrza miasta Lavonia. Wspierał w 1946 kandydaturę Eugene Talmadge'a na gubernatora Georgii, a po jego śmierci (jeszcze przed zaprzysiężeniem) opowiedział się za synem Talmadge'a, Hermanem w sporze "trzech gubernatorów". Herman Talmadge powierzył Vandiverowi wysokie stanowisko w administracji stanowej; od 1954 Vandiver był zastępcą gubernatora.
W 1958 Vandiver startował w wyborach na gubernatora pod hasłem oczyszczenia się demokratów po serii skandali administracji gubernatora Griffina. Po sukcesie wyborczym pełnił funkcję gubernatora w latach 1959-1963 i został zastąpiony przez Carla Sandersa. Podjął m.in. próbę reformy systemu wyborczego.
W 1966 zgłosił swoją kandydaturę w kolejnych wyborach, ale wycofał się z przyczyn zdrowotnych. W 1972 przegrał walkę o miejsce w Senacie USA z Samem Nunnem.

</doc>
<doc id="139661" url="https://pl.wikipedia.org/wiki?curid=139661" title="Polski Związek Akrobatyki Sportowej">
Polski Związek Akrobatyki Sportowej

Polski Związek Akrobatyki Sportowej − organizacja zrzeszająca zawodników, trenerów i działaczy zajmujących się akrobatyką sportową.
Historia PZAS sięga roku 1952, kiedy to Główny Komitet Kultury Fizycznej powołał Komisję Gimnastyki Akrobatycznej przy Sekcji Gimnastyki Sportowej. Polski Związek Akrobatyki Sportowej powstał jednak dopiero pięć lat później.
Kalendarium.
2004.
Igrzyska Olimpijskie Ateny 2004 - trampolina indywidualna kobiet i mężczyzn ugruntowała swoją pozycję jako dyscyplina olimpijska.
2000.
Igrzyska Olimpijskie Sydney 2000 - finał trampolina indywidualna kobiet i mężczyzn.
1999.
Pierwsze zebranie Komisji Akrobatyki Sportowej FIG (Moutier 7-9.04.1999), włączenie akrobatyki w struktury FIG.
1998.
Kongres FIT (Sydney 6-10.10.1998) – Międzynarodowa Federacja Trampoliny podejmuje decyzje o przystąpieniu do Międzynarodowej Federacji Gimnastyki (FIG). - przyjęcie trampoliny indywidualnej kobiet i mężczyzn w poczet dyscyplin olimpijskich.
Kongres IFSA (Mińsk 27-28.10.1998) podejmuje decyzję o przystąpieniu do Międzynarodowej Federacji Gimnastyki (FIG).
1995.
Polski Związek Akrobatyki Sportowej jest organizatorem XII Mistrzostw Świata Seniorów we Wrocławiu.
1985.
Międzynarodowy Komitet Olimpijski w dniu 5.12.1985 w uznaniu wysokiego poziomu sportowego i organizacyjnego, postanawia przyjąć Akrobatykę Sportową w poczet dyscyplin olimpijskich.
1973.
Kongres w Moskwie - powołano Międzynarodową Federację Akrobatyki Sportowej (IFSA).
1969.
I Ogólnopolska Spartakiada Młodzieży (Wrocław).
1967.
I Zawody Telewizyjne Polska - Rosja (15.01.1967), następne organizowane są co roku z udziałem Bułgarii, Rosji i Polski.
1957.
I Krajowy Zjazd, powstaje Polski Związek Akrobatyki Sportowej, Warszawa 17.06.1957
pierwszym prezesem PZAS został wybrany Jan Rutkowski.
I Międzynarodowy Turniej z udziałem ekip: Rosji, Niemiec, Bułgarii i Polski.
1955.
Zarządzeniem Głównego Komitetu Kultury Fizycznej z dnia 3.03.1955
akrobatyka zostaje włączona do jednolitej klasyfikacji sportowe
I Ogólnopolskie Zawody Klasyfikacyjne (Szczecin 18.03.1955)
I Mistrzostwa Polski w Akrobatyce Sportowej (Białystok 15.12.1955)
1954.
Komisja Gimnastyki Akrobatycznej przekształca się w samodzielną podsekcję Gimnastyki Akrobatycznej (27.11.1954) z własnym Prezydium, Kolegium Sędziów i Radą Trenerów.
Opracowano pierwszy Program Klasyfikacyjny i Przepisy Sędziowskie.
I Konkurs Gimnastyki Akrobatycznej (Warszawa 10-11.12.1954).
1953.
I Ogólnopolski Kurs Instruktorów Gimnastyki Akrobatycznej, Warszawa 12-23.12.1953 
I Ogólnopolski Kurs Instruktorów Gimnastyki Akrobatycznej, Warszawa 12-23.12.1953 
1952.
Główny Komitet Kultury Fizycznej powołał Komisję Gimnastyki Akrobatycznej przy Sekcji Gimnastyki Sportowej, której przewodnictwo powierzono Janowi Rutkowskiemu (30.01.1952).

</doc>
<doc id="139663" url="https://pl.wikipedia.org/wiki?curid=139663" title="Okręg Temesz">
Okręg Temesz

Temesz (rum. "Timiș") – okręg w zachodniej Rumunii (Banat), ze stolicą w mieście Timișoara.
Okręg ma powierzchnię 8697 km² i w 2000 r. liczył 684 506 mieszkańców, gęstość zaludnienia 79/km².
Miasta:

</doc>
<doc id="139664" url="https://pl.wikipedia.org/wiki?curid=139664" title="Okręg Tulcza">
Okręg Tulcza

Tulcza (rum. "Tulcea") – okręg we wschodniej Rumunii (Dobrudża), ze stolicą w mieście Tulcza. W 2011 roku liczył 201 462 mieszkańców.
Okręg ma powierzchnię 8499 km², a gęstość zaludnienia wynosiła 31 os./km².
Miasta:
Gminy:

</doc>
<doc id="139666" url="https://pl.wikipedia.org/wiki?curid=139666" title="Badajoz">
Badajoz

Badajoz – miasto w zachodniej Hiszpanii, w regionie autonomicznym Estremadura, stolica prowincji Badajoz.
Położone nad rzeką Gwadiana, w pobliżu granicy z Portugalią. Ośrodek usługowy, handlowy i przemysłowy rolniczego regionu.
Geografia.
Badajoz jest położone na Wyżynie Nowej Kastylii, w zachodniej jej części, na średniej wysokości 185 metrów nad poziomem morza. Przez miasto z północnego wschodu na południowy zachód przepływa rzeka Gwadiana, która dzieli je na dwie części, z których większa, wraz z zabytkowym centrum, znajduje się po stronie południowej. U podnóża zamku do Gwadiany wpada strumień Rivilla, który wcześniej łączy się na przedmieściach z dwoma innymi ciekami.
Historia.
Obecność człowieka na terenach, na których znajduje się Badajoz, datuje się na okres górnego paleolitu. Jednakże pomimo iż na terenie miasta napotkano na szereg znalezisk archeologicznych od tego momentu poprzez czasy cesarstwa rzymskiego i Królestwa Wizygotów, pierwsza regularna osada powstała tutaj dopiero w 875 r. n. e. Założona została przez Ibn-Marwana na krańcach Kalifatu Kordoby i ze względu na swoje strategiczne położenie zaczęła się szybko rozwijać.
Wraz z upadkiem kalifatu miasto stało się w 1022 roku siedzibą Taify Badajoz rządzonej przez dynastię Aftasydów. Państwo to obejmowało tereny pomiędzy dorzeczem rzeki Duero na północy i masywem Sierra Morena na południu oraz od granic Taify Toledo na wschodzie do Oceanu Atlantyckiego na zachodzie. W jego skład wchodziła większa część dzisiejszego regionu Estremadura w Hiszpanii oraz tereny Portugalii z ważnymi ośrodkami miejskimi jak Lisbona i Évora. W czasie swojego istnienia musiało się ono nieustannie opierać naciskom Królestwa Kastylii, Królestwa Portugalii oraz sąsiednich taif.
W 1094 Badajoz wraz z całą taifą zostało podbite przez Almorawidów i pozostało w ich rękach do roku 1148, kiedy kontrolę nad państwem wraz ze stolicą przejęli Almohadzi. Po bitwie pod Las Navas de Tolosa w 1212 roku rekonkwista zaczęła nabierać tempa i w marcu 1230 roku Alfons IX, król Leónu zdobył miasto, które odtąd znajdowało się w rękach chrześcijańskich. Ziemie dawnej Taify Badajoz zostały podzielone między Królestwo Leónu i Portugalii.
W roku 1336 Badajoz było oblegane przez Portugalczyków, co w połączeniu z falą epidemii spowodowało wyludnienie miasta w XIV wieku. W 1580 roku król Hiszpanii Filip II Habsburg uczynił z niego bazę dla swoich operacji militarnych podczas starań o tron portugalski. W tym samym roku zmarła tutaj jego czwarta i ostatnia żona – Anna Habsburg.
W czasie wojny o sukcesję hiszpańską, w dniach 12-16 października 1705 roku, wojska angielsko-portugalskie zdobyły miasto po silnym ostrzale artyleryjskim, w wyniku którego zniszczona została większość budynków w mieście. Po tym wydarzeniu wzmocniono i rozbudowano fortyfikacje bastionowe miasta.
W czasie wojny na Półwyspie Iberyjskim miasto stanowiło jeden z dwóch głównych (obok Ciudad Rodrigo) umocnionych punktów na drodze do Portugalii i było zwane „kluczem do korytarza południowego”. W tym czasie było oblegane czterokrotnie. 10 marca 1811 roku twierdza broniona przez wojska hiszpańskie poddała się Francuzom dowodzonym przez marszałka Soulta. 13 maja tego samego roku próbę odbicia miasta podjął generał William Beresfod, jednakże 16 maja 1811 musiał przerwać oblężenie, aby wyjść naprzeciw armii Soulta idącej na odsiecz garnizonowi. Po zwycięstwie w bitwie pod Albuerą powrócił do operacji oblężniczych, jednakże ze względu na zagrożenie ze strony połączonych armii Marmonta i Soulta, 17 czerwca zmuszony został do wycofania się. Podczas tych działań głównym obiektem ataku był fort "San Cristobal" na północnym brzegu Gwadiany. Do czwartego oblężenia Badajoz Brytyjczycy pod osobistym dowództwem Arthura Wellesleya, późniejszego księcia Wellington, przystąpili 16 marca 1812 roku, wkrótce po zdobyciu Ciudad Rodrigo. Działania prowadzono od strony południowo-wschodniej: 25 marca padł fort "Picurina", a 5 kwietnia gotowe były wyłomy w murach. Szturm przeprowadzono 6 kwietnia po tym, jak Wellesley do wiedział się, że odsiecz dowodzona przez Soulta znajduje się już w miejscowości Llerena w odległości około 110 km. Podjęto około 40 prób wdarcia się do miasta, które zakończyły się sukcesem dopiero po dodatkowych atakach na bastion "San Vincente" od strony zachodniej, oraz na zamek . Straty brytyjskie w wyniku szturmu wyniosły około pięciu tysięcy żołnierzy, co stanowiło około 30% stanu atakującej armii. Zdobycie miasta skończyło się trzydniową falą grabieży, gwałtów i morderstw, których ofiarą padła cywilna ludność Badajoz. Skala tego zjawiska była tak duża, że jest ono uznawane przez historyków za jedno z bardziej wstydliwych i haniebnych wydarzeń w historii Armii Brytyjskiej.
U progu hiszpańskiej wojny domowej z lat 1936–1939, mieszkańcy Badajoz wraz z całą prowincją opowiedzieli się po
stronie republiki. 14 sierpnia 1936 roku oddziały Hiszpańskiej Legii Cudzoziemskiej pod dowództwem generała Juana Yagüe przypuściły dwa szturmy na miasto, po których rozpoczęła się rzeź obrońców znana później jako „masakra w Badajoz”. Według różnych wersji zostało wtedy rozstrzelanych od dwóch do czterech tysięcy ludzi. Los ten nie ominął również tych obrońców, którzy zdołali uciec do Portugalii po tym, jak władze tego kraju odesłały ich z powrotem
Do lat 50. XX wieku, z wyjątkiem okolic dworca kolejowego, miasto w całości mieściło się w granicach murów twierdzy. Od tego momentu zaczął się powolny rozwój ośrodka miejskiego, powstały nowe dzielnice wokół centrum oraz strefy ekonomiczne. Podczas tej rozbudowy zniszczeniu uległy niektóre elementy fortyfikacji.
Sport.
W mieście działa kilka klubów piłkarskich, z których najbardziej reprezentatywne to:
Transport.
Sieć drogowa.
Badajoz stanowi ważny węzeł drogowy na drodze do Portugalii, w którym łączą się: autostrada A-5 (przebiegająca na północ od miasta z zachodu w kierunku Portugalii), drogi krajowe N-432 i N-V, drogi regionalne EX-100, EX-107, X-110 i EX-301 oraz kilka dróg o pomniejszym znaczeniu. W mieście znajdują się cztery mosty przez rzekę Gwadianę.
Kolej.
W mieście znajduje się stacja kolejowa, która utrzymuje połączenia m.in. z Méridą, Cáceres i Madrytem.
Komunikacja miejska i podmiejska.
W Badajoz funkcjonuje około 20 miejskich i podmiejskich linii autobusowych.
Transport autobusowy międzymiastowy.
Badajoz utrzymuje połączenia autobusowe z innymi miastami regionu jak: Cáceres, Mérida, Jerez de los Caballeros czy Olivenza, a także z Madrytem, Sewillą oraz miastami w Portugalii: Elvas, Évorą czy Campo Maior.
Lotniska.
Badajoz posiada własny port lotniczy oddalony o około 14 km na zachód od centrum miasta. Inne najbliższe lotniska to: Lizbona-Portela (226 km) oraz Sewilla-San Pablo (215 km). Madryckie lotnisko Barajas znajduje się w odległości 418 km od miasta.

</doc>
<doc id="139667" url="https://pl.wikipedia.org/wiki?curid=139667" title="Okręg Vaslui">
Okręg Vaslui

Vaslui – okręg we wschodniej Rumunii (Mołdawia Zachodnia), ze stolicą w mieście Vaslui. W 2011 roku liczył 395 499 mieszkańców.
Okręg ma powierzchnię 5318 km², gęstość zaludnienia w 2002 roku wynosiła 87 os./km².
Miasta:
Gminy:

</doc>
<doc id="139668" url="https://pl.wikipedia.org/wiki?curid=139668" title="Hideaki Anno">
Hideaki Anno

 – japoński reżyser. Jego najbardziej znaną pracą jest "Neon Genesis Evangelion".
Życiorys.
Anno urodził się w Ube, prefekturze Yamaguchi w Japonii. Zaczynał jako animator japońskich anime takich jak "Chōjikū Yōsai Macross" oraz jako projektant pod Hayao Miyazakim w "Nausicaä z Doliny Wiatru". Hideaki Anno został zatrudniony przez będące wtedy w rozsypce studio Gainax jako reżyser ich pierwszego długiego filmu "Wings of Honneamise". Wtedy też stał się on głównym reżyserem studia Gainax zajmującym się takimi produkcjami jak "Gunbuster" i "Fushigi no umi no Nadia". Po nakręceniu Nadii wpadł w depresję, która trwała cztery lata – podobno dlatego, że seria została mu przekazana od NHK jako przeróbka "Laputa – podniebny zamek" Hayao Miyazakiego; dlatego otrzymał bardzo małą kontrolę nad projektem.
Podczas swojego następnego projektu – "Neon Genesis Evangelion" – odrzucił tematykę stylu życia otaku. Fabuła nowego tytułu stała się bardziej mroczna, mimo że z początku historia miała być przeznaczona dla młodego pokolenia – Anno uważał bowiem, że ludzie powinni być wystawieni na realia prozy życia już od najmłodszych lat. Pod koniec tradycyjna narracja serii została opuszczona – dwa ostatnie epizody miały bowiem miejsce bezpośrednio w umyśle głównego bohatera.
Po zakończeniu serii "Neon Genesis Evangelion", Anno otrzymał wiele listów i e-maili od fanów – zarówno tych z gratulacjami, jak i z krytyką. W niektórych można było nawet znaleźć groźby śmierci od fanów, którzy uważali, że Anno zrujnował ich ulubioną serię. W odpowiedzi reżyser rozpoczął więc nowy projekt, który zakładał stworzenie filmu z „poprawnym” zakończeniem serii. Tak oto w 1997 roku powstała kontrowersyjna animacja pt. "End of Evangelion".
Później Anno reżyserował znaczącą porcję "Kareshi kanojo no jijō" – pierwszy tytuł Gainaxu zaadaptowany z wcześniej napisanego materiału – dopóki dysputy pomiędzy sponsorami i twócami oryginalnej mangi nie zakończyły się jego odejściem i pozostawieniem przedstawienia w rękach swojego protegowanego Kazuya Tsurumaki.
Od tej pory Anno pracował razem z Hayao Miyazakim i Studiem Ghibli nad wieloma krótkimi filmami animowanymi, które są wyświetlane w Muzeum Ghibli.
Anno reżyserował także filmy z prawdziwymi aktorami – jego pierwsze dzieło to "Love &amp; Pop" (1998), film w stylu cinéma-vérité o zjawisku enjo kōsai („randek za pieniądze”) w Japonii. Większość scen została nakręcona miniaturową cyfrową kamerą ze stale zmieniającą się proporcją obrazu. Jego drugim filmem live-action był "Shiki-Jitsu" („Rytualny” lub „Ceremonialny Dzień”), nakręcony już w bardziej tradycyjnej proporcji obrazu . Film opowiada o byłym reżyserze zajmującym się filmami animowanymi (zagranym przez reżysera Shunji Iwai), który zakochuje się w kobiecie, której nie widział w rzeczywistości. Tak jak "Love &amp; Pop", film ten także był eksperymentem, lecz posiada o wiele więcej ogłady nie idąc w kierunku stylu cinéma-vérité.
Trzecim filmem z aktorami, wyprodukowanym przez Anno latem 2004, była adaptacja komiksu "Cutie Honey". Opowieść o zupełnie fantastycznym i niepoważnym bohaterze to zupełny kontrast w stosunku do jego wcześniejszych, bardziej realistycznych prac. Później, w 2004 roku Anno nadzorował, lecz nie reżyserował, trzyczęściową serię OAV pod tytułem "". Reżyserami tej ostatniej byli Hiroyuki Imaishi, Takamichi Ito i Masayuki.

</doc>
<doc id="139669" url="https://pl.wikipedia.org/wiki?curid=139669" title="Okręg Vâlcea">
Okręg Vâlcea

Vâlcea (dawniej "Vîlcea") – okręg w południowo-zachodniej Rumunii (Wołoszczyzna), ze stolicą w mieście Râmnicu Vâlcea. Pod względem administracyjnym dzieli się na 2 gminy miejskie, 9 miast i 78 gmin. W 2011 roku liczył 371 714 mieszkańców.
Okręg ma powierzchnię 5765 km², a w 2011 roku gęstość zaludnienia wynosiła 75 os./km².

</doc>
<doc id="139671" url="https://pl.wikipedia.org/wiki?curid=139671" title="Powiat kolneński">
Powiat kolneński

Powiat kolneński – powiat w Polsce (województwo podlaskie), utworzony w 1999 roku w ramach reformy administracyjnej. Jego siedzibą jest miasto Kolno.
W skład powiatu wchodzą:
Według danych z 31 grudnia 2019 roku powiat zamieszkiwało 38 057 osób. Natomiast według danych z 30 czerwca 2020 roku powiat zamieszkiwały 37 983 osoby.
Demografia.
W II Rzeczypospolitej.
Według spisu powszechnego z 1921 roku, powiat w ówczesnych granicach zamieszkiwało 63 656 osób, w tym 58 340 (91,6%) Polaków, 5202 (8,2%) Żydów, 85 (0,1%) Rosjan, 10 Rusinów, 9 Litwinów, 7 Niemców, 2 Białorusinów i 1 Ormianin.
Stopa bezrobocia.
We wrześniu 2019 liczba zarejestrowanych bezrobotnych wynosiła 2 200 osób, a stopa bezrobocia 13,7%.
Religia.
Według spisu powszechnego z 1921 roku 57633 (90,5%) mieszkańców powiatu w ówczesnych granicach wyznawało rzymski katolicyzm, 5684 (8,9%) judaizm, 200 (0,3%) było protestantami, 125 (0,2%) wyznawało prawosławie, 12 grekokatolicyzm, 1 osoba była wierną Apostolskiego Kościoła Ormiańskiego. 1 osoba zadeklarowała brak wyznania.

</doc>
<doc id="139673" url="https://pl.wikipedia.org/wiki?curid=139673" title="Pływanie synchroniczne">
Pływanie synchroniczne

Pływanie synchroniczne – połączenie pływania, gimnastyki oraz tańca; często nazywane wodnym baletem. W 2017 roku Światowa Federacja Pływacka (FINA) zmieniła nazwę pływania synchronicznego na pływanie artystyczne.
Wstęp.
Sport uprawiany głównie przez kobiety, na świecie zyskał popularność w latach 20. XX wieku, kiedy to kanadyjska żeńska drużyna waterpolo (piłki wodnej) oraz nurek Margaret Sellers wykorzystując swoje doświadczenie pływackie rozwinęły „ornamental swimming” współcześnie nazywane pływaniem synchronicznym. Sport został zaprezentowany na Igrzyskach Olimpijskich w 1952, 1956 i 1968. W roku 1973 w Belgradzie odbyły się pierwsze mistrzostwa świata w pływaniu synchronicznym. Od 1984 roku jest to dyscyplina olimpijska; jest jedną z niewielu dyscyplin olimpijskich, w której startują wyłącznie kobiety.
Mimo iż ten sport jest uważany za typowo kobiecy, jego początki wiążą się z męskimi zawodami. W 1890 i 1891 w Berlinie oraz w 1892 w Londynie odbyły się pierwsze zawody w pływaniu synchronicznym. W tamtych czasach jedynie mężczyźni mogli startować w tej dyscyplinie; pierwsza wzmianka o pływaczkach synchronicznych pochodzi z roku 1907. Obecnie ten sport jest zdominowany przez kobiety; niewielu mężczyzn go uprawia. Najsłynniejszym mężczyzną pływającym synchronicznie jest Bill May – reprezentant Stanów Zjednoczonych, pływający w duecie z Anną Kozlową.
Pływanie synchroniczne wymaga od zawodniczek mistrzowskiej techniki, bardzo dobrego rozciągnięcia mięśni, siły, wytrzymałości oraz gracji.
Zasady.
Zawody rozgrywane są w następujących konkurencjach: 
Zawodnicy/czki mają za zadanie przedstawić układ zsynchronizowanych z muzyką ćwiczeń w wodzie. Zawody pływania synchronicznego podzielone są na dwa etapy:
Programy oceniane są przez dwa zespoły po 6 sędziów. Składy sędziowskie oceniają występy w skali od 1 do 10 z dokładnością do dziesiątej części punktu. Na końcowy wynik składają się po połowie wyniki części technicznej i dowolnej.
Pływanie synchroniczne w Polsce.
W Polsce, rozwój pływania synchronicznego zapoczątkowała Bożena Niewitecka w roku 1987. Od 1989 roku większość choreografii Poznania oraz reprezentacji Polski jest dziełem Elżbiety Klimaszyk, która wytrenowała wiele Mistrzyń Polski. Jednak mimo upływu czasu sport ten jest nadal słabo rozpowszechniony. 
Adresy klubów oraz kalendarz zawodów jest publikowany na podstronie Polskiego Związku Pływackiego, pod który podlega Autonomiczny Komitet Pływania Synchronicznego. Reprezentacja kraju rekrutuje z Gdańska, Poznania, Leszna, Warszawy, Śremu, Wrocławia oraz Bielawy i zwykle plasuje się na początku drugiej dziesiątki na Mistrzostwach Europy w pływaniu. 

</doc>
<doc id="139674" url="https://pl.wikipedia.org/wiki?curid=139674" title="Powiat łomżyński">
Powiat łomżyński

Powiat łomżyński – powiat w Polsce (województwo podlaskie), przywrócony w 1999 roku w ramach reformy administracyjnej. Jego siedzibą jest miasto Łomża.
W skład powiatu wchodzą:
Powiat graniczy z powiatem białostockim, grajewskim, kolneńskim, monieckim, zambrowskim w województwie podlaskim oraz z powiatem ostrołęckim i ostrowskim w województwie mazowieckim oraz z miastem Łomża.
Według danych z 31 grudnia 2019 roku powiat zamieszkiwały 50 943 osoby. Natomiast według danych z 30 czerwca 2020 roku powiat zamieszkiwały 50 894 osoby.
Demografia.
W składzie II Rzeczypospolitej.
Według spisu powszechnego z 1921 roku, powiat w ówczesnych granicach zamieszkiwało 101865 osób, w tym 86100 (84,5%) Polaków, 15262 (15,0%) Żydów, 289 (0,3%) Niemców, 170 (0,2%) Rosjan, 14 Białorusinów, 6 Litwinów, 5 Czechów, 2 Jugosłowian, 1 Amerykanin, 1 Łotysz i 1 Tatar.
Stopa bezrobocia.
We wrześniu 2019 liczba zarejestrowanych bezrobotnych wynosiła 1200 osób, a stopa bezrobocia 5,8%.
Religia.
Według spisu powszechnego z 1921 roku, 83804 (82,3%) mieszkańców powiatu w ówczesnych granicach wyznawało rzymski katolicyzm, 17001 (16,7%) judaizm, 758 (0,7%) protestantyzm, 268 (0,3%) prawosławie, 16 greko-katolicyzm, 2 islam, 1 baptyzm. 15 osób zadeklarowało brak wyznania.

</doc>
<doc id="139675" url="https://pl.wikipedia.org/wiki?curid=139675" title="Okręg Vrancea">
Okręg Vrancea

Vrancea – okręg we wschodniej Rumunii (Mołdawia Zachodnia), ze stolicą w mieście Fokszany. W 2011 roku liczył 323 080 mieszkańców.
Okręg ma powierzchnię 4857 km², a jego gęstość zaludnienia wynosiła 80 os./km².
Miasta:

</doc>
<doc id="139677" url="https://pl.wikipedia.org/wiki?curid=139677" title="Powiat moniecki">
Powiat moniecki

Powiat moniecki – powiat w Polsce (województwo podlaskie), utworzony w 1999 roku w ramach reformy administracyjnej. Jego siedzibą jest miasto Mońki.
W skład powiatu wchodzą:
Mieszka tu około 42 tysiące osób, czyli ok. 3,6% ludności województwa podlaskiego.
Teren powiatu odznacza się wieloma walorami przyrodniczymi i historycznymi. Ze względu na położenie geograficzne i warunki społeczno-gospodarcze posiada duże możliwości rozwoju rolnictwa i turystyki.
Według danych z 31 grudnia 2019 roku powiat zamieszkiwało 40 412 osób. Natomiast według danych z 30 czerwca 2020 roku powiat zamieszkiwało 40 251 osób.
Położenie.
Powiat moniecki leży na Nizinie Północnopodlaskiej, głównie na terenach Wysoczyzny Białostockiej i Kotliny Biebrzańskiej. Jego granice częściowo wyznaczają rzeki Lega, Biebrza i Narew.
Historia.
Obszar powiatu w pewnej mierze wchodził w skład staropolskiego powiatu goniądzkiego w ramach ziemi bielskiej (uwzględniając wcześniejsze, dynamiczne zmiany przynależności państwowej). Północno-zachodnia granica powiatu w znacznej mierze pokrywa się z analogiczną granicą dawnego obwodu białostockiego w ramach carskiej Rosji. Następnie obszar powiatu w okresie międzywojennym wchodził w większości w skład ówczesnego powiatu białostockiego w województwie białostockim. W okresie II wojny światowej znaczna część dzisiejszego powiatu została włączona do sowieckiego rejonu monieckiego (następnie przemianowanego na knyszyński).
Powiat moniecki został utworzony 1 kwietnia 1954 roku w województwie białostockim z obszarów wydzielonych z powiatu białostockiego. W chwili utworzenia składał się on z 2 miast i 5 gmin:
Powiat został zlikwidowany wraz z reformą administracyjną w 1975 roku, a ponownie powołany do życia został w 1998. Nowy powiat w znacznej mierze pokrywa się z poprzednią jednostką administracyjną, lecz ich granice nie są tożsame.
Turystyka.
Najważniejszym walorem turystycznym powiatu jest Biebrzański Park Narodowy. Związane są z nim liczne szlaki turystyczne, między innymi kajakowe.
W pobliżu miejscowości Osowiec-Twierdza znajduje się Twierdza Osowiec, zespół XIX-wiecznych carskich fortyfikacji. Obecnie jest ona częściowo odnowiona i dostępna do zwiedzania. Do rejestru zabytków wpisane są cztery forty. W jej sąsiedztwie biegnie także Carska Droga, dawniej o przeznaczeniu wojskowym, obecnie wykorzystywana przez miłośników natury.
Na terenie powiatu znajduje się szereg zabytkowych kościołów oraz budynków przykościelnych, między innymi w Knyszynie i w Kalinówce Kościelnej.
We wsi Morusy znajduje się dom pamięci po Włodzimierzu Puchalskim, polskim przyrodniku.
Gospodarka.
Ważną gałęzią gospodarki powiatu jest rolnictwo i przemysł spożywczy. W Mońkach znajdują się między innymi spółdzielnia mleczarska, piekarnie oraz zakłady zwierzęce, w Knyszynie zaś rozlewnia napojów.
W okolicach Biebrzańskiego Parku Narodowego funkcjonują obiekty hotelowo-gastronomiczne oraz agroturystyczne.
Stopa bezrobocia.
We wrześniu 2019 liczba zarejestrowanych bezrobotnych wynosiła 1 000 osób, a stopa bezrobocia 6,5%.
Religia.
Zdecydowana większość mieszkańców powiatu to rzymscy katolicy. Parafia św. Agnieszki w Goniądzu została powołana już w pierwszej połowie XV wieku. Na terenie powiatu mają swoje siedziby dekanat Mońki i dekanat Knyszyn. Parafia pw. Wniebowstąpienia Pańskiego w Osowcu należy do dekanatu Grajewo, a parafia Świętej Trójcy w Jasionówce oraz parafia św. Jana Chrzciciela w Brzozowej- do dekanatu Korycin.
We wsi Boguszewo istniała cerkiew prawosławna i unicka pod wezwaniem św. Paraskiewy, przeniesiona później na cmentarz w Knyszynie i zniszczona.
Przed II wojną światową na terenie powiatu żyły społeczności żydowskie. Zostały one zniszczone przez hitlerowców. W miejscowości Jasionówka znajduje się zabytkowy cmentarz żydowski. Inne mieszczą się w Trzciannem, w Goniądzu i w Knyszynie.
Sanktuarium Matki Bożej Pocieszenia w Krypnie.
We wsi Krypno Kościelne znajduje się Sanktuarium Matki Bożej Pocieszenia, wraz ze słynącym łaskami obrazem Matki Boskiej. W dniu odpustu, 8 września, wyruszają do niego pielgrzymki m.in. z Moniek i Białegostoku.
Transport.
Transport kolejowy.
Przez powiat przechodzi linia kolejowa nr 38 (Białystok - Bartoszyce). Znajduje się przy niej sześć przystanków i stacji.
Transport drogowy.
Główną arterią powiatu jest droga krajowa nr 65, przebiegająca przez Osowiec-Twierdzę, Mońki i Knyszyn. Przez gminy Jaświły i Goniądz przebiega droga wojewódzka nr 670, a przez gminy Krypno, Knyszyn i Jasionówka - droga wojewódzka nr 671.
W 2011 roku na terenie powiatu zarejestrowanych (w tym czasowo) było 28390 pojazdów samochodowych i ciągników.
Transport autobusowy świadczą PKS Białystok, Kurier Jankowscy i inni przewoźnicy.
Wojsko.
Twierdza Osowiec już od momentu powstania stała się ważnym punktem obrony Cesarstwa Rosyjskiego. Oprócz niej, wojska rosyjskie stacjonowały także w Hornostajach. Po I wojnie światowej twierdzę obsadziło Wojsko Polskie. Po II wojnie światowej w Osowcu istniała Centralna Składnica Amunicji Wojsk Lotniczych, a następnie Skład Osowiec.
Obecnie, w Osowcu-Twierdzy znajduje się 11 Składnica Amunicji OSOWIEC.
Środowisko naturalne.
Północny i wschodni fragment powiatu obejmuje duża część unikatowych w skali Europy Bagien Biebrzańskich. Na południu znajduje się fragment Puszczy Knyszyńskiej. Najrozleglejszym zbiornikiem wodnym jest sztuczne Jezioro Zygmunta Augusta.
Ochrona przyrody.
Na terenie powiatu działają następujące formy ochrony przyrody:
Parki narodowe:
Obszary chronionego krajobrazu:
Rezerwaty przyrody:

</doc>
<doc id="139678" url="https://pl.wikipedia.org/wiki?curid=139678" title="Powiat sejneński">
Powiat sejneński

Powiat sejneński – powiat w Polsce (województwo podlaskie), reaktywowany w 1999 roku w ramach reformy administracyjnej. Jego siedzibą jest miasto Sejny. Powiat sejneński jest najmniej zaludnionym powiatem w Polsce.
Według danych z 31 grudnia 2019 roku powiat zamieszkiwało 19 914 osób. Natomiast według danych z 30 czerwca 2020 roku powiat zamieszkiwało 19 807 osób.
Podział administracyjny.
W skład powiatu wchodzą:
Historia.
Powiat sejneński, istniejący również w okresie zaborów oraz dwudziestolecia międzywojennego, został powołany dnia 1 stycznia 1956 roku w województwie białostockim, czyli 15 miesięcy po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat sejneński złożyło się 1 miasto i 14 gromad, które wyłączono z powiatu suwalskiego w tymże województwie:
1 stycznia 1973 roku zniesiono gromady i osiedla a w ich miejsce reaktywowano gminy. Powiat sejneński podzielono na 1 miasto i 5 gmin:
Po reformie administracyjnej obowiązującej od 1 czerwca 1975 roku całe terytorium zniesionego powiatu sejneńskiego weszło w skład nowo utworzonego województwa suwalskiego.
1 lipca 1976 roku zniesiono gminę Berżniki a jej tereny przyłączono do gmin Giby i Sejny; równocześnie do gminy Krasnopol przyłączono połowę również znoszonej gminy Stary Folwark (druga połowa znalazła się w granicach gminy Suwałki). 1 lipca 1981 roku z gminy Krasnopol wyłączono wieś Babańce, którą włączono do gminy Sejny.
Wraz z reformą administracyjną z 1999 roku w nowym województwie podlaskim przywrócono powiat sejneński o identycznych granicach co w roku 1975. Administracyjnie powiat zmniejszył się jednak o gminę Berżniki, której już nie odtworzono.
Demografia.
Dane z 31 grudnia 2017 roku.
W składzie II Rzeczypospolitej.
Według spisu powszechnego z 1921 roku, powiat w ówczesnych granicach zamieszkiwało 19704 osoby, w tym 14439 (73,3%) Polaków, 3191 (16,2%) Litwinów, 1454 (7,4%) Rosjan, 501 (2,5%) Żydów, 104 (0,5%) Niemców, 15 (0,1%) Białorusinów.
Stopa bezrobocia.
We wrześniu 2019 liczba zarejestrowanych bezrobotnych wynosiła 1 100 osób, a stopa bezrobocia 12,5%.
Religia.
W składzie II Rzeczypospolitej.
Według spisu powszechnego z 1921 roku, 16329 (82,9%) mieszkańców powiatu w ówczesnych granicach wyznawało rzymski katolicyzm, 1736 (8,8%) było staroobrzędowcami, 855 (4,3%) wyznawało judaizm, 293 (1,5%) było jednowiercami, 257 (1,3%) protestantami, 228 (1,2%) wyznawało prawosławie, 4 greko-katolicyzm i 2 islam.
Współcześnie.
Mieszkający na terenie powiatu prawosławni należą do parafii w Suwałkach.

</doc>
<doc id="139679" url="https://pl.wikipedia.org/wiki?curid=139679" title="Połączone Siły NATO Europy Południowej">
Połączone Siły NATO Europy Południowej

Połączone Siły NATO Europy Południowej (ang. "Allied Forces South Europe – AFSOUTH") – jest to jedno z dwóch regionalnych dowództw NATO, obok Połączonych Sił NATO Europy Północnej (AFNORTH). Główna siedziba AFSOUTH znajduje się w Neapolu we Włoszech. Jej dowódcą jest czterogwiazdkowy generał ze Stanów Zjednoczonych.
AFSOUTH kontroluje wojska NATO na terytorium i w przestrzeni powietrznej obejmującej Grecję, Węgry, Włochy, Hiszpanię i Turcję, oraz Morze Śródziemne, Morze Czarne, Morze Adriatyckie, Atlantyk w okolicy Cieśniny Gibraltarskiej oraz Wysp Kanaryjskich. AFSOUTH oddzielone jest od terenu znajdującego się pod kontrolą AFNORTH przez dwa nienależące do NATO państwa: Austrię i Szwajcarię.
AFSOUTH dowodzi również misją KFOR w Kosowie.
Linki zewnętrzne.
Oficjalna strona

</doc>
<doc id="139680" url="https://pl.wikipedia.org/wiki?curid=139680" title="Powiat sokólski">
Powiat sokólski

Powiat sokólski – powiat w Polsce (województwo podlaskie), utworzony w 1807 roku, reaktywowany w ramach reformy administracyjnej w roku 1999, przywracającej m.in. samorządowy powiat sokólski, którego współtwórcą był Jan Kułak. Jego siedzibą jest miasto Sokółka.
W skład powiatu wchodzą:
Według danych z 31 grudnia 2019 roku powiat zamieszkiwało 66 686 osób. Natomiast według danych z 30 czerwca 2020 roku powiat zamieszkiwało 66 286 osób. W 2021, w kontynuacji monografii: "Zarys dziejów Sokółki i okolic do 1807 roku" (Wydawnictwo Prymat 2008) i "Sokółka i okolice: przyczynki do dziejów miasta i powiatu" (Wydawnictwo Prymat 2009) Leszka Postołowicza, ukazała się publikacja pt. "Powiat sokólski – Dziedzictwo historyczno-kulturowe" Grzegorza Ryżewskiego – głównego specjalisty w Narodowym Instytucie Dziedzictwa, wydana przez powiat. Duch wspólnego dziedzictwa historyczno-kulturowego Rzeczypospolitej Wielu Narodów jest ciągle żywy na Sokólszczyźnie - na dawnej zachodniej Grodzieńszczyźnie - od Nowego Dworu, Jaczna, przez Siderkę, Kuźnicę, Samogród, Ostrów Północny i Południowy, Supraśl, Świętą Wodę, po Jurowlany, Krynki, Mostowlany, Jałówkę. W tym samym roku utworzono Powiatowy Dom Kultury w Sokółce.
Od 2022 r. stowarzyszenie Kraina Czterech Kultur, wspierające lokalny rozwój obszarów wiejskich - realizuje integrację całego powiatu sokólskiego.
Ukształtowanie terenu.
W powiecie sokólskim występują faliste, a nawet pagórkowate wzniesienia o wysokości od 110 do 240 m n.p.m.
Teren powiatu ukształtował się tak w plejstocenie. Podczas nachodzenia lodowiec wyrzeźbił w terenie garby i wzgórza. Pozostawił też liczne głazy narzutowe.
Sokółszczyzna nie posiada zupełnych równin. Najbardziej równinny charakter mają tereny położone w pobliżu Sokółki, zwłaszcza w górnym biegu Sokołdy. Najbardziej urozmaicona rzeźba terenu jest w tzw. "Sokólskiej Szwajcarii" nad Łosośną, na dawnej zachodniej Grodzieńszczyźnie. Różnica wzniesień na odcinku kilometra sięga pięćdziesięciu metrów (od 171 do 221 m n.p.m.).
Gleby.
Na terenie powiatu spotkać można zarówno suche piaski, bielice jak i mocne szczerki. Najlepsze gleby występują w gminach: Korycin, Janów, Dąbrowa i Suchowola.
Wody.
Teren powiatu znajduje się w zlewni Wisły i Niemna. W dorzeczu Wisły leżą Sokołda, Brzozówka i Biebrza, do dorzecza Niemna Łosośna i kilka dopływów Świsłoczy: Nietupa, Odła i Usnarka.
Stopa bezrobocia.
We wrześniu 2019 liczba zarejestrowanych bezrobotnych wynosiła 2 600 osób, a stopa bezrobocia 9,7%.

</doc>
<doc id="139681" url="https://pl.wikipedia.org/wiki?curid=139681" title="Powiat suwalski">
Powiat suwalski

Powiat suwalski – powiat w północno-wschodniej Polsce (województwo podlaskie), utworzony w 1999 roku w ramach reformy administracyjnej. Jego siedzibą jest miasto Suwałki. W czasach II Rzeczypospolitej powiat o tej samej nazwie, ale o innych granicach, wchodził w skład województwa białostockiego.
W skład powiatu wchodzą:
Demografia.
W składzie II Rzeczypospolitej.
Według spisu powszechnego z 1921 roku, powiat w ówczesnych granicach zamieszkiwało 70412 osób, w tym 60754 (86,3%) Polaków, 5400 (7,7%) Żydów, 2570 (3,6%) Litwinów, 1013 (1,4%) Niemców, 641 (0,9%) Rosjan, 24 Białorusinów, 4 Rusinów, 1 Belg, 1 Francuz, 1 Grek, 1 Łotysz.
Stopa bezrobocia.
We wrześniu 2019 liczba zarejestrowanych bezrobotnych wynosiła 500 osób, a stopa bezrobocia 3,8%
Religia.
Według spisu powszechnego z 1921 roku, 54710 (77,7%) mieszkańców powiatu w ówczesnych granicach wyznawało rzymski katolicyzm, 7244 (10,3%) judaizm, 5822 (8,3%) protestantyzm, 1969 (2,8%) było staroobrzędowcami, 427 (0,6%) wyznawało prawosławie, 226 (0,3%) mariawityzm, 12 greko-katolicyzm. 2 osoby zadeklarowały brak wyznania.
Sąsiednie powiaty.
Powiat graniczy też z Litwą (rejon kalwaryjski i rejon wyłkowyski), a w jednym punkcie – z Rosją (rejon niestierowski).

</doc>
<doc id="139682" url="https://pl.wikipedia.org/wiki?curid=139682" title="Powiat wysokomazowiecki">
Powiat wysokomazowiecki

Powiat wysokomazowiecki – powiat w Polsce (województwo podlaskie), utworzony w 1999 roku w ramach reformy administracyjnej. Jego siedzibą jest miasto Wysokie Mazowieckie.
Powiat wysokomazowiecki ma charakter typowo rolniczy. Większość mieszkańców stanowi ludność wiejska, utrzymująca się z pracy we własnych gospodarstwach.
Według danych z 31 grudnia 2019 roku powiat zamieszkiwało 56 860 osób. Natomiast według danych z 30 czerwca 2020 roku powiat zamieszkiwały 56 652 osoby.
Skład powiatu.
W skład powiatu wchodzą:
Geografia.
Powiat leży na Wysoczyźnie Wysokomazowieckiej, pomiędzy doliną górnego biegu Narwi a Bugiem na południu. Od zachodu granicę wyznacza Czerwony Bór, a od strony północnej i wschodniej przechodzi w pradolinę rzeki Narew.
Teren powiatu jest obszarem nizinnym, jedynie na północno-wschodnim obszarze występują niewielkie morenowe wzgórza o wysokości do 160 m n.p.m.
W okolicach miasta Wysokie Mazowieckie biorą swój początek niewielkie dopływy Narwi i Bugu. Na obszarze powiatu nie występują naturalne zbiorniki wód powierzchniowych większych rozmiarów. Na północno-wschodnim skraju powiatu występują naturalnie ukształtowane mokradła i niezagospodarowane większe systemy torfowo-bagienne. Liczne są oczka śródpolne i sztuczne zbiorniki, np. zalew na rzece Nurzec w Ciechanowcu i sztuczny zbiornik o charakterze rekreacyjnym w okolicach wsi Tybory-Kamianka.
Korzystną cechą klimatyczną powiatu jest dość duże nasłonecznienie, którego współczynnik wynosi 6,4, niższy od współczynnika krajowego (6,6). Najczęściej zachmurzenia dominują w listopadzie i grudniu.
Powiat pozbawiony jest surowców mineralnych, jedynie w kilkunastu eksploatowanych złożach żwirowych pozyskuje się kruszywo budowlane.
Powierzchnia powiatu wynosi 1288 km² z czego:
Demografia.
W składzie II Rzeczypospolitej.
Według spisu powszechnego z 1921 roku powiat w ówczesnych granicach zamieszkiwało 70975 osób, w tym 63263 (89,1%) Polaków, 7157 (10,1%) Żydów, 334 (0,5%) Białorusinów, 145 Rosjan, 51 Rusinów, 9 Niemców, 3 Litwinów, 1 Czech, 1 Estończyk, 1 Francuz, 1 Łotysz, 1 Włoch i 8 osób o nieustalonej narodowości.
Współcześnie.
Liczba ludności w 2008 r. wynosiła – 59 413 osób, w 2009 r. – 59 010 a już w 2010 r. – 58 700 osób.
Stopa bezrobocia.
We wrześniu 2019 liczba zarejestrowanych bezrobotnych wynosiła 1500 osób, a stopa bezrobocia 5,5%.
Religia.
Według spisu powszechnego z 1921 roku, 62002 (87,4%) mieszkańców powiatu w ówczesnych granicach wyznawało rzymski katolicyzm, 8114 (11,4%) judaizm, 740 (1,0%) prawosławie, 81 (0,1%) protestantyzm i 20 grekokatolicyzm. 15 osób zadeklarowało brak wyznania. W przypadku 8 osób wyznania nie ustalono.
Historia powiatu.
 
Powiat "mazowiecki" został utworzony w roku 1867 z części powiatu łomżyńskiego. Należał do guberni łomżyńskiej. Od północy, wschodu i południa graniczył z gubernią grodzieńską, od zachodu z powiatem ostrowskim i łomżyńskim. Powierzchnia powiatu wynosiła 2576 mil kwadratowych.
W powiecie znajdowało się wtedy jedno miasto (Tykocin) i 9 gmin: Kowalewszczyzna, Klukowo, "Mazowieck", Piekuty, "Piszczaty", Poświętne, Sokoły, Stelmachowo, Szepietowo. Wcześniej na terenie powiatu istniały gminy w "Chojanech" i Dzięcieli. Osady miejskie w powiecie to: Wysokie, Sokoły. We wszystkich gminach było 376 wsi.
W Tykocinie znajdował się okrąg sądu pokoju dla miasta Tykocina. Były również trzy okręgi sądów gminnych: w Tykocinie, "Mazowiecku" i Dąbrówce Kościelnej.
W roku 1867 powiat liczył 54230 mieszkańców, w 1890 – 69911. W Tykocinie żyły 5303 osoby. W powiecie przeważała ludność polska. Było również 476 prawosławnych, 65 protestantów i 15377 Żydów (w Tykocinie 4628).
Powiat mazowiecki w 1911 r.
Źródło
Po zakończeniu I wojny światowej, ustawą sejmową z sierpnia 1919 r. utworzono województwo białostockie. W jego skład wszedł również powiat "mazowiecki". Powierzchnia powiatu wynosiła 1118 km², a liczba ludności 70975 (w 1921 r.). W powiecie były trzy miasta: Wysokie Mazowieckie, Sokoły i Tykocin.
W latach 20. starostą był Romuald Klimów.
Odbudowę społeczno-gospodarczą powiatu przerwał najazd bolszewicki w roku 1920. Dla uczczenia pamięci poległych żołnierzy z lat 1918–1921, z inicjatywy ówczesnego starosty Józefa Zycherta, wystawiono w Wysokiem Mazowieckiem (1928 r.) Pomnik Niepodległości, zwany powszechnie pomnikiem POW.
Komasacja gruntów w powiecie w roku 1930 wynosiła około 97% (najwyższy wskaźnik w II Rzeczypospolitej). Odsetek gospodarstw małych wynosił 38%. Najliczniejsza grupę stanowiły gospodarstwa o powierzchni 5-10 ha. Było również 31 gospodarstw w grupie od 200 do 1000 ha i 3 powyżej 1000. W roku 1931 grunty orne zajmowały 63,1% powierzchni powiatu.
Po wyzwoleniu, urząd starostwa zorganizowano we wrześniu 1944 r. Pierwszym starostą był porucznik Segda, wicestarostą podporucznik Kania. Powołano urzędy: Urząd ziemski, Inspektorat szkolny, Urząd skarbowy, Zarząd drogowy i Urząd pocztowy. Miesiąc później działalność rozpoczęły: Powiatowa Rada Narodowa i Gminne Rady Narodowe we wszystkich gminach.
Powiat zajmował obszar 1462,4 km², zamieszkany był przez około 80 tys. osób. Na terenie powiatu były dwa miasta: Wysokie Mazowieckie i Łapy.
W 1953 oddano do użytku szpital przewidziany dla 230 chorych. Znajdowały się w nim oddziały: wewnętrzny, dziecięcy, ginekologiczny, chirurgiczny. Pierwszym dyrektorem został dr Eugeniusz Czerniawski.
W 1973 powołano Zespół Opieki Zdrowotnej, któremu podporządkowano szpital rejonowy w Ciechanowcu, 11 gminnych i 8 wiejskich ośrodków zdrowia.
Szkolnictwo w powiecie do roku 1914.
W roku 1864 szkoły wyłączono spod opieki dworu i parafii, a przekazano gminom. W 1875 zamiast szkół wyznaniowych wprowadzono szkoły wiejskie, gminne i miejskie. Szkoły żydowskie i ewangelickie kantory pozostały przy dawnych nazwach.
Szkoły żydowskie (chedery).
W 1895 chedery istniały w: Ciechanowcu (2), Jabłonce (4), Kobylinie Borzymach (1), Mazowiecku (10), Sokołach (8), Tykocinie (10). W 1901 w całym powiecie istniały 34 chedery.
Szkolnictwo w latach 1918–1939.
W roku szkolnym 1925/1926 na 105 szkół w powiecie wysokomazowieckim własne budynki posiadały: szkoła nr 3 w Łapach, nr 1 i nr 2 w Sokołach i nr 1 w Wysokiem Mazowieckiem, szkoła w osadzie Ciechanowiec oraz wsiach: Dąbrowa Wielka, Hodyszewo, Jabłoń Kościelna, Nowe Piekuty, Płonka Kościelna, Waniewo, Rzędziany, Kostry-Noski.
Liczba szkół wzrastała do 1925 roku, by potem się zmniejszyć. W roku szkolnym 1932/1933 było w powiecie 75 szkół i 1371 uczniów, w 1934/1935 75 szkół i 1387 uczniów, a w 1937/1938 82 szkoły i 1436 uczniów.
Pierwszą szkołą średnią w powiecie była Koedukacyjna Średnia Szkoła Handlowa założona w 1933 r. przez Towarzystwo Przyjaciół Wysokiego Mazowieckiego. Najpierw była to szkoła 3-letnia, później 4-letnia. W 1936 roku zorganizowano Gimnazjum Kupieckie, które w 1939 r. otrzymało prawa szkoły państwowej.
W 1926 r. w Krzyżewie funkcjonowała Ludowa Szkoła Rolnicza. Nauka trwała 11 miesięcy, praktykę uczeń odbywał w gospodarstwie rodziców. W 1937 nazwana: Prywatna Szkoła Przysposobienia Rolniczego Stefanii Karpowiczówny. W 1939 r. zmieniono nazwę szkoły na: Prywatna Męska Roczna Szkoła Rolnicza w Krzyżewie. Szkoła otrzymała uprawnienia szkół państwowych.
Tajne nauczanie w czasie II wojny światowej.
Podczas II wojny światowej punkty tajnego nauczania zorganizowano między innymi w Wysokiem Mazowieckiem, Łapach, Moczydłach, Klukowie, Kozarzach, Jabłonce, Osipach, Brzózkach, Kalinowie, Włostach i innych wsiach w powiecie.
W celu koordynacji nauczania powstała Powiatowa Komisja Oświaty i Kultury powiatu wysokomazowieckiego, której przewodniczącą została Róża Czarnohorska. Dla młodzieży starszej organizowano nauczanie na poziomie gimnazjalnym. W latach 1941–1942 w tajnym nauczaniu na tym terenie uczestniczyło co najmniej 98 nauczycieli i 1600 uczniów, w roku 1942-1943 nie mniej niż 88 nauczycieli i 1805 uczniów, a w roku 1943-1944 82 nauczycieli i 1324 uczniów.
Transport.
Baza sieci komunikacyjnej niemal całkowicie zapewnia podstawowe potrzeby mieszkańców. Lokalną sieć drogową tworzą głównie drogi gminne o dł. 761 km i powiatowe o dł. 594 km, pozostałe stanowią tylko 7%.
Układ komunikacyjny powiatu opiera się na ciągu drogi wojewódzkiej nr 689 Zambrów – Wysokie Mazowieckie- Szepietowo – Brańsk, umożliwiając połączenie środkowej i południowej części powiatu z drogą krajową nr 8, a w konsekwencji ze stolicą i pozostałymi regionami kraju. Uzupełnieniem tego trzonu jest droga wojewódzka nr 678, łącząca bezpośrednio Wysokie Mazowieckie z Białymstokiem oraz drogi krajowe nr 63 i 66.
Północna część powiatu, obejmująca teren gmin Kobylin-Borzymy i częściowo Kulesze Kościelne i Sokoły, styka się z drogą krajową nr 8, o niewielkim znaczeniu dla struktury komunikacyjnej powiatu.
Dopełnieniem sieci drogowej jest jedna z najstarszych w kraju linii kolejowych tzw. Kolej Warszawsko-Petersburska relacji Petersburg – Białystok – Warszawa. Linia przebiega przez Szepietowo, gdzie znajduje się stacja kolejowa, w sąsiedztwie miasta Wysokie Mazowieckie.
Naczelnicy powiatu.
Naczelnicy pracujący w powiecie (od roku 1876):
Starostowie.
Starostowie pracujący w starostwie (od roku 1918):
Wicestarostowie.
Wicestarostowie pracujący w starostwie (od roku 1929):
Kierownicy.
Kierownicy pracujący w Urzędzie Rejonowym (od roku 1990):
Starostowie.
Starostowie pracujący w starostwie (od roku 1998):

</doc>
<doc id="139683" url="https://pl.wikipedia.org/wiki?curid=139683" title="Powiat zambrowski">
Powiat zambrowski

Powiat zambrowski – powiat w Polsce (województwo podlaskie), reaktywowany w 1999 roku w ramach reformy administracyjnej. Jego siedzibą jest miasto Zambrów.
Powiat graniczy z powiatem łomżyńskim, białostockim, wysokomazowieckim w województwie podlaskim i powiatem ostrowskim w województwie mazowieckim.
Według danych z 31 grudnia 2019 roku powiat zamieszkiwało 43 505 osób. Natomiast według danych z 30 czerwca 2020 roku powiat zamieszkiwało 43 390 osób.
Podział administracyjny.
W skład powiatu wchodzą:
Historia.
Powiat zambrowski istniał już w I połowie XV wieku.
W czasach powojennych został reaktywowany dnia 13 listopada 1954 roku w województwie białostockim, jako jeden z pierwszych powiatów utworzonych tuż po wprowadzeniu gromad w miejsce dotychczasowych gmin (29 września 1954) jako podstawowych jednostek administracyjnych PRL. Na powiat zambrowski złożyły się 1 miasto i 28 gromad, które wyłączono z powiatu łomżyńskiego:
1 stycznia 1957 roku z powiatu zambrowskiego wyłączono gromady Gniazdowo, Lubotyń Stary i Podbiele i włączono je do powiatu ostrowskiego w województwie warszawskim, natomiast z powiatu ostrowskiego wyłączono gromady Paproć Duża, Przeździecko-Mroczki, Skarżyn Stary i Zaręby-Bolędy i włączono je w skład powiatu zambrowskiego. 1 stycznia 1958 roku do Zambrowa przyłączono wieś "Nagórki" z gromady Poryte-Jabłoń.
Po zniesieniu gromad i reaktywacji gmin z dniem 1 stycznia 1973 roku powiat zambrowski podzielono na 1 miasto i 6 gmin:
Po reformie administracyjnej obowiązującej od 1 czerwca 1975 roku terytorium zniesionego powiatu zambrowskiego zostało włączone do nowo powstałego województwa łomżyńskiego.
Wraz z reformą administracyjną z 1999 roku przywrócono w województwie podlaskim powiat zambrowski o kształcie przybliżonym do granic z 1975 roku; jedynie gmina Zawady znalazła się w powiecie białostockim. Porównując obszar dzisiejszego powiatu zambrowskiego z obszarem z 1954 roku można zauważyć, że niektóre tereny znajdują się obecnie w powiecie ostrowskim w województwie mazowieckim (m.in. gmina Stary Lubotyń) oraz w powiatach łomżyńskim i białostockim.
Transport.
Drogi krajowe i wojewódzkie.
Drogi krajowe:
Drogi wojewódzkie:
Stopa bezrobocia.
We wrześniu 2019 liczba zarejestrowanych bezrobotnych wynosiła 1 100 osób, a stopa bezrobocia 6,2%.

</doc>
<doc id="139684" url="https://pl.wikipedia.org/wiki?curid=139684" title="Philip Johnson">
Philip Johnson

Philip Cortelyou Johnson (ur. 8 lipca 1906 w Cleveland, zm. 25 stycznia 2005 w New Canaan) – amerykański architekt i historyk sztuki, długoletni nestor amerykańskiej architektury, w 1979 jako pierwszy architekt uhonorowany Nagrodą Pritzkera, nazywaną "architektonicznym Noblem".
Młodość i kariera.
Pochodził z zamożnej rodziny (ojciec był na początku XX w. znanym adwokatem) i jako młodzieniec zwiedził zabytki i muzea Rzymu, Paryża, Berlina, Londynu, Aten i Egiptu. Czynnym uprawianiem architektury zajął się stosunkowo późno, pierwszy budynek zaprojektował w wieku 36 lat po studiach u Gropiusa na Uniwersytecie Harvarda. Wcześniej studiował tam filozofię i filologię klasyczną, był krytykiem, historykiem, dziennikarzem i dyrektorem muzeum. Na potrzeby Muzeum Sztuki Nowoczesnej w Nowym Jorku, którego działem architektury kierował od 1930, stworzył w 1932 wraz z Henrym-Russellem Hitchcockiem termin styl międzynarodowy ("międzynarodowa szkoła architektury"), którym opisywał pierwszą amerykańską wystawę prac Le Corbusiera i Miesa van der Rohe. W końcu latach 80. stworzył natomiast z Markiem Wigleyem pojęcie architektury dekonstruktywistycznej.
Był uważany za jednego z najbardziej wpływowych architektów wpierw późnej fazy modernizmu, a później postmodernizmu w architekturze. W latach 1964-1967 prowadził wspólne biuro z Richardem Fosterem, 1967-1991 z Johnem Burgee (Johnson/Burgee Architects), zaś później z Alanem Ritchiem (Philip Johnson Alan Ritchie – PJAR) z oddziałami na Manhattanie i w Szanghaju. Prawdopodobnie jego najbardziej znanym projektem był własny dom w New Canaan, tzw. "Szklany Dom", należący do fazy modernistycznej. Fascynacja twórczością Miesa van der Rohe zaowocowała dość licznymi budynkami będącymi niemalże dokładnymi kopiami jego stylu, jednak z jednoczesnym wpływem palladiańskiego klasycyzmu.
W późniejszym okresie, dzięki swojej erudycji w sprawach historii sztuki i architektury, Johnson swobodnie czerpał motywy z minionych epok, tak w ogólnej dyspozycji i koncepcji przestrzennej budynku, jak i w detalu czy samej atmosferze. Na pierwszy plan wysunęła się nieco manieryczna dążność do nadania budynkom niepowtarzalnej tożsamości. Charakterystyczne było wykorzystywanie łuków i symetryczna, statyczna kompozycja. Projekty Johnsona były bezkompromisowe, zasadą Johnsona było nie dopasowywanie się do kontekstu, lecz dorównywanie mu jakością. Zajmował się też problematyką urbanistyczną, tworząc wysoko oceniane przez krytyków i użytkowników strefy piesze i przestrzenie publiczne. Powstałe w latach 70. i 80. wieżowce Johnsona i Burgee'go nadały nowy, postmodernistyczny charakter centrom wielu miast amerykańskich. Pod koniec życia Johnson nie stronił od "architektonicznych gagów" i stanowiących swoistą grę reminiscencji. Czasem jego budynki szokowały, przypominając mebel, kryształ, szaszłyk, szminkę czy amebę, niekiedy zaś były surowe i zdyscyplinowane.
Tak jak twórczość, tak i życie Johnsona zawsze wzbudzały kontrowersje. Przed II wojną światową otwarcie dawał wyraz swojej fascynacji nazistowskimi Niemcami, zupełnie błędnie łącząc jednak ich ideologię z nowoczesną i zdyscyplinowaną formalnie architekturą. W 1935 Johnson napisał serię antysemickich tekstów dla kierowanego przez o. Charlesa Coughlina radia w Detroit, zaś później usiłował założyć w USA partię faszystowską. W 1938 wziął udział w zjeździe partyjnym NSDAP w Norymberdze, a we wrześniu 1939 był akredytowanym korespondentem wojennym, obserwującym ze strony niemieckiej oblężenie Warszawy. Kolejny raz Johnson zbulwersował amerykańską opinię publiczną, gdy w latach 60. okazało się, że jest osobą o orientacji homoseksualnej (potwierdził to w oficjalnej biografii wydanej w 1994).
Główne dzieła.
¹ z Johnem Burgee
² z Alanem Ritchiem

</doc>
<doc id="139686" url="https://pl.wikipedia.org/wiki?curid=139686" title="Eduard Friedrich Wiebe">
Eduard Friedrich Wiebe

Eduard Friedrich Salomon Wiebe (ur. 12 października 1804 w Stalewie koło Malborka, zm. 23 lutego 1892 w Berlinie) – architekt niemiecki, inżynier budowlany, specjalista od budowli kolejowych oraz systemów kanalizacyjnych.
Życiorys.
Urodził się na Żuławach w rodzinie menonickiej. W 1826 rozpoczął studia na Uniwersytecie Berlińskim, równocześnie kształcił się na tamtejszej Akademii Budowlanej. Po uzyskaniu w 1836 tytułu "mistrza budowlanego", wyruszył w podróż po Belgii, Francji i Wielkiej Brytanii, zapoznając się z nowoczesnymi rozwiązaniami technicznymi w tych krajach. W tym czasie w rozwoju kolei przodowała Wielka Brytania, gdzie uruchamiano pierwsze na świecie regularne połączenia kolejowe. Po powrocie do Niemiec pracował przy projektowaniu jednej z pierwszych linii kolejowych w Niemczech na trasie Düsseldorf-Elberfeld, uruchomionej po kilku miesiącach budowy w 1838 r., gdzie z powodzeniem zmierzył się z nierozwiązanym dotąd zagadnieniem pokonania 3,3% pochyłości terenu. Następnie brał aktywny udział w budowie linii Kolonia-Minden i przebiegającej przez Tczew linii „wschodniej” (Ostbahn) – Berlin-Eitkuny (dzisiaj Czerniszewskoje na dawnej granicy Prus Wschodnich z Rosją). Był następnie członkiem zarządu i przewodniczącym Ostbahn w Bydgoszczy.
W późniejszym okresie zasłynął jako projektant nowoczesnych sieci kanalizacyjnych. Na początku drugiej połowy XIX w. zainteresował się nowym problemem - budową systemów kanalizacyjnych dla potrzeb wielkich miast. W 1860 ponownie udał się do Francji i Anglii, czego efektem była opublikowana rok później praca "O oczyszczaniu i odwadnianiu miasta Berlina". Dzieło to stało się kamieniem milowym w niemieckiej inżynierii sanitarnej. 
W tym okresie w gronie gdańskich włodarzy miasta narastała świadomość wpływu zdrowej wody i higienicznej kanalizacji na zdrowie mieszkańców miasta. Miejski radca budowlany Julius Albrecht Licht wystąpił z apelem, w którym wskazywał na konieczność zapewnienia szerokiego dostępu do dobrej wody do picia oraz rozwiązanie problemu odprowadzenia płynnych nieczystości. Decyzje zapadły po objęciu urzędu nadburmistrza Gdańska przez Leopolda von Wintera. Radny miasta, lekarz Albert Liévin (1810-1881) w dobrze udokumentowanej pracy wykazał, że epidemie regularnie wybuchają w tych rejonach miasta, w których bytuje w warunkach nieodpowiedniej higieny najuboższa ludność. Na zlecenie rady miasta Wiebe w 1865 zaprojektował i opublikował w pracy "Oczyszczanie i odwadnianie Miasta Gdańska" system kanalizacyjny dla Gdańska, obejmujący również pola irygacyjne na Stogach oraz osuszenie Dolnego Miasta. Projekt po licznych poprawkach zatwierdzono w 1869 i wykonano w latach 1869-1871.
Szczegółowe plany sieci ulicznej, w oparciu o generalną koncepcję inż. Wiebego, wykonywał angielski inżynier Baldwin Latham, budowę sieci przeprowadziło przedsiębiorstwo J. &amp; A. Aird. Wodę pitną dla Gdańska doprowadzono z ujęcia w Pręgowie rurociągiem o długości ok. 20 km. Spadek terenu umożliwiał rezygnację z budowy wieży ciśnień, a jakość wody oceniano na tak dobrą, że nie trzeba było dodatkowych filtrów.
System odprowadzenia ścieków wymagał ułożenia 4193 m kanałów (z tego ok. 770 m w śródmieściu, ok. 1630 na Dolnym Mieście, a resztę na przedmieściach) oraz ułożenie ok. 30 km rur kanalizacyjnych i budowę przepompowni na motławskiej wysepce (obecnie połączonej z Ołowianką). Ścieki odpompowywane były na teren pomiędzy Wisłoujściem a Stogami na 400-hektarowe pola irygacyjne (Rieselfelder, inaczej Sączki), stanowiące rodzaj naturalnej oczyszczalni ścieków.
Zlikwidowano pamiętające czasy średniowiecza, biegnące środkiem ulic (np. Długich Ogrodów, czy Łąkowej) otwarte rynsztoki, które mimo prowizorycznych prób przykrycia deskami rozsiewały fetor i zarazki. Wkrótce uzyskano znaczącą poprawę zdrowotności gdańszczan: wskaźnik śmiertelności spadł o połowę, a liczba zgonów spowodowanych chorobami mającymi swoje źródła w brudzie, takimi jak tyfus spadł poniżej jednego przypadku na tysiąc w porównaniu do dwunastu zgonów na tysiąc sprzed modernizacji.
Sukces systemu gdańskiego spowodował, że Wiebe stał się znanym w skali Europy ekspertem w tej dziedzinie, a wiele miast zamówiło u architekta projekty sieci kanalizacyjnych wzorowanych na gdańskiej (m.in. Wrocław, Królewiec, Frankfurt nad Menem, Wiedeń, Bazylea oraz Triest).
Niektóre z urządzeń zaprojektowanych przez Wiebego dla Gdańska istnieją i działają do dnia dzisiejszego np. przepompownia ścieków na Ołowiance.
W 1875 przeszedł na emeryturę, spoczywa na Starym Cmentarzu Dwunastu Apostołów w przy Kolonnenstraße w berlińskiej dzielnicy Schöneberg.

</doc>
<doc id="139688" url="https://pl.wikipedia.org/wiki?curid=139688" title="Jądro operatora całkowego">
Jądro operatora całkowego

Jądro operatora całkowego – funkcja dwóch zmiennych, która występuje pod znakiem całki we wzorze określającym operator. Jądro zazwyczaj oznaczamy literą formula_1 (ang. "kernel").
W praktyce, sens pojęcia jądra przedstawia się następująco: chcemy zdefiniować operator całkowy formula_2 o jądrze formula_3 który przeprowadza funkcje ciągłe określone na przestrzeni formula_4 w funkcje ciągłe określone na innej przestrzeni formula_5
W tym celu dobieramy funkcję ciągłą formula_6 którą będziemy nazywać jądrem naszego przekształcenia.
Wówczas, dla funkcji ciągłej
formula_7 określamy wartość operatora całkowego
formula_2 na tej funkcji w sposób następujący:
Zatem funkcja wynikowa formula_10 będąca wartością operatora dla funkcji formula_11 powstaje poprzez przemnożenie formula_12 przez formula_1 i scałkowanie względem tej ze zmiennych, od której zależy formula_14
Osobną kwestią jest to, czym są formula_4 oraz formula_16 oraz jakie warunki musi spełniać jądro aby operator całkowy był poprawnie określony.

</doc>
<doc id="139689" url="https://pl.wikipedia.org/wiki?curid=139689" title="Filioque">
Filioque

Filioque (łac. "i Syna") – łaciński termin, przedmiot i synonim sporu teologicznego prawosławia z katolicyzmem, a pośrednio też z protestantyzmem, o sformułowanie dogmatyczne zawarte w przyjętej przez Zachód wersji nicejsko-konstantynopolitańskiego wyznania wiary.
W następującym zdaniu "Credo":
wstawiono wzmiankę o Synu:
Historia.
Rozwój doktryny na Zachodzie.
W pismach Ojców Kościoła zachodniego z IV w., Hilarego z Poitiers i Ambrożego z Mediolanu, znajdujemy pewne sformułowania przygotowujące "Filioque", wypowiadane pod wpływem teologii greckiej. Dotyczyły one jednak tzw. "ekonomii" czyli historii zbawienia. Pierwszym, który wyraźnie stwierdził, że Duch pochodzi od Ojca i od Syna był Augustyn z Hippony, uczynił to w 418 r. w jednej ze swych homilii:
W księdze XV, 26.47 "De Trinitate" Augustyn podkreślił, że sam Ojciec jest źródłem pochodzenia zarówno Syna, jak i Ducha Świętego, a więc Syn nie jest przyczyną istnienia Ducha w tym samym sensie co Ojciec. Stąd Augustynowa koncepcja "Filioque" nie sprzeciwiała się monarchicznej roli Ojca.
Augustyn widział jednak konieczność ukazania udziału Syna w pochodzeniu Ducha w łonie Trójcy, ze względu na poglądy arian. Według biskupa Hippony należało mówić, że Duch pochodzi od Ojca i Syna – „od obu”, gdyż doktryna o Trójcy, w której pochodzenie Ducha od Ojca wykluczałaby Syna, dawałaby do rąk argument arianizmowi. 
Takie ujęcie tematu Trójcy Augustyn znał z pism antyariańskiego pisarza Hilarego z Poitiers (315-367), którego autorytet poważał. Podobnie w Kościołach greckich wypowiadali się Epifaniusz z Salaminy (315-403), a także Cyryl z Aleksandrii (378-444).
W "symbolu wiary" z "Filioque" pierwszy raz spotykamy się w aktach Synodu toledańskiego III (589 r.), kan. 2, choć najprawdopodobniej jest to wstawka późniejsza:
Prawdziwe dysputy teologiczne rozpoczęły się jednak dopiero w wieku VIII. Na chrześcijańskim Zachodzie użycie "Filioque" było już wtedy szeroko rozprzestrzenione. Występuje ono m.in. w "Liturgii gallikańskiej", zrekonstruowanej przez F.J. Mone, oraz w aktach "Synodu we Fréjus" ("Synodus Foroiuliensis") z 791 r. i Synodu we Frankfurcie nad Menem ("Synodus Francofordensis") z 794 r. Synod w Akwizgranie ("Synodus Aquisgranensis"), wsparty przez Karola Wielkiego, w 809 r. zwrócił się do papieża Leona III z prośbą, aby dodatek "Filioque" został przyjęty przez cały Kościół. Papież jednak nie zgodził się, ponieważ nie chciał nic dodawać do Symbolu. 
Przyczyną jego odmowy był zapis Soboru efeskiego (431), który, odczytany w sposób literalny i wyrwany z kontekstu, można było zrozumieć jako wolę Soboru, by nigdy już nie dodawano niczego - "innej [przeciwnej prawdy] wiary" / πίστιν ἑτέραν - pistin heteran / - do Symbolu zatwierdzonego w Nicei w 325 r. Jednak według późniejszej korespondencji samego Cyryla Aleksandryjskiego, który przewodniczył Soborowi w Efezie, jako przedstawiciel papieża Celestyna, należało słowo "ἑτέραν" ("heteran") rozumieć nie w sensie "żadnej innej" lecz w znaczeniu "żadnej przeciwnej" prawdy wiary w stosunku do prawd zawartych w Symbolu nicejskim. Tak też rozumieli to zdanie Ojcowie Soboru chalcedońskiego (451 r.), którzy też sami przyjęli nie tylko rozszerzony Symbol konstantynopolitański, lecz także włączyli weń definicje z Efezu i z Chalcedonu. 
Kolejnym istotnym wydarzeniem w procesie przyjęcia nowej formuły dogmatycznej na chrześcijańskim Zachodzie, było uroczyste odśpiewanie "Credo" z dodanym "Filioque" z okazji koronacji w Rzymie w 1014 r. cesarza Henryka II Świętego. Henryk specjalnie o to poprosił papieża Benedykta VIII, a ten przychylił się do prośby nowego cesarza.
Reakcja teologów Wschodu.
Jednym z głównych wschodnich oponentów "Filioque" w IX w. był patriarcha Konstantynopola Focjusz, swe argumenty przedstawił w dziele "Mistagogia" (13:338 AB; PG 102,279-392). Oprócz przedstawienia argumentów z pogranicza metafizyki i dogmatyki, patriarcha uważał, że Zachód, modyfikując Credo nicejsko-konstantynopolitańskie, jest niewierny wobec uchwał Soboru z 381 r. Szeroko polemizował z tezami teologów zachodnich, nie znał on jednakże w ogóle pism i argumentów wcześniejszych Ojców łacińskich: ani Augustyna w jego kontrowersji z arianizmem, ani Hieronima, ani też Ambrożego.
Późne średniowiecze.
"Filioque" zajął się po ponad dwóch stuleciach Sobór lyoński II (1274) za papieża Grzegorza X. Teolodzy prawosławni, zwani Grekami, twierdzili że dodanie "Filioque" przez Zachód, świadczy o popadnięciu w błąd co do rozumienia istotowej jedności Osób Boskich, gdyż czyni z Ojca i Syna dwie niezależne zasady odwiecznego pochodzenia Ducha Świętego. Dyskusja na ten temat trwała już przed Soborem. O ekspertyzę poproszony został Tomasz z Akwinu. Napisał w tym celu traktat "Sprostowanie błędów greckich" ("Contra errores Graecorum") i miał to zagadnienie przedstawić Ojcom soborowym. Nie uczynił tego ponieważ zmarł w czasie podróży do Lyonu. W dziele przygotowanym na Sobór bronił zdolności Osoby Syna, wewnątrz Trójcy, do tchnienia Ducha Świętego. Na poparcie tej prawdy cytował Atanazego Wielkiego "Listy do Serapiona" oraz Cyryla Aleksandryjskiego "Sermo ad Theodosium imperatorem". Cyryl pisał na temat pochodzenia Ducha od Syna, że Syn wydaje ("producit") i tchnie Ducha:
Akwinata zwraca też uwagę, że semi-ariański błąd macedonianizmu - nauki Macedoniusza, na który odpowiedzią był Symbol konstantynopolitański, polegał właśnie na tym, że poprzez nieuznanie boskości Ducha Świętego zaciemniał on prawdę o boskości Chrystusa:
Sobór wypowiedział się na ten temat w czasie swej drugiej sesji, 18 maja 1274 r., w konstytucji "O Najwyższej Trójcy i o wierze katolickiej". Dokument ten potwierdza z jednej strony słuszność dodatku o Synu, z drugiej zaś wyjaśnia, że rozumienie jakoby chodziło o pochodzenie Ducha Świętego od Ojca i Syna, jako od dwóch niezależnych zasad, jest błędne.
W czasie czwartej sesji, w obecności papieża odczytano symbol wiary cesarza bizantyjskiego Michała Paleologa, który też zgodził się podpisać Unię lyońską. Jego zabiegi o pojednanie i jakikolwiek dialog z Kościołem katolickim spotkał się jednak z odrzuceniem wśród wiernych w Bizancjum. Unia przetrwała siedem lat.
Kolejnym soborem, który zajął się zagadnieniem Filioque był Sobór florencki (1439-1443). W "Dekrecie o Grekach" doprecyzowano orzeczenie Soboru lyońskiego:
Współcześnie.
Współcześnie wielu teologów, w ślad za Yvesem Congarem sugeruje, że w nauczaniu Kościołów o pochodzeniu Ducha Świętego stawia się różne akcenty, ale zasadnicza treść ich wiary jest ta sama. Proponują oni ekumeniczne formuły wyznania wiary, w których "Filioque" jest interpretowane jako "przez Syna". 
Strona katolicka.
"Filioque" stanowi do dziś dnia jeden z trudnych punktów w dialogu ekumenicznym Kościoła katolickiego z prawosławiem. Z tego powodu w ostatnich latach, w czasie niektórych celebracji Eucharystii papieże używają formuły wyznania nicejskiego w jego oryginalnym brzmieniu, bez dodatku Filioque.
Papieska Rada do spraw Popierania Jedności Chrześcijan oświadczyła niedawno, że rzeczywiście byłoby herezją, gdyby pochodzenie od Syna skojarzyć z greckim słowem "ἐκπορεύεσθαι" ("ekporeuesthai") tekstu Symbolu konstantynopolitańskiego, nie jest zaś herezją, jeśli wyrazi się je łacińskim terminem "procedere", którego greckim odpowiednikiem jest "προϊέναι" ("proienai"), którego używali także niektórzy Ojcowie greccy.
Na potwierdzenie pochodzenia Ducha Świętego od Ojca i Syna katolicy powołują się między innymi na fragmenty z Ewangelii św. Jana, 4:10-14, 7:37-39, 19:34, 20:22 i Apokalipsy 22:1
Strona prawosławna.
Według J. Pelikana, byłego amerykańskiego luterańskiego teologa, który przyjął prawosławie, prawosławni teolodzy nie uznają "Filioque" jedynie w samej relacji w Trójcy. Refleksję o tajemnicy Trójcy dzielą oni na dwa działy: "ekonomię" - objawienie się Boga w historii, oraz "teologię", czyli samą tajemnicę wewnętrzną Boga, objawianą przez "ekonomię". Zgodnie z tym rozróżnieniem należy dostrzec dwa różne terminy: "posłanie" i "pochodzenie". Patrząc pod względem "ekonomii", w dniu Pięćdziesiątnicy Duch Święty został "posłany" przez Obydwu: zarówno Ojca jak i Syna. Jednak patrząc "teologicznie" – w samym Bóstwie jedynie Ojciec jest zasadą i źródłem istnienia, z którego obydwaj: Syn i Duch Święty wiecznie "pochodzą".
Jako uzasadnienie tego rozróżnienia na "posłanie" (ekonomia) i "pochodzenie" (teologia) prawosławni teologowie przytaczają fragment z Ewangelii św. Jana,15, 26:
Jak widzieliśmy wcześniej, argument ten wysuwał już w IX w. w swym dziele "Mistagogia" (13:338 AB; PG 102,279-392) patriarcha Konstantynopola Focjusz.
Strona protestancka.
Teologia reformacyjna, silnie zorientowana na naukę Augustyna, bez zastrzeżeń przyjęła Filioque, choć dostrzegano niewłaściwy sposób jej przyjęcia. Reformowany teolog François Turretin nie uważał poglądu Kościoła wschodniego za herezję, jednak uważał naukę Kościoła zachodniego za właściwszą.
Zdecydowanym obrońcą Filioque był Karl Barth. Dostrzegał on w nauce Kościoła wschodniego dwa błędy, formalny i materialny. Błąd formalny dotyczy prawosławnego poglądu na temat relacji Trójcy immanentnej i ekonomicznej. Zdaniem Bartha nie można powiedzieć nic na temat Boga samego w sobie poza jego objawieniem, a więc jego ekonomią. Po drugie wszelkie objawienie Boże ugruntowane jest w jego wiecznej naturze, Bóg nie objawia nic poza tym, kim w istocie jest – nie jest więc właściwy pogląd, że Duch Święty pochodzi zarówno od Ojca i Syna w ekonomii zbawienia, ale nie w Bożej istocie. Zdaniem Bartha werset J 15,26, przytaczany przez stronę prawosławną, nie może być interpretowany w oderwaniu od innych fragmentów Biblii, które nazywają Ducha Świętego Duchem Syna.
Błąd materialny, zdaniem Bartha, leży w oderwaniu kwestii pochodzenia Ducha Świętego od jego istoty jako więzi, relacji miłości wiążącej Ojca i Syna. Syn jest źródłem tej miłości w nie mniejszym stopniu, niż Ojciec. Działanie Ducha Świętego polega na włączeniu człowieka w tę wzajemną relację łączącą Ojca i Syna. Uważając Ojca za jedyne źródło Ducha, podważa się wzajemność tej relacji, a przez przeniesienie tej relacji wyłącznie w sferę ekonomii podważa się ugruntowanie jedności Trójcy, a także społeczności człowieka z Bogiem, w wiecznej istocie Boga. Barth dostrzega w nauce Kościoła wschodniego pozostałości subordynacjonizmu Orygenesa, a także skłonności do tryteizmu.
Krytykiem Filioque był natomiast Wolfhart Pannenberg. Jego zdaniem Duch pochodzi od Ojca i jest otrzymywany przez Syna.
Filozofia analityczna.
Spośród współczesnych chrześcijańskich filozofów analitycznych, problem Filioque podjął między innymi Richard Swinburne, który w książce "The Christian God" przedstawia argument a priori na rzecz pochodzenia Ducha Świętego od Ojca i Syna.

</doc>
<doc id="139693" url="https://pl.wikipedia.org/wiki?curid=139693" title="Mieczysław Słaby">
Mieczysław Słaby

Mieczysław Mikołaj Słaby (ur. 9 grudnia 1905 w Przemyślu, zm. 15 marca 1948) – kapitan lekarz Wojska Polskiego II RP i major ludowego Wojska Polskiego, obrońca Westerplatte, ofiara represji UB. Odznaczony Orderem Virtuti Militari.
Życiorys.
Był synem Józefa, pracownika kolejowego, i Agnieszki z domu Rebizant. Jeden z jego braci, Franciszek, był zawodowym podoficerem Wojska Polskiego. Po ukończeniu szkoły podstawowej Mieczysław uczęszczał do Gimnazjum im. Kazimierza Morawskiego. W latach szkolnych związany był ze sportem i harcerstwem. Od 30 marca 1918, tj. od chwili założenia w Przemyślu Harcerskiego Klubu Sportowego „Czuwaj”, aż do śmierci w 1948 był jego aktywnym członkiem. Przez wiele lat grał wraz z bratem Franciszkiem w drużynie piłkarskiej, z którą w 1924 zdobył mistrzostwo ZHP. W latach 1920–1921 wchodził w skład zarządu klubu, a po ukończeniu w 1933 Wydziału Lekarskiego Uniwersytetu Jana Kazimierza we Lwowie został jego społecznym lekarzem.
W 1935 został powołany do wojska, w którym podjął służbę zawodową na stanowisku lekarza, awansując z czasem na stopień kapitana. Służył w 38 Pułku Piechoty Strzelców Lwowskich w Przemyślu. W lipcu 1935 został przeniesiony do 5 Pułku Strzelców Konnych w Dębicy na stanowisko lekarza. Na stopień kapitana awansował ze starszeństwem z 19 marca 1939 w korpusie oficerów zdrowia, grupa lekarzy i 42. lokatą. W tym czasie był naczelnym lekarzem medycyny 5 psk. 4 sierpnia 1939 objął obowiązki w Wojskowej Składnicy Tranzytowej na Westerplatte. Wyposażenie medyczne, które w niej zastał, było szczątkowe. Ponadto zamówiony sprzęt medyczny (m.in. stół operacyjny) został zarekwirowany przez władze celne Wolnego Miasta Gdańsk Gdańska tuż przed agresją Niemiec na Polskę. Mimo to założył prowizoryczną izbę szpitalną i zorganizował służbę sanitarną. W czasie obrony WST udzielał skutecznej pomocy rannym nawet po zniszczeniu wskutek bombardowania gabinetu zabiegowego i utracie środków medycznych. Po kapitulacji Westerplatte został wraz z innymi oficerami umieszczony w Hotelu Centralnym w Gdańsku, skąd – zamiast do oflagu – przewieziono go do obozu jenieckiego, przeznaczonego dla podoficerów i szeregowców - Stalagu I A pod Królewcem. W obozie udzielał pomocy medycznej jeńcom oraz cywilom wywiezionym na roboty przymusowe. Po pewnym czasie z powodu choroby wrzodowej żołądka został umieszczony w szpitalu więziennym w Królewcu, gdzie przebywał do końca wojny.
W 1945 powrócił do Przemyśla. Jako zawodowy oficer został natychmiast zmobilizowany z przydziałem do Wojsk Ochrony Pogranicza. Rok później otrzymał awans na stopień majora. Będąc w wojsku przyjmował cywilnych pacjentów w ubezpieczalni społecznej, był także lekarzem w Szkole Handlowej oraz w miarę wolnego czasu pomagał zespołowi lekarskiemu w szpitalu miejskim. 1 listopada 1947 został aresztowany przez UB pod zarzutem naruszenia tajemnicy wojskowej – prawdopodobnie został pomówiony i oskarżony o przynależność do organizacji Wolność i Niezawisłość. Przez niemal miesiąc był przetrzymywany w Przemyślu, a następnie potajemnie wywieziony do Krakowa i osadzony w więzieniu na Montelupich. Poddany brutalnemu śledztwu i pozbawiony – mimo zaawansowanej choroby wrzodowej – opieki medycznej, po kilkutygodniowym pobycie w areszcie zmarł 15 marca 1948. Został pochowany bez wiedzy i udziału rodziny na krakowskim Cmentarzu Wojskowym przy ul. Prandoty (kwatera 6 wojskowa-6-4).
Rehabilitacja i odznaczenia.
Po 42 latach od śmieci, w wyniku postępowania rehabilitacyjnego prowadzonego przez Naczelną Prokuraturę Wojskową, major Mieczysław Słaby został oczyszczony ze stawianych mu zarzutów. Pośmiertnie został odznaczony Krzyżem Srebrnym Orderu Virtuti Militari (8 grudnia 1989) oraz Medalem „Za udział w wojnie obronnej 1939”. 
Film.
W wyreżyserowanym przez Stanisława Różewicza filmie fabularnym "Westerplatte" z 1967 postać kpt. Mieczysława Słabego zagrał Bogusz Bilewski, a w filmie "Tajemnica Westerplatte" z 2013 – Piotr Adamczyk.

</doc>
<doc id="139694" url="https://pl.wikipedia.org/wiki?curid=139694" title="Spółdzielnia">
Spółdzielnia

Spółdzielnia – autonomiczne stowarzyszenie osób, które dobrowolnie łączą się w celu zaspokojenia wspólnych potrzeb i aspiracji gospodarczych, społecznych i kulturalnych poprzez wspólne przedsiębiorstwo. Spółdzielnie mogą obejmować:
Z badań opublikowanych przez Worldwatch Institute wynika, że w 2012 r. około miliarda osób w 96 krajach stało się członkami co najmniej jednej spółdzielni. Obroty największych trzystu spółdzielni na świecie osiągnęły poziom 2,2 bln dolarów. Według danych Międzynarodowej Organizacji Pracy, spółdzielnie oferują przeszło 100 milionów miejsc pracy – o 20% więcej niż międzynarodowe korporacje.
Przedsiębiorstwa spółdzielcze są zazwyczaj bardziej odporne ekonomicznie niż wiele innych form przedsiębiorczości, przy czym dwukrotnie więcej spółdzielni (80%) przetrwało swoje pierwsze pięć lat w porównaniu z innymi modelami własności biznesowej (41%). Spółdzielnie często mają cele społeczne, które zamierzają osiągnąć, inwestując część zysków z handlu z powrotem w swoje społeczności. Przykładowo, w 2013 spółdzielnie detaliczne w Wielkiej Brytanii zainwestowały 6,9% swoich zysków przed opodatkowaniem w społeczności, w których prowadzą handel, w porównaniu z 2,4% dla innych konkurencyjnych supermarketów.
W Szwajcarii spółdzielnie są głównym pracodawcą w sektorze prywatnym. We Francji i Włoszech oferują ponad milion miejsc pracy, w Indiach tylko w sektorze mleczarskim zatrudniają prawie 13 milionów osób. Spółdzielnie odgrywają istotną rolę w japońskim rybołówstwie. W Hiszpanii kooperatywa Mondragon jest jednym z największych w Europie i siódmym pod względem wysokości obrotów przedsiębiorstwem w kraju.
W Polsce zrzeszonych w Krajowej Radzie Spółdzielczej jest około 10 tysięcy spółdzielni. Według danych z 2016 roku większość stanowią spółdzielnie mieszkaniowe (3722), chłopskie i rolne (odpowiednio 1115 i 682) oraz socjalne (1054).
Od 2002 r. spółdzielnie są rozpoznawalne w Internecie dzięki wykorzystaniu domeny .coop. W 2014 r. Międzynarodowy Związek Spółdzielczy (ICA) wprowadził markę spółdzielczą, co oznacza, że spółdzielnie ICA i związki kredytowe WOCCU mogą być również identyfikowane za pomocą etykiety „kooperacyjna etyczna konsumpcja”.
Polskie przepisy prawne.
Jest to zgodnie z obowiązującą w Polsce ustawą „dobrowolne zrzeszenie nieograniczonej liczby osób” (nie mniejszej niż dziesięciu osób fizycznych lub nie mniej niż trzech osób prawnych), zwanych „członkami spółdzielni”. Liczba członków może być zmienna, nie może jednak spaść poniżej ustawowych 10 osób fizycznych albo poniżej trzech osób prawnych, w przypadku spółdzielni zrzeszającej osoby prawne. Jednakże do istnienia spółdzielni produkcji rolnej oraz spółdzielni socjalnej wystarczy, że zrzeszonych jest 5 osób fizycznych. Spółdzielnia powstaje z chwilą wpisu do Krajowego Rejestru Sądowego.
Każdy członek spółdzielni musi zadeklarować w niej co najmniej jeden udział, chyba że statut spółdzielni przewiduje większą ich ilość; na podstawie postanowień statutu może też być zastrzeżona potrzeba wniesienia wkładu, np. rzeczowego (maszyny, grunt, zwierzęta) do spółdzielni. W odróżnieniu od spółek prawa handlowego („kapitałowych”), członkowie zakładający spółdzielnię nie muszą dysponować żadnym określonym przez prawo minimalnym kapitałem założycielskim (dla spółki z ograniczoną odpowiedzialnością od roku 2009 jest to 5000 złotych).
Inną istotną różnicą charakteryzującą spółdzielnię jest fakt, że zmiana liczby członków i zmiana funduszu udziałowego jest wewnętrzną sprawą spółdzielni, realizowaną na poziomie jej zarządu lub rady nadzorczej, gdy tymczasem np. podwyższenie kapitału zakładowego spółki akcyjnej wymaga skomplikowanej procedury emisji akcji.
Kolejnym czynnikiem odróżniającym spółdzielnię od kapitałowych spółek handlowych jest „zasada otwartych drzwi”. Przejawia się ona w tym, iż każda osoba po spełnieniu odpowiednich przesłanek ujętych w statucie bądź przepisie prawa, może do spółdzielni przystąpić. Zasada otwartych drzwi nie rodzi jednak cywilnoprawnego roszczenia o przystąpienie w poczet członków spółdzielni.
Zasada dobrowolności zrzeszania się ma także istotne znaczenie przy występowaniu ze spółdzielni. Polega na tym, że spółdzielca może w każdej chwili (po upływie niewygórowanego, np. jednomiesięcznego, okresu wypowiedzenia) wystąpić ze spółdzielni i nie musi w tym celu – tak jak w spółkach – szukać nabywcy na swoje udziały, co niekiedy, w firmach o kiepskiej kondycji ekonomicznej, może nie być łatwe.
Odmiennie od spółek handlowych uregulowane są także zasady odpowiedzialności członka za zobowiązania spółdzielni. Członek spółdzielni nie odpowiada za wspomniane zobowiązania. W odróżnieniu jednak od spółek kapitałowych, partycypuje on w stratach spółdzielni, jednak tylko do wysokości wniesionego udziału.
Majątek spółdzielni można podzielić na:
Spółdzielnię na zewnątrz reprezentuje jej zarząd, a prace zarządu kontroluje rada nadzorcza.
Celem istnienia spółdzielni jest prowadzenie wspólnej działalności gospodarczej w interesie zrzeszonych członków. Członkowie spółdzielni uczestniczą w pokrywaniu jej strat do wysokości zadeklarowanych udziałów i nie odpowiadają wobec wierzycieli spółdzielni za jej zobowiązania. Zysk z działalności spółdzielni nazywany jest nadwyżką bilansową i na koniec roku obrachunkowego wypłacany jest członkom spółdzielni proporcjonalnie do posiadanych przez nich udziałów.
Spółdzielnia może stać się wspólnikiem prawa handlowego przez nabycie udziałów. Decyzję w tej sprawie podejmują członkowie spółdzielni na walnym zgromadzeniu (jest to bowiem decyzja strategiczna).
Najpowszechniejszą obecnie odmianą spółdzielni są spółdzielnie mieszkaniowe, także rolne, mleczarskie, pszczelarskie, inwalidzkie. Rzadsze są tzw. „spółdzielnie pracy”, powszechne jeszcze przed rokiem 1989. Spółdzielnie mieszkaniowe zazwyczaj mają zapisane jako cel nie tyle wypracowywanie nadwyżki bilansowej do podziału między członków, tylko budowę i administrowanie posiadanymi zasobami mieszkalnymi w interesie mieszkańców – członków spółdzielni.
W 2012 r. w Polsce istniało 17 155 spółdzielni.
Historia spółdzielczości.
Pierwsza znana, nowożytna rolnicza spółdzielnia produkcyjna powstała w 1778 roku, w greckiej miejscowości Ambelakia, ówcześnie okupowanej przez Imperium Osmańskie. Skąd idea spółdzielczości, zdaniem miejscowych, dotarła do Europy, dzięki kupcom, eksportującym produkowane tu, z miejscowej bawełny, kolorowe nici bawełniane. Popularnie przyjmuje się, że kolebką ruchu spółdzielczego była XIX-wieczna Anglia. W 1843 r. w miejscowości Rochdale powstała jedna z pierwszych spółdzielni angielskich, a jej profil był spożywczy. W tym samym czasie równolegle ze spółdzielniami produkcyjnymi czy rolniczymi w całej Europie rozwijały się spółdzielnie kredytowe, między innymi Kasy Raiffeisena. Animatorami wczesnych form spółdzielczości byli w wielu krajach (Wielka Brytania, Belgia, Skandynawia) socjaliści, którzy budowanie gospodarki spółdzielczej uważali za metodę zbudowania alternatywy dla kapitalizmu.
Historia spółdzielczości na ziemiach polskich.
Jednym z prekursorów spółdzielczości na terenach Polski był Stanisław Staszic, który w 1816 r. założył w swoich dobrach Towarzystwo Rolnicze Hrubieszowskie.
Ruch spółdzielczy wywodzi się z okresu zaborów. Był wtedy formą zrzeszania się i edukacji chłopów przez ziemiaństwo. Pozwalał na potrzebną konsolidację poziomą produkcji rolnej będą zaczątkiem zrzeszeń producenckich oraz na polepszenia lokalnego zaopatrzenia przez tworzenie prostego przetwórstwa rolnego i rzemiosła. Ruch spółdzielczy wspierał się na wydawanych gazetkach edukacyjnych i politycznych – działalność ta wiązała się z pozytywistyczną ideą "pracy u podstaw" prowadzonej przez wyżej wykształcone warstwy społeczne ówczesnej Polski. Ponadto powstałe na terenie Małopolski Kasy Stefczyka ułatwiają finansowanie rzemiosła, rolnictwa i drobnego przemysłu. Zwolennikiem koncepcji spółdzielczości jako alternatywy dla kapitalizmu był m.in. Edward Abramowski. Ocenia się, że w okresie międzywojennym w Polsce działało do 16 tys. spółdzielni. W dwudziestoleciu międzywojennym ruch spółdzielczy blisko współpracował z Polską Partią Socjalistyczną, tworząc m.in. Warszawską Spółdzielnię Mieszkaniową.
13 czerwca 1890 w Bydgoszczy niemieccy urzędnicy kolejowi założyli „Beamten-Wohnungsverein” GmbH, poprzedniczkę obecnej Bydgoskiej Spółdzielni Mieszkaniowej. Założenie ww. odpowiednika spółdzielni było pionierskim działaniem w dziedzinie zbiorowego zaspakajania potrzeb mieszkaniowych w tej formule prawnej. W okresie do czasu wybuchu I wojny światowej zbudowano w jej ramach 33 kamienice.
Jedną z najstarszych w Polsce Spółdzielni Mieszkaniowych jest Spółdzielnia Mieszkaniowa Kopernik w Toruniu. Została założona 4 października 1902 jako Stowarzyszenie Urzędników dla Budowy Domów i Mieszkań w Toruniu. Pierwszym domem, który wybudowała, była kamienica przy ul. Konopnickiej na Bydgoskim Przedmieściu. Działa do dzisiaj. Łącznie wybudowała już ponad 17 tysięcy mieszkań w Toruniu.
Rodzaje spółdzielni.
Spółdzielnie kółek rolniczych.
Spółdzielnie kółek rolniczych działają w Polsce od 1973 r. Zdecydowana większość SKR-ów, bo ponad 80%, świadczy usługi z zakresu rolnictwa na rzecz swoich członków i całego środowiska wiejskiego. Obecnie istnieje 22 500 kółek rolniczych i 25 800 kół gospodyń wiejskich. Kółka rolnicze zrzeszają 1 106 000 osób, w tym 857 000 członków kół gospodyń wiejskich. W całym kraju działa 1703 Gminne Związki Rolników i Organizacji Rolniczych. Na rzecz rolników i środowisk wiejskich pracuje 997 spółdzielni kółek rolniczych. Działalność artystyczną i kulturalną prowadzi około 3000 zespołów ludowych. Łącznie w całym kraju działa około 1200 różnego rodzaju spółdzielni, a oprócz tego jest jeszcze około 500 niespółdzielczych jednostek kółek rolniczych, tj. kółka rolnicze, kółka rolnicze wiodące, międzykółkowe bazy maszynowe i zakłady produkcji usług.
Spółdzielczość mleczarska.
Przez całe wieki mleko i podstawowe wyroby z mleka były wytwarzane w gospodarstwach wiejskich i zużywane głównie dla potrzeb własnych tych gospodarstw. Dynamiczny rozwój miast w XIX wieku sprawił, że konieczne stało się wyżywienie ludności miejskiej i zaopatrzenie jej w mleko i produkty mleczne. To pociągnęło za sobą rozwój produkcji, transportu i handlu, a po pewnym czasie, dzięki postępowi technicznemu i technologicznemu, również przetwórstwa.
Historia polskiego mleczarstwa rozpoczęła się wraz z powstaniem pierwszych mleczarni, w ostatnich trzydziestu latach XIX wieku. Powstało jako forma ziemiańskiego przetwarzania mleka i początkowo rodziło się w bogatych dworach ziemiańskich, posiadających liczne stada krów mlecznych. Mleko było wówczas symbolem dostatku, a spożywanie dwóch podstawowych produktów mlecznych, czyli sera i masła, przez długi okres było przywilejem niewielkiej grupy społecznej. Mleczarstwo zaczęło przynosić pieniądze. Aby uzyskany w ten sposób kapitał trafiał do rolnika rozwijać się zaczął ruch społeczny, prowadzący do tworzenia spółdzielni mleczarskich. Powstanie spółdzielni było wydarzeniem dla miejscowości i całej jej okolicy, a jednym z jej głównych celów stało się odebranie kapitału zawłaszczonego przez pośredników, a wywodzącego się z pracy członków spółdzielni i skierowanie go na potrzeby spółdzielców. Z inicjatywy spółdzielców budowano drogi, domy ludowe, świetlice. Istnienie spółdzielni podnosiło poziom życia otoczenia, zarówno ekonomiczny, jak i kulturalny, oświatowy i zdrowotny.
W tym okresie spółdzielczość mleczarska rozwijała się pod zaborami.
W zaborze pruskim nowo powstałe spółdzielnie zrzeszały głównie rolników niemieckich, a polscy chłopi przyjmowani byli tylko jako dostawcy mleka i to przy ograniczeniu praw członkowskich. Do wybuchu I wojny światowej na terenie zaboru pruskiego zarejestrowano 29 spółdzielni mleczarskich.
W zaborze austriackim spółdzielczość mleczarska zyskała wsparcie ze strony wykształconych działaczy spółdzielczych, m.in. Stefana Stefczyka. Przypomnijmy, że to właśnie on, w 1896 r. założył pierwsze udziałowe spółki chłopskie, które stały się zalążkiem do powstania spółdzielni mleczarskich. Dzięki działaczom spółdzielczym, którzy zakładali i nadzorowali rolnicze spółdzielnie mleczarskie, pracowały one bardziej efektywnie. W zaborze austriackim wsparciem dla rozwoju spółdzielczości mleczarskiej stały się również działające organizacje rolnicze, takie jak Patronat Spółdzielni Rolniczych Wydziału Krajowego Sejmu Galicyjskiego, Towarzystwo Rolnicze Krakowskie czy Towarzystwo Gospodarcze Lwowskie. Do wybuchu I wojny światowej na terenie tego zaboru działały 73 spółdzielnie, a kolejnych 58 było w fazie organizacji.
Dużo trudniej sytuacja przedstawiała się na terenie zaboru rosyjskiego, gdzie, w obawie przed szerzeniem świadomości narodowej, władze były wrogo nastawione do ruchu spółdzielczego. Tutaj również pomogli spółdzielczy działacze, z Edwardem Abramowskim i Stanisławem Wojciechowskim na czele. To właśnie powstałe wówczas Towarzystwo Kooperatystów udzielało pomocy potrzebującym spółdzielniom. Do masowego rozwoju spółdzielni mleczarskich na tym terenie przyczynił się również Zygmunt Chmielewski, sekretarz Komisji Mleczarskiej, istniejącej przy Wydziale Kółek Rolniczych Centralnego Towarzystwa Rolniczego w Warszawie. Do wybuchu I wojny światowej na terenie zaboru rosyjskiego działało ok. 220 spółdzielni mleczarskich.
W sumie na terenie wszystkich trzech zaborów istniało w tym okresie ok. 600 spółdzielni mleczarskich, które prowadziły przetwórstwo mleka w 770 zakładach. Do końca wojny przetrwało jednak tylko 120 spółdzielni, w dodatku znaczenie osłabionych kadrowo i ekonomicznie.
W niepodległej Polsce spółdzielczość powoli rodziła się na nowo. Szkolono fachową kadrę, poprawiano jakość mleczarskich wyrobów, tworzono nowe spółdzielnie, a te już istniejące łączono w większe, organizując tym samym okręgowe spółdzielnie mleczarskie. Ruszył też eksport, nie tylko mleka, ale też masła, śmietany i innych produktów mlecznych. Doszło to tego, że przed wybuchem II wojny światowej w Polsce działało już 1475 spółdzielni mleczarskich, zrzeszających ok. 700 tysięcy członków. Wojna jednak to wszystko pogrzebała. Zginęli ludzie, drastycznie zmniejszyły się stada bydła, zniszczono majątek spółdzielni mleczarskich. Dlatego jednym z priorytetów po zakończeniu II wojny światowej, stało się odbudowanie rolnictwa i przetwórstwa mleka, tak by wyżywić ocalałą ludność. W 1945 r. uruchomiono 685 zakładów mleczarskich, w tym 590 spółdzielczych i 95 prywatnych.
Lata 1945–1950 to dynamiczny rozwój zakładów przetwórczych. Jednak upaństwowienie spółdzielni w 1951 r. i wymiana pieniądza zahamowała rozwój spółdzielczości mleczarskiej. W 1952 r. wprowadzono obowiązkowe dostawy mleka do mleczarni, które obowiązywały do 1957 r. Nastąpiło zerwanie tradycyjnych więzi pomiędzy mleczarniami a dostawcami mleka, zawieszenie spółdzielczych zasad działania, działalności kulturalnej na rzecz społeczności lokalnych i członków spółdzielni, a także zahamowanie dostaw mleka do mleczarni. Ponieważ jednak ta państwowa forma organizacji mleczarstwa nie sprawdziła się, pod koniec 1957 r. władze zniosły obowiązkowe dostawy i reaktywowały spółdzielczość mleczarską. W styczniu 1958 r. powołano do życia Związek Spółdzielni Mleczarskich – stanowił on naczelną organizację w strukturze spółdzielczości mleczarskiej. Trzy lata później Związek ten przekształcił się w Centralny Związek Spółdzielni Mleczarskich. Po reformie administracyjnej z 1975 r., po latach chaosu organizacyjnego i transformacjach gospodarczych, w styczniu 1981 r. utworzono Okręgowe Spółdzielnie Mleczarskie, a spółdzielczość mleczarska zaczęła odbudowywać swoją własną sieć dystrybucji i rozwijać bazę transportową. W tym okresie branża mleczarska posiadała własne ośrodki wczasowe, kolonijne, szkoleniowe czy sanatoria. Od dnia wprowadzenia stanu wojennego w grudniu 1981 r. samorządność spółdzielni i demokracja wewnątrzspółdzielcza w mleczarstwie istniały jedynie pro forma.
Destrukcyjny wpływ na sektor spółdzielczości mleczarskiej miał rok 1989, zmiany ustrojowe i ustawa z 20 stycznia 1990 r. „o zmianach w organizacji działalności spółdzielczości”. Aby przetrwać ten trudny okres spółdzielczość mleczarska musiała rozpocząć proces przemian wewnątrz swoich struktur. Zaowocowało to powstaniem w 1991 r. organizacji Krajowe Porozumienie Spółdzielni Mleczarskich, której celem stała się pomoc zrzeszonym spółdzielniom. Dziś organizacja ta znana jest pod nazwą Krajowy Związek Spółdzielni Mleczarskich Związek Rewizyjny i to jego zasługą jest zwiększenie spożycia mleka w Polsce. Prowadzona przez Związek ogólnopolska kampania informacyjna „Stawiam na mleko i produkty mleczne” obecna była w 234 szkołach 108 miast w kraju.
Niezwykle ważnym okresem dla polskiego mleczarstwa było wejście Polski do Unii Europejskiej w 2004 r. To właśnie polska branża mleczarska, jako jedna z pierwszych, pośród innych krajów europejskich, dostosowała się do nowych warunków funkcjonowania. Polskie mleczarnie dostosowały się do nowej rzeczywistości również dużo lepiej niż pozostałe gałęzie przemysłu spożywczego. Należało dopasować polskie mleczarnie do standardów jakościowych i technologicznych, obowiązujących w UE. Przyczyniło się to również do postępu jaki się dokonał w polskim mleczarstwie, a skutkiem tego jest fakt, iż spośród branż polskiej spółdzielczości, to właśnie spółdzielczość mleczarska ma największy potencjał i najszybciej się rozwija. Od momentu wejścia Polski do UE czterokrotnie wzrosła wartość eksportu polskich produktów mlecznych.
Obecnie w Polsce funkcjonuje 221 spółdzielni mleczarskich, a 110 spośród nich spełnia kryteria norm produkcji i standardy UE.
Spółdzielnie mieszkaniowe.
Spółdzielnia mieszkaniowa jest to rodzaj spółdzielni, której celem jest zapewnienie jej członkom mieszkań, budynków i innych nieruchomości, a także zakup gruntów na budowę domów.
Spółdzielnie ogrodniczo-pszczelarskie.
Na terenie kraju działa łącznie 118 spółdzielni ogrodniczo-pszczelarskich. Znajdują się one przede wszystkim na terenach wiejskich i małych miejscowościach. Skupiają one producentów warzyw, owoców i kwiatów, a także miodu i produktów pochodnych. Część spółdzielni angażuje się także w inne rodzaje działalności, jak np. sprzedaż materiału szkółkarskiego (drzewa, krzewy) pochodzącego z kwalifikowanych szkółek. Prowadzone jest także fachowe doradztwo w tym zakresie. Przy działających spółdzielniach istnieją punkty skupu owoców i warzyw.
Spółdzielnie ogrodniczo-pszczelarskie dostosowują się do wymogów Unii Europejskiej. Do priorytetów należą nowoczesne zarządzanie majątkiem trwałym, finansami, a także zasobami ludzkimi. Coraz większą rolę odgrywają takie elementy działalności, jak: reklama, marketing czy innowacyjność w zakresie technik informacyjnych. Spółdzielnie oprócz punktów skupu, prowadza także sklepy owocowo-warzywne czy kwiaciarnie; zaopatrują sklepy nasienne w środki produkcji ogrodniczej, nasiona, narzędzia i środki ochrony roślin.
Coraz częściej występują tendencje do przekształcania spółdzielni w grupy producenckie.
Spółdzielnie zrzeszające producentów rolnych.
Spółdzielnie zrzeszające producentów jednego lub kilku produktów zwane powszechnie grupami producentów rolnych.
Spółdzielnie rolników.
Jest to rodzaj spółdzielni wprowadzony w 2018 r. Zrzesza rolników i podmioty niebędące nimi prowadzące działalność w zakresie przechowywania, magazynowania, sortowania, pakowania lub przetwarzania produktów rolnych lub grup tych produktów lub ryb, wytworzonych przez rolników lub prowadzące działalność usługową wspomagającą rolnictwo obejmującą świadczenie na rzecz rolników usług z wykorzystaniem maszyn, narzędzi lub urządzeń służących do wytwarzania przez tych rolników produktów rolnych lub grup tych produktów, lub ryb.

</doc>
<doc id="139696" url="https://pl.wikipedia.org/wiki?curid=139696" title="Kabała luriańska">
Kabała luriańska

Kabała luriańska – jeden z nurtów nauki kabała zapoczątkowany przez Izaaka Lurię (ARI), a kontynuowany przez Jehuda Aszlaga (Baal Sulam) i Baruch Aszlaga (Rabasz), którego cechą charakterystyczną w porównaniu z klasyczną kabałą jest opisanie procesu stwarzania świata za pomocą "Sefirot" i "parcufim" (boskich oblicz) – sił pośredniczących w procesie stwarzania świata.
Stworzenie świata.
Według Lurii proces kreacji odbył się w następujących etapach. Na początku był tylko Nieskończony, Stwórca zwany w kabale Ein Sof i "„…wyższe, proste światło wypełniało całą realność…”" (TES tom 1, część 1). Kiedy Nieskończony zdecydował się objawić swoją chwałę, stworzyć „stworzenie”, „życzenie”, które mogłoby przyjąć całą jego miłość i dobroć, musiał uczynić dla niego miejsce. Wtedy "„…skrócił Nieskończony siebie w kropce centralnej Swojej […] skróciło się światło i oddaliło się”". Zjawisko to nosi nazwę "Cimcum". 
Następnie "„z Nieskończoności przyciągnął się promień światła wewnątrz przestrzeni […] I po promieniu przyciągnęło się i opuściło się światło Nieskończoności w dół. […] I w tej przestrzeni urodził, stworzył, uczynił wszystkie te światy”", co dało początek istnieniu światów. A kolejne stopnie opuszczenia się tego światła noszą właśnie nazwę sefirot, które określały kolejne stopnie podobieństwa danego poziomu do Ein Sof.
Na skutek opuszczenia promienia do Stworzenia (centralnej kropki) w kolejnych etapach powstają światy: Adam Kadmon, Nekudim, Acilut, Bria, Jecira, Asia. W świecie Nekudim następuje rozbicie pojemników (szwirat kelim), co skutkuje wymieszaniem właściwości Ein Sof (Stwórcy, właściwości oddawania) i Stworzenia (właściwości otrzymywania). Po rozbiciu pozostały trzy rodzaje pojemników: altruistyczne, altruistyczne z częścią egoizmu, egoistyczne z częścią altruizmu oraz czysto egoistyczne, składają się one odpowiednio na światy: Acilut, Bria, Jecira, Asia.
Luria wyjaśnia, że rozbicie pojemników było konieczne, ponieważ był to jedyny sposób na wprowadzenie cząstki doskonałości, dobra, właściwości altruistycznych do Stworzenia. Bez tego „nie byłoby możliwe istnienie świata”. Bez tej cząstki doskonałości – „kropki w sercu”, proces naprawy (proces dojścia stworzenia do podobieństwa Stwórcy, dzięki stopniowemu wzniesieniu poprzez światy ABE'A) nie byłby możliwy. Według Lurii rolą ludzkości jest dojście do stanu "Gmar Tikkun" czyli końcowego naprawienia, co równa się ponownemu połączeniu wszystkich rozproszonych iskier boskiego światła, upodobnienie się każdego człowieka właściwościami do Stwórcy. 

</doc>
<doc id="139698" url="https://pl.wikipedia.org/wiki?curid=139698" title="Szarlota Pawel">
Szarlota Pawel

Szarlota Pawel, właśc. Eugenia Joanna Pawel-Kroll (ur. 4 listopada 1947 w Warszawie, zm. 7 września 2018 w Nowym Dworze Mazowieckim) – polska graficzka, rysowniczka i scenarzystka komiksowa, ilustratorka.
Przez wiele lat związana z młodzieżową gazetą harcerską Świat Młodych (1974–1993), następnie z Uśmiechem Numeru (1992–1996). Autorka serii komiksowych (scenariusz i rysunki) o Jonku, Jonce i Kleksie oraz o Kubusiu Piekielnym, których przygody publikowała początkowo na łamach ŚM, a następnie w osobnych albumach. Nazywana „pierwszą damą polskiego komiksu”, jeden z największych i najbardziej znanych twórców komiksu w Polsce. Zajmowała się też ilustrowaniem gazet, książek i czasopism, rysunkiem satyrycznym i malarstwem.
Życiorys.
Wczesne lata.
Podczas studiów pracowała jako statystka w filmach i malarka szyldów sklepowych. W 1974 ukończyła grafikę na Wydziale Grafiki Akademii Sztuk Pięknych w Warszawie i od razu została zatrudniona do tworzenia komiksów w redakcji Świata Młodych, największego wówczas polskiego pisma młodzieżowego. Wcześniej niemal w ogóle nie interesowała się komiksami. Jej nauczycielem w zakresie ich rysowania był w redakcji szef grafików ŚM Papcio Chmiel. Porównywał on styl swej uczennicy do rysunków Mariana Walentynowicza, którego sama nie lubiła, uważając jego rysunki za kiczowate.
Kariera komiksowa.
Jeszcze w 1974 Pawel rozpoczęła tworzenie swojego najsłynniejszego cyklu opowieści obrazkowych o fantastycznych, często surrealistycznych i groteskowych przygodach dziewczyny i chłopca w wieku szkolnym oraz towarzyszącego im niebieskiego stworzenia, które wyszło z kałamarza: Jonka, Jonek i Kleks. Umiejscowienie jako głównych bohaterów dwójki dzieci i fantastycznej postaci o niezwykłych zdolnościach podpowiedział jej Papcio Chmiel, który sam odniósł wielki sukces dzięki komiksowi o dwóch harcerzach i uczłowieczającej się małpie (Tytus, Romek i A’Tomek). Pierwsze komiksy z Kleksem były czarno-białe, dopiero po jakimś czasie zaczęła tworzyć w kolorze. Kolejne części cyklu, zarówno wieloodcinkowe przygody, jak i jednostronicowe shorty publikowała na łamach ŚM do 1992. W 1980 Młodzieżowa Agencja Wydawnicza wydała pierwszy album z komiksami Pawel zatytułowany "Przygody Jonki, Jonka i Kleksa". Do 1988 MAW opublikowała sześć zeszytowych opowieści.
W 1977 w Świecie Młodych ukazał się pierwszy odcinek komiksu Pawel Kubuś Piekielny, którego pomysł fabularny był bardzo podobny do nakręconego kilka lat później serialu Alternatywy 4. Opowiada o dwóch rodzinach, które otrzymują mieszkania w technologii tzw. nowego budownictwa, a głównymi bohaterami jest dwójka dzieci: Kubuś i Malwina. Ich przygody wydawano w gazecie nieregularnie do 1988, a w formie dwóch albumów zostały zebrane przez wydawnictwo Interpress w 1984.
W 1992 ŚM opublikował narysowany przez Pawel komiks "Bunt krasnoludków" do scenariusza Konrada T. Lewandowskiego. Pawel była jedyną kobietą tworzącą komiksy w całej historii tego czasopisma. Prócz tego rysowała ilustracje, tworzyła jego layout i makiety poszczególnych numerów. Po zakończeniu wydawania Świata Młodych, Pawel znalazła pracę w redakcji jego następcy – Uśmiechu Numeru, najpierw kwartalnika, a potem miesięcznika. Opublikowała w nim kilka jednostronicowych komiksów z Kleksem i Kubusiem, przede wszystkim odpowiadała jednak za całość szaty graficznej, łącznie z okładką. UN przestał się ukazywać w 1996.
Przez ponad 20 lat Pawel opublikowała w prasie ponad tysiąc odcinków historii obrazkowych, wydano też kilkanaście albumów z jej komiksami (niektóre wielokrotnie wznawiano), z których największą popularność osiągnęła seria opowieści o Kleksie, jeden z najbardziej znanych polskich komiksów. Do 2010 łączny nakład jej zeszytów i albumów przekroczył cztery miliony egzemplarzy. Jeden z jej komiksów – bez wiedzy i zgody autorki – został opublikowany w fińskim piśmie dla młodzieży. Pawel ze swojego cyklu najbardziej ceniła dwie części: "W pogoni za czarnym Kleksem" (wzorowane na „W pustyni i w puszczy” Henryka Sienkiewicza) oraz "Pióro kontra flamaster" (opowieść o walce o konsumenta między koncernami produkującymi nowoczesne flamastry i starodawne pióra wieczne). Od 2002 wydawcą Jonki, Jonka i Kleksa jest Egmont Polska, przygody Kubusia Piekielnego zaś w 2009 zebrało i wydało wydawnictwo Ongrys.
Do największych zalet opowieści Pawel zalicza się inteligentny, ponadczasowy humor, wyobraźnię w kreowaniu przygód swoich bohaterów, brak przemocy i wulgarności, nienachalną dydaktykę oraz skarykaturowane i umiejętnie przetworzone w satyryczny sposób realia. Prócz najbardziej znanych serii stworzyła również osobne cykle komiksów edukacyjno-wychowawczych, broszur i wydawnictw promujących u dzieci i młodzieży bezpieczne zachowania i oszczędzanie. Ilustrowała podręczniki metodyczne, do nauki języków, matematyczne, publikacje dla zuchów, harcerzy i instruktorów oraz dotyczące problematyki praw konsumentów. Artystka narysowała także wydane w latach 2007–2009 dwa komiksy dla Muzeum Powstania Warszawskiego ("Za króla Piasta Polska wyrasta" Kornela Makuszyńskiego i "O polskim Chrobotku" Hanny Januszewskiej) oraz stworzyła albumy "Kodeks zdrowego życia" dla Centrum Onkologii – Instytutu im. Marii Skłodowskiej-Curie (2009) i "Zakupy z MAXem" dla Urzędu Ochrony Konkurencji i Konsumentów (2012, scenariusz Alicji Pacewicz i Agnieszki Brzezińskiej). Nie lubiła rysować do cudzych scenariuszy, wolała wizualizować własne pomysły. Często trawestowała motywy ze znanych bajek literatury, powiedzeń, przesądów i zdarzeń. Wiele narysowanych przez nią komiksów (w tym tych o Kleksie) nigdy nie zostało opublikowanych.
W 2011, z okazji 22. Międzynarodowego Festiwalu Komiksu i Gier w Łodzi, Stowarzyszenie Twórców „Contur” wydało antologię "W hołdzie Szarlocie Pawel", składającą się z poświęconych Pawel i stworzonym przez nią bohaterom rysunków i jednostronicowych komiksów autorstwa kilkudziesięciu twórców komiksowych.
Pozostała twórczość.
Pawel, prócz rysowania komiksów, tworzyła też jako ilustratorka prasowa (m.in. w Komputer Świecie), książkowa i encyklopedyczna, prasowa rysowniczka satyryczna (dowcip rysunkowy i komentarz satyryczny), zajmowała się też rysunkiem artystycznym i malarstwem obrazów (w tym animistycznych). Na początku lat 90. XX wieku pracowała przez kilka lat w szkole podstawowej jako nauczycielka plastyki i zajęć praktyczno–technicznych.
W 2000 Pawel stworzyła dwanaście rysunków, które zostały wydane w formie kartek pocztowych przez Krąg Instruktorski Poczta Harcerska Szczecin II. Jedna z nich została przygotowana specjalnie na Światowy Zlot Harcerstwa Polskiego „Gniezno 2000”.
29 czerwca 2010, z okazji 30. rocznicy ukazania się pierwszego albumowego wydania komiksu jej autorstwa, Pawel została odznaczona Brązowym Medalem „Zasłużony Kulturze Gloria Artis”, m.in. za walor edukacyjny i wychowawczy jej komiksów oraz kreowanie pozytywnego obrazu świata. Z powodu złego stanu zdrowia medal w jej imieniu, wręczony przez sekretarza stanu Piotra Żuchowskiego, odebrał syn Andrzej. Z kolei w 2017, podczas Festiwalu Kultury Popularnej DwuTakt w Toruniu Pawel został przyznany Złoty Puchar im. Janusza Christy, nagroda wręczana za szczególne osiągnięcia na polu popularyzacji komiksu. W 2019, z okazji stulecia polskiego komiksu, przyznano jej podczas festiwalu Warsaw Comic Con pośmiertnie nagrodę "Zasłużony dla komiksu polskiego"
W 2011 Pawel wystąpiła w filmie dokumentalnym „W ostatniej chwili – o komiksie w PRL-u”, a w 2017 w drugiej – poświęconej jej seriom komiksowym – części dziesięcioodcinkowego serialu dokumentalnego „Komiks – Superbohater PRL”.
Życie prywatne.
Jej mieszkający w Warszawie rodzice pochodzili z Kresów Wschodnich, byli weterynarzami i mieli dwoje dzieci (prócz Eugenii także starszą Krystynę, urodzoną w 1934). W 1939, po rozpoczęciu II wojny światowej, Krystyna i jej matka zostały spod Brześcia nad Bugiem, gdzie dziewczynka spędzała wakacje u dziadków, wywieziona przez Rosjan do Kazachstanu. Wróciły do Polski w 1946, z objawami gruźlicy.
Pierwszym mężem Eugenii był poznany na uczelni malarz surrealistyczny. Ich małżeństwo zakończyło się rozwodem. Później została drugą żoną historyka i archiwisty Bogdana Krolla (1928–1999), którego poznała za pośrednictwem biura matrymonialnego i z którym miała syna Andrzeja (ur. 1983). Miała też trzech nieślubnych partnerów; ostatnim z nich był marynarz, którego poznała na internetowym portalu randkowym i z którym żyła przez sześć lat. W 2005 opublikowała minipowieść autobiograficzną „W stronę lata”.
Ostatnie dziewięć lat życia, po przebyciu zawału i doznaniu – wskutek błędu lekarza – udaru, spędziła w domu starców. Zmarła 7 września 2018 w wieku 70 lat. Pochowana została 20 września na Cmentarzu Komunalnym Północnym w Warszawie.
W czerwcu 2019 w jednym z warszawskich kontenerów na śmieci odnaleziono zbiór komiksów, notatek, rysunków, zdjęć, dokumentów, książek, gazet i innych pamiątek należących do Szarloty Pawel. Zwołana za pośrednictwem Facebooka grupa osób zdążyła ocalić część porzuconych rzeczy, większość jednak została – mimo próśb, by tego nie robił – zabrana przez kierowcę śmieciarki. Przypuszczano, że archiwum zostało wyrzucone przez osoby sprzątające mieszkanie po zmarłej i nie zdające sobie sprawy z wartości prac.
Publikacje.
Jonka, Jonek i Kleks.
Opracowano na podstawie bibliografii zawartej w jednym z wydań komiksu.
Publikacje prasowe.
Świat Młodych
Pozostałe
Publikacje albumowe.
Młodzieżowa Agencja Wydawnicza
Egmont Polska – Seria: Przygody Kleksa
Egmont Polska – Seria: Jonka, Jonek i Kleks
Publikacje spoza głównych serii
Seria "Przygody Kuby i Kleksa":
Kubuś Piekielny.
Publikacje prasowe.
Seria "Kubuś i Malwinka":

</doc>
<doc id="139699" url="https://pl.wikipedia.org/wiki?curid=139699" title="Wartość (ekonomia)">
Wartość (ekonomia)

Wartość – w rozumieniu ekonomii nie jest pojęciem jednoznacznym. Na przykład: w wycenie nieruchomości używane jest często jako pojęcie w powiązaniu z jakimś przymiotnikiem, np. wartość rynkowa, odtworzeniowa, aktualna, bieżąca, rzeczywista itp. Zdefiniowana wartość traktowana jest jako podstawa wyceny mienia.
Definiowanie pojęcia wartości jest bardzo ważne w procesie wyceny, gdyż jasna i zrozumiała definicja zwiększa bezpieczeństwo obrotu rynkowego, obniża poziom ryzyka transakcji mieniem. Ma to szczególne znaczenie dla mienia o znacznej wartości, do którego zaliczyć można przedsiębiorstwa i jego składniki oraz nieruchomości.
Na podstawie analizy różnych określeń wartości zamieszczonych w międzynarodowych standardach wyceny, a także polskich przepisach prawnych można przyjąć generalny podział wartości na dwa podstawowe typy:
W ramach zaproponowanych typów wartości można wyróżniać różne rodzaje wartości rynkowej lub rodzaje wartości odtworzeniowej.
Typ wartości rynkowej i typ wartości odtworzeniowej są to powszechne i uznawane podstawy wyceny mienia zarówno w Polsce jak również w innych krajach.

</doc>
<doc id="139700" url="https://pl.wikipedia.org/wiki?curid=139700" title="Valencia">
Valencia



</doc>
<doc id="139704" url="https://pl.wikipedia.org/wiki?curid=139704" title="Nisza osuwiskowa">
Nisza osuwiskowa

Nisza osuwiskowa – element morfologiczny osuwiska; miejsce skąd wyniesiony został materiał skalny (skała luźna lub zwietrzelina). Znajduje się w górnej części osuwiska, przechodzi w jęzor osuwiskowy.

</doc>
<doc id="139709" url="https://pl.wikipedia.org/wiki?curid=139709" title="Nerwica neogenna">
Nerwica neogenna

Nerwica neogenna (noogenna) - sytuacja obniżania się poczucia sensu życia. Pojęcie to wprowadził psychiatra Victor Frankl w odniesieniu do sytuacji nieurzeczywistniania wartości.
Poczucie bezsensu, według Frankla, stanowi podłoże zaburzeń psychicznych, jak lęk (również dezintegracyjny), depresja, nerwica, poczucie bezwartościowości. Proces ten zachodzi gdy poczucie bezsensu życia traci charakter sytuacyjny o cechach krótkotrwałego zjawiska psychicznego stając się czynnikiem patogennym, który utrwala kryzys egzystencjalny oraz tendencję do izolowania się od rzeczywistości, czy zniekształcania jej obrazu.

</doc>
<doc id="139710" url="https://pl.wikipedia.org/wiki?curid=139710" title="Orzesze">
Orzesze

Orzesze (niem. "Orzesche") – miasto w południowej Polsce, w województwie śląskim, w powiecie mikołowskim.
Według danych z marca 2020 r. miasto miało 20 773 mieszkańców.
Położenie.
Orzesze położone jest na południowej krawędzi Wyżyny Śląskiej. Historycznie leży na Górnym Śląsku.
Sąsiednie gminy: Czerwionka-Leszczyny, Łaziska Górne, Mikołów, Ornontowice, Suszec, Wyry, Kobiór, Żory.
Według danych z 1 stycznia 2010 r. powierzchnia miasta wynosiła 83,79 km². Miasto stanowi 35,8% powierzchni powiatu i ma największą powierzchnię wśród miast niepowiatowych w Polsce.
Według danych z 2002 r. Orzesze ma obszar 82,89 km², w tym: użytki rolne 38%, użytki leśne: 53%.
W latach 1975–1998 miasto administracyjnie należało do województwa katowickiego.
Pod koniec 2018 roku burmistrz Orzesza ogłosił konsultacje społeczne, które dotyczyły zmiany granic administracyjnych Gminy Orzesze z Gminą Łaziska Górne, poprzez odłączenie części obszaru należącego do Gminy Orzesze i przyłączenie go do Gminy Łaziska Górne.
Środowisko naturalne.
W mieście jest wzniesienie zwane Górą św. Wawrzyńca (357 m n.p.m.), często mylone z górką św. Wawrzyńca (333 m n.p.m.), na której znajduje się zabytkowy kościółek.
Przy granicy z Czerwionką-Leszczyny znajduje się góra Ramża, na której jest usytuowany radar pogodowy .
W Orzeszu wypływają też dwie rzeki Gostynia i Bierawka.
Demografia.
Dane z 2015 r.:
Piramida wieku mieszkańców Orzesza w 2014 r.:
Dzielnice.
W skład Orzesza wchodzą 2 dzielnice:
oraz 8 sołectw:
Historia.
Pierwszą wzmiankę historyczną o wiosce znaleźć można w dokumentach z czasów Heleny, księżnej raciborskiej (XV w.), w których wymienia się wieś rycerską Orzesze. Do XIII w. ziemie orzeskie należały do ziemi krakowskiej, na początku XV w. weszły w skład księstwa raciborskiego, by wreszcie po utworzeniu księstwa pszczyńskiego, pozostać przez pięć stuleci w jego granicach.
Najstarszą budowlą w Orzeszu jest kościółek na Górce św. Wawrzyńca. W czasach reformacji zaniedbany i zdewastowany, stał się według opowiadań siedzibą miejscowych rozbójników Juraszka (lub Łukaszka) i Andreaszaka.
Ludność Orzesza żyła pod panowaniem Piastów, Przemyślidów i Habsburgów, a po wojnach śląskich władzę nad tą częścią Śląska przejęli Hohenzollernowie.
W alfabetycznym spisie miejscowości na terenie prowincji śląskiej wydanym w 1830 r. we Wrocławiu przez Johanna Knie wieś występuje pod niemiecką nazwą "Orzesche".
Podczas plebiscytu w 1921 r. 1050 mieszkańców głosowało za Polską, a 852 za Niemcami. W wyniku ustaleń Rady Ambasadorów od 1922 r. Orzesze znalazło się w granicach Polski.
Po zajęciu Orzesza przez Wehrmacht, w pierwszych dniach II wojny światowej, Niemcy przystąpili do likwidacji „niebezpiecznych” Orzeszan. Byli to głównie dawni powstańcy śląscy. 3 września 1939 r. silne oddziały Freikorps i SS otoczyły miejscowość. Następnego dnia w niewielkim lasku zwanym „Pasterniokiem”, Niemcy zamordowali 29 mieszkańców Orzesza. W miejscowości od 1942 r. funkcjonował jeden z sieci obozów koncentracyjnych przeznaczonych dla Polaków na Śląsku – Polenlager 28 znajdujący się w Kolonii Marii, w budynkach szpitalnych.
W latach 1945-1954 siedziba gminy Orzesze.
Od 1 stycznia 1956 r. miejscowość zaliczano do osiedli. 18 lipca 1962 r. Orzesze otrzymało prawa miejskie, jednocześnie uzyskało również prawo do posługiwania się herbem, który jest wybierany przez Radę Miejską.
Obecny herb został zatwierdzony Uchwałą Rady Miejskiej 24 stycznia 1992 r., jest to krzew orzecha laskowego z kwiatostanami męskimi. Krzew składa się z trzech konarów i dziesięciu gałęzi. Tarcza herbu jest w kolorze błękitnym, krzew w kolorze złotym (żółtym). Nazwa Orzesze zdaniem językoznawców nawiązuje do miejsca, gdzie rosną orzechy.
W ostatnim spisie powszechnym prawie 14% mieszkańców zadeklarowało się jako Ślązacy.
Przemysł.
Pierwszą hutę na terenie gminy zbudowano w 1719 r. W rejestrach z końca XIX w. wymienia się w Orzeszu łącznie 4 huty. W 1838 r. Franciszek Winkler wybudował hutę żelaza, którą przerobiono na fabrykę szkła. W XIX w. było w Orzeszu, Jaśkowicach i Zawadzie równocześnie kilkanaście kopalń, które później połączono tworząc kopalnię „Fryderyk-Orzesze”. Do dziś zachowały się niektóre zabudowania oraz hałdy i zapadliska. W Orzeszu działało także kilka kamieniołomów. Od 1856 r. funkcjonuje linia kolejowa Katowice-Racibórz, także w 1856 r. oddano do użytku nowy dworzec kolejowy. Współcześnie w Orzeszu działa tylko huta szkła, złoża kopalniane wyczerpały się w latach międzywojennych. Obecnie na terenie miasta działa duża liczba przedsiębiorstw, wśród nich takie jak: CP Glass S.A., Fabryka Materacy Janpol, Igloland, FVZ. Na zmianę profilu przemysłowego miasta wskazuje protest jego mieszkańców i uchwała Rady Miasta z kwietnia 2016r. przeciwko kopalni węgla w południowej części miasta - pod Królowką, Woszcycami i Zgoniem.
Oświata.
W 1820 r. w Orzeszu powstała pierwsza szkoła w odnowionym pomieszczeniu miejscowego folwarku. Jej pierwszym nauczycielem został Antoni Miarka, ojciec Karola Miarki. W 1838 r. z powodu rozwoju przemysłu liczba mieszkańców zaczęła gwałtownie wzrastać. Wybudowano murowany budynek, z dwoma pomieszczeniami, w których uczyło się 389 dzieci. W 1868 r. powstała nowy budynek szkoły, w którym dziś znajduje się poczta, przy ulicy Rybnickiej. W tym samym roku dzieci wyznania ewangelickiego rozpoczęły naukę we własnej szkole. W 1903 r. wybudowano, odpowiadającą ówczesnym potrzebom placówkę, której fragmenty przetrwały do dziś. Zajęcia w szkole odbywały się do 1939 r. Placówka wznowiła działalność w 1945 r., jako Szkoła Podstawowa nr 1 w Orzeszu. Pierwszym dyrektorem został Jan Tlatlik. W 1962 r. podjęto, zgodnie z hasłem „tysiąc szkół na Tysiąclecie”, decyzje o budowie kolejnej placówki, Szkoły Podstawowej nr 2. W wyniku reformy oświaty, SP nr 1 została przemianowana na Gimnazjum nr 1. W 2002 r. w budynku Gimnazjum nr 1 rozpoczęła działalność pierwsza szkoła średnia w Orzeszu: Zespół Szkół im. Poległych na Pasternioku.
Zabytki.
Upamiętnione miejsca walk z lat wojny 1939-1945:
Kultura.
W Orzeszu koordynacją życia kulturalnego miasta i organizowaniem imprez kulturalnych zajmuje się Miejski Ośrodek Kultury. Ośrodek ten organizuje koncerty muzyki poważnej, koncerty kolęd, wieczory okolicznościowe, zjazdy chórów i orkiestr, ponadto konkursy, wystawy teatralne, kiermasze, biesiady, spotkania autorskie, występy grup teatralnych. Na arenie regionalnej i międzynarodowej reprezentuje miasto Chór „Dzwon” oraz zespoły śpiewacze: „Szarotki” i „Jaśkowiczanie”. Ważną rolę spełnia również Miejska Biblioteka Publiczna i jej filie udostępniające mieszkańcom cenne zbiory. W Orzeszu działa również od 1998 r. Integracyjna Grupa Teatralna POMOST.
Grupa założona i prowadzona jest przez Iwonę Woźniak, składa się z osób niepełnosprawnych oraz młodzieży powiatu mikołowskiego. Grupa regularnie wystawia przedstawienia, ponadto co roku organizuje letnie warsztaty teatralne, pozwalające doskonalić warsztat pracy wszystkich jej członków.
Sport.
Działalnością sportową w Orzeszu zajmują się trzy kluby: MKS „Sokół” Orzesze, LKS Woszczyce oraz LZS Gardawice. Orzeski Sokół tradycjami sięga dwudziestolecia międzywojennego. Wychowanką „Sokoła” była Otylia Tabacka-Kałużowa uczestniczka IX Letnich Igrzysk Olimpijskich w Amsterdamie. W orzeskim „Sokole” ćwiczył Eberhard Barniczek, który zakwalifikował się do olimpijskiej reprezentacji gimnastycznej Polski na Igrzyska Olimpijskie w Amsterdamie.
W większości dzielnic funkcjonują również amatorskie drużyny piłki nożnej. Na terenie miasta działa również „Orzeska Amatorska Liga Siatkówki”, w jej skład wchodzi 10 drużyn.Ponadto w Orzeszu działa klub „Oyama Karate” przy szkole podstawowej nr 2, zrzeszający około 60 osób, zarówno dzieci, jak i dorosłych.
Turystyka.
Przez teren Orzesza przechodzą dwa szlaki turystyczne:
 Szlak Historii Górnictwa Górnośląskiego
 Szlak Obrońców Polskiej Granicy niebieski
Na terenie dzielnic miasta znajdują się również liczne stawy, zajmujące ok. 10% powierzchni gminy.
Wspólnoty wyznaniowe.
Kościół katolicki.
Dziewięć parafii:
Kościół Ewangelicko-Augsburski.
Jedna parafia:
Kościół Wolnych Chrześcijan.
Jeden zbór:
Kościół Chrześcijan Baptystów.
Jeden zbór:
Świecki Ruch Misyjny "Epifania".
Jeden zbór:

</doc>
<doc id="139712" url="https://pl.wikipedia.org/wiki?curid=139712" title="Komprachcice">
Komprachcice

Komprachcice (dodatkowa nazwa w j. niem. Comprachtschütz, łac. "Villa Gumperti"; śl. "Kůmprachćicy") – wieś w Polsce położona w województwie opolskim, w powiecie opolskim. Jest siedzibą gminy Komprachcice.
Kościół parafialny z lat 30. XX wieku, wcześniejszy drewniany przeniesiony do sąsiedniej miejscowości Ochodze, zabytkowe nagrobki na cmentarzu przykościelnym i parafialnym.
Dojazd autobusami miejskimi linii nr 8 z Opola oraz pociągiem kursującym na trasie Opole-Nysa.
Nazwa.
Według legendy nazwa miejscowości, o której pierwsze zapiski pojawiają się ok. roku 1300, pochodzi od imienia rycerza Gumpreti (Komprachta), który mógł być założycielem wsi (być może do założenia doszło już w 1293). Informacja o "Villa Gumperti" znajduje się w dokumencie kolegiaty niemodlińskiej z 1302. Z kolei Liber fundationis episcopatus Vratislaviensis z roku 1295 lub 1305 podaje nazwę "Gupertovitz". Także później nazwa ewoluowała – "Gomprachtitz, Gumprechticze, Comprachtitz" (od roku 1534), "Comprachtschütz", czasem również "Komprachtschütz" (od 1736). Jeszcze na niemieckich pieczęciach gminnych z II połowy XIX wieku pojawia się nazwa "Comprachczütz". Nazwę "Comprachtschütz" przyjęto oficjalnie w 1913.
W 1936 władze hitlerowskie zmieniły dotychczasową nazwę wsi z "Comprachtschütz" na "Gumpertsdorf", nawiązującą do średniowiecznych nazw (z okresu XIV i XV wieku) "Gumprechtsdorf" i "Gumprechtsdorff".
Historia.
Dzieje Komprachcic dzieliły losy Górnego Śląska. Zawsze były to wioski podmiejskie Opola, ale w przeciwieństwie do innych tego typu miejscowości nie zostały wchłonięte przez dzisiejszą stolicę województwa.
Pierwszy kościół istniał w Komprachcicach już w XIV wieku – wzmianki o nim istnieją w dokumentach konwentu w Czarnowąsach. Służbę pełnili wówczas księża z kolegiaty św. Krzyża w Opolu. W XVI wieku we wsi istniało 15 gospodarstw, a ona sama należała do dóbr prószkowskich. W 1680 ustanowiono samodzielną parafię. Dotychczasowy drewniany kościół był w coraz gorszym stanie, dlatego w 1702 wzniesiono nowy – również drewniany – pod wezwaniem św. Marcina.
W 1784 Komprachcice liczyły 6 gospodarzy, 13 zagrodników, 14 chałupników i 162 mieszkańców, istniał tutaj folwark (wieś nadal należała do Prószkowskich). W XIX wieku, kiedy Opole stało się stolicą rejencji, nastąpił rozwój gospodarczy i demograficzny okolicznych wsi, raz tylko przerwany w 1848 podczas epidemii tyfusu. Powstawały młyny i tartaki, we wsi działały dwie karczmy, od 1887 ruszyły przez Komprachcice pierwsze pociągi z Opola do Nysy.
Słownik geograficzny Królestwa Polskiego i innych krajów słowiańskich tak opisywał Komprachcice: "64 bud.[ynków], 64 dm [domy], 652 mk [mieszkańców] (...), gleba rozmaita, lasy przerzedzone, niegdyś bardzo rozległe". Parafia w 1869 miała 1852 katolików, 16 ewangelików oraz 3 żydów.
Na przełomie XIX i XX wieku liczba ludności przekroczyła 1000 osób, a w 1910 w miejscowości zorganizowano ochotniczą straż pożarną. Podczas plebiscytu górnośląskiego w Komprachcicach oddano 619 głosów za Niemcami i 225 za Polską. Wieś pozostała w granicach Rzeszy Niemieckiej.
W okresie międzywojennym wybudowano nową asfaltową drogę, do dzisiaj główną arterię komunikacyjną miejscowości. W związku z budową Jezior Turawskich do Komprachcic przesiedlono mieszkańców zalewanych terenów, co zwiększyło liczbę mieszkańców ponad dwukrotnie. Z tego też powodu konieczna stała się budowa nowego kościoła parafialnego – murowanego pod wezwaniem św. Franciszka z Asyżu. Kościół konsekrowano w 1936, a stary drewniany w 1941 przeniesiono do Ochódz, gdzie utworzono nową parafię.
Zima 1928/1929 została zapamiętana jako jedna z najmroźniejszych w historii – słupek rtęci spadł do ponad -38 stopni Celsjusza. Wiele osób zamarzło lub miało liczne odmrożenia.
Podczas dwudziestolecia międzywojennego działała fabryka cygar Ottona Detera (obecnie w jej budynku znajduje się sklep samoobsługowy). Wieś stała się sławna w dziedzinie sportu – tutejsza drużyna palantowa zdobyła tytuł wicemistrza Niemiec. W latach 1936 – 1938 wybudowano także boisko sportowe.
Według spisów ludności w 1933 w Komprachcicach mieszkało 1865, a w 1939 – 2175 mieszkańców.
7 lutego 1945 r. niemieccy żandarmi zamordowali na miejscowym cmentarzu 11 polskich robotników przymusowych (7 mężczyzn i 4 kobiety), których podejrzewano o gromadzenie żywności. Ofiary pochowano na miejscowym cmentarzu. W 1945 r. przez miejscowość przetoczył się front – wkroczyła Armia Czerwona. Dla wielu osób, szczególnie kobiet, oznaczało to wielkie cierpienia, często śmierć. W wyniku ustaleń koalicji antyhitlerowskiej Komprachcice, wraz z całym Górnym Śląskiem, zostały włączone do Polski. W 1946 liczba mieszkańców wynosiła 1737 osób. Rok później odnotowano, że działalność gospodarczą prowadziło 10 osób – sklepy, rzeźnie, restauracje, kuźnię. W 1960 Komprachcice były liczniejsze niż przed II wojną światową – mieszkało w nich 2442 osób, w tym 80% zajmowało się działalnością nierolniczą.
W latach 1954–1972 wieś należała i była siedzibą władz gromady Komprachcice. 
Mimo iż wielu autochtonów zostało po wojnie wysiedlonych lub dobrowolnie wyjechało do Niemiec, do dnia dzisiejszego mieszkają tutaj ludzie czujący przynależność do trzech grup narodowościowych – według ostatniego spisu powszechnego w miejscowości żyją Polacy, Niemcy (31,3%) oraz Ślązacy – (7,5%) (dane dla całej gminy).
W maju 2010 w Komprachcice stanęły polsko-niemieckie tablice drogowe, ale niemiecka nazwa miejscowości została tam napisana błędnie "Comprachtschutz" zamiast "Comprachtschütz" (bez "umlautu"). Po kilku dniach błąd usunięto.
Zabytki.
Do wojewódzkiego rejestru zabytków wpisana jest:
Wojsko w Komprachcicach.
Jednostka wojskowa w miejscowości istniała już w okresie międzywojennym. Dzisiaj dawne niemieckie koszary zajmuje 91 batalion logistyczny 10 Opolskiej Brygady Logistycznej, realizująca m.in. zadania wsparcia wojsk operacyjnych wchodzących w skład Polskich Kontyngentów Wojskowych (PKW), działających poza granicami kraju.
Do jednostki prowadzi tor kolejowy, który łączy się obok stacji kolejowej z linią kolejową nr 287.
Imprezy kulturalne.
Komprachcice są gospodarzem kilku corocznych imprez kulturalnych o charakterze regionalnym i ponadregionalnym, spośród których wymienić można takie wydarzenia jak:

</doc>
<doc id="139713" url="https://pl.wikipedia.org/wiki?curid=139713" title="Christopher Wren">
Christopher Wren

Christopher Wren (ur. 20 października 1632 w East Knoyle, zm. 25 lutego 1723 w Hampton Court) – angielski architekt i uczony. Zasłynął dzięki wkładowi w odbudowę Londynu po wielkim pożarze z 1666 r. Wren jest szczególnie znany jako projektant katedry świętego Pawła w Londynie, jednej z nielicznych katedr zbudowanych w Anglii po okresie średniowiecza. Profesor astronomii na Uniwersytecie Oksfordzkim i wcześniej na londyńskim Gresham College, zajmujący się między innymi obserwacjami Saturna.
Życiorys.
Lata nauki.
Christopher Wren był synem Christophera Wrena i Mary Cox. Urodził się w East Knoyle, w Wiltshire, gdzie jego ojciec był duchownym. W 1634 r. ojciec otrzymał stanowisko dziekana Windsoru, zajmowane poprzednio przez brata, Matthew Wrena, który został mianowany biskupem Hereford. Christopher Wren w dzieciństwie poznał księcia Walii, przyszłego króla Karola I.
Rodzina Wrenów z powodu przekonań rojalistycznych miała przejściowe kłopoty podczas niespokojnego okresu, jaki zapanował w czasie angielskiej wojny domowej. Matthew Wren, będący wówczas biskupem Ely, został na 8 lat uwięziony w londyńskiej Tower. Ojciec został zmuszony do opuszczenia Windsoru i ukrycia się w Bristolu. W roku 1643 starsza siostra Christophera wyszła za mąż za matematyka Williama Holdera i cała rodzina Wrenów osiedliła się w miejscowości Bletchingham w Oxfordshire, u Holderów. William Holder stał się nauczycielem Christophera, którego zachęcił do odkrywania astronomii. W wieku 19 lat Christopher Wren został wysłany do "Westminster School" w Londynie.
Uczony.
Po ukończeniu nauki w "Westminster School" w 1646 r. Wren nie od razu podjął studia wyższe. Przez trzy lata, kiedy to podejrzewano go o słabe zdrowie, był asystentem doktora Charlesa Scarborough (przyszłego lekarza króla) i uczestniczył w badaniach anatomicznych, a także, już na własny rachunek, zajmował się zagadnieniami matematycznymi dotyczącymi zegara słonecznego, makietą systemu słonecznego, przy czym wykazał się nie tylko wiedzą naukową, ale i zdolnościami artystycznymi.
W latach 1649-1653 Wren studiował w Wadham College w Oxfordzie. Zaznajomił się tam z Johnem Wilkinsem, późniejszym biskupem Chester. Tego samego roku został wybrany „Fellow” (tradycyjny tytuł, od: „prowadzący”) na All Souls College w Oxfordzie. W College’u mieszkał aż do roku 1657.
Kontynuował eksperymenty z dziedziny anatomii, rysował szkice ludzkiego mózgu dla wydanej w 1664 r. "Willis’s Cerebri anatome", redagowanej przez Thomasa Willisa. Wykonał pokaz transfuzji krwi między dwoma psami. Wykazał się odkrywczością w dużej liczbie dziedzin.
W roku 1657 został mianowany profesorem astronomii na Uniwersytecie Gresham w Londynie. W roku 1652 rozpoczął obserwacje Saturna z zamiarem wyjaśnienia jego dziwnego wyglądu. Hipotezy na ten temat wyłożył w dokumencie "De corpore saturni". W tym samym czasie Christiaan Huygens przedstawił swoją teorię pierścieni Saturna. Wren uznał natychmiast, że ta teoria lepiej wyjaśnia zjawisko, niż jego własna i zrezygnował z publikacji.
Wren uczestniczył w spotkaniach naukowej grupy dyskusyjnej na Uniwersytecie Gresham, która od 1660 roku organizowała formalne, cotygodniowe zebrania. Odgrywał ważną rolę w powstaniu instytucji, która przyjmie później nazwę Royal Society. Wielka różnorodność zainteresowań naukowych Wrena doprowadziła do wymiany idei między uczonymi a konferencje naukowe przybrały formy bardzo podobne do stosowanych następnie w Royal Society. Sprawozdanie z pierwszego formalnego zebrania Royal Society mówi o tym wyraźnie:
"„Memorandum 28 listopada 1660. Następujące osoby zebrały się na Uniwersytecie Gresham, zgodnie z obyczajem większości, aby wysłuchać wykładu pana Wrena. Obecni byli: Lord Brouncker, pan Boyle, pan Bruce, Sir Robert Moray, sir Paule Neile, dr Wilkins, dr Goddard, dr Petit, pan Ball, pan Rooke, pan Wren, pan Hill. Po zakończonym wykładzie słuchacze, zgodnie ze zwyczajem, wyszli na dyskusję.”"
Wren został więc członkiem założycielem Royal Society, a w latach 1680-1682 był jego przewodniczącym. W 1662 r. owa grupa dystyngowanych gentlemenów otrzymała z rąk króla Karola II Stuarta królewską kartę i w ten sposób zostało założone „Królewskie Towarzystwo Londyńskie na rzecz rozwoju wiedzy naturalnej” ("The Royal Society of London for the Promotion of Natural Knowledge").
W roku 1661 Wren został profesorem w Oxfordzie, gdzie objął katedrę astronomii, niemal sto lat po sir Henrym Savile’u. Na tym stanowisku pozostał do 1673 r.
Na ten okres przypada największy wkład Wrena w matematykę. Newton, znany z rzadko udzielanych pochwał, stwierdził w "Philosophiae Naturalis Principia Mathematica", że Wren wraz z Johnem Wallisem i Christiaanem Huygensem należą do największych matematyków epoki.
Architekt.
Nie ma żadnych pewnych danych na temat źródeł zainteresowania Wrena architekturą, chociaż wiadomo, że w latach 1646-1649 robił badania nad metodą bronienia miast i fortyfikowania portów. Z pewnością w okresie oxfordzkim czytał "De Architectura" Witruwiusza. W roku 1661 był zaproszony do udziału w pracach nad fortyfikacją portu w Tangerze i – mimo że odrzucił tę ofertę – ciekawe jest stwierdzenie, że był on w tym okresie postrzegany jako osoba zdolna do kierowania tak poważnym projektem architektonicznym.
W roku 1663 Christopher Wren zwiedził Rzym, gdzie szczegółowo przestudiował teatr Marcellusa, badając zarówno ruiny, jak i zachowane rysunki pokazujące oryginalną formę teatru. Ta praca odcisnęła wyraźny ślad na pomysłach architektonicznych Wrena, a wpływ teatru Marcellusa jest wyraźnie widoczny w jego pierwszych realizacjach. Pobyt w Paryżu w roku 1665 (w celu uniknięcia dżumy dziesiątkującej Londyn), także pozostawia rysy w dziełach przyszłego architekta, szczególnie związane z kościołami Sorbony i Inwalidów.
W 1663, na zlecenie wuja, będącego wtedy biskupem Ely, Wren zbudował kaplicę uniwersytecką Pembroke w Cambridge. Tego samego roku przedstawił Royal Society propozycję budowy Sheldonian Theatre w Oxfordzie. Budowa ruszyła w 1664 r. i była pierwszym jego dziełem zwieńczonym kopułą. Kolejna praca to – w 1668 roku – kaplica Emmanuel College w Cambridge i "Garden Quadrangle" przy Trinity College.
Odbudowa Londynu.
W roku 1666, wraz z rekonstrukcją Londynu po wielkim pożarze, został mianowany „Komisarzem na rzecz Odbudowy Miasta Londyn” ("Commissioner for Rebuilding the City of London"). Tego samego roku przystąpił z pomocą trzech mierniczych (jednym z nich był Robert Hooke) do dokumentacji strefy zniszczonej przez pożar. Wren narysował nowy plan całego miasta, przewidując szerokie aleje promieniście wychodzące z głównego placu, jednak właściciele gruntów nie dopuścili do realizacji tego zamierzenia. Wren kierował odbudową 51 kościołów. Pomimo obciążenia tyloma obowiązkami, pozostał profesorem tytularnym katedry astronomii w Oxfordzie.
W roku 1669 Wren został mianowany "Inspektorem Katedry św. Pawła" ("Surveyor of St Paul’s Cathedral"). Zajmował się już w 1663 r. rekonstrukcją dawnej katedry, tak więc odkąd otrzymał tytuł "Głównego Inspektora Dzieł Królewskich" ("Surveyor-General of the King’s Works") kolejna nominacja była logicznym uzupełnieniem poprzedniej. Taka pozycja pozwalała mu również pomyśleć o zawarciu małżeństwa, poślubił więc Faith Coghill. Wspólne życie trwało tylko sześć lat, żona umarła bowiem we wrześniu 1675 r., niedługo po urodzeniu drugiego dziecka. W roku 1677 Wren ożenił się ponownie, z Jane Fitzwilliam, która umarła na gruźlicę w roku 1679, po urodzeniu dwójki dzieci.
Współcześnie Christopher Wren jest znany głównie z budowy katedry św. Pawła w Londynie. W roku 1666, krótko przed pożarem, który szczególnie zniszczył katedrę, otrzymał zlecenie przestudiowania kwestii zastąpienia tej budowli inną, ze względu na bardzo zły stan techniczny. Pierwszy projekt został przez "Radę Londynu" ("London City Council") odrzucony, ponieważ uważano, że brakowało mu monumentalności. Wren przedstawił więc w roku 1674 drugi projekt wraz z makietą (obecnie przechowywaną w muzeum w South Kensington). Projekt ten został odrzucony przez kler, który uważał, że zbyt widoczne są tu wpływy architektury starożytnej Grecji, co jest niestosowne dla chrześcijańskiej świątyni. Pomimo dramatów wstrząsających w tym czasie jego życiem osobistym, Wren wykonał trzeci projekt, oparty na planie krzyża łacińskiego i zwieńczony wielką kopułą. Na tym właśnie projekcie oparta jest obecna konstrukcja katedry, jednak Wren nie był zadowolony ze swojego pierwotnego pomysłu i uzyskał od króla zezwolenie na jego modyfikację, co czynił przez następne 35 lat trwania prac budowlanych. Miał 43 lata gdy rozpoczęła się budowa i nie spodziewał się, że doczeka jej zakończenia, ale długowieczność (zmarł w wieku 90 lat) pozwoliła na to, by dzieło zostało ukończone na 12 lat przed jego śmiercią.
W roku 1675 otrzymał od króla Karola II zadanie wybudowania Królewskiego Obserwatorium w Greenwich dla Johna Flamsteeda mianowanego "Królewskim Astronomem Anglii". Ponieważ w skarbcu królewskim nie było w owym czasie funduszy, poproszono Wrena o wykazanie się podejściem ekonomicznym. Zamiast więc służyć obserwacjom astronomicznym, ośrodek został przeznaczony do badań nad problematyką wyliczania długości geograficznej, a rozwiązanie tego problemu pozwalało Anglii na uzyskiwanie poważnych korzyści w podbojach morskich.
Christopher Wren przeziębił się i zmarł w roku 1723. 5 marca został pochowany w katedrze św. Pawła, w południowym skrzydle. Wewnątrz katedry znajduje się poświęcona mu inskrypcja: "„Lector, si monumentum requiris, circumspice”" ("„Czytelniku, jeśli szukasz pomnika, rozejrzyj się wokół”"). Christopher Wren otrzymał w 1673 roku tytuł szlachecki i był członkiem parlamentu w latach 1685-1688 i 1702 – 1705.

</doc>
<doc id="139714" url="https://pl.wikipedia.org/wiki?curid=139714" title="Ismail Omar Guelleh">
Ismail Omar Guelleh

Ismaïl Omar Guelleh (wym. []; ur. 27 listopada 1947 w Dire Daua) – dżibutyjski polityk, prezydent Dżibuti od 8 maja 1999.
Prezydentura.
Władzę w kraju objął z rąk swego wuja Hasana Guleda Aptidona, który rządził krajem od momentu uzyskania przez niego niepodległości w 1977. W administracji Aptidona, Ismaïl Omar Guelleh był szefem jego gabinetu.
W 2000 prezydent Guelleh zwolnił szefa policji Yacina Yabeha, który później na drodze zamachu stanu próbował bezskutecznie przejąć władzę w kraju.
Na fali arabskiej wiosny, 28 stycznia 2011 w kraju wybuchły antyrządowe zamieszki. Demonstranci organizowali protesty głównie w stolicy kraju, policja użyła przeciwko nim gazu łzawiącego i pałek. Manifestacje ustały 11 marca 2011. 8 kwietnia 2011 odbyły się wybory prezydenckie, w których Ismail Omar Guelleh zwyciężył zdobywając 80,63% głosów. Proces wyborczy został skrytykowany przez opozycję i uznany za nieuczciwy.
W wyborach prezydenckich w kwietniu 2021 roku uzyskał reelekcję z wynikiem 97,4%. 15 maja został zaprzysiężony na piątą kadencję. 

</doc>
<doc id="139718" url="https://pl.wikipedia.org/wiki?curid=139718" title="Ismail Qemali">
Ismail Qemali

Ismail Qemali (także: Ismail Kemal Bej; ur. 16 stycznia 1844 we Wlorze, zm. 24 stycznia 1919 w Perugii) – polityk albański, działacz niepodległościowy.
Życiorys.
Od 1859 r. mieszkał w Stambule. Piastował szereg stanowisk w administracji osmańskiej, był m.in. gubernatorem Bejrutu. Był główną postacią stronnictwa niepodległościowego w Albanii w początkach XX w. W latach 1901−1908 internowany przez władze tureckie. Uwolniony w czasie rewolucji młodoosmańskiej. W wyborach 1908 uzyskał mandat deputowanego z okręgu Berat i zasiadał w parlamencie osmańskim. Po wybuchu pierwszej wojny bałkańskiej w 1912 rozpoczął podróż po stolicach państw europejskich, zabiegając o poparcie dla albańskiej niepodległości. Aktywnie uczestniczył w proklamacji niepodległości kraju 28 listopada 1912 r., kończącej niemal pięćsetletni okres osmańskiej władzy w Albanii.
Ismail Qemali rządził jako pierwszy premier Albanii w latach 1912−1914. W styczniu 1914 r. zmuszony przez przedstawicieli mocarstw do dymisji. W styczniu 1919 przybył do Peruggi, gdzie mieszkał w Hotelu Brufani, oczekując na możliwość spotkania z włoskimi politykami na temat przyszłości państwa albańskiego. Zmarł nagle w hotelu. Jego ciało zostało przewiezione do Brindisi, a stamtąd do Wlory. W lutym 1919 został pochowany w Kaninie.
Był żonaty, miał trzech synów. Napisał wspomnienia "Kujtimet".

</doc>
<doc id="139721" url="https://pl.wikipedia.org/wiki?curid=139721" title="Pandeli Majko">
Pandeli Majko

Pandeli Sotir Majko (ur. 15 listopada 1967 w Tiranie) – albański polityk, deputowany, minister, w latach 1998–1999 i w 2002 premier Albanii.
Życiorys.
Na początku lat 90. brał udział w protestach studentów domagających się reform. Dołączył do organizacji FRESH, która stała się młodzieżówką postkomunistycznej Socjalistycznej Partii Albanii. Przewodniczył tej organizacji w latach 1992–1995. Na Uniwersytecie Tirańskiem ukończył studia z inżynierii mechanicznej oraz prawa. W 1992 po raz pierwszy uzyskał mandat posła do Zgromadzenia Albanii, wybierany na kolejne kadencje w każdych kolejnych wyborach do 2017 włącznie. W drugiej połowie lat 90. był sekretarzem prasowym partii, a później jej sekretarzem generalnym oraz przewodniczącym frakcji parlamentarnej.
We wrześniu 1998, po rezygnacji lidera socjalistów Fatosa Nano, Pandeli Majko został rekomendowany przez władze socjalistów na nowego premiera. Urząd ten objął 2 października. W październiku 1999 premier ubiegał się o przywództwo w Socjalistycznej Partii Albanii, przegrywając z Fatosem Nano. Pozbawiony poparcia ustąpił z funkcji sekretarza generalnego partii oraz z zajmowanego stanowiska rządowego, na którym 29 października 1999 zastąpił go Ilir Meta. We wrześniu 2001 w jego drugim gabinecie Pandeli Majko objął urząd ministra obrony. Wewnętrzne spory w partii doprowadziły w styczniu 2002 do dymisji premiera, w następstwie której rekomendowany przez swoją formację Pandeli Majko 22 lutego tegoż roku po raz drugi stanął na czele rządu. Już w lipcu złożył rezygnację, gdy komitet wykonawczy socjalistów poparł objęcie funkcji premiera przez Fatosa Nano, zatwierdzonego na tym urzędzie przez parlament 31 lipca 2002.
W ramach łagodzenia konfliktów lider Socjalistycznej Partii Albanii powierzył swojemu poprzednikowi funkcję ministra obrony. Pandeli Majko zajmował to stanowisko przez cały okres funkcjonowania gabinetu (od lipca 2002 do września 2005). W latach 2005–2007 ponownie był sekretarzem generalnym partii i przewodniczącym jej klubu poselskiego. We wrześniu 2017 po kilkunastoletniej przerwie powrócił do administracji rządowej – w drugim gabinecie Ediego Ramy objął funkcję ministra stanu do spraw diaspory. Pełnił ją do września 2021, wcześniej w tym samym roku nie został ponownie wybrany na deputowanego.

</doc>
<doc id="139723" url="https://pl.wikipedia.org/wiki?curid=139723" title="Bajram Curri">
Bajram Curri

Bajram Curri (ur. 1862, zm. 29 marca 1925 w jaskini Dragobi) – działacz niepodległościowy, rewolucjonista, bohater narodowy Albanii, pochodzący z Kosowa.
W 1912 był jednym z inicjatorów powstania antyosmańskiego. Podczas I wojny światowej był dowódcą oddziału partyzanckiego. Od 1918 członek władz Komitetu Obrony Kosowa. W powojennej Albanii pełnił rozmaite funkcje polityczne, jako minister i dowódca armii. Będąc przeciwnikiem późniejszego króla, Ahmeda Zogu, dla którego kwestia Kosowa nie była najważniejsza, i który w 1924 objął w kraju dyktatorską władzę, wszedł z nim w ostry konflikt. Otoczony w górach przez rządowe oddziały dowodzone przez Ceno Kryeziu w jaskini Dragobi prawdopodobnie popełnił samobójstwo, aby uniknąć więzienia.
Wielkim szacunkiem otoczyły Bajrama Curri komunistyczne władze Albanii, po przejęciu władzy w kraju (1944). Jedno z miast na północy Albanii zostało nazwane jego imieniem.

</doc>
<doc id="139724" url="https://pl.wikipedia.org/wiki?curid=139724" title="Gmina Kolno">
Gmina Kolno



</doc>
<doc id="139726" url="https://pl.wikipedia.org/wiki?curid=139726" title="Św. Józef">
Św. Józef



</doc>
<doc id="139728" url="https://pl.wikipedia.org/wiki?curid=139728" title="Bałkańska liga językowa">
Bałkańska liga językowa

Bałkańska liga językowa (także: liga bałkańska) – grupa języków bałkańskich, bliżej ze sobą niespokrewnionych, które wykształciły w procesie konwergencji pewne cechy wspólne.
Nie ma wśród językoznawców zgody co do liczby języków wchodzących w skład ligi bałkańskiej. Najogólniej rzecz biorąc, bez większych sprzeciwów zalicza się tutaj: język albański, bułgarski, rumuński, ze względu na to, iż te trzy języki posiadają pełną listę cech wspólnych. Z pewnymi niewielkimi uwagami zaliczany jest tu także język nowogrecki oraz południowo-wschodnie dialekty języka serbskiego, bliskie bułgarszczyźnie.
Duże zastrzeżenia, zwłaszcza językoznawców bułgarskich, budzi natomiast kwestia języka macedońskiego i jego stanowiska w lidze bałkańskiej. Rozpatrywany (głównie przez Bułgarów), jako skodyfikowany literacko dialekt języka bułgarskiego, bywa przez część językoznawców – i to już nie tylko bułgarskich – pomijany przy zestawianiu listy języków tworzących ligę bałkańską. Część językoznawców natomiast akcentuje fakt, iż to właśnie w języku macedońskim (literackim oraz w jego dialektach), ma miejsce największa koncentracja cech uznawanych za typowe dla ligi bałkańskiej.
Język turecki, choć używany na dużym obszarze Bałkanów, nie jest powszechnie uważany za język bałkański (podobnie literackie języki serbski, bośniacki czy chorwacki). Ze względu na silny wpływ języka tureckiego na języki bałkańskie nadaje mu się zwykle status „języka Bałkanów”.
Niektóre opracowania specjalistyczne zaliczają do ligi bałkańskiej języki: romski (bałkański), gagauski, arumuński (ujmowany jako odrębny język, a nie jako dialekt rumuńskiego) oraz język szpaniolski (język Żydów bałkańskich).
Do ligi języków bałkańskich włącza się zwykle także tzw. języki paleobałkańskie, czyli języki, którymi posługiwali się mieszkańcy Półwyspu Bałkańskiego w przeszłości. Wymienia się tu języki:
Do charakterystycznych cech języków ligi bałkańskiej zalicza się m.in.:

</doc>
<doc id="139729" url="https://pl.wikipedia.org/wiki?curid=139729" title="Grzegorz Grynkiewicz">
Grzegorz Grynkiewicz

Grzegorz Grynkiewicz (ur. 9 sierpnia 1939 w Częstochowie) – polski chemik, profesor nauk chemicznych, związany z Instytutem Farmaceutycznym w Warszawie.
Przebieg kariery.
Grzegorz Grynkiewicz w 1962 r. ukończył studia na Wydziale Chemii Uniwersytetu Warszawskiego. Od 1968 r. doktor nauk chemicznych, stopień doktora habilitowanego uzyskał w 1979 r.
Tytuł profesora nauk chemicznych otrzymał w 1992 r. W latach 1962-1982 pracował w Instytucie Chemii Organicznej PAN, a od 1984 r. w Instytucie Farmaceutycznym. W latach 1992-1998 pełnił funkcję zastępcy dyrektora Instytutu Farmaceutycznego ds. naukowych.
Dorobek naukowy.
Jest współautorem ponad 100 publikacji prac oryginalnych, ponad 30 opracowań monograficznych i przeglądowych, wielu wystąpień na konferencjach naukowych, a także współtwórcą ponad 50 opatentowanych wynalazków z zakresu chemii związków naturalnych, syntezy chemicznej i farmacji.
Jego najbardziej znanym osiągnięciem jest opracowanie, w okresie pracy na Uniwersytecie Kalifornijskim w Berkeley, serii wskaźników fluorescencyjnych selektywnie kompleksujących jony wapniowe. Związki te są powszechnie stosowane do oznaczania metodą mikroskopii konfokalnej wewnątrzkomórkowych stężeń jonów wapnia w badaniach biochemicznych, farmakologicznych i medycznych.
Według "Science Citation Report" ISI za lata 1965-2004 jego prace były przytaczane 16 506 razy w publikacjach naukowych, co stawia go wśród najczęściej cytowanych polskich naukowców.
Członkostwo i nagrody.
Członek Polskiego Towarzystwa Chemicznego, Stowarzyszenia Polskich Wynalazców i Racjonalizatorów, Towarzystwa Naukowego Warszawskiego, a także wielu branżowych organizacji międzynarodowych.
Nagrody:

</doc>
<doc id="139730" url="https://pl.wikipedia.org/wiki?curid=139730" title="Citation Index">
Citation Index



</doc>
<doc id="139731" url="https://pl.wikipedia.org/wiki?curid=139731" title="Liga bałkańska">
Liga bałkańska



</doc>
<doc id="139732" url="https://pl.wikipedia.org/wiki?curid=139732" title="Piotr Chomczyński">
Piotr Chomczyński

Piotr Chomczyński (ur. 6 listopada 1942 w Warszawie) – polski biochemik, przedsiębiorca i kolekcjoner malarstwa.
Życiorys.
Absolwent biochemii na Uniwersytecie Warszawskim (1966), doktorat w Instytucie Biochemii i Biofizyki PAN w Warszawie w 1971, habilitacja w 1978 r. Asystent na UW, następnie adiunkt w Instytut Genetyki i Hodowli Zwierząt PAN w Jastrzębcu i na SGGW.
W 1983 r. wyjechał do USA, gdzie został profesorem wizytującym w National Institutes of Health (NIH) w Bethesdzie (Maryland), a następnie dziekanem na Uniwersytecie w Cincinnati. Jest właścicielem i prezesem Molecular Research Center, firmy, którą założył w Cincinnati, niedaleko którego mieszka. Dobrze znany w polonijnym środowisku Ameryki, nagrodzony licznymi nagrodami.
Wraz z Nicolettą Sacchi opracował metodę izolacji RNA poprzez ekstrakcję ze stężonego roztworu, laboratoryjnie szybką i powszechnie stosowaną w molekularnej genetyce i biologii. Publikacja pt. "Single-step method of RNA isolation by acid guanidinium thiocyanate phenol chloroform extraction" opisująca tę metodę była według analizy z 2003 r. najczęściej cytowaną pracą naukową w dziedzinie nauk biologii i biochemii (do sierpnia 2019 r. była cytowana ponad 64 tys. razy).
W 2004 wraz z Piotrem Barełkowskim założył stację TV Biznes. Współzałożyciel firmy Cinna – Produkty Zdrowia produkującej w Pobiedziskach soki z dodatkiem pasty likopenowej.
Posiada kolekcję obrazów polskich artystów, takich jak Wincenty Wodzinowski, Stanisław Wyspiański, Henryk Siemiradzki, Alfred Wierusz-Kowalski, Czesław Wasilewski, Tamara Łempicka, Wojciech Gerson, Aleksander Orłowski, Józef Brandt, Piotr Michałowski, Artur Grottger, Otto Axer, Michał Gorstkin-Wywiórski, Józef Chełmoński, Ferdynand Ruszczyc, Tadeusz Rybkowski, Witkacy, Jan Stanisławski, Władysław Bakałowicz, Jan Chełmiński, Aleksander Gierymski, Kossak, Cybisa, Beksińskiego, Dudy-Gracza, Olbińskiego.
Wybrane publikacje.
Publikacje cytowane w Web of Science ponad 500 razy (sierpień 2019 r.):

</doc>
<doc id="139733" url="https://pl.wikipedia.org/wiki?curid=139733" title="Krajowa">
Krajowa

Krajowa (rum. "Craiova") – miasto w Rumunii (Wołoszczyzna), historyczna stolica regionu Oltenia, ośrodek administracyjny i największe miasto okręgu Dolj. Leży na lewym brzegu rzeki Jiu.
Liczy 298 928 mieszkańców (dane z 2009 r.) i jest szóstym co do wielkości miastem Rumunii. Węzeł kolejowy i port lotniczy.
Historia.
Miasto zostało założone przez Daków, następnie stało się rzymskim obozem wojskowym. Od XV w. był to znany ośrodek handlowy i siedziba namiestników Oltenii w Hospodarstwie Wołoskim. Po okresie osłabienia ekonomicznego w XVIII w., od początków XIX w. Krajowa odzyskała pozycję jednego z wiodących miast wołoskich. Była ośrodkiem rzemiosła i handlu. W 1859 wraz z Wołoszczyzną weszła w skład Zjednoczonych Księstw Mołdawii i Wołoszczyzny, które w 1866 r. przyjęły nazwę Rumunii. W 1896 r. rozpoczęła pracę elektrownia.
20 września 1939 roku w Krajowie marszałek Polski Edward Rydz-Śmigły wydał swój ostatni rozkaz do żołnierzy Wojska Polskiego. W 1939 r. w Krajowie przebywał internowany prezydent Polski Ignacy Mościcki. Zamieszkiwał w Pałacu Constantina Mihaila, co upamiętnia tablica na ścianie budynku.
7 września 1940 r. podpisano tu układ w Krajowie pomiędzy Rumunią a Bułgarią o przekazaniu na rzecz Bułgarii Południowej Dobrudży, natomiast 24 kwietnia 2015 utworzono Grupę Craiova.
Demografia.
Według spisu z 2002 r. miasto Krajowa liczyło 302 601 mieszkańców. Skład etniczny według spisu z 2002 roku:
Gospodarka.
Miasto jest ważnym ośrodkiem przemysłowym; znajduje się tu między innymi Doljchim-Petrom (na północno-zachodnich przedmieściach) oraz zakłady produkujące lokomotywy Electroputere Craiova. Stamtąd pochodzi seria lokomotyw spalinowych 060Da eksploatowanych przez PKP jako ST43.
W Krajowie znajduje się fabryka koncernu Ford. Zakłady powstały 30 grudnia 1976 roku jako rumuńsko-francuska spółka Oltcit S.A. i produkowały m.in. samochody Oltcit Club. W 1991 roku, po wycofaniu się Citroëna, zmieniono nazwę spółki na Automobile Craiova S.A. W 1994 roku rozpoczęto współpracę z Daewoo i zmieniono nazwę na Rodae, a w 1997 roku na Daewoo Automobile Romania. W 2008 roku zakłady zostały przejęte przez Ford Motor Company.
W mieście rozwinął się przemysł maszynowy, elektrotechniczny, chemiczny, włókienniczy, spożywczy, odzieżowy, materiałów budowlanych oraz drzewny.
Transport.
Komunikacja miejska opiera się głównie na sieci linii autobusowych oraz mikrobusów zwanych „Maxitaxi”. Jest też linia tramwajowa biegnąca główną ulicą miasta – Calea Bucureşti, łącząca dzielnice fabryczne na dwóch krańcach miasta. Na wschodnim krańcu miasta mieści się lotnisko. W mieście znajduje się stacja kolejowa Craiova oraz towarowa stacja rozrządowa.
Sport.
W mieście tym siedzibę ma rumuński klub piłkarski Universitatea Krajowa, który został założony 5 września roku 1948. Drużyna przez pierwsze sześć lat swojego istnienia grała w niższych klasach rozgrywkowych. Po raz pierwszy do drugiej ligi awansowała w 1954 roku. Dziesięć lat później zespół zawitał do ekstraklasy, w której występował nieprzerwanie do 2005 roku. Sezon 2006-2007 Universitatea rozpoczęła jako beniaminek ekstraklasy. Klub rozgrywa swoje mecze na stadionie Ion Oblemenco, którego pojemność wynosi 27 915 widzów.
Od 2007 roku w tym mieście, rozgrywany jest turniej tenisowy rangi ITF, Trofeul Popeci, o puli nagród 50 000 $.

</doc>
<doc id="139737" url="https://pl.wikipedia.org/wiki?curid=139737" title="Kim Philby">
Kim Philby

Kim Philby, właśc. Harold Adrian Russell Philby (ur. 1 stycznia 1912 w Ambala, zm. 11 maja 1988 w Moskwie) – pracownik tajnych służb brytyjskich (MI6 – SOE), szpieg INO NKWD, jeden z członków tzw. Siatki Szpiegowskiej Cambridge.
Życiorys.
Pochodzenie i młodość.
Jego ojciec, Harry St. John Philby, brytyjski dyplomata, podróżnik i odkrywca, pojechał do Indii jako wicegubernator Pendżabu i tam ożenił się w 1910. Drużbą Philby’ego był Bernard Montgomery, jeszcze wtedy porucznik, który później stał się jednym z najsławniejszych brytyjskich generałów dowodzących podczas II wojny światowej.
Ojciec Kima w czasie I wojny światowej zajmował się organizowaniem arabskiego powstania na Bliskim Wschodzie, przeciwko władzy tureckiej. Przyjaciel i doradca króla Arabii Saudyjskiej, Ibn Sauda, odegrał wielką rolę w polityce koncesyjnej, broniąc interesów tego kraju nawet przed swymi rodakami. Wybitny i znany arabista, został honorowym korespondentem wywiadu brytyjskiego, czyli agentem wpływu najwyższej klasy.
Przydomek "Kim" pochodzi od bohatera powieści szpiegowskiej Rudyarda Kiplinga pt. "Kim". W 1924 rozpoczął naukę, po ukończeniu szkoły w Westminster w 1928, co było rodzinną tradycją, w 1929 zapisał się na wydział historii do Trinity College na Uniwersytecie Cambridge, aby po jego ukończeniu zdać egzamin na urzędnika państwowego.
Zagorzały komunista.
Podczas pobytu w Cambridge stał się zagorzałym komunistą. W międzyczasie wstąpił do organizacji o nazwie Uniwersyteckie Socjalistyczne Towarzystwo Cambridge – "Cambridge University Socialist Society" – (CUSS), które otoczone niechęcią konserwatywnych profesorów uczelni i miejscowych notabli dawało mu przedsmak zakazanej działalności.
Wywiad radziecki i CUSS.
Harold nie zauważył, że organizacja CUSS była obiektem troskliwego zainteresowania radzieckiego wywiadu, który ją stworzył, aby łatwiej penetrować środowiska studenckie i wybierać stamtąd najcenniejszych, wiedząc, że werbowanie absolwentów elitarnych uczelni jest procesem długotrwałym, jednak rokującym nadzieje na wielki sukces. Młodzi ludzie w Cambridge, członkowie CUSS, pochodzący z doskonałych domów, kończąc sławne uczelnie, mieli przed sobą otwartą drogę do kariery i było oczywiste, że po kilku latach dojdą do wysokich stanowisk w rządzie, w tajnych służbach i wojsku brytyjskim.
Współpraca z radzieckim wywiadem.
Osobę Philby’ego przedstawił (prawdopodobnie na jego życzenie) wywiadowi radzieckiemu (wówczas Oddziałowi Zagranicznemu – INO, przy Zjednoczonym Państwowym Zarządzie Politycznym – OGPU) Maurice Dobb, który był wykładowcą ekonomii w Trinity College i zaprzysięgłym komunistą. To pod jego wpływem Philby nabrał przekonania, że światu zagraża faszyzm, a jedynym skutecznym orężem w walce z tym złem jest marksizm i Komintern, dla którego pracował.
Wiedeń.
Z Cambridge Philby wyjechał do Wiednia, gdzie 12 lutego 1934 pojął za żonę węgierską żydówkę, komunistkę Alice (Litzi) Friedman-Kolman, która przez zamążpójście zyskała paszport brytyjski. Podczas pobytu w Austrii Philby jako kurier przewoził tajne materiały dla komunistycznych organizacji w Pradze, Budapeszcie i Paryżu, a od lutego 1934, gdy w Wiedniu doszło do walk ulicznych między wojskami rządowymi a nazistami i komunistami, przemycał przez granicę do Czechosłowacji rannych komunistów.
Hiszpania.
Philby, utrzymujący stosunki w kręgach lewicowych, zaczął się jednocześnie afiszować jako żarliwy antykomunista. Po krótkiej współpracy z liberalnym miesięcznikiem "Review of Review", dzięki wpływom swego ojca, Philby został korespondentem konserwatywnego „The Times” w ogarniętej wojną domową Hiszpanii. Występował tam jako zwolennik generała Franco. Podczas pobytu w Hiszpanii pocisk artyleryjski eksplodował w pobliżu samochodu, którym podróżował wraz z trzema innymi korespondentami. Wybuch osmalił mu włosy i spowodował niegroźną ranę głowy. Z trzech współpasażerów, Bradish Johnson zginął na miejscu, a dwaj pozostali, Neil i Sheepshanks, ucierpieli bardzo poważnie i wkrótce zmarli z odniesionych ran.
W korespondencji z Hiszpanii Philby napisał:
Generał Franco postanowił uhonorować dziennikarza za jego odwagę i osobiście wręczył Philby’emu Czerwony Krzyż Wojennej Zasługi, co otworzyło przed nim drzwi do najwyższych urzędów rebelianckiej administracji wojskowej. W tym czasie rozstał się z Litzi, bowiem z racji swych poglądów nie pasowała do legendy, jaką wokół siebie tworzył. Formalnie była to separacja, rozwód nastąpił 7 lat później. W lipcu 1939 Philby, nadal jako korespondent „Timesa”, przeniósł się do Arras we Francji, gdzie mieścił się sztab brytyjskich wojsk we Francji.
Wstąpienie do MI6.
Philby utrzymuje, iż po klęsce jego kraju (we Francji w 1940) został zaangażowany do brytyjskiej Tajnej Służby Wywiadowczej znanej jako MI6. Jednak według źródeł brytyjskich, Philby zabiegał o to sam, przy wsparciu swojego jeszcze wtedy wpływowego ojca, który protegował go u Dyrektora Generalnego MI6, którym był wówczas generał major Stewart Menzies. Początkowo pracował jako wykładowca w szkole Kierownictwa Operacji Specjalnych, lecz już we wrześniu 1941 zaproponowano mu stanowisko kierownika podsekcji iberyjskiej, obejmującej później także Afrykę Północną i Włochy. Philby, agent wywiadu NKWD, znalazł się w ten sposób w sercu tajnego świata – Sekcji V Tajnej Służby Wywiadowczej – MI6, zajmującej się zwalczaniem szpiegostwa. Z racji swych funkcji współpracował ściśle z SOE. Do współpracowników Philby’ego należeli m.in. Malcolm Muggeridge i Graham Greene. Jego operatywność zyskała mu uznanie zwierzchników i samego głównego szefa, Menziesa. Jeszcze wyższe oceny otrzymał w Moskwie.
Na czele sekcji IX kontrwywiadu.
W październiku 1944, na skutek podjętych na polecenie Moskwy usilnych starań, mianowano go kierownikiem nowej Sekcji IX, której zadaniem była koordynacja działań przeciwko ZSRR i wyławianie tzw. agentów penetracyjnych. Philby twierdził, iż powierzenie mu tego stanowiska było ze strony przełożonych „błędem graniczącym z groteską”. Dostrzegając niepowtarzalną szansę, jaką mu stworzono, w ciągu 18 miesięcy zorganizował zespół liczący ponad 30 funkcjonariuszy. Za działalność w okresie wojny uhonorowano go w 1945, na wniosek szefa MI6 Stewarta Menziesa, Orderem Imperium Brytyjskiego. Gdy wracał z pałacu Buckingham, wymknęło mu się nieostrożne zdanie – „Tak naprawdę ten kraj potrzebuje solidnej dawki socjalizmu”.
Pierwsze niebezpieczeństwo.
W sierpniu 1945 Philby po raz pierwszy znalazł się w niebezpieczeństwie, które groziło jego dekonspiracją. Przyczyną stał się radziecki oficer Ludowego Komisariatu Bezpieczeństwa Państwowego (ros. NKGB), Konstantin Wołkow, który wskazał na kreta usadowionego w kierownictwie kontrwywiadu brytyjskiego, w zamian za azyl dla niego i jego rodziny.
Zeznanie Wołkowa zostało wysłane do Londynu w poczcie dyplomatycznej i tydzień później znalazło się na biurku Philby’ego, który bardzo szybko zauważył, że on jest kretem wskazanym przez Wołkowa. Philby’emu udało się uzyskać delegację do Stambułu w celu nawiązania kontaktu z Wołkowem, zanim jednak dotarł na miejsce, Wołkow przepadł jak kamień w wodę i nigdy więcej o nim nie słyszano – Philby dał znać w Londynie swojemu opiekunowi z radzieckiego wywiadu o radzieckim oficerze, który chce zbiec, skazując go tym samym na śmierć.
Igor Guzenko.
We wrześniu 1945 pojawiło się kolejne niebezpieczeństwo. Pojawił się kolejny tzw. odstępca, który mógł coś wiedzieć na temat Philby’ego i jego towarzyszy z siatki szpiegowskiej Cambridge, tym razem w Kanadzie. Był nim szyfrant z ambasady radzieckiej w Ottawie, Igor Guzenko. Oficer MI6, w którego obecności przesłuchiwano Guzenkę, wysyłał Philby’emu codzienne raporty o postępach śledztwa. Kim miał zatem czas, aby powiadamiać na bieżąco swych mocodawców. W rezultacie koszty sprawy Guzenki udało się zminimalizować do dekonspiracji siatki szpiegów atomowych w Kanadzie.
Następne małżeństwo i pobyt w Turcji.
W 1946 Philby ożenił się ponownie, z Aileen Furse, pracownicą tajnego ośrodka kryptologicznego Bletchley Park, z którą miał już trójkę dzieci. Aby zawrzeć małżeństwo musiał uzyskać rozwód od swej pierwszej żony, Litzi. Brytyjscy agenci odnaleźli ją w Berlinie Wschodnim, gdzie mieszkała z radzieckim agentem.
Pod koniec 1946 Philby objął na dwa lata szefostwo ekspozytury w Stambule, pod przykrywką stanowiska pierwszego sekretarza ambasady. Sądzono, iż typuje się go w perspektywie na stanowisko zastępcy sekretarza generalnego MI6. Podczas misji wysłał kilku agentów do Związku Radzieckiego (do Gruzji) na pewną śmierć. Także w tym czasie, na polecenie radzieckiego Ministerstwa Bezpieczeństwa Państwowego – MGB, Philby badał sprawę śledztwa prowadzonego przez Amerykanów w ramach operacji Venona (zob. Projekt Venona), przeciwko radzieckiemu kretowi w brytyjskiej ambasadzie w Stanach Zjednoczonych, w Waszyngtonie.
Oficer łącznikowy.
Do stolicy Stanów Zjednoczonych trafił w 1949, jako oficer łącznikowy z ramienia brytyjskiego wywiadu między Centralną Agencją Wywiadowczą, Federalnym Biurem Śledczym i kontrwywiadem kanadyjskim. Przed wyjazdem Philby’ego szef Sekcji IX, Maurice Oldfield (późniejszy Dyrektor Generalny MI6 1973–1978), poinformował go o szczegółach Venony i toczącym się w tym czasie dochodzeniu w sprawie siatki szpiegów atomowych, działających w Ameryce.
Podczas pobytu w Waszyngtonie Philby otrzymał niemal nieograniczony dostęp do materiałów amerykańskiego wywiadu. Zdobył zaufanie szefa Biura Operacji Strategicznych CIA, Jamesa Angletona. Podczas cotygodniowych spotkań na lunchu w restauracji Harvey’s poruszali najbardziej tajne tematy rządu Stanów Zjednoczonych i wywiadu. Philby później wspominał te spotkania:
Philby, korzystając z możliwości, pracował nadzwyczaj efektywnie. Uprzedzony o próbie antykomunistycznego puczu w Albanii, szykowanego przez tajne służby Zachodu, powiadomił o nim Moskwę. Doprowadziło to do likwidacji operującej tam siatki CIA i fiaska całej operacji.
Ucieczka Macleana i Burgessa.
Gdy Philby dowiedział się od specjalisty w dziedzinie dekryptażu Mereditha Gardenera, iż w trakcie operacji Venona natrafiono na ślad kreta w Foreign Office, zdał sobie sprawę, że chodzi o Donalda Macleana i ostrzegł wywiad radziecki. Jednocześnie dla asekuracji poinformował o podejrzeniach także MI6, przypominając, iż o podwójnym agencie w Ministerstwie Spraw Zagranicznych wspominali już wcześniej Walter Kriwicki i Wołkow.
Pomimo tego, gdy Maclean z Burgessem w maju 1951 uciekli do Związku Radzieckiego, Philby znalazł się w gronie podejrzanych. Natychmiast pozbył się sprzętu szpiegowskiego, zakopując go w odludnym miejscu gdzieś w Wirginii. Postanowił stawić czoła zarzutom. Wiedział, że chroni go stanowisko, znajomości i dotychczasowa reputacja, dlatego kontrwywiad, aby wdrożyć przeciwko niemu formalne postępowanie, będzie musiał dysponować żelaznymi dowodami. Angletonowi, który nabrał podejrzeń wobec dotychczasowego przyjaciela, udało się jednak uzyskać zgodę dyrektora CIA, którym wówczas był generał Walter Bedell Smith oraz szefa Federalnego Biura Śledczego – FBI, Edgara Hoovera, i doprowadzić do odwołania Philby’ego z Waszyngtonu.
Przesłuchanie i zwolnienie ze służby.
Po powrocie do Wielkiej Brytanii w 1951, Philby został przesłuchany na temat stosunków łączących go z dwoma zbiegami, Macleanem i Burgessem. Bliższej znajomości z pierwszym z nich (tj. Macleanem) wyparł się, oświadczając, iż po opuszczeniu Cambridge widział się z nim zaledwie dwa razy. Mimo to, jako obciążonego zażyłą znajomością z Burgessem, której kwestionować nie mógł, został w 1951 zwolniony ze służby, z odprawą w wysokości 4 tysięcy funtów. Połowę sumy otrzymał od razu, a resztę w ciągu następnych trzech lat.
Zwolnienie Philby’ego ze służby nastąpiło pod dużą presją Amerykanów. We wrześniu 1956 szef MI6, generał major, sir John Sinclair, pomógł Philby’emu w załatwieniu zatrudnienia w roli bliskowschodniego korespondenta „The Observer” i „The Economist”.
Powrót do MI6 i Liban.
Na forum parlamentu odbyła się tzw. „sprawa trzeciego”, człowieka, który oprócz Donalda Macleana i Burgessa współpracował z wywiadem radzieckim. W obronie Philby’ego stanął minister spraw zagranicznych, Harold Macmillan. Oczyszczony w ten sposób z wszelkich zarzutów Philby, jako korespondent „The Observer” i „The Economist”, wyjechał do Libanu. Jego praca jako korespondenta była tylko przykrywką, ponieważ został z powrotem przyjęty do służby w wywiadzie MI6.
Ponowne podejrzenia i ucieczka.
W Bejrucie, po objęciu tamtejszej placówki MI6 przez Nicholasa Elliota, Philby został jego prawą ręką. W międzyczasie, w 1957, zmarła jego druga żona Aileen. W 1959, przed wyjazdem do Bejrutu, Philby ożenił się po raz trzeci. Poślubił Eleanor Brewer, z którą miał wcześniej romans podczas pobytu w Waszyngtonie w Stanach Zjednoczonych.
Wokół osoby Kima Philby’ego zaogniło się ponownie w 1961. W tym czasie (w grudniu 1961) na Zachodzie pojawił się Anatolij Golicyn. Latem 1962 kontrwywiad brytyjski (MI5), analizując zeznania Golicyna, nabrał pewności, że dysponuje decydującymi dowodami zdrady Philby’ego. Ze względu na polityczne uwarunkowania całą sprawę postanowiono załatwić dyskretnie.
Nicholas Elliott, szef bejruckiej placówki MI6, w styczniu 1963 przekazał Philby’emu jednoznaczną propozycję – „Ofiaruję ci koło ratunkowe, ochronę przed rozprawą sądową, jeśli podejmiesz współpracę”. Następnego dnia Philby dostarczył dwie strony maszynopisu, zawierające jego przyznanie się do winy. Przez kolejne trzy dni Elliott nagrywał dalsze wyjaśnienia Philby’ego, a następnie wrócił do Londynu. Jak sam później wspominał, zastanawiał się, czy Philby nie popełni samobójstwa.
Agenci KGB w Bejrucie umieścili go na pokładzie radzieckiego statku "Dołmatowa", płynącego do Odessy. Tam Kim Philby został powitany z honorami godnymi głowy państwa. Następnie 3 lipca władze Związku Radzieckiego ogłosiły, że znajduje się on w Moskwie i otrzymał obywatelstwo radzieckie.
Życie w Związku Radzieckim.
W Moskwie Philby miał początkowo luksusowe warunki życia. Zaczął pracować dla KGB i zgodnie z niektórymi doniesieniami brał jakiś udział w dojściu do władzy przewodniczącego KGB Jurija Andropowa. Podjął się także pracy literackiej, zaczął pisać książkę "My Silent War" ("Moja cicha wojna").
Po jakimś czasie (1963) do Philby’ego dołączyła jego żona Eleanor, lecz opuściła go już dwa lata później (1965), gdy się dowiedziała, że ma romans z żoną Macleana, Melindą. W Moskwie z ramienia KGB opiekował się Philbym Oleg Kaługin. Według jego zeznań Philby bardzo dużo pił. Następnym jego opiekunem został Andropow, który za pośrednictwem innego uciekiniera z brytyjskich służb specjalnych, George Blake’a, podsunął mu o 20 lat młodszą agentkę KGB Rufinę Puchową, z pochodzenia Polkę, która w grudniu 1971 została jego kolejną, czwartą żoną.
W marcu 1988, w wywiadzie dla „The Sunday Timesa”, Philby stwierdził:
Zmarł w Moskwie 11 maja 1988 z powodu zawału serca. Pochowano go w Moskwie na cmentarzu wojskowym w Kuncewie, z honorami należnymi generałowi KGB. W 1990 uhonorowano go znaczkiem pocztowym z jego podobizną.

</doc>
<doc id="139743" url="https://pl.wikipedia.org/wiki?curid=139743" title="Krzemiany">
Krzemiany

Krzemiany – sole kwasu krzemowego. 
Są najliczniejszymi przedstawicielami minerałów:
Krzemiany są popularnymi minerałami skałotwórczymi. 
W przyrodzie występuje około 500 rodzajów krzemianów, z których 40 to minerały bardzo pospolite. Pozostałe spotykane są rzadko. Krzemiany stanowią około 25% wszystkich znanych rodzajów minerałów. 
Budowa.
Głównym motywem strukturalnym krzemianów są czworościany (tetraedry) zbudowane z atomu krzemu znajdującego się w środku i otoczonego czterema atomami tlenu umieszczonymi na wierzchołkach. 
Czworościany utworzone przez grupę [SiO4] mogą łączyć się narożami, mając jeden, dwa, trzy lub cztery wspólne atomy tlenu, zależnie od tego, czy łączą się z jednym, dwoma, trzema czy czterema czworościanami (w taki sposób, że dwie grupy mają wspólny tylko jeden atom tlenu. Powstają w ten sposób łańcuchy, które wiążą kationy metali przez zneutralizowanie ładunków elektrycznych.
Z kolei kationy, w zależności od rozmiarów jonów, mają zdolność wzajemnego zastępowania się, tworząc szeregi izomorficzne.
Złożoność struktur tetraedrycznych zależy głównie od temperatury, w jakiej powstaje minerał. W wysokiej temperaturze tworzą się izolowane czworościany (oliwiny) lub krótkie łańcuchy. W miarę spadku temperatury układ ten komplikuje się, tworząc w końcu trójwymiarowy szkielet (kwarc).

</doc>
<doc id="139745" url="https://pl.wikipedia.org/wiki?curid=139745" title="Magik (raper)">
Magik (raper)

Magik, również Mag Magik I, Psychotata, Neo, MC Mag Magnum i Zmazik, właśc. Piotr Łuszcz (ur. 18 marca 1978 w Jeleniej Górze, zm. 26 grudnia 2000 w Katowicach) – polski raper i producent muzyczny.
W latach 1994–1998 był członkiem zespołu Kaliber 44, a od 1998 do samobójczej śmierci (2000) członkiem zespołu Paktofonika, której był współzałożycielem. Wraz z grupą Kaliber 44 był dwukrotnie nominowany do nagrody polskiego przemysłu fonograficznego Fryderyka. Pośmiertnie nagrodzony, w 2001 roku, nagrodą Fryderyka za album "Kinematografia" grupy Paktofonika w kategorii Album Roku – Hip-Hop. Był także członkiem stowarzyszenia PROPS Entertainment zrzeszającego artystów z Europy i Stanów Zjednoczonych.
W 2011 roku został sklasyfikowany na ósmym miejscu listy 30 najlepszych polskich raperów według magazynu „Machina”. Rok później znalazł się na 11. miejscu analogicznej listy opublikowanej przez serwis Porcys.
Życiorys.
Wczesna młodość.
Urodził się 18 marca 1978 roku w Jeleniej Górze w rodzinie robotniczej. Jego ojciec pracował w hucie, natomiast matka była sprzątaczką. Na Górny Śląsk przeprowadził się z matką i siostrą w wieku trzech lat. Hip-hopem zainteresował się w 1990 roku, będąc uczniem siódmej klasy szkoły podstawowej. Początkowo rapował na podwórku i pobliskim boisku z Abradabem. W 1992 nawiązał współpracę z raperem Jajonaszem, z którym założył grupę Young Rappers, która jednak nie opublikowała żadnej piosenki. Podkłady do swoich tekstów tworzył na komputerze domowym Amiga 500. O początkach działalności matka Łuszcza wyraziła się w następujący sposób:
Ukończył Technikum Elektromechaniczne w Zespole Szkół Technicznych im. gen. Sylwestra Kaliskiego w Katowicach.
Kaliber 44 (1994–1998).
W 1994 roku dołączył do grupy Kaliber 44, powstałej z inicjatywy Michała Martena i Marcina Martena. Zadebiutowali w 1996 utworem „Magia i miecz”, który ukazał się na kompilacji pt. "S.P." nakładem wytwórni muzycznej S.P. Records. W tym samym roku ukazał się pierwszy album grupy pt. "Księga Tajemnicza. Prolog", wydany nakładem S.P. Records. Wydawnictwo cieszyło się dużą popularnością i uznaniem wśród krytyków, jak i fanów, sprzedając się w nakładzie 100 tys. egzemplarzy. W ramach promocji albumu zostały zrealizowane teledyski do utworów: „Magia i miecz” oraz „Plus i minus”, którego treść dotyczyła obaw Łuszcza przed zarażeniem wirusem HIV. Członkowie grupy wykonywaną muzykę określili jako „hardcore psycho rap” lub „magia i miecz”, w nawiązaniu do promującego album utworu.
W listopadzie 1997 roku na kompilacji "Hip-Hopla" został opublikowany utwór „A może tak, a może nie”, który był zapowiedzią drugiego albumu grupy. W 1998 roku ukazał się odmienny stylistycznie w stosunku do debiutanckiego album pt. "W 63 minuty dookoła świata". Wydawnictwo było promowane utworem „Film”, do którego został zrealizowany teledysk. Drugi album grupy również cieszył się powodzeniem, uzyskał on wkrótce status złotej płyty. W tym samym roku, w wyniku nieporozumień na tle artystycznym z pozostałymi członkami grupy, Łuszcz odszedł z grupy Kaliber 44. Gustaw Szepke, współwłaściciel wydawnictwa Gigant Records, w następujący sposób skomentował konflikt w grupie:
Paktofonika (1998–2000).
W 1998 roku Wojciech „Fokus” Alszer zaprosił do współpracy Łuszcza i Sebastiana „Rahima” Salberta, który odszedł z grupy 3xKlan. Wspólnie założyli zespół Paktofonika, a pierwsze wspólne piosenki („Priorytety”, „Ja to ja” i „Gdyby”) napisali w październiku 1998 roku. Wiosną 2000 roku podpisał z zespołem kontrakt płytowy z wytwórnią Gigant Records. Następnie wyjechali do Witten, gdzie nagrali utwór „2 kilo” z niemieckimi artystami. Nagrali również freestyle’e, w których uczestniczyli Magik, Fokus, Kams, L.O. Sebastian Salbert tak wyraził się o genezie grupy:
18 grudnia 2000 wydał z zespołem album pt. "Kinematografia", zawierający 16 utworów. W utworze „Jestem Bogiem” wykorzystano fragment wulgarnej wypowiedzi telefonicznej anonimowej osoby, która pojawiła się w audycji na żywo w Radiu Maryja, znanej jako Trzy słowa do ojca prowadzącego. Płyta cieszyła się dużym uznaniem zarówno wśród fanów, jak i krytyków. Pomimo sukcesów dochodziło do konfliktów na tle artystycznym pomiędzy Łuszczem a Alszerem. Salbert o sytuacji w grupie wypowiedział się w następujący sposób:
Śmierć.
26 grudnia 2000 roku, osiem dni po premierze płyty "Kinematografia", rankiem o godzinie 6:15 Łuszcz wyskoczył z dziewiątego piętra przez okno swojego mieszkania w Katowicach-Bogucicach. W stanie ciężkim został przetransportowany do szpitala, gdzie około godziny 6:45 zmarł. Domniemaną przesłanką jego działania była próba uniknięcia zasadniczej służby wojskowej poprzez symulowanie złego stanu zdrowia psychicznego, które w konsekwencji doprowadziło do rzeczywistego uszczerbku na zdrowiu. O śmierci rapera wypowiedzieli się (kolejno) jego przyjaciele: Sebastian „Rahim” Salbert i Wojciech „Fokus” Alszer w następujący sposób:
Teksty.
Był autorem i współautorem kilkudziesięciu tekstów na potrzeby grup Paktofonika i Kaliber 44. Napisał m.in. utwory „Plus i minus” oraz „Usłysz mój głos”, które również wyprodukował. Ponadto był autorem tekstów do utworów „Nasze mózgi wypełnione są marią” i „Psychoza”, opublikowanych na albumie "Księga Tajemnicza. Prolog" Kaliber 44. Jako producent przy nagraniach grupy współpracował z raperem Jajonaszem, z którym zrealizował m.in. utwory „Bierz mój miecz i masz” i „Do boju Zakon Marii”.
Łuszcz, jak i pozostali członkowie grupy Kaliber 44, używał marihuany. Używka miała bezpośredni wpływ na zawartość debiutanckiego albumu grupy. Utwory „Nasze mózgi wypełnione są marią” i „Do boju zakon marii” traktują o stanie odurzenia. Piotr Łuszcz o procesie twórczym:
Na debiutanckim albumie grupy Paktofonika, "Kinematografia", był współautorem tekstów do następujących utworów: „Rób co chcesz”, „Lepiej być nie może”, „Jestem Bogiem”, „Nie ma mnie dla nikogo”, „Chwile ulotne”, „ToNieMY”, „Ja to ja”, „Gdyby…” i „Priorytety”. Natomiast samodzielnie napisał utwory: „Nowiny” i „Wc [Sot]”. Sebastian „Rahim” Salbert o Magiku:
Spuścizna.
W 2002 roku ukazał się album "Archiwum kinematografii" grupy Paktofonika, na którym zostały opublikowane m.in. nagrania z udziałem Łuszcza, które nie ukazały się na albumie "Kinematografia". 21 marca 2003 w katowickim Spodku odbył się pożegnalny koncert zespołu, po którym jego członkowie Fokus i Rahim ogłosili rozwiązanie grupy. Gustaw, właściciel wytwórni muzycznej Gigant Records, o raperze:
O ostatnich dwóch latach życia Piotra Łuszcza i zespole Paktofonika opowiada fabularyzowany scenariusz filmowy autorstwa Macieja Pisuka pt. "Jesteś Bogiem". 16 grudnia 2008 roku scenariusz ukazał się nakładem oficyny Krytyka Polityczna w książce pt. "Paktofonika. Przewodnik Krytyki Politycznej" (). W 2011 roku reżyserii filmu zatytułowanego "Jesteś Bogiem" podjął się Leszek Dawid. Jego premiera odbyła się 21 września 2012 roku. Równolegle do sprzedaży trafiła biografia Paktofoniki "Jesteś Bogiem. Historia Paktofoniki" () autorstwa Macieja Pisuka.
Życie prywatne.
Piotr Łuszcz miał żonę Justynę i syna Filipa, który również jest raperem i występuje pod pseudonimami Fejz oraz Fejzjestm. Raper całe życie mieszkał w Katowicach w dzielnicy Bogucice. Justynę – swoją przyszłą żonę – poznał w 1993 roku na koncercie rockowym w Mega Clubie w Katowicach. Po zakończeniu nauki w technikum elektromechanicznym wielokrotnie podejmował prace dorywcze, nie był jednak w stanie sprostać rygorowi pracy zawodowej i poświęcił się muzyce. Przez krótki okres pozostawał z żoną w separacji. Małżonka Łuszcza o małżeństwie z raperem wypowiedziała się w następujący sposób:

</doc>
<doc id="139746" url="https://pl.wikipedia.org/wiki?curid=139746" title="Sauna">
Sauna

Sauna – pomieszczenie, w którym panuje wysoka temperatura i wysoka lub niska wilgotność (w zależności od rodzaju sauny), w którym spędza się od kilku do kilkunastu minut. Pobyt w saunie ma właściwości poprawiające krążenie. Po pobycie w saunie bierze się zwykle kąpiel w chłodnej wodzie. Sauna najpopularniejsza jest w Finlandii, Estonii, Łotwie, Litwie, a także w Rosji (bania), odgrywa w tych krajach ważną rolę społeczną. Sauny były budowane przez Słowian i ludy ugrofińskie (przodków m.in. dzisiejszych Finów i Estończyków) od niepamiętnych czasów.
Saunowanie w Polsce.
Polskie Towarzystwo Saunowe.
W Polsce od 10 maja 2014 działa Polskie Towarzystwo Saunowe (PTS). Organizacja ma swoją siedzibę w Katowicach. Celem PTS jest działalność na rzecz "szeroko pojętego uświadamiania społeczeństwu oraz zarządcom ośrodków saunowych walorów zdrowotnych i rekreacyjnych płynących z zażywania kąpieli saunowych w sposób poprawny i zgodny z kulturą saunowania, niezależnie od wieku". Towarzystwo zajmuje się szkoleniem saunamistrzów, a także organizowaniem imprez integrujących miłośników saunowania. 
Inne informacje.
Tampere, drugie co do wielkości miasto Finlandii, zostało oficjalnie ogłoszone „Światową Stolicą Sauny”.

</doc>
<doc id="139748" url="https://pl.wikipedia.org/wiki?curid=139748" title="Związek aromatyczny">
Związek aromatyczny



</doc>
<doc id="139749" url="https://pl.wikipedia.org/wiki?curid=139749" title="Związki aromatyczne">
Związki aromatyczne

Związki aromatyczne – związki chemiczne, z reguły organiczne, posiadające w cząsteczce zdelokalizowane elektrony π, tworzące tzw. układ aromatyczny. Zapewnia on cząsteczce dużo większą trwałość niż należałoby oczekiwać dla związku zawierającego wiązania podwójne.
Warunki aromatyczności:
Problem struktury związków aromatycznych pojawił się, gdy zaobserwowano ich właściwości bardzo odbiegające od przewidzianych na podstawie wzorów strukturalnych. Były bardzo trwałe, nie reagowały w reakcji addycji, ulegały natomiast substytucji. By wyjaśnić te właściwości, zaproponowano, że wiązania podwójne w pierścieniu zlewają się ze sobą, tworząc jedną zdelokalizowaną chmurę elektronową. Żaden z tworzących ją elektronów nie jest przypisany do konkretnego atomu węgla. Budowę opisuje teoria rezonansu, zgodnie z którą budowy cząsteczki (rozmieszczenia w niej elektronów) nie można opisać jednym wzorem, jest ona zaś hybrydą (formą pośrednią) kilku różnych form różniących się jedynie rozmieszczeniem elektronów.
Najprostszy przedstawiciel obojętnych węglowodorów aromatycznych to benzen, w którym zdelokalizowane elektrony π pochodzą z układu trzech sprzężonych wiązań podwójnych. Najmniejszymi cząsteczkami aromatycznymi są trójatomowe pierścienie kationów cyklopropenylowych, zawierające dwa elektrony zdelokalizowane (n = 0 w regule Hückla). Zostały one przewidziane teoretycznie w roku 1952, a pierwszy związek tego typu (trwały, krystaliczny fluoroboran 1,2,3-trifenylcyklopropenylowy) otrzymał Ronald Breslow w 1957. W 1970 Breslow (wraz z Johnem T. Grovesem) otrzymał kilka soli niepodstawionego kationu cyklopropenylowego. Najprostszym przedstawicielem anionowych związków aromatycznych jest jon cyklopentadienylowy, występujący np. w ferrocenie.
W związkach heterocyklicznych jedna ze zdelokalizowanych par elektronowych może pochodzić w całości od heteroatomu, np. w cząsteczce furanu cztery elektrony π pochodzą z dwóch sprzężonych wiązań podwójnych, a dwa elektrony π pochodzą z wolnej pary elektronowej atom tlenu. Natomiast w pirydynie atom azotu dostarcza tylko jednego elektronu π.
Związki zbudowane z wielu skondensowanych pierścieni aromatycznych znane są jako wielopierścieniowe węglowodory aromatyczne (PAH).
Przykładem nieorganicznego związku aromatycznego jest borazol.

</doc>
<doc id="139750" url="https://pl.wikipedia.org/wiki?curid=139750" title="Mól włosienniczek">
Mól włosienniczek

Mól włosienniczek ("Tineola bisselliella") – mały motyl nocny z rodziny molowatych, szkodnik niszczący ubrania, powszechnie znany jako mól odzieżowy albo mól ubraniowy.
Barwa ciała słomowa do żółtobrązowej. Długość ciała wynosi 6–11 mm, rozpiętość skrzydeł ok. 11 mm. Larwy białawe z głową brązową do czarnej, mierzą do 11 mm. Larwy żywią się materiałami bawełnianymi, moherowymi, futrzanymi, dywanami i półfabrykatami; prócz tego zjadają pióra, okazjonalnie tkaniny sztuczne.
Samica składa 50–60 jaj wielkości główki od szpilki. Składane są na potencjalnym źródle pożywienia lub koło niego. Młode wykluwają się po 4–10 dniach, w niskiej temperaturze do 3 tygodni. W zależności od warunków, stadium larwalne trwa 35 dni do 2 lat. Przepoczwarzanie się trwa 8–10 dni w lecie i 3–4 tygodnie w zimie. Dorosłe osobniki nie odżywiają się, żyją około miesiąca.

</doc>
<doc id="139751" url="https://pl.wikipedia.org/wiki?curid=139751" title="Nagoja">
Nagoja

 – miasto w południowej części wyspy Honsiu, którego aglomerację zamieszkuje około 9 mln ludzi, co czyni ją trzecią co do wielkości w Japonii, po Tokio i Osace.
Historia.
Początkowo była to wieś rybacka. W 1591 roku była główną kwaterą wojsk Hideyoshiego Toyotomi w kampanii koreańskiej. Po rewolucji Meiji nastąpił gwałtowny rozwój miasta. Od 1 października 1889 roku posiada status miasta. 10 listopada 1907 został otwarty port Nagoja. 1 kwietnia 1908 roku ustanowiono pierwsze cztery dzielnice: Higashi, Nishi, Minami i Naka.
1 sierpnia 1922 roku otwarto pierwszą linię trolejbusową, a 1 lutego 1930 roku – autobusową.
Nagoja została niemal całkowicie zniszczona podczas II wojny światowej. Została jednak szybko odbudowana i jest jednym z najnowocześniejszych miast kraju:
Zabytki.
Najbardziej znane zabytki to:
Położenie.
Miasto leży w środkowej części wyspy Honsiu nad zatoką Ise. Najwyżej położone miejsce w mieście (198,3 m n.p.m.) wznosi się w dzielnicy Moriyama, a najniżej położone (-1,73 m) znajduje się w dzielnicy Minato. Miasto rozciąga się ze wschodu na zachód na odległość 24,55 km, a z północy na południe – 25,08 km.
Klimat.
Klimat w mieście jest umiarkowany ze średnioroczną temperaturą 16,4 °C, z dość gorącym latem (najwyższa zanotowana temperatura: 39,9 °C) i łagodną i słoneczną zimą (najniższa zanotowana temperatura: -10,3 °C).
Dzielnice miasta.
Miasto składa się z 16 dzielnic: Atsuta, Chikusa, Higashi, Kita, Meitō, Midori, Minami, Minato, Mizuho, Moriyama, Naka, Nakagawa, Nakamura, Nishi, Shōwa, Tempaku.
Gospodarka.
Nagoja należy do najbardziej uprzemysłowionych miast kraju. Jest głównym ośrodkiem przemysłowym okręgu Chūkyō. Rozwinięty jest przemysł:
Jest to także ważny ośrodek handlowo-finansowy. W 2005 roku, w sąsiednim miasteczku Nagakute, odbywała się światowa wystawa Expo 2005. Również Port Nagoya jest ważnym centrum przeładunkowym, min. samochodów Toyota.
29 października 2010 podpisano tu Protokół do Konwencji o różnorodności biologicznej.
Transport.
Nagoję obsługują 2 porty lotnicze: od 2005 roku Międzynarodowy Port Lotniczy Chūbu (NGO) na sztucznej wyspie w Tokoname i Port Lotniczy Nagoya (NKM) (Port Lotniczy Komaki) zlokalizowany na pograniczu miast Komaki i Kasugai.
Dworzec Nagoya jest największą stacją kolejową na świecie i dużym węzłem komunikacyjnym przecinanym przez linie: Tōkaidō Shinkansen, Magistralę Tōkaidō, Magistralę Chūō.
Meitetsu i Kintetsu – prywatne regionalne przedsiębiorstwa kolejowe obsługują region Tōkai i Kinki.
Nagoya ma dobrze rozwiniętą sieć metra i komunikację autobusową.
Oświata.
W mieście swoje siedziby mają takie uniwersytety jak:
Sport.
Co roku od 1984 odbywa się Kobiecy Maraton (I połowa marca).
W mieście mają swoje siedziby takie kluby sportowe jak:
Lokalne jedzenie.
Jak każde miasto w Japonii, Nagoja również ma swoje specjały. Są to:
Populacja.
Zmiany w populacji Nagoi w latach 1970–2015:

</doc>
<doc id="139761" url="https://pl.wikipedia.org/wiki?curid=139761" title="Vinland">
Vinland

Vinland – miasto w Stanach Zjednoczonych, w stanie Wisconsin, w hrabstwie Winnebago.

</doc>
<doc id="139762" url="https://pl.wikipedia.org/wiki?curid=139762" title="Szoa">
Szoa



</doc>
<doc id="139763" url="https://pl.wikipedia.org/wiki?curid=139763" title="Anne McCaffrey">
Anne McCaffrey

Anne Inez McCaffrey (ur. 1 kwietnia 1926 w Cambridge, zm. 21 listopada 2011 w Dragonhold-Underhill) – amerykańska pisarka science fiction oraz fantasy, najbardziej znana z cyklu "Jeźdźcy Smoków z Pern".
Życiorys.
Anne McCaffrey urodziła się w Cambridge (stan Massachusetts), jej rodzicami byli George Herbert McCaffrey i Anne Dorothy McElroy McCaffrey.
Studiowała filologię słowiańską w Radcliffe College. Wyszła za mąż w 1950 roku i ma trójkę dzieci: Alec Anthony (ur. 1952), Todd (ur. 1956) i Georgeanne (ur. 1959). Rozwiodła się w 1970 roku, po czym wyemigrowała do Irlandii.
W roku 1968 napisała opowiadanie "Weyr Search", inicjujące opowieść "Jeźdźcy Smoków z Pern" (tytuł oryg. "Dragonriders of Pern"), za które otrzymała Nagrodę Hugo dla najlepszej noweli. To była pierwsza tego typu nagroda przyznana kobiecie za literaturę science fiction.
Napisała również trylogię o śpiewaczce kryształu, Killashandrze Ree, członkini elitarnego związku zajmującego się wydobywaniem ballybrańskich kryształów. W tej serii ukazały się: "Pieśń kryształu", "Killashandra" oraz "Kryształowa więź".
W 2005 roku, na uroczystości rozdania nagród Nebula, Anne McCaffrey została uznana za 22. Grand Master przez Stowarzyszenie Amerykańskich Pisarzy SF i Fantasy.
W ostatnich latach życia mieszkała w County Wicklow w Irlandii.
Bibliografia.
Cykle.
Cykl "Jeźdźcy smoków z Pern".
Inne powieści cyklu.
Cykl rozwijany również w powieściach Todda McCaffreya ("Dragonsblood", 2005; "Dragonheart", 2008; "Dragongirl", 2010).
Cykl "Statek".
Dwie ostatnie części cyklu napisane zostały przez Jody Lynn Nye ("The Ship Errant", 1996) oraz S.M. Stirling ("The Ship Avenged", 1997).

</doc>
<doc id="139765" url="https://pl.wikipedia.org/wiki?curid=139765" title="Jan Lubomirski">
Jan Lubomirski



</doc>
<doc id="139767" url="https://pl.wikipedia.org/wiki?curid=139767" title="Sobótka (miasto)">
Sobótka (miasto)

Sobótka ( lub ) – miasto nad Czarną Wodą w woj. dolnośląskim, w powiecie wrocławskim, siedziba gminy miejsko-wiejskiej Sobótka, położone u podnóża góry Ślęży. Prawa miejskie uzyskała w 1399 roku. Jest jedną z najstarszych osad targowych w Polsce.
Wraz z sąsiednimi miejscowościami (Sulistrowice, Sulistrowiczki, Będkowice) stanowi zaplecze turystyczne pobliskiego Wrocławia.
Znajdują się tutaj: Dom Turysty PTTK im. Bogusza Zygmunta Stęczyńskiego „Pod Wieżycą”, odkrywkowe kopalnie granitu i skalenia (w zachodniej części Sobótki) oraz plastyczna mapa Masywu Ślęży (na rynku).
Położenie.
Leży u stóp Masywu Ślęży.
1 stycznia 2011 r. powierzchnia miasta wynosiła 32,2 km².
Miasteczko jest podzielone na części: Centrum, Górka, Zachodnia – Strzeblów.
Historycznie leży na Dolnym Śląsku. W latach 1975–1998 miasto administracyjnie należało do woj. wrocławskiego.
Historia.
Po raz pierwszy wzmiankowana w 1148 w bulli Eugeniusza III jako osada targowa ("Sabath"). Przywilej odbywania targów nadał osadzie książę Bolesław I Wysoki w 1193 roku. Od 1128 do 1134 fundacja Piotra Włosta dla zakonu kanoników regularnych, którzy – aby wykorzenić wciąż żywe kulty pogańskie – na krótko utworzyli na szczycie Ślęży klasztor, bardzo szybko przeniesiony do wsi Górka, a potem do Wrocławia.
W 1221 Henryk Brodaty na prośbę opata Witosława nadał jej prawa miejskie na prawie średzkim. Początkowo osada należała do księstwa wrocławskiego, w 1296 przeszła do księstwa świdnickiego. W 1353 jako wiano księżniczki śląskiej przeszła w ręce królów czeskich. W 1399 król czeski Wacław IV ponownie lokował miasto na prawie magdeburskim. Podobnie jak większość Śląska splądrowana przez husytów w 1428.
Wykupiona przez zakon w 1494. Przeżywała rozkwit w czasie habsburskich rządów w Czechach od 1526 roku. Poważnie zniszczona i wyludniona w czasie wojny trzydziestoletniej (1618-1648) – z 1000 mieszkańców pozostało 200. Dawna zabudowa gotycka i renesansowa spłonęła w wielkim pożarze 1730.
Od 1745 wraz z większością Śląska w granicach Prus. Od 1808 własny samorząd. Do 1810 roku (sekularyzacja dóbr kościelnych w Prusach) pozostawała własnością klasztorną. Od 1885 stacja na linii kolejowej Wrocław – Świdnica – zlikwidowanej w ruchu pasażerskim latem 2000.
1 czerwca 1934 na fali germanizacji dawnych nazw słowiańskich na Śląsku organizacje "Landesamt für vorgeschichtliche Denkmalpflege" oraz "Zobtengebirgsverein" zaproponowały nadprezydentowi prowincji śląskiej zmianę nazwy miasta na "Siling" a góry Ślęży (niem. "Zobtenberg") na "Silingberg", aby utrwalić w nazwach żyjące na Śląsku w starożytności wschodniogermańskie plemię Silingów. Władze odmówiły ze względów ekonomicznych i praktycznych. Swoją nazwę zmieniła za to druga z postulujących organizacji – nazywając się "Silingverein".
Zdobyta przez Armię Radziecką 7 maja 1945. W trakcie walk została zniszczona w 50%, odbudowana w latach 50.-60. W latach 70. przyłączono do Sobótki wieś Strzeblów.
Nazwa miasta.
Nazwa Sobótka pochodzi od zdrobnienia polskiej nazwy szóstego dnia tygodnia "soboty" i odbywających się tutaj w ten dzień targów. Niemiecki nauczyciel Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu jako najstarszą nazwę wymienia "Sobota" podając jej znaczenie "„Sonnabenmarkt”", czyli w języku polskim "„Targi sobotnie”". Nazwa miejscowości została później fonetycznie zgermanizowana na "Zobten" i utraciła swoje pierwotne znaczenie.
Zabytki.
Do wojewódzkiego rejestru zabytków wpisane są:
Sobótka-Górka
Sobótka – Góra Ślęża
inne zabytki:
Komunikacja.
Dojazd z Wrocławia zapewniają autobusy linii 512 (Przełęcz Tąpadła) i 522 (Sobótka Zachodnia) z przedsiębiorstwa Polbus-PKS Wrocław. Po 22 latach przerwy 12 czerwca 2022 otwarto linię kolejową Wrocław Główny – Sobótka – Sobótka Zachodnia – Świdnica Miasto.
Oświata.
W Sobótce znajdują się dwa publiczne przedszkola (Przedszkole nr 1 w Sobótce Centrum i Przedszkole nr 2 w Sobótce Górce) oraz dwie publiczne szkoły podstawowe: Szkoła Podstawowa nr 1 im. Janusza Korczaka (Sobótka Centrum) oraz Szkoła Podstawowa nr 2 im. Marii Skłodowskiej-Curie (Sobótka Zachodnia). Funkcjonuje Powiatowy Zespół Szkół, w ramach którego działa liceum oraz technikum. Na terenie miasta jest także Młodzieżowy Ośrodek Wychowawczy i punkt przedszkolny „Misiowa Chatka”. Działają również kluby dziecięce „Mali Odkrywcy” i „Bajkolandia”. W 2020 uruchomiono żłobek „Misie Tulisie”, należący do ogólnopolskiej sieci żłobków.
Demografia.
Piramida wieku mieszkańców Sobótki w 2014 roku.
Współpraca międzynarodowa.
Miasta i gminy partnerskie:
Szlaki turystyczne.
 Strzelin – Szańcowa – Gościęcice Średnie – Skrzyżowanie pod Dębem – Gromnik – Dobroszów – Kalinka – Skrzyżowanie nad Zuzanką – Źródło Cyryla – Ziębice – Lipa – Rososznica – Stolec – Cierniowa Kopa – Kolonia Bobolice – Kobyla Głowa – Karczowice – Podlesie – Ostra Góra – Starzec – Księginice Wielkie – Sienice – Łagiewniki – Oleszna – Przełęcz Słupicka – Sulistrowiczki – Ślęża – Sobótka
 Sobótka – Wieżyca – Ślęża – Przełęcz Tąpadła – Świdnica

</doc>
<doc id="139770" url="https://pl.wikipedia.org/wiki?curid=139770" title="Stałe krytyczne">
Stałe krytyczne



</doc>
<doc id="139774" url="https://pl.wikipedia.org/wiki?curid=139774" title="Noemi">
Noemi

Noemi (hebr. No'omiy, נָעֳמִי) – imię żeńskie pochodzenia semickiego. Wywodzi się od hebrajskiego słowa oznaczającego "moja rozkosz".
Według starotestamentowej Księgi Rut Noemi była żoną Elimeleka z Betlejem i matką jego dwóch synów. W czasie wielkiego głodu Noemi opuściła rodzinne miasto i straciła męża i synów. Przeżyły wraz z nią jej dwie synowe Orpa i Rut. Orpa odeszła, a druga synowa, Rut pozostała wraz z Noemi. 
Kiedy wróciły do Betlejem, ludzie wołali: 
""Więc to jest Noemi!" A wtedy ona odpowiadała: "Nie nazywajcie mnie Noemi (tzn. 'Moja Słodycz'), "
"ale nazywajcie mnie Mara (po hebrajsku 'Moja Gorycz'), bo Wszechmogący napełnił mnie goryczą"."
Potem Noemi wyswatała Rut za swego krewnego Booza, a kiedy urodził im się syn Obed, Noemi go niańczyła. Wnukiem Obeda był król Dawid. Dzieje Noemi i Rut ilustrują wielką miłość rodzinną.
Noemi imieniny obchodzi 14 grudnia. 

</doc>
<doc id="139777" url="https://pl.wikipedia.org/wiki?curid=139777" title="Zmarli w roku 2002">
Zmarli w roku 2002

Lista znanych i mniej znanych osób zmarłych w 2002

</doc>
<doc id="139779" url="https://pl.wikipedia.org/wiki?curid=139779" title="Eugenia Pawel-Kroll">
Eugenia Pawel-Kroll



</doc>
<doc id="139780" url="https://pl.wikipedia.org/wiki?curid=139780" title="Franciszek Niewidziajło">
Franciszek Niewidziajło

Franciszek Niewidziajło (ur. 3 marca 1902 we wsi Stryjówka, zm. 20 września 1978 we Wrocławiu) – kapral Wojska Polskiego, który w 1945 dokonał symbolicznego aktu zaślubin Polski z morzem.
Życiorys.
Wychowywał się w patriotycznej rodzinie Szymona Niewidziajło. W 1919 wziął udział w wojnie polsko-ukraińskiej, w czasie której dostał się do niewoli i cudem uratował przed egzekucją. W okresie międzywojennym wraz z rodzicami pracował na roli. Wiosną 1944, po kolejnym wkroczeniu Armii Czerwonej, został wcielony wraz z synem Mieczysławem (1925–1945) do 1 Armii Wojska Polskiego. Służył w 7 pułku piechoty, a syn w 43 pułku artylerii lekkiej.
Franciszek Niewidziajło dotarł, jako jeden z pierwszych, z pododdziałem do Kołobrzegu i tam wybrany został, z uwagi na chłopskie pochodzenie, do dokonania aktu zaślubin z polskim morzem. 18 marca 1945 dokonał symbolicznego aktu zaślubin Polski z morzem wypowiadając napisane przez siebie słowa "Przyszliśmy, Morze, po ciężkim i krwawym trudzie. Widzimy, że nie poszedł na darmo nasz trud. Przysięgamy, że Cię nigdy nie opuścimy. Rzucając ten pierścień w Twe fale, biorę z Tobą ślub, ponieważ Tyś było i będziesz zawsze nasze". Brał udział w walkach od Warszawy do Berlina, gdzie został ranny. We wrześniu 1945, po demobilizacji, osiedlił się w Lubogoszczy. W tym czasie był żywą kartą historii – spotykał się na licznych wieczornicach z młodzieżą, harcerzami, gościł w jednostkach wojskowych i zaangażował się w działalność kombatancką. Mimo swojej działalności kombatanckiej nigdy nie został awansowany z uwagi na swoje poglądy przewijające się we wspomnieniach. Według Alojzego Srogi był "osobą, która pasjonowała wielu dziennikarzy; niestety plon tych wywiadów nie zawsze odpowiada prawdzie historycznej". Zmarł 20 września 1978 we Wrocławiu. Pochowany został na cmentarzu w Sławie.
Od 1983 Franciszek Niewidziajło jest patronem Publicznej Szkoły Podstawowej w Sławie. Od roku 2015 jego imię nosi falochron wschodni w Kołobrzegu. W tym samym roku Karol Samsel opublikował wiersz "Franciszek Niewidziajło przyzywa boginię zemsty".
Odznaczenia.
i inne

</doc>
<doc id="139782" url="https://pl.wikipedia.org/wiki?curid=139782" title="Prawo Curie-Weissa">
Prawo Curie-Weissa

Prawo Curie-Weissa – prawo określające zależność podatności magnetycznej ferromagnetyków lub podatności elektrycznej ferroelektryków od temperatury w temperaturze powyżej temperatury Curie, gdy ferromagnetyk (ferroelektryk) staje się paramagnetykiem (paraelektrykiem).
Postać ilościowa.
Bardzo silna podatność magnetyczna ferromagnetyków zanika powyżej pewnej temperatury krytycznej zwanej temperaturą Curie. Powyżej tej temperatury ferromagnetyki stają się paramagnetykami, a ich podatność magnetyczna jest opisana wzorem:
gdzie:
Dla wysokich temperatur formula_5 prawo Curie-Weissa przechodzi asymptotycznie w prawo Curie. Wynika stąd, że dla paramagnetyków o bardzo niskiej temperaturze Curie, w temperaturze pokojowej stosuje się prawo Curie.

</doc>
<doc id="139784" url="https://pl.wikipedia.org/wiki?curid=139784" title="Rodzic (analiza transakcyjna)">
Rodzic (analiza transakcyjna)

Rodzic w analizie transakcyjnej (AT) jest jednym z trzech stanów Ja – obok dorosłego i dziecka.
Ja-Rodzic zawiera postawy i zachowania pochodzące ze źródeł zewnętrznych, stanowi zbiór doświadczeń powstałych pod wpływem sytuacji kontrolowanych przez rodziców i innych wychowawców. Odpowiada za wartości, normy, nakazy i zakazy, powinności, polecenia. W relacjach z innymi zachowania te manifestują przesądy, zachowania krytyczne, 
"Ja-Rodzic" ujawnia się najczęściej w sytuacjach, gdy w trakcie interakcji jedna z osób stosuje wobec innych nakazy i dyrektywy, traktując ją jednocześnie paternalistycznie. W sytuacji, gdy partner interakcji przyjmuje rolę dziecka często osoba przyjmująca rolę rodzica stosuje pobłażanie, opiekunczość czy apodyktyczność. Jeżeli partner interakcji przyjmuje rolę dorosłego, wówczas rodzic stosuje porady, traktując swego partnera "poważniej". W przypadku, gdy w trakcie interakcji objawia się stan "Ja-Rodzic" u obu partnerów, mogą oni wymieniać krytyczne uwagi na temat otaczającej ich rzeczywistości, np. może być to plotkowanie na tematy polityczne.
Ja-Rodzic wykonuje wiele reakcji automatycznie, umożliwia skuteczne wypełnianie roli rodzica własnych dzieci, funkcjonowanie społeczne. 
Ja-Rodzic czasem jest różnicowany na "Rodzica Krytycznego" oraz "Rodzica Opiekuńczego", co dokładniej opisuje zestaw krytycznych bądź pełnych miłości bezkrytycznej treści zakodowanych w Ja. Obie postawy są przydatne w różnych sytuacjach, jednak częsta nadkrytyczność lub brak krytyczności są elementami analizy relacji interpersonalnych dorosłych osób w procesie terapii AT.
W psychoanalizie przybliżonym odpowiednikiem Rodzica jest "superego".

</doc>
<doc id="139786" url="https://pl.wikipedia.org/wiki?curid=139786" title="Wenecja (Ostrów Wielkopolski)">
Wenecja (Ostrów Wielkopolski)

 
Wenecja (łac. "Venetia", niem. "Venecia") – dzielnica Ostrowa Wielkopolskiego, położona w północnej jego części nad ciekiem Ołobok. Także nazwa osiedla administracyjnego (Osiedle II Wenecja) obejmującego całą północną część Ostrowa.
Historia.
Dawniej posiadający zaledwie kilku - kilkunastu stałych mieszkańców obszar w widłach Ołoboku i Krępianki, otoczony podmokłymi łąkami (stąd nazwa). Powstał tam w XIX wieku folwark z gospodą. Gospoda owa stała się wkrótce miejscem tajnych zbiórek członków ostrowskich organizacji narodowościowych. Tutaj, w 1908 roku, powstał pierwszy na terenach zaboru pruskiego, polski gimnazjalny klub sportowy "Venetia", założony przez wychowanków ostrowskiego Gimnazjum Męskiego (ob. "SKS Venetia"). Przyłączono ją do Ostrowa w roku 1934.
Osiedla.
Obecne administracyjne osiedle Wenecja obejmuje teren dawnej dzielnicy Wenecja zajęty przez nową zabudowę jednorodzinną oraz osady i osiedla z nią związane:
Szlaki turystyczne.
Przez Wenecję przebiegają szlaki turystyczne:
Ponadto, przez Piaski-Szczygliczkę znajdującą się w granicach adm. osiedla Wenecja przebiega szlak:

</doc>
<doc id="139788" url="https://pl.wikipedia.org/wiki?curid=139788" title="Prawo Curie">
Prawo Curie

Prawo Curie – podaje zależność molowej podatności magnetycznej substancji o właściwościach paramagnetycznych od temperatury:
gdzie:
Powyższa zależność ma charakter empiryczny. Została odkryta przez Pierre'a Curie (męża Marii Skłodowskiej-Curie) w 1895 roku.

</doc>
<doc id="139789" url="https://pl.wikipedia.org/wiki?curid=139789" title="Paramagnetyk">
Paramagnetyk



</doc>
<doc id="139790" url="https://pl.wikipedia.org/wiki?curid=139790" title="Kuźnia Wodna w Oliwie">
Kuźnia Wodna w Oliwie

Kuźnia Wodna w Oliwie – zabytek techniki w Gdańsku w postaci kuźni napędzanej kołem wodnym. 
Historia.
Warsztaty metalurgiczne funkcjonowały w tej okolicy już w XVI w. Najstarszym zachowanym dokumentem jest akt sprzedaży kuźni przez Jana Klinghamera w 1597 opatowi Zakonu Cystersów w Oliwie Dawidowi Konarskiemu. W latach 1628–1733 kuźnia należała do rodziny Remus, od roku 1830 do Daniela Mąglowskiego, zaś w latach 1918–1945 do Maxa Hansena. Pomimo stosunkowo dużych opłat na rzecz konwentu zakład stanowił bardzo dochodowe przedsięwzięcie, w którym aż do XX w. przetwarzano spore ilości żelaza. W połowie XVIII wieku dzierżawca kuźni zobowiązany był płacić 140 florenów i dostarczać około 485 kg żelaza rocznie. Jeszcze w 1830 zakład produkował prawie 200 ton różnych wyrobów metalowych.
W przeszłości tylko w takich miejscach, zwanych młotowniami, można było rozkuwać duże kawały metalu i wysyłać je do mniejszych kuźni.
W 1948 w kuźni zaprzestano bieżącej działalności, a pozostawiony swojemu losowi obiekt zaczął niszczeć. W 1957 kuźnię przejęło Muzeum Techniki w Warszawie; zabezpieczono ocalałe urządzenia i fragmenty budynków, opracowano koncepcję odbudowy, którą przeprowadzono w latach 1960–1963 oraz 1975–1976. Następnie w latach 1976–1978 przeprowadzono konserwację urządzeń i mechanizmów kuźni. 17 czerwca 1978 uroczyście udostępniono kuźnię do zwiedzania. W latach 1978–2016 był oddziałem Muzeum Techniki w Warszawie.
Kuźnia ucierpiała w wyniku powodzi, jaka miała miejsce 14–15 lipca 2016.
Kuźnia Wodna w Oliwie jest jedynym tego typu czynnym obiektem w Polsce.
Stan obecny.
Od 2017 Kuźnia jest w rękach miasta Gdańska. Po przejęciu przez nowego właściciela Kuźnia była zamknięta dla zwiedzających, a obecnie jest udostępniona dla zwiedzających.
Planowana jest regulacja biegu przepływającego potoku, a także wymiana dachu, remont ścian oraz instalacji elektrycznej.
Konstrukcja i wyposażenie.
Drewniany budynek kuźni składa się z dwu części przedzielonych Potokiem Oliwskim, nad którym posadowiono obiekt. Każda z części posiada piec grzewczy i młot napędzany odrębnym kołem wodnym o średnicy 4 m, z umieszczonymi na obwodzie 44 łopatkami. Są to koła nasiębierne osadzone na kwadratowych w przekroju (0,7 * 0,7 m) wałach dębowych o długości 8 m. Zastosowana dźwignia przy obrocie wału podnosi młot o ciężarze około 250 kg, który spada następnie z wysokości około 40 cm na kowadło.
Elementem wyposażenia są również nożyce mimośrodowe, poruszane małym kołem wodnym o średnicy 3,1 m, osadzonym na wale dębowym o średnicy 0,5 m i długości 4,7 m. Nożyce pozwalają na cięcie rozgrzanego żelaza o grubości 40 mm. Kuźnia znajduje się na turystycznym szlaku Kartuskim.
Sąsiedztwo.
W bezpośrednim sąsiedztwie kuźni znajduje się zabytkowy Dwór Ernsttal i zabytkowy Dwór Schwabego.

</doc>
<doc id="139792" url="https://pl.wikipedia.org/wiki?curid=139792" title="Bobrowniki (Tarnowskie Góry)">
Bobrowniki (Tarnowskie Góry)

Bobrowniki, Bobrowniki Śląskie (niem. "Bobrownik") – część miasta Tarnowskie Góry, wcześniej wieś.
W latach 1945–1954 siedziba gminy Bobrowniki, zaś w latach 1954–1972 – gromady Bobrowniki.
Układ przestrzenny.
Pod względem ruralistycznym Bobrowniki to średniowieczna wieś typu owalnicowego z zachowanym do dziś charakterystycznym założeniem placowym przy ul. Głównej i stojącą przy nim kaplicą z przełomu XVIII i XIX w. oraz ratuszem dawnej gminy (obecnie Poczta Polska i filia Miejskiej Biblioteki Publicznej w Tarnowskich Górach).
Do Bobrownik należały cztery kolonie:
Do Bobrownik zaliczano dawniej również folwarki Karłuszowiec i Segiet, które tworzyły obszar dworski.
Historia.
Zdaniem prof. Jana Drabiny pierwsza wzmianka o wsi służebnej biorącej swoją nazwę od bobrowników (osób dozorujących gony bobrowe) pochodzi z dokumentu wystawionego we Wrocławiu 1 września 1273 roku przez niejakiego Nikolausa, obywatela bytomskiego. Informuje on w nim o wyniku rokowań z opactwem premonstratensów wrocławskich, które dotyczyły "villa Bobrownik" i dziesięcin w tej wsi świadczonych. Z kolei według dr. hab. Marka Wrońskiego wieś została po raz pierwszy wymieniona 26 stycznia 1369 roku, w dwóch dokumentach traktujących o dokonaniu podziału zamku, miasta (Bytomia) i całej ziemi bytomskiej między księcia oleśnickiego Konrada II i księcia cieszyńskiego Przemysława I, natomiast wcześniejszy, średniowieczny zapis dotyczy Bobrownik położonych nad Brynicą.
Bobrowniki pierwotnie należały do parafii w Reptach. Miejscowość, dawniej odrębna gmina jednowioskowa oraz obszar dworski połączone w 1922 roku, została włączona w 1973 roku do Tarnowskich Gór. Z sąsiednimi Piekarami Rudnymi utworzyła w 1998 dzielnicę Tarnowskich Gór o nazwie Bobrowniki Śląskie-Piekary Rudne. Obie miejscowości funkcjonowały niegdyś jako oddzielne gminy – granicą była polna droga łącząca Bobrowniki z Lasowicami (obecnie ulice: Zwycięstwa, 23 Stycznia) oraz droga biegnąca z Tarnowskich Gór do Bytomia (ul. Józefa Korola).

</doc>
<doc id="139795" url="https://pl.wikipedia.org/wiki?curid=139795" title="Zegar kwarcowy">
Zegar kwarcowy

Zegar kwarcowy – zegar posiadający tarczę ze wskazówkami, w którym do odmierzania czasu wykorzystuje się drgający kryształ kwarcu nazywany rezonatorem kwarcowym. Drgania kryształu są zliczane przez układy cyfrowe, które sterują również silnikiem krokowym przemieszczającym wskazówki po tarczy zegara, co pozwala na pokazywanie przez niego aktualnego czasu. Rezonator kwarcowy wytwarza sygnał o precyzyjnie ustalonej częstotliwości, przez co zegary kwarcowe są co najmniej o rząd wielkości dokładniejsze od zegarów mechanicznych.
Rezonatory kwarcowe są również wykorzystywane do sterowania w zegarkach posiadających wyświetlacze np. LCD zamiast tarcz ze wskazówkami, lecz ich nie nazywa się kwarcowymi, lecz zegarkami cyfrowymi.
Zasada działania.
Działanie zegara kwarcowego opiera się na zjawisku piezoelektrycznym. Zasilany z baterii elektroniczny generator drgań ma w obwodzie sprzężenia zwrotnego kryształ kwarcu drgający z częstotliwością 215=32768 Hz. Drgania wytwarzają impulsy elektryczne, które przechodzą przez zespół dzielników częstotliwości. Każdy dzielnik zmniejsza częstotliwość o połowę, by w rezultacie – po piętnastu podziałach – otrzymać jeden impuls na sekundę (1 Hz). Po każdym z tych jednosekundowych impulsów układ cyfrowy zmienia wskazanie na wyświetlaczu (w przypadku zegarków elektronicznych) lub przesuwa wskazówkę sekundnika o 1/60 pełnego obrotu (w przypadku zegarków wskazówkowych). Impulsy są również wykorzystywane do obliczania setnych części sekundy (w stoperze) oraz do obliczania godziny i daty.
Historia.
Zegar kwarcowy został skonstruowany w 1927 przez urodzonego w Kanadzie Warrena Marrisona. Przez następne trzy dekady zegary kwarcowe były wykorzystywane jedynie w laboratoriach, co było spowodowane dużymi rozmiarami i konstrukcją podatną na uszkodzenia. W 1932 roku zegary kwarcowe były wystarczająco dokładne by zmierzyć niewielkie tygodniowe zmiany w tempie obrotu Ziemi.
Zegary kwarcowe stały się powszechnie dostępne w latach 70. XX wieku dzięki rozwojowi i obniżce cen półprzewodnikowych układów scalonych. W 1967 roku prototyp szwajcarski i Seiko zadebiutowały podczas dorocznych testów (prowadzonych od 1877 roku) w Neuchatel Observatory. W 1969 roku japońskie przedsiębiorstwo Seiko stworzyło pierwszy komercyjny kwarcowy zegarek na rękę o nazwie Astron. W 1970 roku zegarki zawierające mechanizm Beta 21 (powstały z prototypowego mechanizmu Beta 2) trafiły do sprzedaży i oferowane były przez 16 różnych szwajcarskich przedsiębiorców, wywołując zmiany na rynku zegarów i zegarków naręcznych określane jako kryzys kwarcowy.
Technologię kwarcową wykorzystuje się również w innych urządzeniach elektronicznych, takich jak np. telefony komórkowe, palmtopy, tablety, komputery czy smartwatche.

</doc>
<doc id="139796" url="https://pl.wikipedia.org/wiki?curid=139796" title="Podatność magnetyczna">
Podatność magnetyczna

Podatność magnetyczna – współczynnik proporcjonalności w równaniu określającym wielkość namagnesowania jako funkcję natężenia pola magnetycznego:
gdzie:
Podatność magnetyczna jest w systemie SI wielkością bezwymiarową.
W zależności od właściwości substancji jej podatność magnetyczna zmienia się dość zasadniczo. Gdy:
Pomimo obowiązującego układu jednostek SI, w literaturze przy zagadnieniach zajmujących się podatnością magnetyczną, nadal często stosuje się stary układ CGS. W rozpatrywanych zagadnieniach wygodne jest stosowanie pojęć podatności określonej ilości materii. Może to być:
gdzie:

</doc>
<doc id="139799" url="https://pl.wikipedia.org/wiki?curid=139799" title="Jaskrowce">
Jaskrowce

Jaskrowce ("Ranunculales" Dumort.) – rząd roślin okrytonasiennych. Stanowi grupę siostrzaną dla wszystkich pozostałych dwuliściennych właściwych. Przeważnie są to rośliny zielne, rzadziej drzewa i krzewy (w drewnie zawsze obecne są naczynia). Należy tu (według APweb) 7 rodzin zawierających 199 rodzajów z 4445 gatunkami. Centrum współczesnego zróżnicowania rzędu jest Azja Wschodnia – wszystkie rodziny tam występują, niektóre tylko tam (olszankowate i "Circaeasteraceae"), jaskrowate są kosmopolityczne, pozostałe spotykane są głównie na półkuli północnej, miesięcznikowate w strefie międzyzwrotnikowej.
Systematyka.
Relacje filogenetyczne między rodzinami w obrębie rzędu są dobrze poznane i stabilne od lat 90. XX wieku, potwierdzone w licznych analizach molekularnych w początkach XXI wieku. W kolejnych edycjach systemów APG (1998, 2003, 2009, 2016) nie zachodziły w klasyfikacji rzędu istotne zmiany. Najstarszą linią rozwojową w jego obrębie, siostrzaną dla wszystkich pozostałych rodzin są olszankowate "Eupteleaceae". Na podstawie analiz molekularnych datowano zróżnicowanie rodzin w obrębie tego rzędu na okres wcześniejszy niż 105 milionów lat temu i tylko rozdzielenie berberysowatych "Berberidaceae" i jaskrowatych "Ranunculaceae" nastąpić miało później, być może dopiero 90 milionów lat temu. Znaleziska skamieniałości roślin klasyfikowanych jako "Potomacapnos" (dymnicowe) datowanych na 120 milionów lat temu i "Leefructus" (jaskrowate) datowanych na 125,8–123 miliony lat temu wskazuje na bardzo szybką dywersyfikację w obrębie tego rzędu, która nastąpiła w ciągu ok. 5 milionów lat przed 123 milionami lat temu. Z Portugalii pochodzą datowane na apt skamieniałości "Teixeiraea lusitanica" o cechach typowych dla jaskrowców, prawdopodobnie z linii prowadzącej do miesięcznikowatych "Menispermaceae".
Rząd jest najstarszą linią rozwojową tj. kladem bazalnym dwuliściennych właściwych:

</doc>
<doc id="139801" url="https://pl.wikipedia.org/wiki?curid=139801" title="Kołatki">
Kołatki

Kołatki, to drewniane deseczki z przymocowanymi do nich młoteczkami. Stosowane podczas obchodów Triduum Paschalnego zamiast dzwonków ministranckich.
Klekocząc hałaśliwie kołatkami (klekotkami) młodzież obchodziła kiedyś wieś oznajmiając w Wielki Piątek nadejście żałoby.

</doc>
<doc id="139803" url="https://pl.wikipedia.org/wiki?curid=139803" title="Krzemiany wyspowe">
Krzemiany wyspowe

Krzemiany wyspowe – rodzaj krzemianów. 
Głównym motywem strukturalnym krzemianów jest czworościan z jednym atomem krzemu w centrum i czterema atomami tlenu na wierzchołkach. Czworościany mogą występować pojedynczo lub łączą się ze sobą, mając wspólny jeden lub więcej atomów tlenu. Krzemiany wyspowe należą do krzemianów o najprostszej budowie i zawierają izolowane, niepowiązane ze sobą czworościany krzemianowe. Ich ładunek ujemny neutralizowany jest przez kationy metali dwu- lub trójwartościowych. Połączenie czworościanów dokonuje się poprzez wiązania jonowe tlen - kation - tlen. Wzór ogólny krzemianów tej grupy: X3Y2(SiO4)3, gdzie X i Y są dwu- i trójwartościowymi kationami metali.
Minerały należące do tej grupy powstają w bardzo wysokiej temperaturze.
Do krzemianów wyspowych należą takie minerały, jak: oliwin = perydot, granat, cyrkon, sillimanit, andaluzyt, dysten = cyjanit, topaz, staurolit, willemit czy tytanit = sfen.

</doc>
<doc id="139804" url="https://pl.wikipedia.org/wiki?curid=139804" title="Pruślin">
Pruślin

 
Pruślin (niem. "Pruschlin") - dzielnica Ostrowa Wielkopolskiego znajdująca się we wschodniej jego części, w sąsiedztwie Lasu Bagatela. Także nazwa osiedla administracyjnego Ostrowa (Osiedle V Pruślin). Liczy około 4 tysięcy mieszkańców. 
Pruślin leży na stokach Wzgórz Wysockich. Jest to najwyżej położona część Ostrowa sięgająca 184 m n.p.m. Szczyt najwyższego wzniesienia to punkt widokowy na miasto. Znajduje się tam też wieża przekaźnikowa oraz elektrownia wiatrowa, a w niedalekim sąsiedztwie jedna z najnowocześniejszych w Europie rozdzielnia prądu z linii wysokiego napięcia.
Historia.
Wzmiankowany w 1401 roku jako wieś rycerska. W 1779 roku przyłączony do parafii ostrowskiej. Od tego czasu jego dzieje są bezpośrednio związane z historią miasta. W 1936 roku liczył według mapy Wojskowego Instytutu Geograficznego 105 domów. Podczas okupacji miasta Niemcy wprowadzili nazwę okupacyjną niem. "Preussendorf". Dawniej jeden z lokalnych ośrodków kultu św. Idziego. Pruślin przyłączono do Ostrowa w 1979 roku. Lata 90. XX wieku to okres intensywnej zabudowy domami jednorodzinnymi.
Komunikacja.
Linie autobusowe: 2, 6, 11, 18, 21, 27, B
Szlaki turystyczne.
Przez Pruślin przebiega szlak turystyczny:

</doc>
<doc id="139805" url="https://pl.wikipedia.org/wiki?curid=139805" title="Reagent">
Reagent

Reagent ("substancja reagująca") – każda substancja biorąca udział w reakcji chemicznej, a więc zarówno substrat, produkt przejściowy, jak i produkt (końcowy). Według definicji Międzynarodowej Unii Chemii Czystej i Stosowanej (IUPAC) terminem tym (, dawniej ) określa się jedynie substancję, która zużywa się w trakcie trwania reakcji chemicznej. Definicja ta nie obejmuje więc katalizatora i produktów reakcji. Jednocześnie „reagent” definiuje się czasem jako „odczynnik”, co jest zgodne z użyciem ang. terminu , np. odczynnik Czugajewa () czy odczynnik Nesslera ().

</doc>
<doc id="139806" url="https://pl.wikipedia.org/wiki?curid=139806" title="Progress (statek kosmiczny)">
Progress (statek kosmiczny)

Progress (ros. Прогресс - "postęp") — rosyjski bezzałogowy transportowy statek kosmiczny, zaprojektowany na bazie statku Sojuz. Obecnie pojazdy Progress służą do zaopatrywania Międzynarodowej Stacji Kosmicznej (ISS). Każdy z 3-4 wystrzeliwanych w ciągu roku pojazdów pozostaje zacumowany do stacji do czasu przybycia następnego – tuż przed startem następcy, kapsuła wypełniana jest odpadkami, odczepiana od stacji, sprowadzana z orbity i ulega kontrolowanemu zniszczeniu w górnej atmosferze.
Pojazdy Progress dostarczały zaopatrzenie do wszystkich stacji kosmicznych od czasu stacji Salut 6. Pojazdy powstały, gdyż uświadomiono sobie, że długoterminowy pobyt kosmonautów na orbicie będzie wymagał ilości zaopatrzenia, której nie byłby w stanie dostarczyć Sojuz. Kosmonauta potrzebował około 30 kilogramów zaopatrzenia dziennie, czyli 5,4 tony na pół roku pobytu na stacji.
Pojazd pozostaje w użyciu, jako statek dostawczy dla Międzynarodowej Stacji Kosmicznej. Wraz z uziemieniem floty amerykańskich wahadłowców w czasie przeprowadzania programu Return To Flight, przez pewien okres był jedynym pojazdem zdolnym do wynoszenia na stację znaczących ładunków.
Podobnie jak Sojuz, a w przeciwieństwie do większości pojazdów amerykańskich, Progress posiada automatyczny system dokowania ze stacją. System można wyłączyć i dokować ręcznie, jednak w większości wypadków pojazd dokuje autonomicznie.
Budowa.
Progress jest zbliżony kształtem i rozmiarami do Sojuza. Składa się z trzech modułów:
Oszczędności masy w stosunku do Sojuza wynikały z tego, iż Progress był z założenia pojazdem bezzałogowym i niezdolnym do powrotu z orbity. Nie potrzebował więc ciężkich systemów podtrzymywania życia, ani osłon termicznych. Pojazd nie musiał także dzielić się na osobne moduły. Po odłączeniu od stacji, pojazd odpala rakiety hamujące i spala się w atmosferze.
Wersje.
Progress (1978-1990).
Projekt pojazdu opracowało biuro TsKBEM (dziś RKK Energia). Prace nad pojazdem rozpoczęto w 1973 roku, pod oznaczeniem 11F615A15. Projekt ukończono w lutym 1974 roku, a pierwszy pojazd był gotowy do startu w listopadzie 1977 roku. Progress 1 wystrzelono 20 stycznia 1978 roku przy pomocy rakiety wynoszącej pojazdy Sojuz.
Pierwsza wersja pojazdu miała masę 7,02 t i zabierała 2,3 t ładunku - 30% masy startowej. Miał on tę samą średnicę, co Sojuz - 2,2 metra, ale był nieco dłuższy - 8 metrów. Lot automatycznego pojazdu trwał 3 dni, tyle samo, co Sojuza. Progress był w stanie pozostawać zacumowany do stacji przez jeden miesiąc.
Pierwsza wersja pojazdu pozostawała w służbie do maja 1990 roku.
Progress M.
Wersja 11F615A55 (1989-2009).
Ulepszona wersja pojazdu o nazwie Progress M (oznaczenie producenta: 7K-TGM) pierwszy lot odbyła w sierpniu 1989 roku. Pierwsze 43 loty były na stację Mir; potem używano transportowca do zaopatrywania Międzynarodowej Stacji Kosmicznej. Do sierpnia 2014 roku, statki wykonały 56 lotów do ISS.
Wersja Progress M została wyposażona w usprawnienia pochodzące z pojazdów Sojuz-T i Sojuz-TM. Była w stanie wykonywać loty automatyczne o czasie do 30 dni i wynosić o 100 kg ładunku więcej. Była także w stanie - po raz pierwszy - transportować niewielkie ładunki z powrotem na Ziemię, dzięki kapsule Raduga. Kapsuła była w stanie pomieścić ładunki o masie do 150 kg. Wersja ta była także pierwszą wyposażoną w panele słoneczne.
Wersja 11F615A60 (od 2008).
Kolejna modyfikacja pojazdu Progress, wyposażona w nowy cyfrowy komputer pokładowy TsVM-101 i system telemetrii MBITS po raz pierwszy została wystrzelona 26 listopada 2008 roku z kosmodromu Bajkonur.
Pojazd należy do tzw. serii 400 (oznaczenie GRAU: 11F615A60), a wszystkie wprowadzone w nim udoskonalenia wykorzystane zostały potem w produkcji pojazdu załogowego Sojuz-TMA-M. Występuje także pod oznaczeniem Progress M-M.
Progress M1 (2000-2004).
Progress M1 - kolejny wariant pojazdu, przystosowany do przewożenia większej ilości paliwa (a mniejszej całkowitej masy ładunku). Od pierwszego wystrzelenia w 2000 roku odbyło się 11 lotów tej wersji.
Progress MS (od 2015).
Progress MS ulepszona wersja pojazdu, którego pierwszy start odbył się 21 grudnia 2015 roku. Dokonano w nim następujących zmian:

</doc>
<doc id="139807" url="https://pl.wikipedia.org/wiki?curid=139807" title="Jan Rzepa">
Jan Rzepa

Jan Rzepa (ur. 14 czerwca 1899 w Ćmachowskich Hubach, zm. 23 marca 2005 we Wronkach) – porucznik Wojska Polskiego, najdłużej żyjący uczestnik powstania wielkopolskiego.
Życiorys.
W czasie I wojny światowej walczył w szeregach armii niemieckiej. Został ranny w bitwie pod Verdun. Podczas powstania wielkopolskiego brał udział w zdobyciu stacji kolejowej w Miałach koło Wronek. Po zwycięstwie powstania brał udział w wojnie polsko-bolszewickiej. Lata międzywojenne spędził w Pożarowie i Wartosławiu.
W 1939 brał udział w wojnie obronnej w szeregach Armii „Poznań”, trafił do obozu jenieckiego, spędził pewien czas na przymusowych robotach. Po 1945 mieszkał i pracował w Poznaniu, a od 1959 we Wronkach; był zatrudniony w przedsiębiorstwie gospodarki komunalnej.
W czerwcu 2001 został awansowany przez prezydenta Aleksandra Kwaśniewskiego do stopnia porucznika i obdarowany pamiątkową szablą oficerską. Wielokrotnie brał udział w obchodach jubileuszowych związanych z powstaniem wielkopolskim, m.in. w 2000 w uroczystościach nadania imienia powstańców Zespołowi Szkół Zawodowych nr 1 we Wronkach. Przez ostatnie pół roku życia był ostatnim znanym żyjącym uczestnikiem walk powstańczych.
Upamiętnienie.
25 marca 2005 "za wybitne zasługi dla niepodległości Rzeczypospolitej Polskiej, za działalność społeczną" został pośmiertnie odznaczony Krzyżem Oficerskim Orderu Odrodzenia Polski
Z dniem 24 kwietnia 2010 imię por. Jana Rzepy przyjął batalion dowodzenia 17 Brygady Zmechanizowanej w Międzyrzeczu.
Życie prywatne.
Miał czworo dzieci (z czego dwoje zmarło za jego życia). Doczekał się 18 wnuków, 35 prawnuków i 3 praprawnuków. Jego wnukiem jest polityk Jarosław Rzepa.

</doc>
<doc id="139809" url="https://pl.wikipedia.org/wiki?curid=139809" title="Ciepło molowe">
Ciepło molowe



</doc>
<doc id="139811" url="https://pl.wikipedia.org/wiki?curid=139811" title="Analiza transakcyjna">
Analiza transakcyjna

Analiza transakcyjna (AT) – stworzona przez Erica Berne’a psychologiczna koncepcja stosunków międzyludzkich, opierająca się na idei wyodrębnienia w Ja trzech współistniejących schematów zachowania i odczuwania przybierających formę: Ja – Dorosły, Ja – Dziecko oraz Ja – Rodzic.
Poziomy analizy.
Klasyfikacja.
Analiza transakcyjna obejmuje cztery poziomy analizy:
Analiza strukturalna.
Jest metodą analizy uczuć, myśli i zachowań opartą na koncepcji stanów Ja.
Analiza transakcyjna.
Część teorii Erica Berne’a stanowią różne typy transakcji, jakich dokonują ludzie pomiędzy sobą zarówno świadomie jak i nieświadomie na różnych poziomach: społecznych czy psychologicznym. Transakcją jest każde pojawienie się przynajmniej dwu rozpoznawalnych znaków. Transakcje, jak również komunikaty i nastawienie względem siebie osób, biorących udział w transakcjach mogą być różnego typu.
Wyróżnia się trzy typy transakcji:
Analiza gier.
Gra psychologiczna to powtarzający się zbiór transakcji pozornie racjonalnych, zawierających ukrytą motywację i przewidywalną korzyść, stanowiącą zakończenie gry i jej cel rzeczywisty. Celem prowadzenia gier jest przeżycie emocji (najczęściej negatywnych) wywodzących się ze skryptu. Kolejnym celem osiąganym w wyniku prowadzenia gier jest utrwalanie (potwierdzanie) skryptu życiowego, „znów to się przytrafiło – tak już mam, zawsze tak jest”.
Pozycje psychologiczne to systemy postaw życiowych, wynikających z przekonań na własny temat i na temat innych. W analizie transakcyjnej wyróżnia się cztery typy możliwych pozycji:
Analiza skryptu.
Skrypt to najszersze pojęcie AT, dotyczy ogólnego planu życiowego. Powstaje w stanie Ja-Dziecko i jest rozwijany w transakcji między rodzicami a dzieckiem. Gry stosowane najczęściej są częścią skryptu. Według Berne’a "podstawowym celem analizy transakcyjnej jest analiza skryptu, ponieważ skrypt decyduje o losie i tożsamości danej osoby". 
Skrypt określa częstotliwość występowania każdego z trzech stanów Ja.
Analizując skrypt życiowy bierze się pod uwagę:

</doc>
<doc id="139812" url="https://pl.wikipedia.org/wiki?curid=139812" title="Jacek Żakowski">
Jacek Żakowski

Jacek Wojciech Żakowski (ur. 17 sierpnia 1957 w Warszawie) – polski dziennikarz i publicysta.
W 1989 kierownik działu wyborczego „Gazety Wyborczej”, w latach 1989–1990 rzecznik prasowy Obywatelskiego Klubu Parlamentarnego, w latach 1991–1992 prezes Polskiej Agencji Informacyjnej, 1992-93 szef publicystyki i reportażu w "Życiu Warszawy". Od 1993 publicysta „Gazety Wyborczej”; komentator tygodnika „Polityka”; nauczyciel akademicki, od 1999 kierownik Katedry Dziennikarstwa Collegium Civitas w Warszawie.
Kariera zawodowa.
W 1981 ukończył studia na Wydziale Dziennikarstwa i Nauk Politycznych Uniwersytetu Warszawskiego. W 1982 odbył obowiązkową służbę wojskową w Szkole Podchorążych Rezerwy Wojsk Łączności w Zegrzu.
Pracę dziennikarza rozpoczął w tygodniku „Na Przełaj” (1980–1981), następnie działał w Biurze Informacji Prasowej NSZZ „Solidarność” (1981–1983). W kolejnych latach pisał do „Tygodnika Polskiego” (1983) i miesięcznika „Powściągliwość i Praca” (1984–1989). Był rzecznikiem prasowym Obywatelskiego Klubu Parlamentarnego (1989–1991), jednym z założycieli „Gazety Wyborczej” oraz pierwszym prezesem Polskiej Agencji Informacyjnej (1991–1992).
Jest publicystą i komentatorem tygodnika „Polityka”, publikuje komentarze w „Gazecie Wyborczej”. Był gospodarzem wielu programów publicystycznych w polskich stacjach telewizyjnych i radiowych takich jak: "Tok Szok", "Gość Radia Zet, "Rozmowy podsłuchiwane, "Summa zdarzeń według Jacka Żakowskiego" oraz "Tydzień Jacka Żakowskiego". Obecnie prowadzi piątkowe wydania "Poranka" w Tok FM"." Prowadził także programy "Rozmowa dnia", "Ex cathedra i REdAKCJA" na antenie Superstacji.
Życie prywatne.
Rozwiedziony. Wcześniej dwukrotnie żonaty. Z pierwszego związku ma syna Macieja (ur. 1983) i córkę Martę (ur. 1986). Z drugiego małżeństwa ma syna Stefana (ur. 2007).

</doc>
<doc id="139814" url="https://pl.wikipedia.org/wiki?curid=139814" title="Molowe ciepło właściwe">
Molowe ciepło właściwe



</doc>
<doc id="139815" url="https://pl.wikipedia.org/wiki?curid=139815" title="Molowa pojemność cieplna">
Molowa pojemność cieplna



</doc>
<doc id="139816" url="https://pl.wikipedia.org/wiki?curid=139816" title="Prawo Kirchhoffa (chemia fizyczna)">
Prawo Kirchhoffa (chemia fizyczna)

Prawo Kirchhoffa – prawo termodynamiczne określające zależność standardowej entalpii reakcji od temperatury (przy stałym ciśnieniu):
Zostało ono sformułowane przez Gustava Kirchhoffa.
Uproszczona postać prawa Kirchhoffa.
Przy założeniu, że pojemności cieplne reagentów (a zatem i ciepła molowe reagentów) nie zależą od temperatury, korzystając z definicji molowych pojemności cieplnych pod stałym ciśnieniem formula_5 prawo to można uprościć do postaci:
Założenie upraszczające sprawdza się, gdy różnica obu temperatur jest niewielka oraz gdy w danym zakresie temperatur nie występuje dla żadnego z reagentów przemiana fazowa.

</doc>
<doc id="139818" url="https://pl.wikipedia.org/wiki?curid=139818" title="Syndrom don Giovaniego">
Syndrom don Giovaniego



</doc>
<doc id="139822" url="https://pl.wikipedia.org/wiki?curid=139822" title="Piwoniowate">
Piwoniowate



</doc>
<doc id="139823" url="https://pl.wikipedia.org/wiki?curid=139823" title="Wielka Czerwona Plama">
Wielka Czerwona Plama

Wielka Czerwona Plama – ogromny stały antycyklon od co najmniej lat wiejący na Jowiszu, 22° na południe od równika. Burza jest na tyle duża, że można ją obserwować z Ziemi za pomocą amatorskich teleskopów. Jako pierwszy zobaczył ją brytyjski fizyk i wynalazca Robert Hooke w 1664 roku.
Pierwszych szczegółowych zdjęć Plamy i jej okolic dostarczyła sonda Voyager 1, która 5 marca 1979 roku zbliżyła się do Jowisza na odległość 280 000 km od szczytów chmur. Kolorowe fotografie umożliwiające dostrzeżenie szczegółów wielkości rzędu 160 km ukazały w pełnej krasie burzliwą atmosferę Jowisza.
Wielka Czerwona Plama ma zmienne wymiary 24-40 tysięcy na 12-14 tysięcy kilometrów. Obraca się w kierunku przeciwnym do ruchu wskazówek zegara, wykonując jeden obrót w ciągu około 6 dni. Jest chłodniejsza od otoczenia, a jej górne warstwy wystają 8 km ponad okoliczne chmury. Owal BA znajdujący się pod Plamą ma średnicę zbliżoną do średnicy Ziemi.
Potężne burze są dosyć często spotykane wśród gazowych olbrzymów. Jowisz posiada wiele białych i brązowych owali – nienazwanych, stosunkowo niewielkich sztormów. Białe owale zbudowane są ze względnie chłodnych chmur w górnych warstwach atmosfery, zaś brązowe owale są cieplejsze i położone nieco niżej. Mogą one trwać wiekami, bądź znikać już po kilku godzinach.
Nie wiadomo dokładnie, co nadaje Wielkiej Czerwonej Plamie charakterystyczną barwę, która czasami staje się pomarańczowa lub nawet biała. Hipotezy – wspierane eksperymentami laboratoryjnymi – wskazują, że może to być fosforowodór rozkładany na powierzchni przez promienie słoneczne, w wyniku czego powstaje czerwony fosfor, jednak nie ma co do tego pewności.
Wielka Czerwona Plama jest wyjątkowo stabilna, choć w ciągu ostatnich 100 lat zmniejszyła się o połowę. Nie jest pewne, czy są to zmiany cykliczne, czy też Plama powoli zanika. Za jej stałość i niespotykanie długi czas życia może odpowiadać kilka czynników, m.in. niczym niezakłócony dopływ ciepła z wnętrza planety. Symulacje komputerowe pokazują również, że Wielka Czerwona Plama pochłania otaczające ją mniejsze cyklony.

</doc>
<doc id="139825" url="https://pl.wikipedia.org/wiki?curid=139825" title="Międzynarodowy Układ Jednostek Miar">
Międzynarodowy Układ Jednostek Miar



</doc>
<doc id="139828" url="https://pl.wikipedia.org/wiki?curid=139828" title="Andrzej del Aqua">
Andrzej del Aqua



</doc>
<doc id="139829" url="https://pl.wikipedia.org/wiki?curid=139829" title="Adam Lipiński">
Adam Lipiński

Adam Józef Lipiński (ur. 11 września 1956 w Głubczycach) – polski polityk i ekonomista.
Poseł na Sejm I, IV, V, VI, VII, VIII i IX kadencji (1991–1993, 2001–2020), w latach 1999–2002 przewodniczący Porozumienia Centrum, w latach 2001–2020 wiceprezes Prawa i Sprawiedliwości, w latach 2005–2007 i 2015–2020 sekretarz stanu w Kancelarii Prezesa Rady Ministrów, w latach 2006–2007 szef gabinetu politycznego premiera Jarosława Kaczyńskiego, w latach 2016–2020 pełnomocnik rządu ds. społeczeństwa obywatelskiego oraz pełnomocnik rządu ds. równego traktowania, od 2020 wiceprezes Narodowego Banku Polskiego.
Życiorys.
Syn Eugeniusza i Anieli Lipińskich. Ukończył II Liceum Ogólnokształcące w Legnicy, następnie studia na Wydziale Gospodarki Narodowej Akademii Ekonomicznej we Wrocławiu. Pracował m.in. w Zakładach Odzieżowych „Hanka” w Legnicy. Działał we wrocławskich strukturach NSZZ „Solidarność” oraz w innych organizacjach opozycyjnych (Studenckim Komitecie Solidarności we Wrocławiu i jako rzecznik legnickiego Komitetu Samoobrony Społecznej). W okresie stanu wojennego ukrywał się, działał w opozycji do 1989. Był m.in. szefem poligrafii Regionalnego Komitetu Strajkowego we Wrocławiu, współtwórcą organizacji Ruch Społeczny Solidarność, redaktorem kilku wydawnictw książkowych i czasopism (Wydawnictwo Kret, miesięczniki „Konkret”, „Nowa Republika”).
W 1989 był jednym z założycieli stowarzyszenia Centrum Demokratyczne i członkiem Komitetu Obywatelskiego we Wrocławiu. Organizował struktury Porozumienia Centrum na Dolnym Śląsku, w latach 1991–1993 z ramienia tej partii zasiadał w Sejmie I kadencji. Od 1999 stał na czele PC. W 2001 należał do twórców Prawa i Sprawiedliwości, doprowadził do rozwiązania PC. Od powstania PiS do czasu objęcia stanowiska w NBP w 2020 nieprzerwanie pełnił funkcję wiceprezesa partii. Był redaktorem i wydawcą pisma „Nowe Państwo”.
Od 2001 i 2005 ponownie uzyskiwał mandat poselski. W IV kadencji był członkiem Komisji Skarbu i Komisji Mniejszości Narodowych i Etnicznych oraz wiceprzewodniczącym Komisji Nadzwyczajnej do rozpatrzenia projektu ustawy o działalności lobbingowej.4 listopada 2005 został powołany na stanowisko sekretarza stanu w Kancelarii Prezesa Rady Ministrów odpowiedzialnego za współpracę rządu z parlamentem. 14 lipca 2006 został szefem gabinetu politycznego premiera Jarosława Kaczyńskiego. Z obu stanowisk odwołano go 16 listopada 2007.
26 września 2006 w programie "Teraz my!" na antenie TVN wyemitowano nagranie rozmowy ministra z Renatą Beger, w której Adam Lipiński ustalał warunki przejścia posłanki Samoobrony do klubu parlamentarnego Prawa i Sprawiedliwości. W zamian za to Renata Beger chciała objąć stanowisko sekretarza stanu w Ministerstwie Rolnictwa, otrzymać pomoc prawną w rozwiązaniu jej spraw sądowych, stanowiska dla członków swojej rodziny oraz zabezpieczenie finansowe na pokrycie weksli wypełnianych przez posłów Samoobrony.
W przedterminowych wyborach parlamentarnych w 2007 Adam Lipiński po raz czwarty uzyskał mandat poselski, startując z 1. miejsca listy PiS w okręgu legnickim. Otrzymał 32 303 głosy, co dało mu pierwsze miejsce wśród kandydatów swojej partii i trzecie w całym okręgu. W wyborach do Sejmu w 2011 z powodzeniem ubiegał się o reelekcję, otrzymał tym razem 25 523 głosy. W 2015 został ponownie wybrany do Sejmu liczbą 26 199 głosów.
W listopadzie 2015 objął ponownie funkcję sekretarza stanu w KPRM. W październiku 2016 został powołany na pełnomocnika rządu ds. społeczeństwa obywatelskiego i pełnomocnika rządu ds. równego traktowania. W grudniu 2017 został też wiceprzewodniczącym Komitetu do spraw Pożytku Publicznego, a także współprzewodniczącym Rady Działalności Pożytku Publicznego. W latach 2016–2018 przewodniczył Międzyresortowemu Zespołowi do spraw Promocji Polski za granicą. W wyborach parlamentarnych w 2019 kolejny raz uzyskał poselską reelekcję, zdobywając 33 269 głosów. W marcu 2020 na stanowisku pełnomocnika rządu ds. równego traktowania zastąpiła go Anna Schmidt-Rodziewicz.
We wrześniu 2020 powołany na członka zarządu i wiceprezesa Narodowego Banku Polskiego na sześcioletnią kadencję od 4 listopada tegoż roku. W związku z tym tego samego dnia wygasł jego mandat poselski. Z kolei w październiku 2020 odszedł z administracji rządowej. Zrezygnował także z członkostwa w partii. W NBP objął nadzór nad Departamentem Edukacji i Wydawnictw.
Odznaczenia.
W 2016 został odznaczony Krzyżem Wolności i Solidarności oraz węgierskim Krzyżem Komandorskim Orderu Zasługi. W 2022 otrzymał Srebrną Odznakę Honorową Wrocławia.
Życie prywatne.
Adam Lipiński jest żonaty. Zbiera książki; ma księgozbiór liczący kilkanaście tysięcy woluminów.

</doc>
<doc id="139830" url="https://pl.wikipedia.org/wiki?curid=139830" title="Małgorzata Kożuchowska">
Małgorzata Kożuchowska

Małgorzata Dorota Kożuchowska (ur. 27 kwietnia 1971 we Wrocławiu) – polska aktorka filmowa i teatralna.
Uhonorowana Złotym i Brązowym Medalem „Zasłużony Kulturze Gloria Artis” oraz Krzyżem Kawalerskim Orderu Odrodzenia Polski.
Życiorys.
Jest najstarszą córką doktora nauk pedagogicznych Leszka Kożuchowskiego i nauczycielki Jadwigi Kożuchowskiej. Ma dwie siostry, Maję i Hannę. Wychowywała się w Toruniu.
W 1994 ukończyła Państwową Wyższą Szkołę Teatralną w Warszawie. Po zdobyciu dyplomu dołączyła do zespołu warszawskiego Teatru Dramatycznego, z którym związana była do 2005. Następnie do 2014 była aktorką Teatru Narodowego. Współpracowała też z warszawskimi teatrami: Na Woli, Komedia i IMKA, ponadto z Narodowym Centrum Kultury w Warszawie, Teatrem Polskim w Bielsku-Białej, Teatrem Polskiego Radia i Teatrem Telewizji Polskiej.
Popularność przyniosły jej role filmowe i telewizyjne w produkcjach, takich jak "Kiler" (1997), "Kiler-ów 2-óch" (1999), "M jak miłość" (2000–2011), "Zróbmy sobie wnuka" (2003), "Tylko miłość" (2007–2009), "Rodzinka.pl" (2011–2020), "Prawo Agaty" (2012–2015) czy "Druga szansa" (2016–2018). Zajmuje się także dubbingiem; użyczyła głosu Glorii w animacjach: "Madagaskar" (2005), "Madagaskar 2" (2008) i "Madagaskar 3" (2012), a także Białej Królowej w filmach: "Alicji w Krainie Czarów" (2010) i "Alicji po drugiej stronie lustra" (2016).
Prowadziła program TVP1 "My, Wy, Oni". Była ambasadorką marek kosmetycznych Kolastyna i Avon, a także wystąpiła w kampaniach reklamowych grupy ubezpieczeniowej Aviva, centrum handlowego Bonarka City Center i firmy biżuteryjnej Tous. W 2006 wydała muzyczny album studyjny pt. "W futrze", który nagrała z zespołem Futro. Od października 2007 jest ambasadorką, a od czerwca 2010 również członkinią Rady Programowej Fundacji Mam Marzenie. W 2011 otrzymała Medal Świętego Brata Alberta za wspieranie osób niepełnosprawnych. Od listopada 2012 publikowała w tygodniku „Sieci”. W latach 2018–2020 była wiceprezesem Związku Artystów Scen Polskich.
Życie prywatne.
30 sierpnia 2008 w Kościele Świętego Krzyża w Warszawie poślubiła dziennikarza Bartłomieja Wróblewskiego. Mają syna, Jana Franciszka (ur. 10 października 2014). Jest praktykującą katoliczką, czemu wielokrotnie dawała wyraz w wywiadach.

</doc>
<doc id="139831" url="https://pl.wikipedia.org/wiki?curid=139831" title="Milimetr słupa rtęci">
Milimetr słupa rtęci

Milimetr słupa rtęci (mmHg) – pozaukładowa jednostka miary ciśnienia równa 133,322387415 Pa. Uprzednio jednostka była zdefiniowana jako ciśnienie wywierane przez jeden milimetr słupa rtęci (o gęstości 13,5951 g/cm³, przy przyspieszeniu ziemskim 9,80665 m/s²), stąd jej nazwa.
Zbliżoną jednostką jest tor.

</doc>
<doc id="139833" url="https://pl.wikipedia.org/wiki?curid=139833" title="Glycine Soja">
Glycine Soja



</doc>
<doc id="139834" url="https://pl.wikipedia.org/wiki?curid=139834" title="Sekretarz generalny NATO">
Sekretarz generalny NATO

Sekretarz generalny NATO () – nominowany przez państwa członkowskie NATO przewodniczący Rady Północnoatlantyckiej (NAC), Rady planowania obronnego oraz Grupy Planowania Nuklearnego (NPG). Jest również tytularnym przewodniczącym wyższych komitetów NATO, Rady Partnerstwa Euroatlantyckiego oraz Grupy Współpracy Śródziemnomorskiej. Jest również współprzewodniczącym Komisji NATO-Ukraina.
Sekretarz generalny (wybierany na 4-letnią kadencję) jest odpowiedzialny za kierowanie i wspieranie opartego na konsultacjach procesu decyzyjnego Sojuszu. Może poddawać nowe tematy do dyskusji, uczestniczy aktywnie w podejmowaniu decyzji oraz wspiera rozwiązywanie konfliktów między państwami członkowskimi. Jest również głównym rzecznikiem NATO. W razie niemożności wykonywania swoich obowiązków jest on zastępowany przez swojego przedstawiciela ("Deputy Secretary General").

</doc>
<doc id="139835" url="https://pl.wikipedia.org/wiki?curid=139835" title="Korzenie">
Korzenie



</doc>
<doc id="139839" url="https://pl.wikipedia.org/wiki?curid=139839" title="Tulipanowa rewolucja">
Tulipanowa rewolucja

Tulipanowa rewolucja (zwana też "migdałową") – wydarzenia w Kirgistanie z marca 2005, które nastąpiły w wyniku protestu kirgiskiej opozycji, której liderzy, wywodzący się spośród odsuniętych w poprzednich latach współpracowników prezydenta Askara Akajewa, domagali się jego ustąpienia i unieważnienia wyborów parlamentarnych z 27 lutego i 13 marca. Skutkiem rewolucji było obalenie prezydenta Askara Akajewa, którego następcą został Kurmanbek Bakijew.
W źródłach pojawiają się dwa wyjaśnienia, tłumaczące pochodzenie nazwy protestów. Przyjmuje się, że nazwa protestów wzięła się od znaku graficznego ruchu młodzieżowego Birge (białego tulipana umieszczonego na czarnym tle) lub od kwitnących na wiosnę tulipanów.
Przyczyny.
Podobnie jak w innych państwach Azji Środkowej, dużą rolę w polityce Kirgistanu sprawowały klany występujące w społeczeństwie. Po rozpadzie Związku Radzieckiego władze prezydencką w Kirgistanie od 1990 roku sprawował Askar Akajew. Artykuł 43. Konstytucji mówi, że prezydent Kirgistanu jest wybierany na pięć lat i nie może sprawować więcej niż dwie kadencje z rzędu, zapis ten traktowano jednak swobodnie. Podczas pierwszych lat rządów Akajew próbował podtrzymywać system równowagi wpływów klanowych na działanie państwa. Kirgistan, postrzegany przez społeczność międzynarodową jako lider demokratyzacji w Azji Środkowej, otrzymywał wsparcie finansowe we wdrażaniu reform. Z czasem władze w kraju sprawowali przedstawiciele pochodzący z klanów północnych, wspierających rządy Akajewa, w wyniku czego zatrzymano proces demokratyzacji Kirgistanu. Powszechnymi problemami stały się: korupcja, nepotyzm i przywłaszczanie sobie sektorów gospodarki państwowej przez klany północne. Faworyzowanie północnych klanów miało negatywny wpływ na równowagę międzyplemienną, zapewniającą równowagę wewnętrzną państwa. Ponadto dużym problemem Kirgistanu stały się również duże nierówności społeczne.
Opozycja uaktywniła się w 1998 roku, po podpisaniu przez Biszkek umowy granicznej z Chińską Republiką Ludową. Władze nie ujawniały szczegółów umowy, gdyż ta zapewniała sporo ustępstw na rzecz Chin i mogła być źle oceniona przez społeczeństwo. Pod koniec 2001 roku opinia publiczna dotarła do części postanowień. Azimbek Beknazarow, opozycyjny deputowany Rady Najwyższej, po skrytykowaniu przekazania części terytorium Kirgistanu Chinom na podstawie zawartej umowy granicznej został aresztowany pod zarzutem nadużywania władzy, kiedy pracował w prokuraturze. W dniach 17–18 marca 2002 roku w Biszkeku odbyły się protesty społeczne. Demonstrujący domagali się dymisji Akajewa i uwolnienia Beknazarowa. Protest stłumiły siły prorządowe. W wyniku zajścia zginęło sześć osób.
Bezpośrednią przyczyną rewolucji były wyniki wyborów parlamentarnych z 27 lutego i 13 marca 2005 roku. Przed wyborami władza próbowała osłabić pozycję opozycji. W wyborach wystartowali przedstawiciele opcji prorządowej, opozycja antyakajewska (z Rozą Otunbajewą i Kurmanbekiem Bakijewem na czele) i kandydaci niezależni, reprezentujący głównie środowisko biznesowe. W pierwszej turze wyborów wzięło udział 60,85% wyborców. Najwięcej mandatów (31 na 75 w jednoizbowym parlamencie) uzyskała prorządowa partia "Alga, Kirgistan!" (pol. Naprzód, Kirgistan), kierowana przez córkę prezydenta, Bermet Akajewą. Obserwatorzy z OBWE i Parlamentu Europejskiego zgłaszali pewne naruszenia standardów wyborów demokratycznych, z kolei obserwatorzy z państw WNP uznali, że wybory były uczciwe i przejrzyste. Opozycja oskarżyła rząd o sfałszowanie wyników pierwszej tury. 4 marca w Dżalalabadzie doszło do pierwszej manifestacji.
Przebieg protestów.
W dniach 7–8 marca w Osz odbyły się manifestacje przeciwko wynikom wyborów. Na południu Kirgistanu protestujący zablokowali drogę łączącą Biszkek z Oszem. Zwolennicy opozycji zainicjowali marsz na Biszkek, który przerwano 13 marca po aresztowaniu lidera Kurmanbeka Bakijewa. Tego samego dnia odbyła się druga tura wyborów parlamentarnych, zakończonych sukcesem rodziny Akajewów. Wyniki przyczyniły się do eskalacji protestów. Opozycja oskarżyła Akajewa o ponowne sfałszowanie wyników wyborów i dyskwalifikację części kandydatów opozycyjnych.
Od 14 marca protesty odbyły się między innymi w Tałasie, Oszu, Özgönie i Dżalalabadzie. W Tałasie protestujący zajęli budynek administracyjny i wzięli gubernatora za zakładnika. W Dżalalabadzie zwolennicy opozycji zajęli ratusz i utworzyli tymczasową administrację. Na południu Kirgistanu dochodziło do okradania sklepów i budynków administracyjnych oraz brania jako zakładników urzędników i dziennikarzy. Biszkek pogrążył się w anarchii. 23 marca organizacje młodzieżowe Kel-kel i Birge zorganizowały protesty w centrum państwa. Organizacje te, na wzór ich odpowiedników z Gruzji i Ukrainy, walczyły z rządem poprzez budowanie świadomości społecznej i postaw obywatelskich przy rezygnacji z użycia siły.
W Kirgistanie rozpoczął się spór pomiędzy starym parlamentem (którego kadencja upłynęła 14 kwietnia), a nowym. 24 marca na nadzwyczajnym posiedzeniu Rada Najwyższa wybrała Bakijewa na tymczasowego Przewodniczącego Rady Najwyższej. 26 marca wyznaczono datę wyborów prezydenckich na czerwiec. 27 marca odbyła się pierwsza sesja nowej Rady Najwyższej. Przewodniczący Rady Najwyższej został Ömürbek Tekebajew. Akajew zrezygnował z urzędu 4 kwietnia. Datę wyborów prezydenckich przesunięto na 10 lipca.
Skutki rewolucji.
Wybory prezydenckie z lipca 2005 roku zakończyły się zwycięstwem Kurmanbeka Bakijewa w pierwszej turze. Bakijew nie zmienił mechanizmów plemiennych w polityce kirgiskiej. Pomimo deklarowania gotowości demokratyzacji Kirgistanu i walki z korupcją, nie podjął działań w tym kierunku. Pierwsze protesty przeciwko polityce Bakijewa wybuchły w 2006 roku. W marcu 2010 roku Bakijew zakazał działalności dwóm gazetom oraz nakazał kontrolę kanałów telewizyjnych powiązanych z opozycją. Ograniczenie swobód obywatelskich (w tym wolności słowa) i problemy gospodarcze Kirgistanu doprowadziły do rewolucji w kwietniu 2010 roku (tzw. dyniowej rewolucji), która doprowadziła do odsunięcia od władzy Bakijewa.
Ocena wydarzeń.
W przeciwieństwie do innych kolorowych rewolucji (gruzińskiej rewolucji róż z 2003 roku i ukraińskiej pomarańczowej rewolucji z 2004 roku), protesty w Kirgistanie nie miały na celu demokratyzacji państwa i ograniczały się wyłącznie do odsunięcia od władzy Akajewa. Ponadto w przeciwieństwie do wydarzeń w Gruzji i na Ukrainie dochodziło do aktów przemocy nie mających motywów politycznych. Opozycja nie podjęła się negocjacji z rządem, a zdobycie przez nią władzy było możliwe za sprawą użycia siły.
Stany Zjednoczone i Rosja nie angażowały się w wydarzenia. Waszyngton ograniczył swoją reakcję ze względu na znaczenie Kirgistanu dla prowadzonych operacji w Afganistanie, zaś Moskwa nie krytykowała działań opozycji kirgiskiej, gdyż ona także wspierała politykę prorosyjską.

</doc>
<doc id="139840" url="https://pl.wikipedia.org/wiki?curid=139840" title="Kaczeniec">
Kaczeniec

 

</doc>
<doc id="139842" url="https://pl.wikipedia.org/wiki?curid=139842" title="Jednostka gospodarki nieuspołecznionej">
Jednostka gospodarki nieuspołecznionej

Jednostka gospodarki nieuspołecznionej (w skrócie: jgn., także j.g.n.) – w okresie gospodarki centralnie sterowanej w PRL określenie jednostki gospodarczej, w której dominującą formą własności była własność prywatna, czyli w praktyce najczęściej indywidualni przedsiębiorcy prywatni oraz spółki z o.o., w których wspólnikami były osoby prywatne. Jednostki gospodarki nieuspołecznionej były ewenementem w krajach bloku wschodniego („demoludach”), w większości z nich (prócz Jugosławii, zresztą często do „demoludów” niezaliczanej) nawet tak koncesjonowana, jak w Polsce, forma kapitalizmu była bądź to zakazana, bądź szczątkowa.
Jednostki gospodarki nieuspołecznionej traktowane były – głównie z punktu widzenia prawa podatkowego, gospodarczego, bankowego, własności, a nawet karnego znacznie surowiej, niż „jednostki gospodarki uspołecznionej”. Przejawem tego traktowania – poza stronniczym traktowaniem jgn. w sądach, w sporach z państwowymi organami podatkowymi itp., było powszechne określanie przedsiębiorców prywatnych pogardliwym mianem „prywaciarzy”, badylarzy itp.
W drugiej połowie lat 80. XX w., w obliczu głębokiego kryzysu państwa, ówczesne władze łagodziły restrykcyjną politykę wobec jgn., dopuściły też rzadko dotąd spotykaną formę firm polonijnych, a następnie przedsiębiorstw z udziałem kapitału zagranicznego, różniących się od poprzednich tym, że kapitał zagraniczny nie musiał pochodzić od Polaków z zagranicy, tylko z dowolnego źródła zagranicznego.
Niektóre z firm powstałych na zasadach jgn., z mniejszym lub większym udziałem zagranicznego kapitału, wyrosły do poziomu poważnych przedsiębiorstw, jak np. firmy założone przez Henryka Stokłosę lub ojca Jana Kulczyka, albo Inter-Fragrances przez Ignacego Soszyńskiego (dziś prowadzona przez jego wnuka Filipa Pawluśkiewicza) lub Agora S.A., pierwotnie trzyosobowa spółka z o.o.
Terminy "jednostki gospodarki uspołecznionej" i "jednostki gospodarki nieuspołecznionej" zostały zastąpione terminem podmiot gospodarczy wprowadzonym w ustawie z 23 grudnia 1988 r. o działalności gospodarczej (Ustawa Wilczka ()).

</doc>
<doc id="139844" url="https://pl.wikipedia.org/wiki?curid=139844" title="Kaczyniec">
Kaczyniec

Kaczyniec – ("dawniej także Kaczeniec") wieś w Polsce położona w województwie wielkopolskim, w powiecie kolskim, w gminie Koło.
W latach 1975–1998 miejscowość administracyjnie należała do województwa konińskiego.
W miejscowości źródła swe ma rzeka Warcica.
Informacje ogólne.
Miejscowość leży 10 km na północ od Koła, przy drodze lokalnej z Sokołowa do
Dębów Szlacheckich.
Historia.
Wieś jest wymieniona w Słowniku geograficznym Królestwa Polskiego z roku 1882, wówczas jako kolonia w ówczesnej gminie Czołowo, należąca do dóbr Wrząca.

</doc>
<doc id="139848" url="https://pl.wikipedia.org/wiki?curid=139848" title="Stare Kamienice">
Stare Kamienice

 
Stare Kamienice ("Kamienice Stare", niem. "Alt Kamienitz", "Alt Kamienice", w latach II wojny światowej "Alt Steinitz") – dzielnica Ostrowa Wielkopolskiego położona w jego południowej części. Liczy ok. 1 tysiąca mieszkańców. Także nazwa osiedla administracyjnego Ostrowa (Osiedle VI Stare Kamienice).
Historia.
Znane od 1394 r. Później wzmiankowane były także jako Kamienica, Kamieniec, Kamieniczka. W 1434 r. przyłączono wieś do nowo utworzonej parafii ostrowskiej. Od 1580 r. dzieje Kamienic bezpośrednio związane są z Ostrowem – nastąpiło wtedy połączenie dóbr przez wspólnego właściciela – rodzinę Kiełczewskich. Od lat 20. XIX wieku do 1834 r. istniały tu folwark oraz karczma, przeniesione później pod Wtórek (dzisiejsze Nowe Kamienice). W 1934 r. wieś przyłączono do Ostrowa.
Osiedla.
Współczesne Stare Kamienice cechuje luźna, jednorodzinna zabudowa przeplatana sadami oraz ogrodami. Uzupełnieniem jest szereg drobnych zakładów produkcyjnych, usługowych i handlowych. Zachowały się tu także pozostałości zespołu dworskiego Stare Kamienice usytuowanego w rozwidleniu dróg do Wysocka Wielkiego i Małego.
Administracyjne osiedle obejmuje też teren Fabryki Wagon, wschodnią część Borku Zębcowskiego oraz tzw. Nowy Zębców – kolonię dawnych domków pracowników Fabryki rozciągniętą wzdłuż drogi wrocławskiej. 
Na terenie Starych Kamienic, w sąsiedztwie Fabryki Wagon znajdują się dwa pomniki: popiersie hutnika przed Kuźnią Wagon oraz pomnik-ściana pamięci, ku czci powstańców wielkopolskich.
Północno-zachodnia część osiedla (m.in. tereny Fabryki Wagon) jest przewidziana jako miejsce lokalizacji przemysłu. Część północna (okolice ul. Klasztornej) będzie w pierwszej kolejności zajmowana przez zabudowę wielorodzinną (rozbudowa w kierunku południowym os. Jana Pawła II). Pozostałe tereny zarezerwowano dla zabudowy niskiej, jednorodzinnej.
Szlaki turystyczne.
Przez Stare Kamienice przebiegają szlaki turystyczne:

</doc>
<doc id="139849" url="https://pl.wikipedia.org/wiki?curid=139849" title="Gra telewizyjna">
Gra telewizyjna



</doc>
<doc id="139854" url="https://pl.wikipedia.org/wiki?curid=139854" title="Kuru">
Kuru

Kuru, popularnie „śmiejąca się śmierć” (, ; nazwa od czasownika „drżeć” w języku plemienia Fore: "kuria", "guria") – zawsze śmiertelna, nieuleczalna choroba zakaźna wywoływana przez priony, dotycząca tkanki nerwowej, będąca zarazem pierwszą opisaną zakaźną encefalopatią gąbczastą u ludzi. Wykryto ją po raz pierwszy u człowieka, lecz w 1966 roku przeniesiona została na szympansy.
Epidemiologia.
Epidemiologiczne badania kuru utrudniało występowanie choroby na bardzo niedużym i trudno dostępnym obszarze oraz fakt, że charakteryzuje się ona bardzo długim okresem inkubacji po zakażeniu długo nieznanym patogenem. Za jego odkrycie Nagrodę Nobla otrzymali Daniel Carleton Gajdusek (1976) i Stanley Prusiner (1997).
W przypadku kuru cząsteczki zakaźne – priony – powstają wskutek zmiany konformacji cząsteczek białek występujących powszechnie w każdym organizmie i całkowicie niegroźnych (zob. struktura pierwszorzędowa, drugorzędowa i trzeciorzędowa białka). Dopiero po zmianie naturalnej konformacji stają się patogenami. Do zakażenia prionami dochodziło u obrzędowo praktykujących kanibalizm członków plemienia Fore, zamieszkującego Góry Wschodnie Papui-Nowej Gwinei. Stwierdzono, że do infekcji dochodziło w czasie spożywania mózgu zmarłego chorego członka rodziny (cząsteczki białka o nieprawidłowej strukturze nie zmieniają się w czasie gotowania). Tę część rytualnego posiłku spożywały przede wszystkim kobiety, dzielące się nim z dziećmi. . Pierwsze objawy choroby pojawiały się po około 20 latach inkubacji (D.C. Gajdusek wprowadził termin „powolne wirusy”, ang. ). Nie wykazano transmisji wertykalnej (przez łożysko) choroby oraz przenikania czynnika etiologicznego z mlekiem matki.
Zapadalność na "kuru" w latach 50. w obszarze endemicznym wynosiła 1 na 100 mieszkańców. W latach 1987–1995 odnotowano 66 zgonów z powodu "kuru". Były to osoby, na które priony zostały przeniesione w latach 50. i 60. Wśród nich 17 stanowili mężczyźni, a 49 kobiety. Liczba zgonów w ciągu roku wahała się między 3 a 12. Średnia wieku, w którym dochodziło do zgonu, wynosiła 49 lat. Liczba ta jest zdecydowanie mniejsza niż w latach 50. i 60., lecz w okresie tym nie prowadzono dokładnych badań w tym kierunku.
Patomorfologia.
Makroskopowo niektóre mózgi podczas autopsji były obrzęknięte, a opony mózgowe przekrwione.
Mikroskopowo zmiany dotyczyły głównie móżdżku, jąder mostu, wzgórza i rdzenia kręgowego. Głębsze warstwy kory są bardziej zmienione niż powierzchowne, neurony są obkurczone i hiperchromatyczne lub blade z rozproszoną substancją Nissla. W prążkowiu niektóre neurony miały daleko posuniętą wakuolizację („wygryzione przez mole”).
W móżdżku w warstwie komórek Purkinjego znajdowano struktury „torpedy” i „pustych koszyków”. Najbardziej zmienione chorobowo płaty to robak i płat kłaczkowo-grudkowy.
Najbardziej zmienione w rdzeniu przedłużonym były jądra przedsionkowe i jądro klinowate oraz drogi korowo-rdzeniowe i rdzeniowo-móżdżkowe.
Plaki kuru najczęściej znajdowano w warstwie ziarnistej móżdżku, jądrach podstawy, wzgórzu i korze mózgu. Złogi występują w okolicy synaps i okołoneuronalnie (w największym stopniu "substantia gelatinosa" rdzenia). Zmiany gąbczaste występowały w warstwach III–V kory zakrętu obręczy, płatach potylicznych, korze węchowej, wyspie i zakręcie hipokampa, pokrywie, jądrze ogoniastym, móżdżku oraz rdzeniu przedłużonym.
Objawy i przebieg.
W przebiegu "kuru" pojawia się zawsze ataksja móżdżkowa, która stopniowo postępuje, doprowadzając do śmierci. W przeciwieństwie do innych encefalopatii wywoływanych przez priony, w jej przebiegu prawie nigdy nie występuje otępienie, a o ile się pojawia, to dopiero w fazie terminalnej.
Przebieg choroby można podzielić na cztery fazy:
W przebiegu choroby pojawiają się także prymitywne odruchy, np. ssania, gryzienia, chwytania. Charakterystyczne są zmiany nastrojów: od depresji do euforii, a także przymusowy płacz bądź śmiech (stąd dziennikarskie określenie choroby, śmiejąca się śmierć).
Historia.
Setki plemion wyżynnych części obecnej Papui-Nowej Gwinei i Irianu Zachodniego posługujących się odrębnymi, często zupełnie niespokrewnionymi językami żyło bez kontaktu ze światem zewnętrznym do początku XX wieku, pozostając na poziomie kultury epoki kamiennej. W wyniku długotrwałych ofiarnych badań, prowadzonych m.in. przez D.C. Gajduska wśród członków plemienia Fore, wykazano w sposób przekonujący, że "kuru" przenosi się w czasie kanibalistycznych uczt. Spożywanie mózgu zmarłych było pewnym wyróżnieniem dostępnym najbliższej rodzinie, głównie kobietom i dzieciom. Uważano też, że mięso zmarłych na kuru jest chudsze i przez to lepsze w smaku.
Wystarczył więc jeden ośrodek, gdzie priony, w wyniku transferu międzygatunkowego, przeniosły się na ludzi, by wskutek przestrzegania odwiecznych obyczajów rozprzestrzenić się na inne plemiona – wśród kanibali powstała epidemia, z powodu której umierało czasem 90% mieszkańców osad. Niektóre plemiona prawdopodobnie wymarły kompletnie, zanim nastąpił kontakt z białymi.
W latach pięćdziesiątych kanibalizm został zabroniony urzędowo (choć pokątnie uprawiano ten obyczaj jeszcze wiele lat), i częstość zachorowań stopniowo obniżała się.
Leczenie.
Obecnie nie jest znane leczenie przyczynowe, podobnie jak w innych chorobach prionowych.

</doc>
<doc id="139855" url="https://pl.wikipedia.org/wiki?curid=139855" title="Gry telewizyjne">
Gry telewizyjne



</doc>
<doc id="139856" url="https://pl.wikipedia.org/wiki?curid=139856" title="Berberysowate">
Berberysowate

Berberysowate ("Berberidaceae" ) – rodzina roślin okrytonasiennych. W szerokim ujęciu (APG IV z 2016, APweb) zaliczanych jest tu 14 rodzajów z 701 gatunkami. Są to rośliny zielne i krzewy wyróżniające się zwykle żółtym zabarwieniem tkanek wtórnych (zwłaszcza w korzeniach). Kwiaty są najczęściej trzykrotne. Pod względem filogenetycznym są siostrzane jaskrowatym. Występują na półkuli północnej w strefie klimatu umiarkowanego i na obszarach górskich w strefie subtropikalnej. Owoce berberysu i mahonii są jadalne. Oba te rodzaje, podobnie jak i epimedium, są często uprawiane jako rośliny ozdobne. Liczne gatunki wykorzystywane są w ziołolecznictwie.
Systematyka.
W systemie APG IV rodzina berberysowatych zaliczona jest do rzędu jaskrowców ("Ranunculales"), kladu dwuliściennych właściwych (eudicots). Berberysowate są grupą siostrzaną dla rodziny jaskrowatych.
W obrębie rodziny wyróżnia się kilka linii rozwojowych w randze podrodzin, w niektórych systemach (np. w systemie Reveala z lat 1994–1999) podnoszone do rangi rodzin (wówczas wszystkie opisane tu rośliny razem włączane są do rzędu berberysowców "Berberidales" Dumort.).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Ranunculopsida" Brongn., podklasa jaskrowe Takht. ex Reveal, nadrząd "Ranunculanae" Takht. ex Reveal, rząd berberysowce Dumort., rodzina berberysowate ("Berberidaceae" Juss.).
W systemie Armena Tachtadżiana zarówno z 1997, jak i z 2009, rodzina berberysowatych jest wąsko ujmowana – obejmuje tylko rodzaje mahonia "Mahonia" i berberys "Berberis". Pozostałe rodzaje zaliczane do niej w systemach APG tworzą osobne rodziny: "Nandinaceae" (monotypowa z rodzajem nandina), "Ranzaniaceae" (także tylko z jednym rodzajem – "Ranzania"), "Podophyllaceae" dzielone na podrodziny "Leonticoideae", "Epimedioideae" i "Podophylloideae". Wszystkie te taksony łączone są w rząd berberysowców "Berberidales".

</doc>
<doc id="139857" url="https://pl.wikipedia.org/wiki?curid=139857" title="Tony Hawk’s Pro Skater 4">
Tony Hawk’s Pro Skater 4

Tony Hawk’s Pro Skater 4 – czwarta gra komputerowa wydana w serii "Tony Hawk’s". Producentem gry jest firma Neversoft, a wydawcą Activision. Gra wydana została w roku 2002 na platformy: GameCube, PlayStation 2, PlayStation i Xbox, a w roku 2003 na PC-ty.
Soundtrack.
Polska wersja językowa zawierała dodatkowe utwory muzyczne.

</doc>
<doc id="139858" url="https://pl.wikipedia.org/wiki?curid=139858" title="Cerro Torre">
Cerro Torre

Cerro Torre – iglica skalna w Parku Narodowym Los Glaciares w Patagonii o wysokości 3133 m n.p.m. Jest najwyższym z czterech szczytów w grupie, w skład której wchodzą jeszcze: Torre Egger, Punta Herron oraz Cerro Standhard. Ze względu na zmienność pogody oraz budowę (ściana zachodnia ma wysokość 2000 metrów) uznawana jest za jedną z najtrudniejszych technicznie gór świata.
Pierwszego wejścia na górę w 1959 dokonali Cesare Maestri i austriacki przewodnik Toni Egger, który zginął w czasie wspinaczki. Maestri twierdził, że jego partner zginął w czasie zejścia, ale z czasem wejście obu alpinistów zaczęto kwestionować. Maestri w odpowiedzi w 1970 roku wrócił na Cerro Torre z linami i sprężarką, za pomocą której na południowo-wschodniej ścianie góry przymocował 400 haków i śrub pomocnych przy wspinaczce. Maestri został ostro skrytykowany za wkręcenie haków, a wytyczona przez niego trasa została nazwana złośliwie Drogą Sprężarkową ("Compressor Route"). Wśród krytyków znalazł się m.in. Reinhold Messner.
Pierwszego polskiego wejścia dokonał w styczniu 1989 r. zespół Marek Olczyk i Krzysztof Dziubek. Następnego dokonał 30 stycznia 1996 roku, zespół w składzie Jacek Fluder i Stanisław Piecuch w ramach centralnej wyprawy Polskiego Związku Alpinizmu kierowanej przez Zbigniewa Krośkiewicza. Jej celem było poprowadzenie nowej drogi wschodnią ścianą, lecz wspinaczkę na niej po pokonaniu 600 m przerwano ze względu na ogromne zagrożenie spadającymi kawałkami lodu z czapy szczytowej. Dlatego też zdecydowano się na zdobycie szczytu drogą Maestriego. 
Do historii zdobywania Cerro Torre nawiązuje nakręcony w autentycznej scenerii film Wernera Herzoga "Krzyk kamienia" z roku 1991.
W styczniu 2012 roku dwaj Amerykanie Hayden Kennedy i Jason Kruk usunęli nity z Compressor Route, za co zostali zatrzymani przez argentyńską policję w El Chaltén. Podobnie jak wbicie haków, także ich zdjęcie spotkało się z krytyką części środowiska alpinistycznego, która uznała to działanie za niszczenie historii alpinizmu.

</doc>
<doc id="139861" url="https://pl.wikipedia.org/wiki?curid=139861" title="Indukcja elektromagnetyczna">
Indukcja elektromagnetyczna

Indukcja elektromagnetyczna – zjawisko powstawania siły elektromotorycznej w przewodniku na skutek zmian strumienia pola magnetycznego. Zmiana ta może być spowodowana zmianami pola magnetycznego lub względnym ruchem przewodnika i źródła pola magnetycznego. Zjawisko to zostało odkryte w 1831 roku przez angielskiego fizyka Michaela Faradaya.
Zjawisko indukcji opisuje prawo indukcji elektromagnetycznej Faradaya:
gdzie:
Zmiana strumienia pola magnetycznego może wynikać z ruchu przewodnika lub źródła pola magnetycznego. Jeśli jest to ruch obrotowy, to wygenerowana w ten sposób SEM nazywana jest "siłą elektromotoryczną rotacji". SEM wytworzona przez nieruchome przewodniki w wyniku zmian indukcji magnetycznej (wywołaną zazwyczaj zmianą natężenia prądu) nazywa się "siłą elektromotoryczną transformacji".
Prawo Faradaya stało się jednym z równań Maxwella.
Indukcja elektromagnetyczna jest obecnie podstawową metodą wytwarzania prądu elektrycznego oraz podstawą działania wielu urządzeń elektrycznych np. prądnic, alternatorów, generatorów w elektrowniach, transformatorów, pieców indukcyjnych, silników indukcyjnych i mierników indukcyjnych, cewek, głowic elektromagnetycznych.
Do określania kierunku indukowanego prądu, wskutek indukcji elektromagnetycznej, używana jest reguła Lenza, zwana regułą przekory, która brzmi: "Siła elektromotoryczna indukcji ma taki zwrot, że przeciwdziała przyczynie, która doprowadziła do jej powstania".

</doc>
<doc id="139862" url="https://pl.wikipedia.org/wiki?curid=139862" title="GeForce">
GeForce

GeForce (od ) – marka procesorów graficznych sygnowanych przez firmę NVIDIA. Pierwsze produkty GeForce były przeznaczone dla wąskiej grupy społeczności graczy, lecz później firma rozszerzyła ofertę by zająć wszystkie poziomy rynku kart graficznych. Wydanych zostało siedemnaście generacji układów GeForce poczynając od GeForce 256 a kończąc na najnowszych układach z serii 40.
Nazewnictwo.
Nazwa GeForce została wybrana w drodze konkursu ogłoszonego przez firmę NVIDIA.
Schemat nazewnictwa układów GeForce zmieniał się w czasie. Produkty były pozycjonowane poprzez oznaczenia w postaci liczby i postfiksu. Od piątej generacji układów, czyli GeForce FX, głównym kryterium określającym wydajność karty jest oznaczenie liczbowe. Układy zaczynające się od 1xx, 2xx, 3xx, 4xx oraz 5xx są przeznaczone na rynek ekonomiczny; pierwsze cyfry 6xx oraz 7xx informują, że produkt jest przeznaczony na rynek masowy; zaś cyfry 8xx i 9xx pozycjonują produkt jako najbardziej wydajny.
Wcześniej firma stosowała oznaczenia w postaci postfiksów. GTS, Ultra oraz Pro w przypadku układów GeForce 2 oznaczające modele wysoko wydajne lub przeznaczone na rynek masowy. MX w przypadku układów GeForce 2 oraz GeForce 4 dla układów na rynek ekonomiczny. Ti występujące też z oznaczeniem liczbowym, w przypadku GeForce 2, GeForce 3 oraz GeForce 4. Ponadto seria GeForce 3 występowała w późniejszym okresie produkcji jako GeForce 3 Titanium w wersji Ti 200 (wolniejszej) i Ti 500 (szybszej).
Modele.
GeForce 256.
Wydany w sierpniu 1999. Luksusowy GeForce 256 znany także jako po prostu GeForce był najbardziej wydajną kartą graficzną w tym czasie. Był to pierwszy chip obsługujący T&amp;L, chociaż gry obsługujące ową technologię pojawiły się dopiero później. Pierwsze karty GeForce 256 były wyposażone w pamięć SDRAM, lecz późniejsze posiadają pamięć DDR.
GeForce 2.
Wydany w kwietniu 2000. Pierwszy GeForce 2 (GTS) był wysoko wydajnym chipem graficznym. Dublując szybkość swojego poprzednika, GTS został liderem wydajnościowym ponad produktami konkurencji – Radeona ATI oraz Voodoo 5 5500. Później, NVIDIA wydała wersję ekonomiczną karty – GeForce 2 MX. Wersja MX karty miała zablokowane dwa potoki renderujące względem dostępnych czterech w standardowej wersji GTS. Dostępne w kilku wersjach, MX został jedną z najlepiej sprzedających się kart graficznych. Szybsze wersje GeForce-a 2 były również wydane, pod nazwą Pro i Ultra.
GeForce 3.
Wydany w lutym 2001. Karta wprowadzała obsługę DirectX 8.0 i miała dobrą wydajność i obsługę shaderów. Procesor graficzny pochodzi od GeForce2 Ultra ze względu na wyższe taktowanie rdzenia GF2 Ultra. Jednakże wyprzedza on wydajnością GF2 Ultra na wyższych rozdzielczościach oraz przy włączonym antyaliasingu. Technologia wyprodukowana dla GF3 została z czasem wykorzystana w konsoli Xbox Microsoftu. Pierwotna wersja karty została potem zmodyfikowana na wersję Ti 200 oraz szybszą – Ti 500.
GeForce 4.
Wydany w lutym 2002. Wydajna GeForce4 Ti była dużym skokiem wydajnościowym w stosunku do GF3. Z czasem nowy członek rodziny – GeForce4 MX – wzbudził kontrowersje ze względu na znacznie mniejszą wydajność. Komentatorzy krytykowali nazwę produktu, dlatego że układom GeForce 4 MX pod względem budowy bliżej było do "podkręconego" GeForce 2. Karta sprzedała się w ogromnej liczbie egzemplarzy, głównie ze względu na etykietkę "GeForce 4". Jednak karta uznawana była także jako ekonomiczna wersja karty do grania, pomimo braku technologii shaderów.
GeForce FX.
Wydany w listopadzie 2002. Karty FX nie miały dobrego startu ze względu na problemy z produkcją. Były także obiektem kontrowersji, kiedy odkryto, że NVIDIA „zoptymalizowała” sterowniki pod 3DMarka 2003, popularnego benchmarka używanego do porównywania kart graficznych. Firma nalegała żeby media używały „oficjalnych” sterowników. Programiści tak napisali sterowniki aby forsowały 3D Marka, dając lepszy wynik. Dzięki temu firma mogła pokazać wyższość ich chipsetu nad tym z serii Radeona 9x00 firmy ATI. Wskutek tego wiele stron pominęło test 3D Marka 2003 dla kart FX, ze względu na małą wiarygodność.
Chipy te obsługują DirectX 9.0. Mimo tego, w operacjach DX 9 okazuje się bardzo wolny. Występują też problemy z jakością obrazu – optymalizacje sterowników poczynione przez NVIDIA mające na celu zwiększenie wydajności sprawiają, że cierpi jakość antyaliasingu oraz filtrowania anizotropowego (chociaż w tym drugim przypadku nie jest jeszcze tak źle). Architektura potoków zdefiniowana jako 4x2 w przypadku najszybszych wersji, m.in. GF FX 5800/5900/5950U, a nie jak NVIDIA wcześniej informowała, 8x1 – przez co układy mają niższe osiągi od kart konkurencji (patrz Radeon 9700/9800 Pro) i znacznie niższe od układów szóstej generacji (np. GF 6800 GT/Ultra).
Karta FX posiadają następujące wyjścia:
Karty obsługują rozdzielczości od 320x200 do 2048x1536. Maksymalna częstotliwość odświeżania monitora do 240 Hz.
GeForce 6.
Wydany w kwietniu 2004. Obsługuje Vertex Shader 3.0 oraz Pixel Shader 3.0. W stosunku do swojego poprzednika poprawiono wydajność shaderów oraz wprowadzono możliwość pracy w trybie SLI. Ponadto obsługuje technologię HDR, posiada 16-krotne filtrowanie anizotropowe. Na rodzinę GeForce 6 składają się układy o nazwach kodowych NV 40, NV41, NV42, NV43, NV44 oraz NV44a.
GeForce 7.
Wydany w czerwcu 2005 roku. Nie jest on dużym postępem architektonicznym w stosunku do poprzednika, jest to tylko lekko udoskonalony GF 6. GF 7 oferuje nowe tryby przeźroczystości (TSAA i TMAA), polepszoną szybkość renderowania oraz zmniejszoną ilością używanej energii. Początkowo w czerwcu 2005 r. zostały wydane tylko 3 wersje:
Na przełomie 2005 i 2006 roku wprowadzono też 7300. W czerwcu 2006 roku wprowadzono Geforce 7900 GTX 512 MB oraz technologie łączenia 4 układów graficznych (Quad-SLI) realizowaną po raz pierwszy przez dwie karty Geforce 7950GX2. Miała to być odpowiedź na CrossFire ATI.
Karty tej serii posiadają funkcje SM3.0. Domyślne taktowanie 7800 GTX to 486/1350 MHZ.
GeForce 8.
Wydana 8 listopada 2006 roku zupełnie nowa architektura o nazwie kodowej G80 (Tesla). Jest to pierwsza na świecie seria procesorów obsługująca DirectX 10. Najważniejszą zmianą jest połączenie jednostek pixel i vertex shader w standardzie "unified shaders" co wcześniej uczyniło ATI w GPU do Xboxa 360. Mogą one również przetwarzać fizykę w grach. Dokonano zmiany w dotychczasowej metodzie wygładzania krawędzi. Zamiast Full Scene Anti-Aliasing wprowadzono metodę CSAA, której wydajność dorównuje 16x FSAA przy jednoczesnym odciążeniu GPU i spadku jakości wygładzania (filtrowanie nie obejmuje całego obrazu). Na rynku dostępne są na razie modele: 8800GTX z 128 shaderami i 768 MB RAM na 384 bity, 8800GTS z 96 shaderami i 320/640 MB RAM na 320 bitów, 8500GT 256 MB – 16 shaderów 128 bit, 8600GT 256 MB – 32 shadery 128 bit oraz 8600GTS 256/512 MB – 32 shadery 128 bit. Pod koniec października 2007 roku NVIDIA zaprezentowała nową kartę graficzną GeForce 8800GT wytwarzaną w procesie 65 nm o architekturze G92, karta ma 112 shaderów i jest dostępna w dwóch wersjach 512 i 256 MB RAM w 256-bitowej architekturze. Karta ta wersją z 512 MB pamięci dorównuje wydajnością 8800GTX.
GeForce 9.
Dziewiąta generacja kart graficznych z serii GeForce (Geometry Force), opartych o układ poprzedniej generacji: G92a/b oraz nowe: G94 i G96. Rodzina tych kart składa się z modeli wyższego segmentu high-end: GeForce 9800 GX2, 9800GTX+, 9800GTX oraz nieco wolniejszego GeForce 9800GT, a także segmentu średniego "mid-range": 9600GT, 9600GSO oraz tzw. low – end: 9500 GT i 9400GT.
W kartach tej serii po raz pierwszy zastosowano proces technologiczny 55 nm, choć produkowane są również egzemplarze w technologii 65 nm.
GeForce 100.
Generacja ta obejmuje rebrandowane procesory w architekturze Tesla. Obsługuje m.in. DirectX 9 i 10. Ta seria była dostępna tylko dla producentów OEM, przez co jest rzadko spotykana. Do tej serii należą: GeForce G100, Geforce GT 120, Geforce GT 130 oraz Geforce GTS 150.
GeForce 200.
Jedenasta generacja kart GeForce. Została wprowadzona na rynek 17 czerwca 2008 roku. Nvidia wprowadziła dziewięć kart z tej serii, a mianowicie GeForce GTS 250, GeForce GTX 260 (Dwie wersje. Pierwsza w technologii 65 nm i ze 192 procesorami strumieniowymi oraz druga, nowsza, w technologiach 65 nm i 55 nm z 216 procesorami strumieniowymi) i szybszą GeForce GTX 280, której to premiera miała miejsce 17 czerwca oraz GeForce GTX 275 (55 nm), GeForce GTX 285 (55 nm) i GeForce GTX 295. Układy są produkowane w procesie technologicznym 65 nm oraz 55 nm. Z tańszych kart tej serii można wymienić GeForce GT 210, GeForce GT 220 oraz GeForce GT 240.
GeForce 300.
Kolejna generacja niedostępna jako oddzielny zakup, sprzedawana tylko producentom OEM. Tak jak rodzina GeForce 100, są to rebrandowane procesory poprzedniej generacji, wykonane w architekturze Tesla. Popularna w laptopach (z literą M na końcu). W tej serii pojawiły się m.in. GeForce GT 310, GeForce GT 320, GeForce GT 330, GeForce GT 340.
GeForce 400.
Pierwsza rodzina kart graficznych wykorzystująca układy oparte o architekturę Fermi. Pierwsza seria kart GeForce obsługująca DirectX 11. Jej przedstawicielami są GTX 480, GTX 470, GTX 465, GTX 460, GTS 450, GT 440, oraz GT 430 (DDR3). Układy były produkowane w procesie technologicznym 40 nm i korzystają z pamięci DDR5.
GeForce 500.
Czternasta seria kart od NVIDII oparta na odświeżonej architekturze Fermi. Jej przedstawicielami są: GeForce GTX 590, GTX 580, GTX 570, GTX 560 Ti, GTX 560 SE, GTX 560, GTX 550 Ti, GT 545, GT 530 oraz GT 520. Podstawowe wsparcie dla kart z serii 500 zostało zakończone w marcu 2018 roku.
GeForce 600.
Pierwsza rodzina kart graficznych wykorzystująca układy oparte o architekturę Kepler. Karty te działają na interfejsie PCI Express 3.0. Wykonywane są w procesie technologicznym 28 nm. Karty tej serii to: GT 640, GTX 650, GTX 650 Ti, GTX 650 Ti BOOST, GTX 660, GTX 660 Ti, GTX 670, GTX 680, GTX 690, 610M a także oparte na architekturze Fermi i wykonywane w procesie 45 nm: GT 620, GT 630.
GeForce 700.
Szesnasta generacja kart graficznych oparta na odświeżonej architekturze Kepler, architekturze Maxwell. Pierwsze układy dla urządzeń mobilnych miały premierę w kwietniu 2013 roku. Do tej pory reprezentowana jest przez układy: GTX Titan, GTX Titan Black, GTX Titan Z, GTX 780 Ti, GTX 780, GTX 780M, GTX 770 Ti (Tylko wersje OEM), GTX 770, GTX 770M, GTX 765M, GTX 760 Ti, GTX 760, GTX 760M, GTX 750 Ti, GTX 750 Ti 4GB, GTX 750, GT 755M, GT 750M, GT 745M, GT 740M, GT 735M, GT 730M, GT 720M, GT 720, GT 710, GT 705.
GeForce 900.
Generacja kart graficznych firmy NVIDIA, opartych na architekturze Maxwell. Ich premiera miała miejsce we wrześniu 2014 roku. Karty graficzne z serii 900 obsługują DirectX 12 oraz OpenGL 4.5. Do tej pory powstało 6 układów z tej serii w klasie desktop (komputery stacjonarne): GTX 950, GTX 960, GTX 970, GTX 980, GTX 980Ti, GTX TITAN X, oraz .
GeForce 1000.
Seria kart GeForce wykorzystująca po raz pierwszy architekturę Pascal. W kartach graficznych tej serii zastosowano pamięci GDDR5X (wykorzystywana przez model GTX 1080 i GTX 1080 Ti) i GDDR5 (wykorzystywana przez słabsze modele). Do produkcji kart wykorzystano technologię FinFET w procesie 16 nm. Aktualnie powstało 11 kart: GeForce GT 1030, oraz GTX 1050 2GB, GTX 1050 3GB, 1050Ti 4GB, 1060 3GB, 1060 5GB, 1060 6GB, 1070, 1070Ti, 1080, 1080Ti. Powstała również karta graficzna bez przedrostka GTX, Nvidia TITAN X Pascal oraz jej następczyni, Nvidia TITAN XP z nieco lepszymi osiągami. Nvidia w tej serii kart graficznych kładzie nacisk na konfigurację SLI pomijając 3-way SLI i 4-way SLI.
Wydane są także karty w wersji mobilnej (M), przeznaczone m.in. do notebooków.
Geforce 2000 oraz 1600.
W sierpniu 2018 roku Nvidia ogłosiła następcę Pascala na układach GeForce. Nowa nazwa mikroarchitektury została ujawniona jako „Turing” na konferencji Siggraph 2018. Ta nowa mikroarchitektura GPU ma na celu przyspieszenie obsługi ray tracingu w czasie rzeczywistym i wnioskowania AI. Zawiera nową jednostkę Ray Tracing (RT Core), która może przeznaczyć procesory do sprzętowego śledzenia promieni. Obsługuje rozszerzenie DXR w Microsoft DirectX 12. Nvidia twierdzi, że nowa architektura jest do 6 razy szybsza niż starsza architektura Pascal. Całkowicie nowy projekt rdzenia Tensor od czasu Volta wprowadza przyspieszenie uczenia głębokiego AI, które pozwala na wykorzystanie DLSS (Deep Learning Super Sampling), nowej formy antyaliasingu, która wykorzystuje sztuczną inteligencję, aby zapewnić wyraźniejsze obrazy przy mniejszym wpływie na wydajność. Zmienia również swoją jednostkę wykonawczą dla liczb całkowitych, która może być wykonywana równolegle ze ścieżką danych zmiennoprzecinkowych. Zapowiedziano również nową, ujednoliconą architekturę pamięci podręcznej, która podwaja przepustowość w porównaniu z poprzednimi generacjami. Nowe procesory graficzne zostały ujawnione jako Quadro RTX 8000, Quadro RTX 6000 i Quadro RTX 5000. Wysokiej klasy Quadro RTX 8000 zawiera 4 608 rdzeni CUDA i 576 rdzeni Tensor z 48 GB pamięci VRAM. Później, podczas konferencji prasowej Gamescom, dyrektor generalny firmy NVIDIA, Jensen Huang, zaprezentował nową serię GeForce RTX z RTX 2080 Ti, 2080 i 2070, która będzie wykorzystywać architekturę Turing. Pierwsze karty Turinga miały być wysłane do konsumentów 20 września 2018 r. Nvidia ogłosiła RTX 2060 6 stycznia 2019 na targach CES 2019. 2 lipca 2019 roku Nvidia ogłosiła linię kart GeForce RTX Super, odświeżenie serii 20, która obejmuje wersje RTX 2060, 2070 i 2080 o wyższej specyfikacji. RTX 2070 i 2080 zostały wycofane. W lutym 2019 roku Nvidia ogłosiła serię GeForce 16. Opiera się na tej samej architekturze Turing, co w serii GeForce 20, ale pomija rdzenie Tensor (AI) i RT (ray tracing) unikalne dla tej ostatniej na korzyść zapewnienia bardziej przystępnego cenowo rozwiązania graficznego dla graczy, przy jednoczesnym zachowaniu wyższej wydajności w porównaniu z odpowiednimi kartami poprzednich generacji GeForce. Podobnie jak w przypadku odświeżenia RTX Super, Nvidia 29 października 2019 roku ogłosiła karty GTX 1650 i 1660 Super, które zastąpiły ich odpowiedniki inne niż Super.
GeForce 3000.
W 2020 roku Nvidia ogłosiła wyjście nowej serii kart graficznych 3xxx. Miała ona poprawić działanie ray tracingu i zoptymalizować jego działanie, ponadto oferuje ona w największej wersji 24 GB VRAM GDDR6X. Aktualnie na rynku dostępne są karty o nazwach RTX 3060, RTX 3060 Ti, RTX 3070, RTX 3070 Ti, RTX 3080, RTX 3080 Ti, RTX 3090 i 3090 Ti w wersji standardowej oraz LHR (Low Hash Rate) z obniżoną wydajnością przy kopaniu kryptowaluty Ethereum.
Dostępne są również laptopy z kartami graficznymi z serii RTX 3000 - RTX 3080, RTX 3070, RTX 3060, RTX 3050 Ti oraz RTX 3050 o niższym poborze mocy od standardowych kart.
GeForce 4000.
W wrześniu 2022 Nvidia zapowiedziała nową serię kart graficznych 4xxx. Pierwszy model, RTX 4090 został wypuszczony na rynek 12 października tego samego roku.
Dostepne są modele 4060 4070 4080 4090

</doc>
<doc id="139867" url="https://pl.wikipedia.org/wiki?curid=139867" title="Mak">
Mak

Mak ("Papaver" L.) Eaton – rodzaj roślin z rodziny makowatych ("Papaveraceae" Juss.). Jest rodzimy dla Eurazji, Afryki i Ameryki Północnej. Zalicza się do niego w zależności od ujęcia od ok. 100 do niemal 150 gatunków. Niemal wszystkie gatunki występują na półkuli północnej i poza gatunkami introdukowanymi tylko jeden rośnie w Afryce Południowej. 
Wiele gatunków uprawianych jest jako rośliny ozdobne. Mak lekarski ("Papaver somniferum") jest surowcem, z którego wytwarzana jest heroina, morfina i opium. Nasiona wykorzystywane są w piekarnictwie i cukiernictwie. Niektóre gatunki wykorzystywane są w ziołolecznictwie (np. mak polny "P. rhoeas").
Rozmieszczenie geograficzne.
Centrum zróżnicowania rodzaju obejmuje wschodnią część basenu Morza Śródziemnego i południowo-zachodnią Azję. Większość gatunków rośnie w Europie, Azji i północnej Afryce. W Ameryce Północnej rośnie 11 gatunków rodzimych. Poza tym w południowej Afryce rośnie jeden gatunek – "Papaver aculeatum". Liczne gatunki rosną w strefie okołobiegunowej i na obszarach górskich. "Papaver radicatum" należy do najdalej na północy rosnących roślin – sięga do 83°N.
W Polsce rośnie jako rodzimy tylko jeden gatunek (mak alpejski), z czterech pozostałych zadomowionych lub przejściowo dziczejących dwa zaliczane są współcześnie do rodzaju remeria "Roemeria". Przynależność maku alpejskiego do rodzaju mak też jest wątpliwa – jako gatunek reprezentujący sekcję "Meconella", oddaloną na drzewie filogenetycznym od "Papaver" "sensu stricto", gatunek ten wyodrębniany jest do rodzaju "Oreomecon" jako "O. alpina".
Biologia.
Rośliny jednoroczne, dwuletnie i byliny. Zawierają żółty lub biały sok mleczny oraz różnorodne alkaloidy, zwłaszcza opiaty.
Systematyka.
Rodzaj z plemienia "Papavereae" z podrodziny "Papaveroideae" z rodziny makowatych "Papaveraceae" należącej do rzędu jaskrowców "Ranunculales".
Tradycyjne, oparte na cechach morfologicznych kryteria wyróżniania rodzajów w grupie taksonów blisko spokrewnionych z makiem zostały podważone w końcu XX wieku, po zastosowaniu metod molekularnych do uściślenia relacji filogenetycznych między nimi. Te i kolejne badania potwierdzały monofiletyzm grupy obejmującej rodzaje "Papaver", "Roemeria" i "Stylomecon", przy czym dwa ostatnie okazały się jednak zagnieżdżone w obrębie pierwszego. Dodatkowo w obrębie rodzaju mak zagnieżdżony okazał się także rosnący w Europie mekonops walijski "Meconopsis cambrica" pełniący rolę gatunku typowego dla azjatyckiego poza tym rodzaju mekonops "Meconopsis".
Wszystkie ww. taksony tworzą dwa klady. Jeden z nich obejmuje rodzaj mekonops "Meconopsis", rodzaj "Roemeria" zagnieżdżony w tradycyjnie wyróżnianej sekcji "Papaver" sect. "Argemonidium" oraz siostrzaną dla nich sekcję "Papaver" sect. "Meconella". Drugi klad tworzy pozostała część rodzaju "Papaver". Klad bazalny w tej grupie tworzy południowoafrykański "Papaver aculeatum" wyodrębniany w monotypową sekcję "Horrida". Kolejną linię rozwojową blisko pozycji bazalnej tworzy kalifornijski "Papaver californicum" wraz z siostrzanym "Papaver heterophyllum", który w dawniejszych systemach wyodrębniany był w osobnym, monotypowym rodzaju "Stylomecon" jako "S. heterophyllum". Jedynym przedstawicielem kolejnej linii rozwojowej w obrębie rodzaju mak okazał się mekonops walijski "Meconopsis cambrica" przeklasyfikowany w efekcie jako "Papaver cambricum". U gatunku tego wykształciła się ponownie szyjka słupka zamiast tarczy znamionowej, typowej dla innych przedstawicieli rodzaju. Ta cecha spowodowała jego błędne, tradycyjne klasyfikowanie do rodzaju "Meconopsis". Kolejne podziały w obrębie tej grupy prowadzą do kolejnych 9 sekcji w obrębie rodzaju "Papaver".
Dla ustalenia monofiletycznych rodzajów wszystkie taksony z drugiej grupy włączono do rodzaju mak "Papaver", natomiast w ramach pierwszej grupy do rodzaju remeria "Roemeria" włączono "P." sect. "Argemonidium" oraz utworzono rodzaj "Oreomecon" obejmujący sekcję "P." sect. "Meconella".
Zastosowanie.
Wiele gatunków uprawianych jest jako rośliny ozdobne. Mak lekarski ("Papaver somniferum") jest surowcem, z którego wytwarzana jest heroina, morfina i opium. 

</doc>
<doc id="139868" url="https://pl.wikipedia.org/wiki?curid=139868" title="Braszów">
Braszów

Braszów ( IPA: [braˈʃov], 1951–1961: "(Orașul) Stalin", , , saski dialekt siedmiogrodzki "Krunen") – miasto w środkowej Rumunii, w okręgu Braszów (Siedmiogród), ok. 166 km od Bukaresztu.
Dane ogólne.
Braszów jest ósmym co do wielkości miastem w Rumunii; posiada zróżnicowany przemysł (rafinacja ropy naftowej); węzeł komunikacyjny. Ważny ośrodek naukowy (uniwersytet) i turystyczny.
W mieście znajduje się stacja kolejowa Brașov.
W Braszowie znajduje się siedziba rumuńskiego producenta autobusów i samochodów ciężarowych Roman S.A. Brașov oraz rumuńskich zakładów lotniczych Industria Aeronautrică Română (IAR). Do 2007 roku w mieście istniała fabryka traktorów Uzina Tractorul Brașov (UTB). Główną siedzibę oraz zakład produkcyjny ulokowała w Braszowie firma BILKA, największy producent stalowych pokryć dachowych w Rumunii.
Swoją siedzibę ma tu klub piłkarski FC Brașov założony w 1936 roku.
Historia.
Okolice miasta od XII wieku były zamieszkane przez saskich kolonistów zaproszonych w te rejony przez władcę Królestwa Węgier. W miejscu miasta w 1211 roku Zakon krzyżacki wzniósł warownię w celu ochrony Burzenlandu. Miejscowość w 1235 roku została wymieniona pod nazwą "Corona". W 1255 roku Krzyżacy zostali wypędzeni przez króla Węgier. Braszów został wymieniony w 1252 roku w darowiźnie króla Beli IV, w której znalazło się określenie "Terra Saxonum de Barasu". W średniowieczu centrum wymiany między Półwyspem Bałkańskim a Mołdawią i Wołoszczyzną. Od XVI wieku jeden z najważniejszych ośrodków luteranizmu w regionie, a także ważny ośrodek nauki, kultury i sztuki Sasów siedmiogrodzkich. W 1539 r. powstała tu pierwsza drukarnia w Siedmiogrodzie, a w 1642 r. pierwsze gimnazjum.
W trakcie V wojny austriacko-tureckiej, Braszów w 1688 roku dostał się pod panowanie cesarza Leopolda I Habsburga. W 1689 r. wielki pożar zniszczył całkowicie miasto, a jego odbudowa trwała kilka dziesięcioleci. W 1849 r. oblegany przez wojska węgierskie Józefa Bema. Od XIII wieku do połowy XIX wieku w mieście dominowali liczebnie Niemcy, następnie zaczęli dominować Węgrzy oraz Rumuni.
W czasie I wojny światowej miasto było okupowane przez wojska rumuńskie między 16 sierpnia a 4 października 1916 roku. Od Traktatu w Trianon w 1920 roku miasto znajduje się w składzie Rumunii. W latach 1951–1961 miasto nazywało się Orașul Stalin ("Miasto Stalina"). 15 listopada 1987 r. w mieście doszło do protestów przeciwko komunistycznym władzom Rumunii. Protest został jeszcze tego samego dnia stłumiony przez Securitate. W roku 2004 w Braszowie zostały rozegrane Mistrzostwa Świata Seniorów w Kręglarstwie Klasycznym.
Ludność.
W 1850 r. miasto liczyło 21 782 mieszkańców: 8874 (40,7%) Niemców, 8727 (40%) Rumunów, 2939 (13,4%) Węgrów.
W 1910 r. miasto liczyło 41 056 mieszkańców: 10 841 (26,4%) Niemców, 11 786 (28,7%) Rumunów, 17 831 (43,4%) Węgrów.
W 1920 r. miasto liczyło 40 335 mieszkańców: 12 183 Rumunów, 15 137 Węgrów, 11 293 Niemców.
W 1930 r. miasto liczyło 59 232 mieszkańców: 19 378 Rumunów, 24 977 Węgrów, 13 276 Niemców.
W 1992 r. miasto liczyło 323 736 mieszkańców: 287 535 Rumunów, 31 546 Węgrów, 3418 Niemców.
W 2002 r. miasto liczyło 284 596 mieszkańców: 258 042 Rumunów, 23 176 Węgrów, 1717 Niemców

</doc>
<doc id="139869" url="https://pl.wikipedia.org/wiki?curid=139869" title="Pustynia Simpsona">
Pustynia Simpsona

Pustynia Simpsona (ang. "Simpson Desert") – pustynia w środkowej Australii o całkowitej powierzchni 170,000 km². W północnej części kamienista, środkowej piaszczysta, a południowo-wschodniej żwirowa. 
Opad roczny jest bardzo zmienny i nie do przewidzenia. Tylko nieznacznie przekracza opad na Saharze i wynosi ok. 130 mm. Letnie temperatury mogą przekraczać 50 °C.
Położona w centralnym najbardziej suchym regionie australijskiego kontynentu nad Wielkim Basenem Artezyjskim na wschód od geograficznego środka Australii. Południowa krawędź pustyni graniczy z Jeziorem Eyre. Na zachodzie sięga zachodnich kamienistych płaskowyżów i rzek Finke, Macumba, Sevenson i Todda Rivers. Na północ do Plenty Highway, a od wschodu rzek Diamantina, Georgina, Warburton i Laguny Goyder. 
Przeważająca powierzchnia pustyni mieści się w południowo-wschodniej części Terytorium Północnego, rozciągając się na wschód do Queensland i na południe do Australii Południowej.
Nazywana Aruntą lub Wielką Żebrowaną Pustynią z powodu długich równolegle ułożonych piaszczystych wydm wysokich na 46 m i długich do 457 m. Charles Sturt przebywał krótko na pustyni w 1845 r.. Cecil Madigan przeszedł pustynię w 1939 r. szlakiem na północ i nazwał pustynię nazwiskiem Allena Simpsona ówczesnego prezydenta Królewskiego Towarzystwa Geograficznego w Adelaide, który wspierał finansowo Madigana.
W 2008 r. belgijski odkrywca Louis-Philippe Loncke jako pierwszy, całkowicie samodzielnie, przeprawił się pieszo przez Pustynię Simpsona. Trasa jego przebiegała od Północy do Południa przechodząc przez jej geograficzny środek.

</doc>
<doc id="139870" url="https://pl.wikipedia.org/wiki?curid=139870" title="Dymnicowe">
Dymnicowe

Dymnicowe ("Fumarioideae" Eaton lub "Fumariaceae" Bercht. &amp; J. Presl 1820) – podrodzina lub rodzina roślin zielnych (w zależności od ujęcia systematycznego) siostrzana dla makowatych "Papaveraceae" "sensu stricto". Należy tu około 16 rodzajów. Niektórzy przedstawiciele rodziny to rośliny lecznicze.
Systematyka.
Dymnicowe w randze podrodziny włączane są do rodziny makowatych, stanowiącej grupę siostrzaną dla niemal wszelkich pozostałych przedstawicieli rzędu jaskrowców z wyjątkiem "Eupteleaceae". 
Takson wyróżniony jest w randze podrodziny w obrębie makowatych.
Takson w randze rodziny o następującej pozycji: gromada okrytonasienne, klasa dwuliścienne, podklasa "Magnoliidae", rząd makowce. 

</doc>
<doc id="139872" url="https://pl.wikipedia.org/wiki?curid=139872" title="Albrycht Konstanty Ciechanowiecki">
Albrycht Konstanty Ciechanowiecki

Albrycht Konstanty Ciechanowiecki herbu Dąbrowa (ur. ok. 1627, zm. 1675) – oboźny wielki litewski, starosta orszański, wojskowy i polityk.
Był synem wojewody mińskiego Krzysztofa i Anotoneli z książąt Druckich-Horskich. Rodzina Ciechanowieckich, skoligacona z potomkami kniaziów litewsko-ruskich, była jedną z bardziej znaczących w województwie mścisławskim, a później na całych wschodnich kresach Wielkiego Księstwa.
W 1648 wraz z ojcem i bratem Mikołajem brał udział w elekcji Jana Kazimierza. Walczył w wojnach kozackich, podczas potopu szwedzkiego i z Rosjanami. W 1656 roku został marszałkiem ziemskim orszańskim (najwyższa godność ziemska na Litwie), w 1657 otrzymał od króla starostwo kuszlickie i wójtostwo mścisławskie. Od 1659 był rotmistrzem kozackiej chorągwi królewskiej. W 1661 został jednym z 12 konsyliarzy skonfederowanego Związku Braterskiego, wraz z którym wziął udział w bitwie pod Kuszlikami przeciwko wojskom Chowańskiego. Za okazane męstwo w tym boju, według tradycji rodzinnej, Jan Kazimierz obdarował go złotym łańcuchem, zdjętym z własnej piersi. W 1662 otrzymał ponadto starostwo kuszlickie na 30-letnią dzierżawę i rotmistrzostwo chorągwi dragońskiej. Przez część konfederatów był uznawany kandydatem na hetmana polnego litewskiego po mordzie dokonanym na dotychczasowym hetmanie Wincentym Gosiewskim. Po likwidacji związku został wyznaczony przez wojsko litewskie na swojego dowódcę – pełnił on "de facto" przez kilka miesięcy funkcję regimentarza. Otrzymał też od króla prawa do starostwa opeskiego. Podczas wyprawy Jana Kazimierza na Moskwę na przełomie 1663 i 1664 został mianował oboźnym wielkim litewskim. Wiązało się to wynagrodzeniem 15000 złotych rocznie i obowiązkami kwatermistrzowskimi w trakcie działań wojennych.
Zasługi polityczno-wojskowe Ciechanowieckiego spotkały się z nagrodami w 1664 w postaci dóbr Berezowo i Topory w woj. połockim otrzymanych w lenno, wsi Deniski i Wisklino w woj. mścisławskim w dożywotniej dzierżawie, a w dwa lata później otrzymał od królowej wsie Stęgwiły (lit. "Steigviliai"), Bardyszki, Miciuny i Mazany w ekonomii szawelskiej, a także ważne politycznie starostwo sądowe orszańskie. Poseł na sejm wiosenny 1666 roku.
Ciechanowiecki brał aktywny udział w późniejszych wydarzeniach politycznych. Poseł na sejm nadzwyczajny abdykacyjny 1668 roku. Jego podpis znajduje się pod abdykacją Jana Kazimierza (1668). Podczas elekcji w 1669 roku, biorąc udział w walce frakcji poszczególnych kandydatów, wywołał zamieszanie wnioskiem, że jeżeli z elekcji wyłączono Kondeusza, należy to zrobić ze wszystkimi cudzoziemskimi kandydatami. Było to po myśli szlachty chcącej wyboru "Piasta". Był elektorem Michała Korybuta Wiśniowieckiego w 1669 roku z województwa wileńskiego.
Ostatnim znanym przejawem działalności Albrechta Ciechanowieckiego było podpisanie wraz z powiatem orszańskim elekcji Jana Sobieskiego (1674).
Z żoną Anną Kantakuzen (1-o za Hieronimem Korsakiem Zaleskim, podwojewodzim połockim, 3-o za Samuelem Kmicicem) miał trzy córki i czterech synów: Teresę, Ludwikę, Helenę, Bogusława, Karola, Hipolita i Nikodema Michała, z których również żaden nie doszedł do godności senatorskich.

</doc>
<doc id="139873" url="https://pl.wikipedia.org/wiki?curid=139873" title="Przestrzeń (filozofia)">
Przestrzeń (filozofia)

Przestrzeń – jedna z podstawowych kategorii epistemologiczno-ontologicznych, najczęściej pojmowana jako ogół wszelkich relacji zachodzących pomiędzy obiektami bądź zbiór owych obiektów. W dziejach filozofii pojawiało się wiele teorii i znaczeń pojęcia przestrzeni - m.in. jako próżnia (Demokryt), jako system stosunków pomiędzy rzeczami (Telesio), teoria przestrzeni absolutnej (Newton), przestrzeni relacyjnej (Leibniz), pojęcie przestrzeni logicznej i możliwych stanów rzeczy (Wittgenstein).
Wybrane koncepcje.
Platon posługiwał się pojęciem "chora". Było ono prekursorem zarówno pojęcia przestrzeni, jak i materii. 
Arystoteles w "Kategoriach" wymienia przestrzeń (miejsce) jako jedną z dziewięciu kategorii przypadłościowych. W IV księdze "Fizyki" rozważa pojęcia przestrzeni i czasu, zastanawiając się, czy i w jaki sposób istnieją. Według Arystotelesa możliwość ruchu ciał (zmiany ich położenia) sprawia, że istnienie przestrzeni wydaje się oczywiste. Zauważa on, że przestrzeń jest czymś innym, niż znajdujące się w niej obiekty, oraz że każdy postrzegalny obiekt znajduje się w jakimś miejscu. Ostatecznie dochodzi do wniosku, że przestrzeń (miejsce) jest granicą pomiędzy ciałem a jego otoczeniem, swego rodzaju „naczyniem” zawierającym ciała.
Z kolei w V księdze "Metafizyki" Arystoteles pisze, iż przestrzeń (podobnie, jak czas) jest „ilością”, tzn. jest ona tym, co podzielne na dwie lub więcej części. Jest ona również „wielkością”, czyli jest wymierna – podzielna na części ciągłe, tj. długość, szerokość i głębokość. Dodatkowo długość ograniczona jest przez linię, szerokość przez powierzchnię, zaś głębokość ograniczona jest ciałem.
W średniowieczu arystotelejskie pojęcie "miejsca" rozwinięto do pojęcia "rozciągłości". Następnie Thomas Digges i Giordano Bruno odrzucili pojęcie sfery gwiazd stałych i wierzyli, że Wszechświat jest nieskończony. To dało początek nowożytnemu pojęciu przestrzeni.
Descartes dokonał fundamentalnego podziału substancji na:
Atrybuty określające "res extensa" (pierwotne właściwości ciał), to : rozciągłość (łac. "extensa"), ruch, kształt, wielkość, liczba, miejsce (przestrzenność), czas (temporalność) ["Medytacje o pierwszej filozofii"]. Jeżeli zatem rozumieć rozciągłość jako szeroko pojętą przestrzeń, to jest ona podstawową cechą materii (cielesności) w koncepcji Kartezjusza.
W rozumieniu Kanta pojęcia przestrzeni i czasu należą do estetyki transcendentalnej, są one formami zmysłowości, wyobrażeniami a priori. Główne argumenty Kanta przemawiające za takim ujęciem:
Wniosek: aby doświadczać czegokolwiek empirycznie, musimy posiadać uprzednio formy naoczności, jakimi są przestrzeń i czas, umożliwiające to doświadczenie. Jakimikolwiek rzeczy same w sobie są, w doświadczeniu zawsze są nam dane jako uformowane czasoprzestrzennie.

</doc>
<doc id="139875" url="https://pl.wikipedia.org/wiki?curid=139875" title="Joint venture">
Joint venture

Joint venture (ang. [], dosł. „wspólne przedsięwzięcie”) – podmiot utworzony wspólnie przez dwa (lub więcej) niezależne przedsiębiorstwa w celu realizacji określonego projektu lub wspólnego celu. 
Opis.
Współudziałowcy "joint venture" wnoszą kapitał zakładowy, jak również dzielą między siebie zyski i koszty z prowadzonej wspólnie działalności.
W rzeczywistości jednak nie w każdym przypadku "joint venture" jest osobno powołaną spółką. Niekiedy może to być jedynie bardzo bliska współpraca dwóch podmiotów, które przeznaczyły kapitał na daną wspólnie realizowaną działalność i następnie rozliczają się, dzieląc koszty i przychody zgodnie z umową zawartą w momencie powstania "joint venture", nie tworząc jednak oddzielnego podmiotu gospodarczego.
Celami tworzenia przedsięwzięcia typu "joint venture" są:
Przykładem przedsiębiorstw "joint venture" na rynku światowym mogą być Sony Ericsson lub Fujitsu Siemens Computers.
Przedsiębiorstwa z udziałem kapitału zagranicznego w Polsce.
Pojęcie "przedsiębiorstwa z udziałem kapitału zagranicznego" odnosi się w Polsce do przedsięwzięć, w których część kapitału zakładowego (założycielskiego) wniósł wspólnik, niebędący obywatelem polskim ani polską osobą prawną. Ten rodzaj przedsiębiorstw był od chwili jego dopuszczenia do polskiej przestrzeni gospodarczej pod koniec lat 80. XX w. i nadal jest traktowany nieco odmiennie od przedsiębiorstw, w których kapitał jest wyłącznie krajowy. Różnice te dziś w praktyce jednak nie są znaczne, ograniczają się do nieco odmiennej sprawozdawczości gospodarczej, choć inwestycje zagraniczne na dużą skalę – rzędu kilku milionów euro i więcej – często mogą liczyć na dodatkowe ulgi i korzyści.
Pierwotnie na utworzenie takiego przedsiębiorstwa, specjalną zgodę musiała wyrazić powstała w tym celu na przełomie lat 80. i 90. XX w. rządowa Agencja do Spraw Inwestycji Zagranicznych (potem – w 1992 przekształcono ją w Państwową Agencję Inwestycji Zagranicznych a następnie – w 2003 – w Polską Agencję Informacji i Inwestycji Zagranicznych S.A.), której obowiązkiem była ocena rachunku opłacalności takiego wspólnego przedsięwzięcia. Obecnie nie jest to już zasadniczo wymagane, przy czym od tej zasady jest kilka do dziś utrzymywanych wyjątków, dotyczących "joint ventures" w dziedzinach np. przemysłu obronnego, obrotu nieruchomościami bądź zarządzania portami. Wszystkie powstające w tamtym okresie "joint ventures" uzyskiwały trzyletnie zwolnienie z podatku dochodowego (obecnie mogą na to liczyć tylko przedsięwzięcia o udziale zagranicznym ponad 2 mln. euro).
Ulgi podatkowe zaproponowane przedsiębiorstwom "joint venture" miały na celu zachęcenie zagranicznych przedsiębiorców do inwestowania w Polsce wówczas, kiedy się okazało, iż kapitał posiadany przez Polaków za granicą inwestowany w spółki polonijne jest zbyt ograniczony, aby dokapitalizować wyczerpaną dziesięcioleciami rządów „gospodarki planowej” gospodarkę Polski. Miał być też zachętą do wprowadzania do Polski nowych technologii ("know-how"). Zamierzenia te tylko po części okazały się skuteczne, ale mimo biurokratycznych problemów podczas tworzenia "joint ventures" powstało ich całkiem sporo, co stanowiło poważny impuls dla gospodarki, szczególnie bezpośrednio po rozpoczęciu transformacji ustrojowej w roku 1989.
Joint venture jako umowa nienazwana.
Ze względu na wieloznaczność pojęcia "joint venture" nawiązującego raczej do zjawiska gospodarczego niż do kategorii prawnej, jego treść prawna i ekonomiczna nie jest do końca jasna. W Polsce do lat 90. pojęcie to rozumiane było jako pewien typ współpracy gospodarczej (inwestycja bezpośrednia) lub też jako jej określona forma prawna (spółka okolicznościowa, spółka cywilna). Współcześnie przyjmuje się, że umowa "joint venture" należy do szerszej kategorii porozumień kooperacyjnych i jest to umowa nienazwana, która ustanawia reguły kooperacji gospodarczej i uczestnictwa w realizacji wspólnego projektu, przy choćby częściowej zbieżności („wspólnocie”) interesów ich uczestników. Dwóch lub więcej przedsiębiorców zobowiązuje się w niej do trwałego lub jednorazowego wspólnego działania w zakresie ich działalności gospodarczej przy realizacji wspólnych celów (wspólnego przedsięwzięcia) na zasadzie wspólnych korzyści i wspólnego ponoszenia ryzyka.
Umowa "joint venture" prowadzić może do powstania stosunków o charakterze trwałym (np. syndykat czy pool) albo mieć za swój przedmiot jednorazowe, doraźne przedsięwzięcie gospodarcze (niektóre konsorcja).

</doc>
<doc id="139876" url="https://pl.wikipedia.org/wiki?curid=139876" title="Hinajana">
Hinajana

Hinajana – nazwa „hīnayāna” (sanskr. हीनयान; chiń. "xiaosheng" 小乘, kor. "sosŭng" 소승, jap. "shōjō", wiet. "tiểu thừa") oznacza "Podrzędny Pojazd", "Gorszy Wóz", "Niższy Wóz" (według Pali Text Society: "hina" = 1. gorszy, niższy, 2. pozbawiony), choć często tłumaczy się tę nazwę jako "Mały Wóz". Termin ten został nadany kilku szkołom spośród wczesnych szkół buddyjskich przez ich oponentów ze szkoły mahāsaṃghika na II soborze w Vesali (lub Vaishali, Wajśali) za panowania króla Kalasoki około roku 386 p.n.e.
Zgodnie z tekstami mahajany, istniało kilkanaście (różne źródła podają osiemnaście albo dwanaście) szkół określanych wspólnym mianem „hinajana”. W buddyzmie tybetańskim przekazywane są nadal poglądy filozoficzne dwóch szkół hinajany: sautrāntika i wajbaszika. Obie wywodziły się z sarvāstivādy i nie były powiązane ze szkołą theravady. Wymieniane są obok szkół madhyamika i cittamatra (jogaczara) należących do mahajany.
Szkoły hinajany określało się również mianem śravakajana i pratjekabuddajana. Nazwa ta wywodziła się z ideału śravaka – kogoś, kto pragnie własnego oświecenia, przeciwstawianego ideałowi bodhisattvy.
Nazwa hinajana współcześnie jest używana jako określenie podstawowego poziomu nauk buddyjskich przez tradycje mahajany. Nieprzerwany przekaz nauk dawnych szkół hinajany istnieje nadal m.in. w buddyzmie tybetańskim, który jest „buddyzmem Trzech Pojazdów”: hinajany, mahajany i wadżrajany”, gdzie przekazy hinajany istnieją obok przekazów mahajany w trzech zbiorach kanonu Sutr, Vinaji, Abhidarmy zawartych w "Kandziurze". Przekaz hinajany stanowi tam podstawę i rdzeń nauk buddyjskich oraz odniesienie dla nauk mahajany – więcej czytaj w artykule Hinajana w buddyzmie tybetańskim. Podobnie w pozostałych współczesnych tradycjach buddyjskich nauki związane z poziomem hinajany stanowią fundament dla charakterystycznych dla danej szkoły nauk i metod.
Zgodnie z postanowieniami zjazdu World Fellowship of Buddhists w Colombo (Sri Lanka) z 1950 roku oraz VI Synodu Buddyjskiego w Rangunie – nazwa „hinayana” w odniesieniu do szkół współczesnego buddyzmu nie powinna być używana. Natomiast jeżeli chodzi o styl nauczania współczesnych nauczycieli różnych tradycji niezwiązanych z theravadą, stosowanie terminu „hinajana” nie w odniesieniu do nauk szkoły therawady, lecz wobec śrawakajany i pratjekabuddajany jest bardzo pomocne, ponieważ nadaje kontekst naukom z poziomu bodhisattwajany.
Współcześni buddyjscy mistrzowie tradycyjnie wierzą tylko w późną madhjamakę, tak jak w tybetańskich naukach lamrim, stopni na ścieżce. Tymczasem obecnie historycy odkrywają, że już wczesny buddyzm miał podobne poglądy, które mogły ulec zanikowi, np. zapiski Pyrrona z Elidy. Sautrantika nawet zaczyna zastanawiać w świetle najnowszej nauki, np. prac kogniwistycznych Donalda Hoffmana.
Hinajana a współczesna szkoła therawada – nieporozumienia.
Często mianem „hinajany” określa się, bądź to wszystkie szkoły w tradycji sthaviravada, bądź też współczesną szkołę theravada obecną głównie w Azji Południowo-Wschodniej. Jest to nazewnictwo niewłaściwe zarówno ze względów historycznych, jak też doktrynalnych. Poprawnie nazwa „hinajana” odnosi się obecnie do dwóch nadal istniejących przekazów nauk pochodzących ze szkół sthawirawada i sarwastiwada, które już nie istnieją jako autonomiczne tradycje.
Przekaz nauk szkoły sthawirawada kontynuowany jest obecnie w ramach współczesnej szkoły therawada. Natomiast przekaz szkoły sarwastiwada, która w średniowieczu cieszyła się popularnością w Kaszmirze, dotarł do Tybetu i funkcjonuje w ramach szkół buddyzmu tybetańskiego – chodzi tutaj o przekaz winaja, czyli klasztornej dyscypliny oraz o dwa systemy filozoficzne kojarzone ze szkołami sautrantika oraz wajbaszika, które w prostej linii wywodzą się z sarwastiwady i nie są nauczane w ramach szkoły therawada.
Całość nauk przekazywanych w ramach szkoły therawada wykracza poza klasyczne ramy hinajany, jak się ją rozumie według klasyfikacji mahajanistycznych. Można zauważyć, że w szkole therawady fundamentalne są nauki dotyczące Czterech Niezmierzoności (miłość, współczucie, współradość, bezstronność), które to stanowią istotną zasadę mahajanistycznej bodhiczitty, a fragmenty "Metta Sutty" wskazują na postawę bliską ideałowi bodhisattwy, który dąży do oświecenia z życzeniem przynoszenia pożytku wszystkim istotom:
W szkole therawady mówi się o czterech rodzajach motywacji towarzyszącej praktyce. W rosnącej kolejności są to następujące postawy: (1) ani dla własnego pożytku, ani dla pożytku innych, (2) dla pożytku innych, ale nie dla własnego pożytku, (3) dla własnego pożytku, ale nie dla pożytku innych, (4) dla własnego pożytku i dla pożytku innych. Ta ostatnia motywacja jest tożsama z mahajanistyczną postawą bodhisattwy.
Specjalista w dziedzinie filozofii buddyjskiej i konfucjańskiej, pochodzący z Austrii profesor Volker Zotz (Uniwersytet Wiedeński, Ryukoku University, Otani University, Uniwersytet w Luksemburgu) zauważa, że „dzisiejsza therawada wchłonęła pewne elementy mahajany”.
Niemiecki buddolog Manfred Seegers (Karmapa International Buddhist Institute) napisał: „(...) pojęcia Therawada i Hinajana nie pokrywają się, ponieważ treści Therawady są w dużym stopniu tożsame z Mahajaną. Różnica polega tu głównie na charakterze samej praktyki.”.
Lama Ole Nydahl podkreślił: „Jeżeli chodzi o nauki Małej Drogi (hinajany), czy też ślubowania mnichów i mniszek, służą one odnoszeniu pożytku dla samego siebie. Natomiast therawada jako określenie wspólne dla wszystkich południowych buddyjskich szkół, a nie jako przeciwieństwo Wielkiej Drogi (mahajany), w którym to znaczeniu używa tego terminu większość tybetańskich uczonych, zawiera, o ile wiem, również pojęcie współczucia”.
Nieporozumienie związane z myleniem szkoły therawady z poziomem nauk hinajany próbował również wyjaśnić XIV Szamar Rinpocze, znamienity lama z tybetańskiej szkoły karma kagyu: „Nie mówimy, że buddyści ze Śri Lanki, Birmy i Tajlandii praktykują gorszą ścieżkę. W buddyzmie istnieją pewne praktyki zwane śrawakajana, pratjekabuddajana i bodhisattwajana. One mogą istnieć wszędzie. Nie twierdzimy, że buddyzm w waszym kraju istnieje tylko na tej najniższej ścieżce.”

</doc>
<doc id="139880" url="https://pl.wikipedia.org/wiki?curid=139880" title="Mały pojazd">
Mały pojazd



</doc>
<doc id="139881" url="https://pl.wikipedia.org/wiki?curid=139881" title="Wybory parlamentarne w Kirgistanie w 2005 roku">
Wybory parlamentarne w Kirgistanie w 2005 roku

Pierwsza tura wyborów parlamentarnych w Kirgistanie odbyła się zgodnie z konstytucją w niedzielę, 27 lutego 2005 r. 
Wybory miały wyłonić 75 osób do kirgiskiego parlamentu (zwanego Żogorku Kenesz) spośród ponad 400, którzy wystartowali. Centralna komisja wyborcza za prawomocny uznała wybór jedynie 31 osób, w tym m.in. syn prezydenta Kirgistanu, Askara Akajewa, Ajdara.
Druga tura wyborów, mająca wyłonić pozostałych parlamentarzysów, odbyła się w niedzielę, 13 marca 2005 r. W wyborach nie wystartowała część liderów kirgiskiej opozycji, m.in. Kurmanbek Bakijew, ponieważ centralna komisja wyborcza usunęła ich z list pod rozmaitymi pretekstami. W rezultacie z list wyborczych ugrupowań opozycyjnych do nowego parlamentu dostało się zaledwie 5-6 osób. Posłanką została natomiast córka prezydenta, Bermet Akajewa.
Komentatorzy zwracali uwagę, iż dla prezydenta Kirgistanu, Askara Akajewa, wybory parlamentarne mogły być wstępem do przewidzianych na październik 2005 wyborów prezydenckich. Zgodnie z konstytucją Akajew, rządzący krajem od 1990 r. przez trzy kadencje, nie mógł już więcej ubiegać się o ten urząd. Opozycja przewidywała więc, iż nowy parlament pod naciskiem prezydenta, zmieni konstytucję, otwierając Akajewowi drogę do ponownego mandatu. Przewidywano również, iż Akajew zamiast kandydować osobiście, może posłużyć się wybiegiem i wyznaczyć na następcę kogoś z rodziny. Pod uwagę brana był m.in. jego córka, Bermet Akajewa.
Obserwatorzy OBWE zwracali uwagę na liczne nieprawidłowości w obydwu turach wyborów. Istniały doniesienia m.in. o przekupywaniu wyborców, utrudnianiu rejestracji dla kandydatów opozycji, krytykowano również stronniczość mediów.
Po wyborach doszło do przewrotu nazwanego tulipanową rewolucją.

</doc>
<doc id="139887" url="https://pl.wikipedia.org/wiki?curid=139887" title="Zagęszczenie populacji">
Zagęszczenie populacji

Zagęszczenie populacji – liczba osobników przypadających na jednostkę powierzchni terenu. Można ją również definiować podając biomasę osobników na jednostce powierzchni. W wielu przypadkach zamiast jednostki powierzchni podaje się jednostkę objętości (powietrza lub wody) – dla organizmów egzystujących w tych środowiskach.
Zgodnie z zasadą Alleego zarówno zbyt małe i zbyt duże zagęszczenie wpływa na populację ograniczająco. Przy zbyt dużym zagęszczeniu osobników wzrasta konkurencja wewnątrzgatunkowa, co ogranicza rozwój populacji i prowadzi do wzrostu "śmiertelności". Z kolei zbyt małe zagęszczenie może utrudnić osobnikowi rozmnażającemu się płciowo znalezienie partnera do rozrodu.

</doc>
<doc id="139890" url="https://pl.wikipedia.org/wiki?curid=139890" title="Schronienie">
Schronienie



</doc>
<doc id="139892" url="https://pl.wikipedia.org/wiki?curid=139892" title="Rezorcyna">
Rezorcyna

Rezorcyna. rezorcynol (łac. "Resorcinolum, Resorcinum"), – organiczny związek chemiczny z grupy fenoli, w którym dwie grupy hydroksylowe są przyłączone do pierścienia benzenowego w pozycji meta.
Działanie i zastosowanie w medycynie.
Hamuje wydzielanie łoju. Udrażnia ujścia gruczołów łojowych i mieszków włosowych, wygładza drobne wgłębienia i blizny potrądzikowe, usuwa przebarwienia. W małych stężeniach (1–5%) działa rozmiękczająco na naskórek, w większych (5–15%) – umiarkowanie keratolitycznie, jeszcze większych (16–25%) – silnie keratolitycznie, a w stężeniu 40% – przyżegająco (pasta rezorcynowa). Wchodzi w skład leków stosowanych miejscowo w dermatologii o działaniu keratolitycznym i grzybobójczym, np. "barwnika Castellaniego". Ponadto szeroko stosowana jako składnik roztworów stosowanych w zabiegach kosmetycznych, m.in. w płynie Jessnera.
Przykłady złożonych składów leków recepturowych:
Inne zastosowania.
Jest powszechnie stosowana jako substrat w syntezie organicznej (np. leków, klejów) i w produkcji żywic syntetycznych formaldehydowo-rezorcynolowych. Jest składnikiem farb do włosów, płynów do układania włosów.
Zastosowanie historyczne.
Do połowy XX wieku w niektórych krajach rezorcynę podawano doustnie jako środek odkażający w chorobach pasożytniczych, infekcjach bakteryjnych oraz w nieżycie jelit i żołądka, w dawce 300-1000 mg, najczęściej w opłatkach, rzadziej w wodnym roztworze z dodatkiem syropu pomarańczowego (w przypadku nieżytu żołądka). 
Uwagi.
Rezorcyna jest skuteczna w leczeniu trądziku i wyprysków, pomimo to w wielu krajach jest niestosowana i uważana za środek przestarzały i szkodliwy. 
Zastosowana na duże powierzchnie skóry ulega wchłonięciu do krwiobiegu i może wywołać zatrucie typowe dla fenoli. Stosowana jednak miejscowo i rozsądnie jest bezpieczna, wykazując mniejszą toksyczność niż stosowany dawniej pirogalol.

</doc>
<doc id="139893" url="https://pl.wikipedia.org/wiki?curid=139893" title="Wyżyna Zachodnioaustralijska">
Wyżyna Zachodnioaustralijska

Wyżyna Zachodnioaustralijska – wyżyna zajmująca zachodnią i środkową część kontynentu co stanowi 2/3 powierzchni Australii.
Egzonim „Wyżyna Zachodnioaustralijska” został usunięty przez KSNG na VII posiedzeniu w 2002 roku, a następnie ponownie wprowadzony na LVI posiedzeniu w 2010 roku.
Pod względem geologicznym została ukształtowana na początku ery paleozoicznej. Płaski (300–600 m n.p.m.), równinno-stepowy krajobraz urozmaicony pustyniami (Wielka Pustynia Piaszczysta, Mała Pustynia Piaszczysta, Wielka Pustynia Wiktorii, Pustynia Gibsona oraz Pustynia Tanami) i słonymi jeziorami. Dwie pierwsze pustynie mają charakter piaszczysty, a trzecia jest kamienno-żwirowa. Występują wyspowe pasma górskie (Macdonnella, Musgrave, Hamersley) oraz liczne suche doliny i wąwozy. Na wyżynie wyrastają skaliste ostańce, a wśród nich znajduje się największy na świecie monolit skalny Mount Augustus.

</doc>
<doc id="139894" url="https://pl.wikipedia.org/wiki?curid=139894" title="Maczuga">
Maczuga



</doc>
<doc id="139897" url="https://pl.wikipedia.org/wiki?curid=139897" title="Maczuga (broń)">
Maczuga (broń)

Maczuga (rum. "măciucă", łac. "matteuca") – jedna z najstarszych broni obuchowych; znana była od paleolitu, rozpowszechniona na wszystkich kontynentach zamieszkiwanych przez człowieka. Jej późniejsze odmiany, takie jak berło, buława czy buzdygan, bywały często oznaką władzy.
Ma kształt pałki rozszerzającej się na jednym końcu, wykonanej najczęściej z twardego drewna z masywną głowicą, którą nabijano czasem kamieniami (najczęściej krzemiennymi kolcami) lub metalowymi ćwiekami. W miarę ewolucji tej broni, do drewnianego trzonka mocowano głowice z kamienia lub metalu, na przykład w średniowieczu używano maczug o stalowych głowicach – "maczug rycerskich", wekier, buzdyganów i buław. W wiekach XVI-XVIII były w Polsce oznaką godności oficerskiej, na przykład buzdygan nosił pułkownik lub rotmistrz, a buławę – hetman lub regimentarz.
W mitologii greckiej maczuga była atrybutem herosa Heraklesa. Plemiona Indian zamieszkujących do początków XIX wieku lesiste obszary Ameryki Północnej używały maczug bojowych, które białym przybyszom przypominały kształtem drewniane łoża broni palnej, stąd anglojęzyczna ich nazwa "gunstock clubs".

</doc>
<doc id="139898" url="https://pl.wikipedia.org/wiki?curid=139898" title="Rezorcynol">
Rezorcynol



</doc>
<doc id="139899" url="https://pl.wikipedia.org/wiki?curid=139899" title="Kanadyjka">
Kanadyjka



</doc>
<doc id="139900" url="https://pl.wikipedia.org/wiki?curid=139900" title="Maczuga skalna">
Maczuga skalna

Maczuga skalna – rodzaj skalicy (skałki) o kształcie przypominającym maczugę, smuklejsza forma grzyba skalnego. Najbardziej znana tego typu formacja w Polsce to Maczuga Herkulesa w Pieskowej Skale.

</doc>
<doc id="139902" url="https://pl.wikipedia.org/wiki?curid=139902" title="Kanadyjka (łóżko)">
Kanadyjka (łóżko)

Kanadyjka – rodzaj składanego łóżka stosowanego powszechnie w namiotach typu NS lub "10" (dziesiątka) w wojsku i harcerstwie. 
Konstrukcja łóżka oparta jest na trzech krzyżakach połączonych czterema podłużnymi elementami, na które nawleczone jest brezentowe poszycie stanowiące po rozłożeniu leżysko. Usztywnienie konstrukcji następuje po założeniu u wezgłowia i w nogach "rozpórek" (zwanych też zapałkami, poprzeczkami czy usypiaczami). Złożona konstrukcja jest zwartym pakunkiem długości około 1 m i waży około 15 kg, po rozłożeniu łóżko ma wymiary około 190 x 70 cm. Wykonana jest najczęściej z grubego płótna – brezentu, plandeki, drewna i metalowych elementów łączących. W nowych konstrukcjach elementy drewniane zastąpiono elementami z aluminium lub stali. Istnieją różne wersje, także o konstrukcji mieszanej – metalowo-drewnianej, których elementy nie są wzajemnie zgodne i nie mogą być wymieniane pomiędzy różnymi modelami. Komplet z łóżkiem stanowią wykonane z dermy od dołu i tkaniny od góry pikowane materace grubości około 5 cm wypełnione watoliną lub ścinkami tkaniny.

</doc>
<doc id="139904" url="https://pl.wikipedia.org/wiki?curid=139904" title="Poganka">
Poganka



</doc>
<doc id="139907" url="https://pl.wikipedia.org/wiki?curid=139907" title="Alf Liczmański">
Alf Liczmański

Alfons (Alf) Liczmański (ur. 10 października 1904 w Gdańsku, zm. 20 marca 1940 w Granicznej Wsi) – gdański działacz polonijny, nauczyciel, harcmistrz.
Młodość.
Był jedynym synem Teofili i Stanisława Liczmańskich. Ojciec, z zawodu krawiec, był działaczem narodowym jeszcze przed I wojną światową, matka również pracowała w polonijnych organizacjach kobiecych.
Ukończył w 1924 Gimnazjum Piotra i Pawła (w budynku obecnego I LO w Gdańsku). Następnie rozpoczął studia na Wydziale Budownictwa Lądowego Gdańskiej Politechniki (wówczas "Technische Hochschule"), które był zmuszony przerwać z przyczyn materialnych, nie uzyskując dyplomu. Już jako uczeń brał udział w tajnych zbiórkach działającego od 1917 Towarzystwa Filaretów. Grał na skrzypcach, z pasją fotografował, znał biegle niemiecki, angielski i francuski.
W latach 1927–1936 był nauczycielem w Polskiej Szkole Handlowej w Oliwie, uczył stenografii i kaligrafii. Był aktywnym działaczem polskim, organizatorem wielu patriotycznych imprez polonijnych w Wolnym Mieście.
Harcerstwo.
Ukończył kurs harcerski w Karwi w 1920. Następnie współtworzył 8 sierpnia 1920 roku pierwszą męską drużynę harcerską im. Zygmunta Augusta.
Współorganizator polskiego harcerstwa w Wolnym Mieście Gdańsku. Twórca drużyny harcerskiej im. Zawiszy Czarnego (1930), komendant hufca gdańskiego. Od 1935 komendant Gdańskiej Chorągwi ZHP. Redaktor naczelny harcerskiego pisma „Zewie” (1935–1938).
Propagował działalność harcerstwa gdańskiego na obozach w Polsce i zlotach międzynarodowych – na Węgrzech, w Holandii, Francji, Austrii i Szkocji. Liczne kontakty międzynarodowe ułatwiała mu znajomość języków.
W chwili wybuchu II wojny światowej gdańskie harcerstwo było bardzo prężnie działającą, jedną z najliczniejszych organizacji polonijnych w Wolnym Mieście Gdańsku. Zrzeszało około dwóch tysięcy osób w różnym wieku, od zuchów po dorosłych, działało w polskich szkołach, w poszczególnych dzielnicach: w Śródmieściu, we Wrzeszczu, Brzeźnie, Oliwie, Nowym Porcie, Oruni i Siedlcach, a także w Sopocie, Pszczółkach, Piekle, Trąbkach Wielkich i Ełganowie.
Śmierć.
Działalność harcerska i patriotyczna była skrupulatnie śledzona przez gdańską policję, zwłaszcza po dojściu do władzy Adolfa Hitlera w Niemczech. Komendant gdańskich harcerzy był na czołowym miejscu na liście Polaków przeznaczonych, z chwilą wybuchu wojny, do aresztowania i likwidacji.
Został aresztowany w 1939 i osadzony w więzieniu w Gdańsku. Z więzienia został przewieziony do obozu koncentracyjnego w Stutthofie. Został jako „wielki i fanatyczny Polak” (to określenie w obozowej kartotece przy jego nazwisku podpatrzyli współwięźniowie), potraktowany w sposób specjalny – wywieziono go do filii obozu w Grenzdorfie (obecnie Graniczna Wieś) i rozstrzelano wczesnym rankiem 20 marca 1940.
Miejsca pamięci.
Jego zwłoki po wojnie zostały ekshumowane, a następnie uroczyście pochowane 14 listopada 1948 na cmentarzu w Gdańsku-Zaspie w Alei Zasłużonych.
Wyrazem pamięci dla działalności Alfa Liczmańskiego było nadanie jego imienia Szkole Podstawowej nr 65 w Gdańsku. Na dziedzińcu szkoły umieszczono pomnik wodza harcerstwa Gdańskiego, dłuta Wiktora Tołkina. Także ulica przy której mieszkał (ówcześnie "Jahnstrasse") w Oliwie nosi imię Alfa Liczmańskiego.
11 listopada 2002 roku otwarto w Granicznej Wsi ekspozycję pamięci poświęconą Alfowi Liczmańskiemu, a obok symbolicznej leśnej mogiły przebiega szlak spacerowy jego imienia.
Komenda Hufca ZHP Gdańsk-Śródmieście za swojego bohatera przyjęła Alfa Liczmańskiego.
Imię Alfa Liczmańskiego nosi także jeden z gdańskich tramwajów – Pesa Swing o numerze 1038 oraz jacht typu J-80.
Janina Liczmańska.
Żona Janina opiekowała się urodzoną w 1935 córeczką (Regina Maria Liczmańska-Małek) i prowadziła dom. Wraz z dzieckiem opuści­ła Gdańsk w sierpniu 1939. Przeżyła wojnę w Koronowie i 7 maja 1945 wróciła do Oliwy, pod dawny adres.

</doc>
<doc id="139908" url="https://pl.wikipedia.org/wiki?curid=139908" title="Hreczka">
Hreczka



</doc>
<doc id="139909" url="https://pl.wikipedia.org/wiki?curid=139909" title="Mir">
Mir



</doc>
<doc id="139912" url="https://pl.wikipedia.org/wiki?curid=139912" title="Boćki">
Boćki

Boćki – wieś w Polsce położona w województwie podlaskim, w powiecie bielskim, w gminie Boćki. Wieś położona jest nad rzeką Nurzec, 16 km od Bielska Podlaskiego.
Miasto prywatne posiadało prawo magdeburskie w 1509 roku, położone było w ziemi bielskiej województwa podlaskiego. Zdegradowane w 1934 roku. W latach 1954–1972 wieś należała i była siedzibą władz gromady Boćki. W latach 1975–1998 miejscowość położona była w województwie białostockim.
Miejscowość jest siedzibą gminy Boćki.
Zakłady pracy: urząd gminy, filia Banku Spółdzielczego w Brańsku, Centrum Medyczne Alma Med, prywatna stacja benzynowa, Gminny Ośrodek Kultury, Urząd Pocztowy, zespół szkół, 2 piekarnie, apteka, Gminna Biblioteka Publiczna, lecznica dla zwierząt, kilka sklepów spożywczych (w tym Arhelan i Stokrotka) i komisariat policji.
Prowadzą działalność: Ochotnicza Straż Pożarna, Gminny Ośrodek Pomocy Społecznej, Gminna Komisja Rozwiązywania Problemów Alkoholowych, Gminny Klub Olimpijczyka, Koło Przyjaźni Polsko-Koreańskiej
Wieś jest siedzibą parafii rzymskokatolickiej pod wezwaniem Świętego Józefa Oblubieńca i parafii prawosławnej pod wezwaniem Zaśnięcia Matki Bożej.
Demografia.
Według Powszechnego Spisu Ludności z 1921 roku miasto (ówcześnie) zamieszkiwało 1.719 osób, wśród których 744 było wyznania rzymskokatolickiego, 239 prawosławnego, 11 ewangelickiego, a 725 mojżeszowego. Jednocześnie 1.065 mieszkańców zadeklarowało polską przynależność narodową, 44 białoruską, 2 rosyjską a 608 żydowską. Było tu 305 budynków mieszkalnych.
Żydowskie zapiski o Boćkach.
Boćki, lata 1720–1817
(Informacje o pinkasie boćkowskim oparte są przede wszystkim na nieopublikowanym opracowaniu dr Anny Michałowskiej z Uniwersytetu Warszawskiego).
Zabytki w Boćkach i okolicy.
obiekty istniejące:
obiekty nieistniejące:
Sport.
W Boćkach działa Klub Sportowy KP Bocian Boćki, który został założony w 2009 roku. Drużyna piłkarska występuje w sezonie 2015/2016 w podlaskiej klasie okręgowej seniorów.

</doc>
<doc id="139916" url="https://pl.wikipedia.org/wiki?curid=139916" title="Los Glaciares">
Los Glaciares



</doc>
<doc id="139918" url="https://pl.wikipedia.org/wiki?curid=139918" title="Rezerwaty przyrody w województwie mazowieckim">
Rezerwaty przyrody w województwie mazowieckim

Na terenie województwa mazowieckiego znajduje się 189 rezerwatów przyrody.

</doc>
<doc id="139922" url="https://pl.wikipedia.org/wiki?curid=139922" title="Park Narodowy Los Glaciares">
Park Narodowy Los Glaciares

Park Narodowy Los Glaciares (hiszp. "Parque Nacional Los Glaciares"), dosł. „Park Narodowy Lodowców” – park narodowy w argentyńskiej części Patagonii (prowincja Santa Cruz), założony w 1945 roku i w 1981 roku wpisany na listę światowego dziedzictwa UNESCO.
Nazwa.
Nazwa parku "Los Glaciares" pochodzi od licznych lodowców (hiszp. "glaciar") znajdujących się na jego terenie.
Historia.
Park Narodowy Los Glaciares został efektywnie utworzony w 1945 roku na mocy dekretu Nr 9504, w którym ogłoszono istniejące na tym terenie od 1937 roku rezerwaty przyrody parkami narodowymi. Zostało to później potwierdzone ustawowo (ustawa Nr. 13895). 
W 1981 roku park został wpisany na listę światowego dziedzictwa UNESCO.
Opis.
Park obejmuje ochroną obszar o powierzchni 726 927 hektarów (7269,27 km²) w południowo-zachodniej części prowincji Santa Cruz przy granicy z Chile. Celem parku jest ochrona krajobrazu lodowców Andów Patagońskich, z których wiele zasilanych jest przez Lądolód Patagoński Południowy. 
Park sąsiaduje z dwoma chilijskimi parkami narodowymi: Torres del Paine i Bernardo O’Higgins.
Geografia.
W obrębie parku znajdują się m.in. lodowce Perito Moreno i Upsala, jeziora polodowcowe (np. Argentino i Viedma) i szczyty powyżej 3 tys. m n.p.m. (np. Fitz Roy (3375 m n.p.m.) i Cerro Torre (3133 m n.p.m.). 
Klimat.
Park leży w strefie klimatu umiarkowanego zimnego. Latem średnia temperatura wynosi 13,4°C, a zimą 0,6°C, w wyższych partiach gór średnia temperatura roczna to ok. -3°C. Średnie opady roczne wynoszą 500 mm na wschodzie i 900 mm na zachodzie – zimą obfite opady śniegu. 
Flora i fauna.
Wschodnią część parku porastają lasy i stepy. Występują tu m.in. takie gatunki jak "Festuca gracillima" czy "Mulinum spinosum". W górskich lasach na zachodzie rosną m.in. "Nothofagus pumilio" i bukan chilijski. 
Park zamieszkują m.in. huemale chilijskie, pumy i nibylisy andyjskie. Z ptaków można spotkać m.in. kondora wielkiego, aguję wielką, dzięcioła kreskowanego i magelańczyka żółtoskrzydłego. 

</doc>
<doc id="139926" url="https://pl.wikipedia.org/wiki?curid=139926" title="Prezydenci Kirgistanu">
Prezydenci Kirgistanu



</doc>
<doc id="139934" url="https://pl.wikipedia.org/wiki?curid=139934" title="Polecenie zapłaty">
Polecenie zapłaty

Polecenie zapłaty – oznacza usługę płatniczą polegającą na obciążeniu rachunku płatniczego płatnika, w przypadku gdy transakcja płatnicza została zainicjowana przez odbiorcę na podstawie zgody udzielonej przez płatnika na rzecz odbiorcy, dostawcy usług płatniczych odbiorcy lub dostawcy usług płatniczych samego płatnika.
Podstawą prawną polecenia zapłaty jest ustawa o usługach płatniczych, ustawa prawo bankowe oraz porozumienie międzybankowe w sprawie stosowania polecenia zapłaty z dnia 1 czerwca 1998 r. wraz z późniejszymi zmianami.
Na mocy aneksu nr 8 do Porozumienia z dniem 1 czerwca 2019 zgoda pozyskana przez wierzyciela nie musi być rejestrowana w banku płatnika celem realizacji polecenia zapłaty. Odbiorca jest zobowiązany posiadać ważną zgodę, w szczególności jest zobowiązany potwierdzić prawo dłużnika do dysponowania rachunkiem wskazanym na zgodzie.
Przeprowadzanie rozliczeń w tej formie wymaga, aby zarówno płatnik, jak i odbiorca posiadali rachunki w bankach, które zawarły porozumienie o stosowaniu polecenia zapłaty, a płatnik wyraził zgodę na obciążanie jego rachunku w tej formie. Zgodę tę może w każdym czasie wycofać. W przeciwieństwie do polecenia przelewu stroną inicjującą jest odbiorca. Uznanie rachunku odbiorcy następuje po uzyskaniu środków przez jego bank od banku płatnika, wystarczających do pokrycia dyspozycji.
Ograniczenia wynikające z uregulowań prawnych:

</doc>
<doc id="139936" url="https://pl.wikipedia.org/wiki?curid=139936" title="Joint venture (ujednoznacznienie)">
Joint venture (ujednoznacznienie)



</doc>
<doc id="139937" url="https://pl.wikipedia.org/wiki?curid=139937" title="Zachowek">
Zachowek

Zachowek – instytucja prawa spadkowego, mająca na celu ochronę najbliższych osób spadkodawcy przed dowolnym korzystaniem przez niego ze swobody testowania i rozporządzania jeszcze za życia swoim majątkiem w drodze darowizn. Oznacza on wartość wyrażoną w pieniądzu, obliczoną w sposób określony szczegółowo w kodeksie cywilnym, w oparciu przede wszystkim o wartość aktywów i pasywów spadku oraz niektórych darowizn dokonanych przez spadkodawcę, która musi przypaść osobom uprawnionym do zachowku, należącym do najbliższej rodziny spadkodawcy. Zachowek może zostać pokryty przez powołanie do dziedziczenia (ustawowe lub testamentowe), zapis windykacyjny albo darowiznę, a w wypadku, gdy uprawniony do zachowku nie otrzymał zachowku w takiej postaci, może on żądać od spadkobierców (a w pewnych sytuacjach także od zapisobierców windykacyjnych i obdarowanych) świadczenia pieniężnego służącego uzupełnieniu zachowku (roszczenie o zachowek). Obowiązek zapłaty zachowku powstaje w chwili śmierci spadkodawcy i należy do długów spadkowych. "Ratio legis" polega tu na wyjściu z założenia, że każdy człowiek w razie śmierci ma moralny obowiązek pozostawienia choćby części majątku swym najbliższym, a może się zdarzyć, że spadkodawca sporządzając testament pominie takie osoby. Zachowek zabezpiecza interesy osób najbliższych pominiętych przez spadkodawcę w testamencie.
Uprawnieni do zachowku.
Podmioty uprawnione:
Wyłączenia:
Osoby z pkt. 1 i 2 są traktowane jakby nie dożyły otwarcia spadku.
Spadkobiercy uprawnieni do zachowku: w sytuacji, kiedy ich udział w spadku nie pokrywa należnego im zachowku.
Powstanie roszczenia: roszczenie powstaje, gdy uprawniony nie otrzymał go w innej postaci, niż powołanie do dziedziczenia.
Spadkobierca zostaje uznany przez sąd za niegodnego, jeżeli: dopuścił się umyślnie ciężkiego przestępstwa przeciwko spadkodawcy, podstępem lub groźbą nakłonił spadkodawcę do sporządzenia lub odwołania testamentu albo w taki sam sposób przeszkodził mu w dokonaniu jednej z tych czynności, umyślnie ukrył lub zniszczył testament spadkodawcy, podrobił lub przerobił jego testament albo świadomie skorzystał z testamentu przez inną osobę podrobionego lub przerobionego.
Spadkodawca może w testamencie pozbawić zstępnych, małżonka i rodziców zachowku (wydziedziczenie), jeżeli uprawniony do zachowku: wbrew woli spadkodawcy postępuje uporczywie w sposób sprzeczny z zasadami współżycia społecznego, dopuścił się względem spadkodawcy albo jednej z najbliższych mu osób umyślnego przestępstwa przeciwko życiu, zdrowiu lub wolności albo rażącej obrazy czci, uporczywie nie dopełnia względem spadkodawcy obowiązków rodzinnych.
Wysokość zachowku.
Wysokość zawsze określa się w oznaczonej kwocie pieniężnej, która zależy od:
Uprawnionemu, który jest trwale niezdolny do pracy, oraz małoletniemu zstępnemu należy się 2/3 udziału spadkowego, który przypadłby mu przy dziedziczeniu ustawowym. Wszystkim pozostałym należy się 1/2 udziału spadkowego, który przypadałby im przy dziedziczeniu ustawowym.
Dziedziczenie zachowku.
Dziedziczenie roszczenia o zapłatę zachowku podlega szczególnej regule, wynikającej z art. 1002 Kodeksu cywilnego, zgodnie z którą roszczenie z tytułu zachowku przechodzi na spadkobiercę osoby uprawnionej do zachowku tylko wtedy, gdy spadkobierca ten należy do osób uprawnionych do zachowku po pierwszym spadkodawcy.
W przypadku braku osób uprawnionych do dziedziczenia roszczenia o zachowek, roszczenie w tym zakresie wygasa, nie powodując zwiększenia uprawnień pozostałych osób uprawnionych z tytułu zachowku. W wyroku Sądu Najwyższego z dnia 28 kwietnia 2010 roku (sygn. akt III CSK 143/2009) wyrażone zostało stanowisko, że złożenie przez osobę zobowiązaną do zapłaty zachowku oświadczenia o uznaniu długu, wynikającego z obowiązku zapłaty zachowku, nie powoduje możliwości żądania zaspokojenia tego roszczenia przez spadkobierców osoby pierwotnie uprawnionej do zachowku.
W nauce prawa cywilnego podkreśla się wątpliwości, dotyczące zgodności art. 1002 Kodeksu cywilnego z Konstytucją. Trybunał Konstytucyjny dwukrotnie wypowiedział się w zakresie konstytucyjności przedmiotowej regulacji, a to w wyroku z dnia 8 czerwca 2011 roku (SK 14/10) oraz wyroku z dnia 31 stycznia 2001 roku (P 4/99).
Zagadnienia szczegółowe.
Odpowiedzialność uprawnionego do zachowku:
Zmniejszenie zapisów i poleceń:
Spadkobiercy, obowiązani do zaspokojenia roszczenia z tytułu zachowku, mogą żądać stosunkowego zmniejszenia zapisów i poleceń:

</doc>
<doc id="139941" url="https://pl.wikipedia.org/wiki?curid=139941" title="Collegium Da Vinci">
Collegium Da Vinci

Collegium Da Vinci z siedzibą w Poznaniu – polska uczelnia niepubliczna w Poznaniu.
Historia.
10 czerwca 1996 Minister Edukacji Narodowej udzielił zezwolenia na utworzenie Wyższej Szkoły Nauk Humanistycznych i Dziennikarstwa w Poznaniu, której pomysłodawcą oraz założycielem jest Piotr Voelkel. WSNHiD zostało wpisane do wykazu uczelni niepublicznych pod numerem 90. W tym samym roku pierwsi studenci rozpoczęli kształcenie na kierunku politologia i nauki społeczne. Dwa lata później na WSNHiD powstaje nowy kierunek – stosunki międzynarodowe. W 2000 uruchomione zostają kolejne kierunki – socjologia i kulturoznawstwo, a w roku następnym – informatyka. W 2006 uczelnia uzyskuje zgodę na kształcenie na kierunku pedagogika.
W lipcu 2004 doszło do zawarcia umowy z Instytutem Zachodnim im. Z. Wojciechowskiego w Poznaniu w ramach wspólnych przedsięwzięć naukowych i dydaktycznych, z kolei w lutym 2008 WSNHiD nawiązało ścisłą współpracę ze Szkołą Wyższą Psychologii Społecznej w Warszawie. W czerwcu 2014 WSNHiD oraz Instytut Zachodni w Poznaniu zawarły umowę o utworzeniu Centrum Naukowego pod nazwą Wielkopolskie Centrum Naukowo-Badawcze.
W 2014 roku Wyższa Szkoła Nauk Humanistycznych i Dziennikarstwa zmieniła swoją nazwę na Collegium Da Vinci.
Podstawowe statystyki.
Collegium Da Vinci zatrudnia ponad 100 pracowników administracyjnych i ok. 300 pracowników dydaktycznych. Kadrę dydaktyczną stanowią głównie wykładowcy-praktycy, czyli przedstawiciele biznesu. Do grona partnerów uczelni należy ponad 200 firm i instytucji.
Program dydaktyczny.
Studia I i II stopnia.
Collegium Da Vinci daje możliwość podjęcia studiów pierwszego stopnia na jedenastu kierunkach:
oraz na dwóch kierunkach na studiach II stopnia:
Studia podyplomowe.
Uczelnia prowadzi również specjalistyczne studia podyplomowe na 15 kierunkach:
Executive Master of Business Administration.
Uczelnia prowadzi również kierunek Executive Master of Business Administration skierowane do kadry managerskiej wysokiego szczebla.
Absolwenci studiów podyplomowych Executive MBA nabywają spełnienie kryterium wykształcenia do zasiadania w radach nadzorczych spółek z udziałem skarbu państwa (art. 19 ust. 1 pkt 1 lit. c ustawy z dnia 16 grudnia 2016 r. – o zasadach zarządzania mieniem państwowym (Dz.U. z 2018, poz. 1182).
Kampusy i budynki uczelniane.
Bryła budynku Collegium Da Vinci nawiązuje swą formą do reduty Fortu św. Wojciecha, który znajdował się w pasie XIX-wiecznej fortyfikacji miasta. Budynek uczelni ma 18 000 m² powierzchni użytkowej.
W 2010 roku oddano do użytku nowe skrzydło o pow. 8000 m². Inwestycja kosztowała ponad 30 milionów złotych, z czego 38% (prawie 11,5 mln zł) to dofinansowanie z Unii Europejskiej. Rozbudowa WSNHiD jest współfinansowana przez Unię Europejską z Wielkopolskiego Regionalnego Programu Operacyjnego na lata 2007–2013 w ramach działania „Infrastruktura szkolnictwa wyższego”. Zaprojektowana nowa część WSNHiD ma pięć kondygnacji nadziemnych i jedną kondygnację podziemną. Budynek jest rozbudowany od strony elewacji wschodniej i jest połączony z istniejącą przestrzenią za pomocą łączników. Na poziomie „-1” znajdują się m.in. cztery sale do gry w squasha, sale fitness z siłownią oraz szatnia. Na wyższych kondygnacjach znajduje się także 10 sal wykładowych, 15 sal seminaryjnych oraz 8 pracowni komputerowych.
eN Studios.
26 maja 2022 uroczyście otwarte zostało eN Studios, czyli nowy budynek przy ulicy Głogowskiej 216 w Poznaniu dedykowany branży kreatywnej, którego inwestorem jest Collegium Da Vinci. Na niemal 4500 m2 znalazło się 300-metrowe studio Motion Capture, 120-metrowe studio fotograficzne, 90-metrowe studio audio i niemal 3000m2 przestrzeni biurowych i coworkingowych.
Budowna jest efektem przedsięwzięcia “Rozwój potencjału Collegium Da Vinci do świadczenia specjalistycznych usług skierowanych do przedsiębiorstw poprzez utworzenie infrastruktury w obszarze technologii kreacyjnych” wpisanego w ramy WRPO Poddziałanie 1.3.2 „Poprawa jakości usług na rzecz inkubacji przedsiębiorstw” Urzędu Marszałkowskiego Województwa Wielkopolskiego.
Współpraca międzynarodowa i międzyuczelniana.
W październiku 2002 Wyższa Szkoła Nauk Humanistycznych i Dziennikarstwa zawarła umowę o współpracy naukowej i dydaktycznej z Centre for Independent Social Research w Petersburgu. Kilka miesięcy później porozumienia o podobnej treści nawiązano z Kijowskim Uniwersytetem Slawistycznym oraz z Białoruskim Instytutem Prawoznawstwa w Mińsku.
W kwietniu 2006 WSNHiD w ramach współpracy z zagranicą otrzymała kartę Erasmusa w programie Socrates-Erasmus.
Erasmus+.
Collegium Da Vinci otrzymało Uczelnianą Kartę Erasmus w ramach nowego programu Erasmus+ 2014-2020. Certyfikat ten uprawnia do międzynarodowej wymiany studentów i nauczycieli akademickich, która finansowana jest przez Unię Europejską. W ramach nowego programu studenci mogą ubiegać się o wyjazd na wybrany okres studiów do zagranicznej uczelni współpracującej z CDV lub praktyki studenckie.

</doc>
<doc id="139942" url="https://pl.wikipedia.org/wiki?curid=139942" title="Rezerwat przyrody Jeziorko Daisy">
Rezerwat przyrody Jeziorko Daisy

Rezerwat przyrody Jeziorko Daisy – utworzony w 1998 r. geologiczno-leśny rezerwat przyrody nieożywionej, wchodzący w skład Książańskiego Parku Krajobrazowego (gmina Świdnica, powiat świdnicki, województwo dolnośląskie). Leży na Pogórzu Wałbrzyskim, na obszarze jednostki geologicznej zwanej depresją Świebodzic. Powierzchnia rezerwatu wynosi 7,11 ha.
Na terenie rezerwatu stwierdzono występowanie 180 gatunków roślin, z czego 172 to gatunki wyższe (nago- i okrytozalążkowe, paprotniki), pozostałe 8 zaś to mszaki (wątrobowce i mchy). Dotąd nie opracowano szczegółowo fauny rezerwatu. Zbadano jedynie plankton Jeziora Zielonego, w którym stwierdzono 16 gatunków skorupiaków. 
Główną atrakcją turystyczną stanowi Jezioro Zielone potocznie nazywane "Jeziorko Daisy", zalane wyrobisko kamieniołomu, powstałe w 1870 roku po eksploatacji dewońskich wapieni rafowych. 
Szlaki turystyczne.
Przez rezerwat wiodą szlaki:
Przez teren rezerwatu przebiega także trasa ścieżki przyrodniczo-dydaktycznej „Jeziorko Daisy”.

</doc>
<doc id="139943" url="https://pl.wikipedia.org/wiki?curid=139943" title="PZL-230 Skorpion">
PZL-230 Skorpion

PZL 230 Skorpion – konstrukcyjny projekt (zakończony budową drewnianej makiety) samolotu szturmowego, rozwijany w latach 90. XX w. w Państwowych Zakładach Lotniczych w Warszawie.
Pod koniec lat 80. zespół konstruktorów lotniczych PZL Okęcie pod kierownictwem inżyniera Andrzeja Frydrychewicza opracował projekt lekkiego samolotu wsparcia wojsk lądowych, dobierając pożądane cechy takiego samolotu na podstawie analiz działań wojennych w Wietnamie i w Afganistanie. Wykorzystano również doświadczenia z prac nad PZL-130 Orlik. Projektowany samolot miał być przede wszystkim zwrotny, zdatny do gwałtownych manewrów, silnie uzbrojony, zdolny do krótkiego startu i lądowania na trawiastych lotniskach przyfrontowych, odporny na ostrzał dzięki opancerzeniu, prosty i dzięki temu tani w budowie oraz miał mieć modułową konstrukcję dla łatwości obsługi.
Opierając się na tych założeniach zaprojektowano jednomiejscowy, dwusilnikowy, turbośmigłowy samolot w układzie kaczki o udźwigu 2000 kg uzbrojenia. Głównym elementem konstrukcji miał być centropłat, zawierający zbiornik paliwa, do którego montowano by pozostałe części płatowca - końcówki skrzydeł, kabinę pilota, stateczniki pionowe. Silniki miały zostać zamontowane w gondolach nad kadłubem, podobnie, jak w amerykańskim Fairchild A-10 Thunderbolt II. Prędkość maksymalna miała wynosić 640 km/h, rozbieg miał wynosić 250 m, a dobieg - 220 m. Stałym uzbrojeniem miało być pięciolufowe działko kalibru 25 mm, reszta uzbrojenia miała być podwieszana na belkach podskrzydłowych (przy czym - znak czasu - miały one pasować zarówno do uzbrojenia poradzieckiego, jak i do NATO-wskiego). Konstrukcja samolotu była nowoczesna, a poszczególne rozwiązania - nowatorskie. Planowano wykonanie dużej części płatowca z kompozytów, zastosowanie systemu "fly-by-wire" i dość rozbudowanej awioniki.
W 1990 MON podpisało z PZL umowę na opracowanie samolotu tego typu. Jednak wojsko zażądało podwyższenia maksymalnej prędkości samolotu do 1000 km/h i podwyższenia udźwigu do 4000 kg uzbrojenia. Zespół konstruktorski przeprojektował samolot, który spełnił te wymagania, ale znacznie zmienił swe cechy, tracąc zwłaszcza na zaletach wynikających z lekkości konstrukcji. W celu osiągnięcia zadanej prędkości maksymalnej i udźwigu, silniki turbośmigłowe zastąpiono odrzutowymi i przeniesiono je z gondoli nad kadłubem do centropłata. Wybrany i wypróbowany został już nawet konkretny typ silnika - miał to być amerykański Textron Lycoming LF 507. Gondole silników i kadłub zostały spłaszczone, co pozwoliło na otrzymanie konstrukcji o minimalnym echu radarowym (cechy "stealth"). Długość rozbiegu wzrosła do 400 m. Tę wersję nazwano PZL-230F.
W 1992 zbudowano makietę samolotu i 23 grudnia 1992 przekazano ją wojsku, które w 1993 dokonało weryfikacji przydatności samolotu do przewidzianych zadań. Oględzin makiety samolotu dokonał m.in. ówczesny wicepremier Henryk Goryszewski. Weryfikacja wypadła pozytywnie, jednak kolejny rząd zadecydował o przerwaniu finansowania projektu. Prawdopodobnie wpłynął na to fakt, że w tym samym czasie prowadzono kilka innych projektów modernizacji uzbrojenia, między innymi projekt budowy samolotu szkolnego PZL I-22 Iryda i na nowy samolot nie wystarczało pieniędzy.
Trzeba też powiedzieć, iż dużą rolę w końcowej ocenie projektu odegrał wynik operacji Pustynna Burza, gdzie świetnie sprawdziły się samoloty A-10 o zdecydowanie prostszej koncepcji - zwrotność uzyskana w wyniku niskiego obciążenia powierzchni nośnej i sporego wydłużenia płata, do tego o wytrzymałej konstrukcji, dobrej ochronie pilota (opancerzenie) i łatwej naprawie w warunkach polowych.
Z samolotem związane są liczne kontrowersje. Rozpowszechniony jest pogląd, że cały projekt był tylko zbiorem pobożnych życzeń i był niemożliwy do zrealizowania. Krytycy twierdzą, że nie dałoby się zrobić samolotu o takich parametrach bazując na konstrukcji przeznaczonej do użycia silników turbośmigłowych. Ponadto wskazują, że Polska nie posiadała w owym czasie technologii, które planowano wykorzystać (np. fly-by-wire czy stealth) a szanse na ich uzyskanie w owym czasie były bliskie zeru.
W tym samym czasie Instytut Lotnictwa w Warszawie rozwijał podobny projekt pod nazwą Pirania, a nieco później - projekt samolotu Kobra 2000.
Podstawowe dane techniczne "Skorpiona":

</doc>
<doc id="139944" url="https://pl.wikipedia.org/wiki?curid=139944" title="Jezioro Zielone (województwo dolnośląskie)">
Jezioro Zielone (województwo dolnośląskie)

Jezioro Zielone (potocznie "Daisy") – jezioro położone na stokach Witosza (483 m n.p.m.), na Pogórzu Wałbrzyskim, zalane wyrobisko wapienne. Główna atrakcja turystyczna rezerwatu Jeziorko Daisy. Powierzchnia – 0,66 ha. Głębokość – 23 m.
Jezioro powstało w 1870 roku po eksploatacji górnodewońskich wapieni rafowych. Skały te stanowią obiekt zainteresowania geologów oraz paleontologów badających znajdowane tam skamieniałości korali, ramienionogów i liliowców. Powstały one w płytkim i ciepłym morzu. Po raz pierwszy przebadano je naukowo w 1831 i od tego czasu były tematem licznych opracowań. Jednym z pierwszych badaczy tego kamieniołomu był polski przyrodnik i podróżnik Władysław Dybowski, który opublikował opis tutejszych koralowców w roku 1873. Nazwa jeziorka pochodzi od księżnej Daisy von Pless, ostatniej właścicielki Książa, która szczególnie upodobała sobie to miejsce. Zaadaptowała również jeden z wapienników na basztę i urządziła tam izbę myśliwych. Kształt jeziorka zbliżony jest do elipsy. Jeziorko otacza las mieszany, w pobliżu występują pomniki przyrody oraz rośliny zielne chronione, takie jak konwalia leśna, wawrzynek wilczełyko, śnieżyczka, zawilec. Leży ono na szlaku zielonym (zamków piastowskich) i żółto-niebieski-żółtym (Ułanów Legii Nadwiślańskiej).
W 1954 r. ustalono urzędowo polską nazwę "Jezioro Zielone". Przed 1945 r. jezioro nosiło niemiecką nazwę "Daisy-See".
Szlaki turystyczne:

</doc>
<doc id="139946" url="https://pl.wikipedia.org/wiki?curid=139946" title="Sokrat Starynkiewicz">
Sokrat Starynkiewicz

Sokrat Iwanowicz Starynkiewicz, także Sokrates Starynkiewicz (; ur. w Taganrogu, zm. w Warszawie) – generał rosyjski, pełniący obowiązki prezydenta Warszawy w latach 1875–1892.
Życiorys.
Pochodził z rodziny szlacheckiej. Ojciec Iwan był filologiem klasycznym, dyrektorem gimnazjum w Taganrogu. Był najstarszy spośród dziesięciorga dzieci Starynkiewiczów.
Uczył się w Instytucie Szlacheckim w Moskwie, który ukończył w wieku 16 lat. Po kilkunastu miesiącach służby wojskowej w artylerii podjął studia w Wyższej Szkole Artylerii w Petersburgu, którą ukończył w 1841 w stopniu podporucznika.
Po otrzymaniu stopnia oficerskiego pełnił służbę sztabową. W 1849 jako adiutant dowódcy korpusu brał udział w rosyjskiej interwencji na Węgrzech. Od 1855 roku pełnił służbę w Głównym Sztabie I Armii w Warszawie, gdzie awansował do stopnia pułkownika. W 1861 roku na rozkaz namiestnika Królestwa Polskiego dowodził akcją pacyfikacyjną przeciwko zbuntowanym chłopom pięciu gmin na Lubelszczyźnie.
Od 1863 kierował kancelarią generała-gubernatora noworosyjskiego i besarabskiego Pawła Kotzebue w Odessie; awansował wtedy na stopień generała-majora. Podczas pięciu lat pracy na tym stanowisku dał się poznać ze swojej bezkompromisowej uczciwości, a także życzliwości i uprzejmości.
W latach 1868–1871 pełnił funkcję gubernatora chersońskiego.
Po przejściu na emeryturę zarządzał majątkami księcia Anatola Demidow San-Donato (a po śmierci Demidowa w 1870 majątkami jego syna Pawła) w guberniach kijowskiej i podolskiej.
Prezydent Warszawy.
16 października 1875 na wniosek generała-gubernatora warszawskiego Pawła Kotzebue − swego dawnego zwierzchnika − został powołany na stanowisko prezydenta Warszawy (właśc. na stanowisko „pełniącego obowiązki prezydenta”, ten tytuł nie został zmieniony do końca jego urzędowania w 1892). Przyjechał do Warszawy i rozpoczął urzędowanie 1 grudnia 1875.
Po zapoznaniu się z sytuacją w swoim nowym miejscu pracy za najpilniejszą uznał poprawę stanu higieny w mieście i zdrowotności jego mieszkańców. Jego największą zasługą było zbudowanie w kolejnych latach miejskiego systemu wodno-kanalizacyjnego ze Stacją Filtrów na Koszykach, dokąd ze Stacji Pomp Rzecznych na Czerniakowie doprowadzono wodę czerpaną z Wisły.
Dzięki swojej energii i umiejętności przekonywania przezwyciężył biurokratyczne przeszkody w Petersburgu dotyczące finansowania tego wielkiego projektu, a także krytykę jego licznych polskich przeciwników (m.in. właścicieli warszawskich kamienic). Przesłanie przez Starynkiewicza szczegółów planowanych rozwiązań wodno-kanalizacyjnych do prasy wywołało bowiem medialną burzę. Odpowiadając na głosy krytyczne opublikował on wtedy kilkanaście artykułów polemicznych, przekonywał swoich adwersarzy w bezpośrednich rozmowach, a w 1880 zorganizował trzy publiczne spotkania z kierownikiem prac Williamem Heerleinem Lindleyem, w czasie których wyjaśniono wiele kwestii spornych. W 1881, po zaakceptowaniu projektu przez cara Aleksandra III, Starynkiewicz powołał Komitet Budowy Kanalizacji i Wodociągów m. Warszawy (nazywany zwyczajowo Komitetem Kanalizacyjnym) i sam stanął na jego czele. Na jednym z posiedzeń Komitetu podjęto decyzję, że przy pracach wodociągowych i kanalizacyjnych będą zatrudniani inżynierowie i robotnicy polscy oraz że materiały budowalne i półfrabrykaty będą kupowane w kraju. Budowę rozpoczęto w 1883. 
W Warszawie powstał jeden z najnowocześniejszych w Europie systemów dostarczania wody pitnej i odprowadzania ścieków, co znacząco poprawiło sytuację sanitarną miasta. Usunięcie rynsztoków i kanałów umożliwiło także podniesienie estetyki przestrzeni publicznej, urządzenie nowych terenów zielonych i nasadzenia drzew.
Inne dokonania Starynkiewicza na stanowisku prezydenta to m.in.:
Cechował go proobywatelski styl sprawowania urzędu, m.in. z jego inicjatywy magistrat zapraszał przedstawicieli mieszkańców do uczestnictwa z głosem doradczym w posiedzeniach komisji planistycznych.
Za jego rządów obszar Warszawy nieznacznie się powiększył. Po zlikwidowaniu w 1875 okopów Lubomirskiego włączono do miasta cmentarze Powązkowski i żydowski. Inkorporacji uległ również obszar pomiędzy ulicami Wolską, Żytnią i Młynarską. Po kolejnych 14 latach przyłączono fragmenty Woli między ulicami Karolkową i Młynarską oraz mały obszar na Czerniakowie ze Stacją Pomp Rzecznych. W 1889 przyłączono także fragment Targówka, Szmulowiznę i Nową Pragę. Od tego czasu powierzchnia Warszawy wynosiła 32,7 km² i nie zmieniła się aż do wielkiej inkorporacji w 1916.
Starynkiewicz nie mówił po polsku, ale doskonale ten język rozumiał. Jego mieszkanie przy ul. Rysiej 5 stało otworem dla wszystkich. Na jego prośbę Polacy rozmawiali przy nim w ojczystym języku, sam używał rosyjskiego (lub francuskiego w rozmowach z Polakami nieznającymi rosyjskiego). Prasa warszawska określała go jako „Nasz Szanowny Prezydent”, co cenzura zmieniała na „Jego Ekscelencja jenerał-major S.I. Starynkiewicz”. Jego liczne artykuły, które pisywał do warszawskich czasopism, były tłumaczone na język polski przez jego przyjaciela Józefa Keniga.
W latach 1875–1895 był członkiem Warszawskiego Towarzystwa Dobroczynności, a na przełomie lata 80. i 90. XIX wieku był przewodniczącym Wydziału Tanich Kuchni towarzystwa. Udostępniał sale magistratu w pałacu Jabłonowskich na imprezy świąteczne dla ubogich dzieci, amatorskie przedstawienia z których dochód był przeznaczony na cele dobroczynne, a także filantropijne koncerty. Organizował także pomoc dla powodzian podczas wylewów Wisły (największe miały miejsce w latach 1880, 1884 i 1888).
Zakończył urzędowanie 12 września 1892. Pozostał w Warszawie. Współpracował ze swoim następcą Mikołajem Bibikowem. W uznaniu zasług przyznano mu bardzo wysoką emeryturę w wysokości 3 tys. rubli rocznie.
Zmarł w Warszawie. W jego pogrzebie wzięło udział około 100 tys. osób. Zgodnie ze swoim życzeniem został pochowany na cmentarzu prawosławnym na Woli – w jego zachodniej części, przy cerkwi Włodzimierskiej Ikony Matki Bożej (wcześniej i obecnie kościół św. Wawrzyńca). W związku z zamknięciem dla pochówków części nekropolii, która przylegała do zwróconej w 1916 Kościołowi katolickiemu świątyni, jego ciało zostało ok. 1932 ekshumowane i pochowane w obecnym miejscu we wschodniej części cmentarza prawosławnego (kwatera 42).
W swoich pamiętnikach wielokrotnie podkreślał, że jest rosyjskim patriotą. Jednocześnie jest uważany za jednego z najbardziej kompetentnych i zasłużonych prezydentów miasta, cieszył się uznaniem już współczesnych (m.in. Bolesława Prusa i Aleksandra Świętochowskiego). Był powszechnie lubiany i szanowany przez mieszkańców Warszawy za uczciwość, pracowitość oraz życzliwość dla Polaków.
Życie prywatne.
Sfera jego życia prywatnego przez długi czas pozostawała „białą kartą”, do czasu pojawienia się w 2000 r. na wystawie w Muzeum Historycznym m. st. Warszawy pt. „Sankt Petersburg i Warszawa na przełomie XIX i XX wieku” jego zamieszkałej w Paryżu prawnuczki, Elizabeth Starynkevicz-Millet. Udostępniła ona później kuratorowi tej wystawy, Andrzejowi Sołtanowi, kopię dziennika S. Starynkiewicza pisanego w latach 1887–1897. W 2005 dziennik został wydany przez Państwowe Wydawnictwo Naukowe.
Był żonaty z Tatianą z domu Tukałową (nazywał ją „Taniczką”). Miał czterech synów i córkę. Najstarszy, Aleksander, lekarz chirurg w Szpitalu Ujazdowskim, zmarł w 1883 w wyniku zakażenia, którego nabawił się podczas operacji. Został pochowany na cmentarzu prawosławnym w Warszawie. Najmłodszy – Paweł – zmarł na gruźlicę. Pozostali dwaj to Konstanty, który wybrał karierę wojskową, dosłużył się stopnia generała i będąc gubernatorem symbirskim, zginął w 1906 w Charkowie w wyniku zamachu bombowego, oraz Dymitr – który był anarchistą, sprzyjał rewolucji październikowej i zmarł w 1919 r. w Rostowie. Najmłodsza z rodzeństwa – Maria – zmarła w 1941 podczas blokady Leningradu.

</doc>
<doc id="139947" url="https://pl.wikipedia.org/wiki?curid=139947" title="Medycyna nuklearna">
Medycyna nuklearna

Medycyna nuklearna – gałąź medycyny zajmująca się zagadnieniami związanymi z diagnozowaniem i leczeniem chorób przy użyciu izotopów promieniotwórczych.
W medycynie nuklearnej izotopy promieniotwórcze łączone są z innymi elementami tworząc związki chemiczne lub są parowane z istniejącymi związkami farmaceutycznymi tworząc radiofarmaceutyki. Jest to substancja, która bierze udział w drogach metabolicznych człowieka i jednocześnie zawiera znacznik promieniotwórczy, dzięki czemu można precyzyjnie śledzić jego działanie w organizmie. Odpowiednio dobierając część aktywną biologicznie radiofarmaceutyków można sprawić, aby badały one konkretne procesy życiowe – docierały w badane miejsce. Substancja chemiczna może być zmodyfikowana tak, aby nie ulegała procesom metabolicznym i mogła się gromadzić w tkankach. Medycyna nuklearna wykorzystuje tę właściwość, polegając na mechanizmach przebiegu czynności życiowych organizmów do obrazowania rozmiarów i postępów choroby w ciele pacjenta.
Radiofarmaceutyki podawane są zazwyczaj dożylnie. Należy odczekać pewien czas, zależny od części aktywnej biologicznie radiofarmaceutyku, aby mógł on się włączyć w badany proces. Czas ten zależy od podawanych radiofarmaceutyków, lecz zazwyczaj wynosi kilkadziesiąt minut.
W niektórych chorobach medycyna nuklearna pozwala wykryć i rozpoznać problem we wcześniejszej fazie niż tradycyjne metody diagnostyczne.
Medycyna nuklearna dzieli się na dwa podstawowe działy:
We współczesnej medycynie w procesie leczenia najczęściej stosuje się obie gałęzie jednocześnie.
Metody medycyny nuklearnej wykorzystywane są między innymi w onkologii, w leczeniu niektórych typów nowotworów oraz w ramach zabiegów paliatywnych, mające na celu zmniejszenie dolegliwości bólowych, związanych z występowaniem rozsianego procesu nowotworowego (np. przerzuty do kości). Stosowane są również w celu lokalizacji zmian niewidocznych przy użyciu innych metod. Medycyna nuklearna stosowana jest również jako narzędzie w diagnostyce i leczeniu chorób, np. endokrynologicznych (głównie chorób tarczycy). Zastosowanie tej techniki umożliwia zróżnicowanie między „zimnymi” i „ciepłymi” guzami.
Metodą obrazowania stosowaną w medycynie nuklearnej jest scyntygrafia. Zaletą tej techniki jest, poza uwidacznianiem struktury, również dodatkowa możliwość badania funkcji czynnościowej danego organu. Dodatkowo ta gałąź medycyny zajmuje się diagnostyką "in vitro", czyli oznaczaniem poziomu substancji we krwi metodami radioimmunologicznymi, przy pomocy znaczników izotopowych (np. w celu określenia poziomu niektórych hormonów).
Terapeutyczne zastosowanie substancji promieniotwórczych dotyczy głównie chorób nowotworowych tarczycy, gdzie od wielu lat stosuje się jeden z syntetycznych izotopów jodu, 131I, jak również leczenia przerzutów nowotworowych (m.in. raka stercza) do kości przy użyciu fosforu 32P, strontu 89Sr, renu 186Re, 188Re oraz samaru 153Sm.
Szczególna uwaga należy się metodom terapii nowotworowej będącym kombinacją chemoterapii i radioimmunoterapii (z zastosowaniem znakowanych monoklonalnych przeciwciał) m.in. w chorobie Hodgkina (Zevalin), jak również celowanej terapii znakowanymi analogami hormonów w guzach neuroendokrynnych przewodu pokarmowego (znakowany oktreotyd).
Historia.
Trudno jest wskazać dokładną datę powstania medycyny nuklearnej, gdyż jest związana z wieloma dziedzinami wiedzy (fizyką, chemią, medycyną).
Jako genezę medycyny nuklearnej datuje się połowę lat dwudziestych ubiegłego wieku, gdy w niemieckim mieście Freiburg György von Hevesy wykonał eksperymenty z wykorzystaniem radionuklidów, które zaaplikował szczurom, dzięki czemu ukazał szlak metaboliczny tych substancji oraz stworzył wskaźniki promieniotwórcze.
Jednak nie byłoby medycyny nuklearnej bez wcześniejszych odkryć w tej materii. Już pod koniec XIX wieku odkryte zostały promieniowanie rentgenowskie, które później próbowano wykorzystać do celów medycznych. W 1886 roku Henri Becquerel odkrył promieniowanie soli uranu, co było początkiem innego spojrzenia na właściwości znanych pierwiastków. Dalsze badania nad odkryciem Becquerela rozpoczęła Maria Skłodowska-Curie wraz z mężem Pierre'em Curie, którzy nazwali ten proces radioaktywnością.
Od tamtej pory nastąpiła fala odkryć. Wyodrębniono nieznane wcześniej pierwiastki (na przykład rad). Rozróżniono także promieniowanie alfa, promieniowanie beta, promieniowanie gamma.
Odkrycie w 1934 roku sztucznie produkowanych radionuklidów przez Frédérica Joliot-Curie i Irène Joliot-Curie było znaczącym krokiem w medycynie nuklearnej. W lutym 1934 roku, po odkryciu radioaktywności w folii aluminiowej, którą poddali promieniowaniu Polonu, opisali oni produkcję pierwszego sztucznego materiału radioaktywnego.
W latach trzydziestych i czterdziestych XX wieku nastąpiły pierwsze poważne zastosowania kliniczne radionuklidów. W 1937 roku na Uniwersytecie Kalifornijskim w Berkeley posłużono się promieniowaniem fosforu-32 do leczenia białaczki. W 1938 roku John Livingood wraz z Glenem Seaborgiem wynaleźli izotopy jodu 131I oraz kobaltu Co-60. Prowadzili też pierwsze pomiary wychwytu jodu przez tarczycę.
Otwarcie pierwszego reaktora produkującego radioizotopy tylko do celów medycznych w Oak Ridge National Laboratory w 1946 roku było kolejnym znacznym krokiem w rozwoju nauki. Medycyna nuklearna zyskała większą rozpoznawalność wśród naukowców 7 grudnia 1946 roku, gdy został opublikowany artykuł doktora Sama Seidlina w tygodniku Journal of the American Medical Association opisujący wyleczenie pacjenta z nowotworem tarczycy za pomocą radioaktywnego izotopu jodu 131I. Ten sam izotop był później wykorzystywany jako lek na nadczynność tarczycy.
Sam termin medycyny nuklearnej wprowadzony został w 1952 roku.
Wykorzystywanie medycyny nuklearnej rozpowszechniono na początku lat pięćdziesiątych XX wieku, gdy wzrastała wiedza o promieniotwóczości, radionuklidach i ich użyciu przy badaniach procesów biochemicznych za pomocą wskaźników promieniotwórczych. Pionierami w tej dziedzinie byli Benedict Cassen, który wynalazł pierwszy scyntygraf w 1951 roku, oraz Hal Anger, który stworzył pierwszą gamma kamerę. Przyczyniło się to do upowszechnienia medycyny nuklearnej.
Rozwój medycyny nuklearnej przez następne lata był bardzo duży. W 1954 roku w powstało Amerykańskie Stowarzyszenie Medycyny Nuklearnej i Obrazowania Nuklearnego, w 1960 roku stowarzyszenie to zaczęło publikować artykuły medyczne. W późniejszych latach powstało także Polskie Towarzystwo Medycyny Nuklearnej.
Odkryto mnóstwo radionuklidów przeznaczonych do medycznych zastosowań, jednak najważniejszym z nich był technet 99mTc. Wynaleziony został w 1937 roku przez Carlo Perriera oraz Emilio Segrè jako sztuczny element o liczbie atomowej 43. Charakteryzuje się krótkim okresem połowicznego rozpadu, co minimalizuje napromieniowanie ciała. Cecha ta sprawia, że jest on podstawowym wskaźnikiem wykorzystywanym w medycynie nuklearnej do celów diagnostycznych.
Do lat siedemdziesiątych XX wieku większość organów człowieka mogła być wizualizowana za pomocą medycyny nuklearnej. W latach osiemdziesiątych opracowane zostały radiofarmaceutyki pomagające w diagnozowaniu chorób serca.
Dużym osiągnięciem w medycynie nuklearnej okazało się wynalezienie pozytonowej emisyjnej tomografii komputerowej (PET), opierającej się na technice obrazowania rejestrującej promieniowanie powstające podczas anihilacji pozytonów (anty-elektronów). Nieco później wynaleziona została tomografia emisyjna pojedynczych fotonów – metoda badawcza SPECT, która umożliwiła wizualizację przepływu krwi w mózgu.
Diagnostyczne obrazowanie.
W nuklearnym obrazowaniu medycznym, radiofarmaceutyki wprowadzane są do ciała pacjenta dożylnie lub doustnie. Po czasie potrzebnym na włączenie się substancji do procesów życiowych człowieka, promieniowanie mające swoje źródło w radiofarmaceutykach jest wykrywane przez zewnętrzne detektory w postaci kamer gamma. W odróżnieniu od badań za pomocą promieniowania rentgenowskiego, gdzie promieniowanie podawane jest od zewnątrz, w medycynie nuklearnej źródło promieniowania znajduje się w obrębie ciała pacjenta.
Wyróżnia się kilka technik diagnostycznych.
Nuklearne obrazowanie medyczne całego szkieletu.
Badanie to wykonuje się gdy:
Stosowany znacznik należy do grupy fosfonianów i jest transportowany za pomocą krwi. Wykazuje on naturalne gromadzenie się w strukturze kostnej – najbardziej intensywnie w kościach dobrze ukrwionych. W stanach chorobowych występuje zwiększenie aktywności procesów metabolicznych – gromadzi się więcej krwi niż w typowych warunkach. Obrazowanie w takim przypadku ukazywałoby nadmierne nagromadzenie się znacznika badawczego.
Stosuje się przede wszystkim znacznik 99mTc-MDP (metylenodifosfonian) o aktywności 550–750 MBq.
Obrazowanie serca za pomocą medycyny nuklearnej.
Do badań izotopowych serca i naczyń zalicza się między innymi:
Podczas badania serca wykorzystuje się technet 99mTc, a także tal 201Tl. Badania służą ocenie czynności układu krwionośnego, od której może zależeć przygotowanie do zabiegu operacyjnego. Prawidłowy przepływ krwi w sercu polega na dostarczeniu krwi do wszystkich jego części. Oznacza to, że podczas badań zostanie nagromadzona duża ilość znacznika badawczego. W niedokrwieniu mięśnia sercowego, które jest spowodowane znacznym zmniejszeniem lub zablokowaniem perfuzji krwi, znacznik będzie się gromadził w mniejszych ilościach. Może to doprowadzić do martwicy słabo ukrwionej części narządu.
Scyntygrafia perfuzyjna serca pozwala na nieinwazyjną ocenę ukrwienia mięśnia sercowego w czasie wysiłku i w stanie spoczynku. Badanie informuje o wielkości i lokalizacji niedokrwienia mięśnia lewej komory serca. Jest głównie stosowane w przygotowaniu do zabiegu operacyjnego lub zabiegu naprawczego naczyń wieńcowych.
Obrazowanie przytarczyc.
Przedstawia gruczolaka który przylega do lewego fragmentu gruczołu tarczycy. Obrazowanie z wykorzystaniem trzech znaczników badawczych: pierwsza kolumna – MIBI, druga kolumna Jod 123I, trzecia kolumna Cyfrowa angiografia substrakcyjna. Badanie scyntygraficzne trwa około trzech godzin. Najpierw podaje się znacznik 99mTc, który gromadzi się w tarczycy. Po około 25 minutach wykonywane jest obrazowanie tarczycy, po czym podawany jest znacznik 99mTc-MIBI i wykonywane są dwa obrazowania przytarczyc – pierwsze po paru minutach od podania znacznika, drugie po 2 godzinach. Opracowanie wyników polega na odjęciu od siebie obrazów uzyskanych z wykorzystaniem różnych znaczników, co pozwala uwidocznić przytarczyce.
Obrazowanie wątroby i dróg żółciowych.
W medycynie nuklearnej skanowanie wątroby i dróg żółciowych jest używane do wykrywania chorób pęcherzyka żółciowego. Coraz rzadziej używa się jodu 123I. Najczęściej wykorzystuje się znaczniki 99mTc, które podaje się dożylnie i gdy trafiają one do wątroby to gromadzą się w komórkach Kupfera-Browicza. Scyntygrafia wątroby ukazuje także obraz śledziony, dzięki czemu możliwa jest pośrednia ocena ciśnienia w żyle wrotnej i pobudzenia immunologicznego śledziony. Scyntygrafia wątroby trwa około 30 minut.
Scyntygrafia dróg żółciowych pozwala określić szybkość wydzielania żółci przez miąższ wątrobowy i jej odpływ do dwunastnicy, czyli drożność przewodów żółciowych.
Scyntygrafia dróg żółciowych trwa około 70 minut. Badanie scyntygraficzne wątroby i dróg żółciowych może być wykonywane u osób w każdym wieku. Może być wielokrotnie powtarzane ze względu na niewielkie dawki promieniowania. Jedynie kobiety w czasie ciąży i podczas laktacji nie mogą przystąpić do badania.
Obrazowanie płuc.
Scyntygrafia perfuzyjna płuc polega na ocenie ukrwienia – obserwuje się krążenie krwi w naczyniach zaopatrujących płuca. Stosuje się znacznik 99mTc o aktywności z zakresu 40-150 MBq. Badanie trwa około godziny. Przez około 20 minut po zaaplikowaniu znacznika rejestruje się sygnał z płuca z sześciu stron (przód, tył, skosy). U osób zdrowych obserwuje się równomierne rozmieszczenie znacznika z nieco większym zagęszczeniem w dolnej części płuc. U pacjentów u których występuje niedrożność naczyń krwionośnych w obrębie płuc widoczne są obszary do których znacznik (a więc i krew) nie dociera.
Scyntygrafia wentylacyjna umożliwia ocenę drożności drzewa oskrzelowego i płuc – obserwuje przemieszczanie się powietrza w płucach. Stosuje się rozpylony kwas pentetynowy znakowany 99mTc. Badanie podobnie jak w scyntygrafi perfuzyjnej trwa około godziny. Pacjent wdycha radiofarmaceutyk i przez 20 minut rejestruje się obaz płuc z sześciu stron. U zdrowego pacjenta rejestruje się równomierne rozmieszczenie znacznika w płucach. U chorego widoczne są ogniska z mniejszą ilością nagromadzonego znacznika lub jego brakiem.
SPECT – tomografia trójwymiarowa.
Wykorzystywane radiofarmaceutyki podawane są pacjentowi w niskich stężeniach i nakierowane na określone miejsce do badania. Związki aktywne ulegają przemianom nuklearnym, co skutkuje wydzielaniem promieniowania gamma. Jest ono mierzone przez kamery gamma. Na detektor nakłada się kolimator, blokujący wiązki promieniowania docierające pod kątem innym niż prosty. Aby powstał trójwymiarowy obraz, stosuje się mechaniczny wysięgnik, który obraca detektor o parę stopni. Wykonywanych jest wiele ujęć, których złożenie pozwala na stworzenie pełnego trójwymiarowego obrazu. Głównie wykorzystywana do obrazowania mózgu, ale także płuc, gruczołu krokowego, jelita i trzustki.
PET.
Jest to podobna metoda do badań SPECT, która wykorzystuje do obrazowania pary fotonów (SPECT odbiera wszystkie fotony). Pacjentowi podaje się radioizotopy o krótkim czasie połowicznego rozpadu oraz ulegającym rozpadowi beta plus. Powstałe w ten sposób pozytony zderzają się z elektronami pochodzącymi z tkanek i ulegają anihilacji. Dzięki temu powstają dwa fotony o energii 511 keV poruszających się w przeciwnych kierunkach. Są one rejestrowane przez dwa z wielu detektorów umieszczonych w pierścieniu dookoła ciała pacjenta. Pozwala to na dokładne ustalenie miejsca rozpadu, a w dalszym toku na złożenie pełnego obrazu. PET jest badaniem bardziej wrażliwym i precyzyjnym niż SPECT.
Techniki hybrydowe.
W niektórych centach medycyny nuklearnej nakłada się skany przy wykorzystaniu oprogramowania lub ulepszonych detektorów. Używa się tomografii komputerowej lub rezonansu magnetycznego, aby uwydatnić część ciała pacjenta, która jest obiektem badania z dziedziny medycyny nuklearnej. Wyłaniają się z tego metody PET-MRI, PET-CT i SPECT-CT, które wykorzystują skanery hybrydowe składające się z połączenia skanerów PET/SPECT z tomografami komputerowymi.
Skan całego ciała metodami PET-CT i SPECT-CT wykorzystuje się zazwyczaj do wykrywania różnych rodzajów raka. Można dzięki temu wykryć przerzuty, powiększanie się ogniska pierwotnego lub też nawrót choroby. Nieprawidłowy skan ciała uwydatnia wiele przerzutów raka, a badanie takie umożliwia podjęcie skutecznych kroków aby przeciwdziałać dalszemu postępowi choroby.
Interwencyjna medycyna nuklearna.
Terapia radionuklidowa może być wykorzystana do zwalczania takich przypadłości jak nadczynność tarczycy, rak tarczycy, zaburzenia krwi, choroby kostne i stawowe.
Tak jak w diagnostyce medycyny nuklearnej, radioizotop aplikuje się pacjentowi doustnie lub dożylnie. Dawki te są jednak większe niż w przypadku diagnostyki. Aby zminimalizować szansę efektów ubocznych czy też zniszczenia zdrowych komórek lub organów znajdujących się w pobliżu obiektu leczenia, dawka podawana pacjentowi zawiera więcej substancji nakierowujących izotop promieniotwórczy na daną tkankę.
Częste zabiegi medycyny nuklearnej
Najczęściej używane radionuklidy w brachyterapii
Źródło radionuklidów.
Jedna trzecia radionuklidów produkowana jest w laboratoriach Chalk River w Ontario w Kanadzie. Kolejna jedna trzecia izotopów medycznych produkowana jest w Petten w reaktorze nuklearnym w Holandii
Reaktor w Chalk River służy do naświetlania materiałów neutronami, które są produkowane w dużej ilości w czasie rozszczepiania jąder izotopu U-235. Neutrony te zmieniają jądro napromieniowanego materiału poprzez dodawanie neutronów lub poprzez rozdzielenie go podczas rozszczepienia jądrowego. W reaktorze, jednym z produktów rozszczepienia U-235 jest molibden-99 (Mo-99), który jest ekstrahowany i rozsyłany do tzw. "radiofarmaceutycznych magazynów" w całej Ameryce Północnej. Okres półtrwania Mo-99 wynosi 2,7 dni. Radioaktywny Mo-99 rozpada się w wyniku przemiany beta do technetu-99m, emitując jednocześnie elektron, następnie Tc-99m jest ekstrahowany. Tc-99m rozpada się dalej, a wewnątrz pacjenta, któremu został podany ten izotop uwalnia się foton gamma. Jest on wykrywany za pomocą kamery gamma, ponieważ Tc-99m rozpada się przekształca w stan podstawowy – Tc-99, który jest nieradioaktywny w porównaniu z Tc-99m.
Najpowszechniej stosowanym radioizotopem w pozytonowej emisyjnej tomografii komputerowej jest F-18, który nie jest wytwarzany w reaktorze jądrowym, ale w cyklotronie (akcelerator kołowy). Cyklotron jest używany do przyspieszania protonów bombardujących ciężkie i stabilne jądro izotopu tlenu O-18. F-18 jest często używany do syntezy FDG (fluoro-deoksyglukozy).
Typowe badania w medycynie nuklearnej polegają na podawaniu radionuklidu pacjentowi różnymi sposobami (dożylnie lub w połączeniu z żywnością). Większość z nich emituje promieniowanie gamma, a właściwości uszkadzających komórki cząstek promieniowania beta są wykorzystywane w zastosowaniach terapeutycznych. Udoskonalone radionuklidy stosowane w medycynie nuklearnej pochodzą z procesów rozszczepienia lub fuzji w reaktorach jądrowych, które wytwarzają radionuklidy o dłuższym okresie półtrwania, albo z cyklotronów, które wytwarzają radionuklidy o krótszym okresie półtrwania lub wykorzystywane są naturalne procesy rozpadów niektórych izotopów takich jak: Mo/Tc lub Sr/Rb.
Najpowszechniejszymi stosowanymi radionuklidami w medycynie nuklearnej są:
Najczęściej używanymi lotnymi i ciekłymi radionuklidami są:
Dawki promieniowania.
Każdy pacjent poddawany procedurom medycyny nuklearnej odbiera pewną dawkę promieniowania. Międzynarodowe wytyczne określają dopuszczalny poziom promieniowania jaki może przyjąć człowiek. Często jest to zależne od rodzaju zawodu i trybu życia. Dawki promieniowania dostarczane pacjentom podczas badań są najczęściej akceptowalne, mimo iż istnieje niewielkie ryzyko karcynogenezy. Ryzyko to jest podobnej skali jak w badaniach z użyciem promieniowania rentgenowskiego. W odróżnieniu od badań rentgenowskich, dawka promieniowania nie jest otrzymywana z zewnętrznego źródła – lampa rentgenowska, lecz jest dostarczana do organizmu przy pomocy radiofarmaceutyków. Zatem promieniowanie dostarczane jest do organizmu z wewnątrz. Dodatkowo dawki promieniowania zazwyczaj są znacznie większe niż te stosowane w promieniowaniu rentgenowskim.
Dawka promieniowania w badaniach medycyny nuklearnej wyrażona jest jako dawka skuteczna promieniowania. Najczęściej określana jest ona w milisiwertach (mSv). Oznacza ona stopień narażenia całego organizmu na promieniowanie. Uzależniona jest od ilości substancji promieniotwórczych dostarczonej pracjentowi wyrażonej w megabekerelach (MBq), czasu połowicznego rozpadu, a także rozpropagowania w ciele.
Skuteczna dawka promieniowania dla 150 Mbq Tal-201 podczas procedury obrazowania niespecyficznego guza. Pospolite skanowanie kości z dawką 600 MBq technetu-99m-MDP skutkuje skuteczną dawką promieniowania równą 3,5 mSv.
Graniczne dawki promieniowania określa Rozporządzenie Rady Ministrów z dnia 11 sierpnia 2021 r. w sprawie wskaźników pozwalających na wyznaczenie dawek promieniowania jonizującego stosowanych przy ocenie narażenia na promieniowanie jonizujące ().
Roczna dawka graniczna promieniowania, wyrażona jako dawka skuteczna dla pracowników przemysłu jąrowego wynosi 20 mSv. Może być jednak przekraczana do wartości 50 mSv jednak przez następne 5 lat sumarycznie nie może przekroczyć 100 mSv. Dawka graniczna wyrażona jako dawka równoważna w ciągu roku kalendarzowego wynosi:
Dla osób spoza przemysłu jądrowego dawka graniczna wyrażona jako dawka skuteczna wynosi 1 mSv w ciągu roku. Może być ona przekraczana do wartości 5 mSv pod warunkiem, że w ciągu 5 kolejnych lat sumarycznie nie przekroczy 5 mSv.
Kobieta w ciąży nie może być zatrudniona w warunkach, które prowadzą do otrzymania dawki skutecznej przekraczającej 1 mSv.
Dawki promieniowania używane w medycynie diagnostycznej są znacznie niższe od tych, które mogą spowodować skutki w postaci choroby popromiennej. Izotopy promieniotwórcze stosowane w medycynie nuklearnej są bezpieczne dla pacjenta. Wbrew powszechnemu przekonaniu narażenie radiologiczne pacjenta podczas badań scyntygraficznych jest mniejsze niż np. w przypadku wykonywania tomografii komputerowej.
Medycyna nuklearna w Polsce.
W Polsce medycyna nuklearna jest jedną ze specjalizacji lekarskich, a jej konsultantem krajowym od 7 czerwca 2019 jest prof. dr hab. Leszek Królicki. Lekarzy medycyny nuklearnej zrzesza Polskie Towarzystwo Medycyny Nuklearnej – organizacja której celem jest rozwijanie i propagowanie medycyny nuklearnej w praktyce, a także rozwój personelu medycznego poprzez organizowanie zjazdów naukowych i wykładów, współpracę z krajowymi i zagranicznymi towarzystwami naukowymi, współpracę z organem państwowym odpowiedzialnym za medycynę nuklearną w kraju.
W Polsce istnieje wiele zakładów medycyny nuklearnej:

</doc>
<doc id="139949" url="https://pl.wikipedia.org/wiki?curid=139949" title="Jednostka zespolona">
Jednostka zespolona

Jednostka zespolona - zestaw dwóch jednostek pływających (barka - pchacz) połączonych ze sobą dzięki specjalnej konstrukcji w jedną całość.

</doc>
<doc id="139950" url="https://pl.wikipedia.org/wiki?curid=139950" title="Pozytonowa tomografia emisyjna">
Pozytonowa tomografia emisyjna

Pozytonowa tomografia emisyjna, tomografia emisyjna pozytonowa, emisyjna tomografia pozytonowa, PET (od ang. "positron emission tomography") – technika obrazowania, w której (zamiast, jak w tomografii komputerowej, zewnętrznego źródła promieniowania rentgenowskiego lub radioaktywnego) rejestruje się promieniowanie powstające podczas anihilacji pozytonów (antyelektronów). Źródłem pozytonów jest podana pacjentowi substancja promieniotwórcza (głównie , , i ), ulegająca rozpadowi beta plus. Substancja ta zawiera izotopy promieniotwórcze o krótkim czasie połowicznego rozpadu, dzięki czemu większość promieniowania powstaje w trakcie badania, co ogranicza powstawanie uszkodzeń tkanek wywołanych promieniowaniem. Wiąże się także z koniecznością uruchomienia cyklotronu w pobliżu (krótki czas połowicznego rozpadu izotopów to także krótki maksymalny czas ich transportu), co znacząco podnosi koszty.
Obecnie praktycznie wszystkie dostępne skanery pozytonowej tomografii emisyjnej są urządzeniami hybrydowymi typu:
Dzięki połączeniu tych urządzeń w jedno można w jednym badaniu ocenić anatomię narządów pacjenta i zlokalizować precyzyjnie ewentualne ogniska gromadzenia radioznacznika PET.
Zasada działania.
Powstające w rozpadzie promieniotwórczym pozytony, po przebyciu drogi kilku milimetrów, zderzają się z elektronami zawartymi w tkankach ciała, ulegając anihilacji. W wyniku anihilacji pary elektron–pozyton powstają dwa kwanty promieniowania elektromagnetycznego (fotony) o energii 511 keV każdy, poruszające się w przeciwnych kierunkach (pod kątem 180°). Fotony te rejestrowane są jednocześnie przez dwa z wielu detektorów ustawionych pod różnymi kątami w stosunku do ciała pacjenta (najczęściej w postaci pierścienia), w wyniku czego można określić dokładne miejsce powstania pozytonów. Informacje te rejestrowane w postaci cyfrowej na dysku komputera, pozwalają na konstrukcję obrazów będących przekrojami ciała pacjenta, analogicznych do obrazów uzyskiwanych w obrazowaniu metodą rezonansu magnetycznego.
W badaniu PET wykorzystuje się fakt, że określonym zmianom chorobowym towarzyszy zmiana metabolizmu niektórych związków chemicznych, np. cukrów. Ponieważ energia w organizmie uzyskiwana jest głównie poprzez spalanie cukrów, to w badaniach wykorzystuje się deoksyglukozę znakowaną izotopem 18F o okresie połowicznego rozpadu około 110 minut. Najczęściej stosowanym preparatem jest -FDG, ale także -PSMA (ang. "prostate-specific membrane antigen") oraz cholina i octan znakowane .
Zastosowanie.
PET stosuje się w medycynie nuklearnej głównie przy badaniach mózgu, serca, stanów zapalnych niejasnego pochodzenia oraz nowotworów. Umożliwia wczesną diagnozę choroby Huntingtona.
Zastosowanie PET wpłynęło na znaczne poszerzenie wiedzy o etiologii i przebiegu w przypadku choroby Alzheimera, Parkinsona czy różnych postaci schizofrenii, padaczki.
Dzięki diagnostyce PET istnieje bardzo duże prawdopodobieństwo rozpoznania nowotworów (w około 90% badanych przypadków). Takiego wyniku nie daje się osiągnąć przy pomocy żadnej innej techniki obrazowania. PET daje także możliwość kontroli efektów terapeutycznych w trakcie leczenia chorób nowotworowych, np. za pomocą chemioterapii, hormonoterapii lub radioterapii.
PET-CT w Polsce.
W 2005, w ramach Narodowego Programu Zwalczania Chorób Nowotworowych, rząd zatwierdził program budowy kilku dodatkowych ośrodków PET-CT, jednak ze względów finansowych wykonanie tego planu zostało zawieszone. W listopadzie 2006 wytypowanych zostało osiem ośrodków medycznych w Polsce, w których planowane jest zainstalowanie urządzeń PET lub nowocześniejszych PET-CT (skaner hybrydowy, połączenie skanera pozytonowej tomografii emisyjnej z tomografem komputerowym).
Lokalizacje ośrodków w Polsce (wykaz nie ma bezpośredniego związku z ww. programem rządowym;):
Zagrożenia.
PET nie jest techniką inwazyjną, jednak jej użycie wystawia pacjenta na pewną dawkę promieniowania jonizującego. Dawka ta jest na poziomie akceptowalnym dla technik diagnostycznych i przez ponad 50 lat stosowania metody nie stwierdzono żadnych efektów ubocznych jej stosowania. Kobiety w ciąży lub karmiące piersią powinny poinformować o swoim stanie lekarza oraz personel obsługujący aparat.
Korzyści.
Pozytonowa tomografia emisyjna pozwala ocenić nie tylko kształt organów i tkanek, ale także ich funkcjonowanie. Zmiany w tkankach można zatem wykryć wcześniej, niż pozwala na to tomografia komputerowa bądź rezonans magnetyczny.

</doc>
<doc id="139961" url="https://pl.wikipedia.org/wiki?curid=139961" title="Tintin">
Tintin



</doc>
<doc id="139962" url="https://pl.wikipedia.org/wiki?curid=139962" title="Rozejm bożonarodzeniowy">
Rozejm bożonarodzeniowy

Rozejm bożonarodzeniowy (ang. "Christmas truce", niem. "Weihnachtsfrieden") – wydarzenia, do jakich doszło na froncie zachodnim w czasie I wojny światowej w dniach Bożego Narodzenia 1914 w okolicach miasta Ieper (fr. Ypres), między bratającymi się oddziałami alianckimi i niemieckimi.
Do pierwszych prób bratania się oddziałów doszło w noc wigilijną między oddziałami niemieckimi oraz walijskich fizylierów z inicjatywy tych pierwszych. Początkowo brali w tym udział jedynie szeregowi żołnierze i podoficerowie. Najpierw żołnierze niemieccy dekorowali swoje okopy lampkami i ozdobami bożonarodzeniowymi. Potem rozpoczęło się wspólne śpiewanie kolęd i wykrzykiwanie życzeń. Obie strony zgodziły się na zebranie i pogrzebanie zabitych leżących na ziemi niczyjej. Szkocka jednostka "6th Gordon Highlanders" pogrzebała zwłoki zebranych towarzyszy we wspólnym grobie z Niemcami. Po czym przy akompaniamencie dudziarza odśpiewano razem psalm 23.
Do pierwszego kontaktu oficerów doszło między kapitanem Stockwellem ze strony fizylierów walijskich oraz jednym z dowódców niemieckich. Uzgodniono wówczas rozejm do godziny 8:30 drugiego dnia świąt. Oficerowie wymienili się symbolicznymi podarkami. Niemcy sprezentowali Brytyjczykom beczkę piwa. Kapitan Stockwell odwdzięczył się śliwkowym puddingiem. Ustalono, że żołnierze obu stron mieli pozostać w okopach. To ustalenie pozostało jednak martwe. Do godziny 12 blisko połowa brytyjskiego frontu spontanicznie zawarła rozejm z niemieckimi oddziałami na swoich odcinkach. 
Na ziemi niczyjej bratały się pododdziały z obu stron, wymieniając drobiazgami, zawartością paczek świątecznych i używkami. Rozegrać miano także na ziemi niczyjej mecz futbolowy, który zakończony został wynikiem 3:2 dla Niemiec, gdy futbolówka przebiła się na wystającym drucie kolczastym. 
Ze strony brytyjskiej w rozejmie brały udział m.in. Londyńska Brygada Strzelców, 5 dywizja sformowana w Manchesterze i Devon oraz pułk westminsterski. Po stronie niemieckiej pułki saksońskie. Oprócz oddziałów z Wysp Brytyjskich wzięły w nim udział także niektóre francuskie, hinduskie i belgijskie.
Wieści o rozejmie dotarły do dowództwa brytyjskiego ze sporym opóźnieniem także ze względu na odległość, sztab mieścił się 27 mil od frontu. Drugiego dnia świąt wyżsi oficerowie z obu stron próbowali doprowadzić do zakończenia rozejmu. Mimo że rozejm oficjalnie skończył się o 8:30, przez cały dzień nie podjęto walki. Żołnierze obu armii nie śpieszyli się. Po stronie niemieckiej doszło nawet do krótkotrwałego buntu w 107. pułku saksońskim. 
W niektórych miejscach rozejm trwał dłużej, przeciągając się do 31 grudnia i Nowego Roku. Szkoci utrzymali rozejm aż do 3 stycznia. Ostatecznie rozejm zakończyli snajperzy z obu stron, strzelając do tych żołnierzy, którzy wciąż próbowali przechodzić na drugą stronę okopów. Wkrótce po niemieckiej stronie front obsadziły inne, świeże oddziały z Prus. 
Rok później w tym samym miejscu koło Neuve-Chapelle doszło do o wiele mniejszych prób bratania się. Zaważyły na tym wydarzenia z przeciągu minionego roku, tj. nieudany, krwawy atak brytyjski na Ypres oraz użycie przez Niemców gazów bojowych. Dowódcy z obu stron starali się także nie dopuszczać do prób bratania, zarządzając na dni świąteczne ostrzał artyleryjski. Unikano także trzymania oddziałów dłużej w jednym miejscu, aby nie doszło do bliższego „zapoznania się” z żołnierzami z drugiej strony frontu.

</doc>
<doc id="139965" url="https://pl.wikipedia.org/wiki?curid=139965" title="Marian Pelczar">
Marian Pelczar

Marian Pelczar (ur. 22 marca 1905 w Nowym Sączu, zm. 9 marca 1983 w Gdańsku) – historyk, organizator i dyrektor Biblioteki Gdańskiej PAN.
Życiorys.
Ukończył studia na Uniwersytecie Jagiellońskim, następnie uzyskał tytuł doktora. W 1934 przyjechał do Wolnego Miasta Gdańska, aby wykładać historię w Polskiej Szkole Handlowej Macierzy Szkolnej. Członek Towarzystwa Przyjaciół Nauki i Sztuki. W latach 1937–1939 był sekretarzem generalnym tej organizacji, a w okresie 1945–1956 sekretarzem generalnym Gdańskiego Towarzystwa Naukowego. W czasie wojny przebywał w Krakowie.
W 1945 został dyrektorem gdańskiej Biblioteki Miejskiej. Jego zadaniem było zorganizowanie biblioteki oraz uporządkowanie i zabezpieczenie księgozbioru. Kierował biblioteką (od 1955 jako Biblioteka Gdańska Polskiej Akademii Nauk) do roku 1973.
W latach 1948–1958 i 1962–1968 był wykładowcą Wyższej Szkoły Pedagogicznej w Gdańsku (obecnie Uniwersytet Gdański). Autor ponad 80 rozpraw i studiów dotyczących dziejów Pomorza oraz Gdańska. 
Zmarł 9 marca 1983 i został pochowany w Alei Zasłużonych na cmentarzu Srebrzysko (rejon II). 9 kwietnia 2018 przed Biblioteką Gdańską PAN postawiono pomnik-ławeczkę upamiętniający Mariana Pelczara.
Ojciec matematyka Andrzeja Pelczara i dr Marii Pelczar, byłej dyrektor Biblioteki Gdańskiej PAN.

</doc>
<doc id="139967" url="https://pl.wikipedia.org/wiki?curid=139967" title="LMAO">
LMAO



</doc>
<doc id="139968" url="https://pl.wikipedia.org/wiki?curid=139968" title="1992 w filmie">
1992 w filmie



</doc>
<doc id="139969" url="https://pl.wikipedia.org/wiki?curid=139969" title="Reakcja Mannicha">
Reakcja Mannicha

Reakcja Mannicha – reakcja chemiczna wprowadzania grupy aminometylowej do związków zawierających aktywny atom wodoru poprzez reakcję z formaldehydem i aminą. Może być katalizowana kwasowo lub zasadowo. Opublikowana została po raz pierwszy w roku 1912 przez Carla Mannicha i W. Kröschego.
Mechanizm i substraty.
Pierwszym etapem jest addycja aminy do formaldehydu, prowadząca do "N"-hydroksymetyloaminy. W środowisku kwaśnym związek ten ulega dehydratacji, z utworzeniem soli iminiowej, którą dla niektórych amin można wydzielić. Następnym etapem jest atak nukleofila, po którym następuje regeneracja katalizatora kwasowego. Reakcja w tym wariancie przebiega według schematu:
Powstały produkt jest nazywany zasadą Mannicha. Nukleofilem w tej reakcji może być bardzo wiele związków, np.: 
W wyniku tej reakcji powstaje nowe wiązanie węgiel-węgiel, choć reakcja Mannicha może prowadzić także do nowych wiązań węgiel-heteroatom, jeśli zastosuje się odpowiednie substraty, np.:
Zamiast aminy drugorzędowej można zastosować aminę pierwszorzędową lub amoniak, co jednak komplikuje sytuację (patrz niżej).
Produkty reakcji.
W podanym powyżej schemacie zastosowano związki zawierające tylko po jednej grupie funkcyjnej. Zastosowanie związków dwu- lub więcej-funkcyjnych prowadzi do bardziej skomplikowanych produktów. Na przykład, jeżeli zamiast aminy drugorzędowej zastosuje się amoniak (NH3), to powstały produkt alkilowania reaguje dalej, tworząc kolejno produkt bis- i tris-addycji: 
Ostatecznym produktem jest w tym przypadku amina trzeciorzędowa, produkt tris-addycji. Jednak nie jest to wcale najbardziej skomplikowany przypadek. Jeżeli zamiast formaldehydu użyć glioksalu (dimeru formaldehydu), albo innego aldehydu posiadającego więcej niż jedną grupę aldehydową, to można otrzymać polimery. Dodatkowo można zastosować nukleofil o kilku miejscach reaktywnych jak na przykład glikol. Stwarza to możliwość syntezy za pomocą reakcji Mannicha polimerów statystycznych, wielokrotnie rozgałęzionych. 
Jeżeli istnieje potrzeba zatrzymania reakcji na etapie mono- lub bis-addycji, to można uprzednio zablokować którąś z grup, aby po przeprowadzeniu reakcji Mannicha ją odblokować. Wielokrotne cykle blokowania i odblokowywania grup funkcyjnych w tej reakcji umożliwiają otrzymywanie z jej użyciem regularnych dendrymerów.
Podsumowanie.
Reakcja Mannicha daje duże możliwości syntezy wielu związków organicznych. Możliwe spektrum substratów jest bardzo szerokie, a reakcja nie wymaga skomplikowanych katalizatorów i jest przeprowadzana w środowisku wodnym. Niektóre warianty tej reakcji z ograniczonymi zestawami substratów uzyskały swoje własne nazwy. Przykładem może być reakcja amin z formaldehydem i kwasem fosfonowym (reakcja Moedritzera-Iraniego) lub jego diestrami, H-fosfonianami (reakcja Kabachnika–Fieldsa): 

</doc>
<doc id="139971" url="https://pl.wikipedia.org/wiki?curid=139971" title="Reakcja mannicha">
Reakcja mannicha



</doc>
<doc id="139974" url="https://pl.wikipedia.org/wiki?curid=139974" title="Camerata florencka">
Camerata florencka

Camerata florencka, wł. Camerata fiorentina – grupa włoskich kompozytorów, poetów i teoretyków muzyki, powstała we Florencji w końcu XVI w.
Początki, członkowie, idee i zamierzenia..
Camerata florencka została powołana przez włoskiego humanistę, hrabiego Giovanniego de’ Bardiego i podstawowym jej celem było badanie kultury antycznej. Posiedzenia Cameraty rozpoczęły się najprawdopodobniej w 1576.
Jej najważniejszymi członkami byli:
Podstawowym postulatem Cameraty było wskrzeszenie starożytnego greckiego teatru muzycznego. Epoka renesansu odkryła wprawdzie (choć bardzo pobieżnie) sztukę antyczną, ale fascynowano się zwykle mitologią, rzeźbą czy architekturą antyczną, natomiast muzyka antyczna pozostawała zupełnie nieznana. Powód był prosty: z zabytków muzyki antycznej nie zachowało się prawie nic, a to co się zachowało było trudne do rozszyfrowania i wykonania. Jeszcze do niedawna znano jedynie osiem odczytanych starożytnych zabytków z melodią zapisaną grecką notacją literową (tylko jeden z nich znany był członkom Cameraty). Nieporównanie więcej informacji o muzyce starożytnej zachowało się dzięki traktatom teoretycznym i filozofii (Platon, Arystoteles). Z tych źródeł czerpali uczeni i muzycy Cameraty. W 1581 Vincenzo Galilei opublikował dzieło teoretyczne "Dialogo della musica antica e della moderna", w którym ogłosił odnaleziony przez Girolama Mei starożytny utwór – hymny kreteńskiego kitarzysty Mesomedesa z II w. n.e. Był to pierwszy opublikowany w czasach nowożytnych zabytek muzyki antycznej.
Monodia akompaniowana. Powstanie opery.
Traktat Vincenza Galileiego "Dialogo della musica antica e della moderna" miał znaczenie epokowe dla ówczesnej muzyki. Duży wpływ na jego powstanie miał Girolamo Mei, świetny znawca greki i humanista. Był to swego rodzaju manifest artystyczny. Na podstawie wiedzy teoretycznej i swojego wyobrażenia muzyki starożytnej członkowie Cameraty wykształcili nowy styl muzyki – monodię akompaniowaną, czyli deklamacyjny śpiew z towarzyszeniem rozłożonych akordów instrumentu strunowego (lutnia, chitarrone, klawesyn). Dzieło Vincenza Galileiego propagowało monodię jako typową dla muzyki antycznej i przeciwstawiało ją polifonii jako obcej duchowi antyku.
Pod koniec stulecia idee Cameraty stawały się coraz popularniejsze. Nadszedł czas na zmiany. W 1594 zmarli dwaj bodaj najwięksi mistrzowie muzyki polifonicznej XVI w. – Giovanni Pierluigi da Palestrina i Orlando di Lasso. Rok śmierci tych kompozytorów bywa uznawany przez niektórych twórców za koniec epoki renesansu i początek baroku. Częściej spotykaną cezurą jest jednak rok 1600 – data powstania pierwszej zachowanej opery, "Euridice".
Po raz pierwszy spektakl operowy odbył się prawdopodobnie w karnawale 1598 w pałacu Jacopa Corsiego we Florencji. Było to oparta na fragmencie "Metamorfoz" Owidiusza sceniczne dzieło muzyczne "Dafne" Jacopa Periego. Większość tej opery zaginęła – ocalały jedynie dwa fragmenty. Możliwe zresztą, że już kilka lat wcześniej członkowie Cameraty podejmowali próby napisania opery, ale nie dochowały się one do dnia dzisiejszego.
Dwa i pół roku później Jacopo Peri wystawił swoją nową operę, "Euridice" (Eurydyka). Wystawiono ją 6 października 1600 w pałacu Pittich we Florencji z okazji wesela Marii de Medici i Henryka IV. Autorem libretta był (podobnie jak w przypadku "Dafne") Ottavio Rinuccini, poeta, członek Cameraty. To dzieło dochowało się do współczesności. Jego premiera uważana jest za początek nowego gatunku muzycznego – opery. W tym samym roku Emilio de’ Cavalieri (również członek Cameraty) wystawił w Rzymie "Rappresentazione di anima e di corpo" ("Przedstawienie duszy i ciała"), dzieło będące swoistą operą religijną (rappresentazione sacra).
Stworzenie nowego gatunku muzycznego, który zrobił w następnych stuleciach niebywałą karierę, jest podstawowym osiągnięciem Cameraty. Również ważne dla historii muzyki jest rozpowszechnienie przez Cameratę monodii akompaniowanej, przełamanie dominacji polifonii oraz powstanie basso continuo (terminu tego użył po raz pierwszy Giulio Caccini we wstępie do opery swojego kolegi Jacopa Periego w 1600). Dzięki temu Camerata wywarła pośredni wpływ na wielkich mistrzów muzyki baroku, wśród nich Claudia Monteverdiego. Dorobek twórczy Cameraty przez stulecia pozostawał niedoceniany, ale w ostatnich dekadach XX w. sytuacja się zmieniła i dziś można tę muzykę usłyszeć na spektaklach, koncertach lub kupić jej nagrania.

</doc>
<doc id="139975" url="https://pl.wikipedia.org/wiki?curid=139975" title="Potomstwo Oberona z Amberu">
Potomstwo Oberona z Amberu



</doc>
<doc id="139976" url="https://pl.wikipedia.org/wiki?curid=139976" title="Vincenzo Galilei">
Vincenzo Galilei

Vincenzo Galilei (ur. po 1520 w Santa Maria a Monte k. Florencji, pogrzebany 2 lipca 1591 we Florencji), teoretyk muzyki, kompozytor, lutnista.
Początkowo był nauczycielem gry na lutni w Pizie. W późniejszych latach związał się z Cameratą florencką i był jej czołowym teoretykiem. Zafascynowany antykiem napisał przełomowe dzieło "Dialogo della musica antica e moderna" (wyd. 1581), w którym po raz pierwszy opublikowano autentyczny zabytek muzyki starogreckiej – hymny kitarzysty Mesomedesa z II wieku n.e., odnalezione przez innego członka Cameraty – Girolama Mei, znawcę antyku, z którym Galilei ściśle współpracował. W swoim dziele teoretycznym Galilei postuluje powrót do tradycji antycznych, krytykuje wybujałą polifonię i propaguje monodię akompaniowaną jako bliższą stylistycznie duchowi antyku.
Spuściznę kompozytorską Vincenza Galileiego stanowią głównie utwory przeznaczone na lutnię, a także tańce, madrygały i drobne utwory wokalne.
Był ojcem słynnego astronoma i matematyka Galileo Galilei, znanego jako Galileusz.

</doc>
<doc id="139980" url="https://pl.wikipedia.org/wiki?curid=139980" title="Elżbieta Starostecka">
Elżbieta Starostecka

Elżbieta Starostecka (ur. 6 października 1943 w Rogach) – polska aktorka filmowa i teatralna, piosenkarka.
Elżbieta Starostecka zdobyła uznanie publiczności rolą Stefanii Rudeckiej w filmie "Trędowata" (1976) Jerzego Hoffmana, adaptacji powieści "Trędowata" (1909) Heleny Mniszkówny.
Życiorys.
Teatr.
Jest absolwentką V Liceum Ogólnokształcącego im. Andrzeja Struga w Gliwicach. W 1965 roku ukończyła z wyróżnieniem Wydział Aktorski Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi, a dyplom uzyskała sześć lat później, w 1971 roku. Zadebiutowała 30 października 1965 roku na deskach Teatru im. Wojciecha Bogusławskiego w Kaliszu w sztuce "Henryk VI na łowach" Wojciecha Bogusławskiego. Aktorka była związana z tym teatrem przez dwa lata i wystąpiła m.in. w komedii Moliera "Szelmostwa Skapena" oraz "O krasnoludkach i o sierotce..." Marii Konopnickiej. W 1966 roku została zaangażowana w Teatrze Nowym w Łodzi, z którym współpracowała do 1972 roku. Zagrała m.in. w "Ślubach panieńskich", "Mężu i żonie" Aleksandra Fredry i "Prometeuszu" Jerzego Andrzejewskiego. W 1972 roku przeszła do Teatru Rozmaitości w Warszawie, gdzie wystąpiła m.in. w komedii Jarosława Iwaszkiewicza "Lato w Nohant", "Nagim królu" Eugeniusza Szwarca, "Śnie" Felicji Kruszewskiej oraz "Cieniu" Wojciecha Młynarskiego. W 1980 roku przeniosła się do Teatru Ateneum, z którym związana była do 2008 roku. Ostatni raz pojawiła się na deskach tego teatru w 2003 roku w sztuce "Pan inspektor przyszedł" Johna Boyntona Priestley. Ponadto wystąpiła w ponad dwudziestu spektaklach Teatru Telewizji.
Film.
W filmie zadebiutowała w 1964 roku rolą w obrazie Wandy Jakubowskiej "Koniec naszego świata". Początkowo grała drugoplanowe lub epizodyczne postacie, m.in. w "Lalce" Wojciecha Jerzego Hasa czy "Piekło i niebo" Stanisława Różewicza. Przełomem była rola w filmie "Rzeczpospolita babska" Hieronima Przybyła. W 1973 roku wystąpiła w serialu telewizyjnym "Czarne chmury". W 1975 roku zagrała w filmie Jerzego Antczaka "Noce i dnie" oraz w serialu, będącym telewizyjną wersją filmu kinowego. Aktorka uważa te dwie role za najważniejsze w swojej karierze. Rola Stefci Rudeckiej w filmie "Trędowata" przyniosła jej nagrodę Złotego Grona na Lubuskim Lecie Filmowym. W 1979 roku wystąpiła w komedii kryminalnej "Skradziona kolekcja", a trzy lata później w serialu produkcji NRD "Hotel Polanów i jego goście", w którym stworzyła dojrzałą rolę kobiety doświadczonej życiem. W latach 80. wycofała się z życia filmowego i przestała zabiegać o role filmowe. Ostatnią rolą filmową był epizod w "Przypadku Pekosińskiego" w 1993 roku.
Kariera muzyczna.
Starostecka nagrała kilka piosenek, między innymi "Za rok, może dwa", z którą wystąpiła na festiwalu w Opolu w 1978 roku oraz " Precz z moich oczu" pochodzącą z filmu "Trędowata" do słów Adama Mickiewicza. Nagrała także płytę "Kolędy" w aranżacji Włodzimierza Korcza. Na płycie "Piosenki jeszcze Starszych Panów" można usłyszeć cztery piosenki w wykonaniu Starosteckiej.
W 1981 roku wzięła udział w nagraniu bajki muzycznej "Wyprawa Tapatików" autorstwa Marty Tomaszewskiej.
Rodzina.
Pradziadek aktorki Wojciech Doktorowicz pochodził z Litwy. Jej dwaj wujowie zginęli podczas II wojny światowej.
Jest żoną Włodzimierza Korcza, kompozytora, z którym ma syna Kamila Jerzego (ur. 1971) oraz córkę Annę Marię (ur. 1982). Mieszka w Warszawie, na Żoliborzu.

</doc>
<doc id="139984" url="https://pl.wikipedia.org/wiki?curid=139984" title="Krwawa Niedziela">
Krwawa Niedziela



</doc>
<doc id="139987" url="https://pl.wikipedia.org/wiki?curid=139987" title="Badania Marsa">
Badania Marsa

Badania Marsa – ogół działań prowadzących do poznania Marsa.
Do około 2010 roku podjęto 38 prób wysłania sondy w kierunku Marsa. 10 misji zakończyło się awarią, zanim sonda dotarła na orbitę okołoziemską, bądź nie powiódł się odlot na trajektorię międzyplanetarną (w tym 9 na pierwszych 13 startów). 4 sondy zostały pomyślnie wysłane w kierunku Marsa, jednak zamilkły, zanim dotarły do celu (trzy rosyjskie i jedna japońska). 5 sond nie udało się wprowadzić na orbitę bądź zamilkły bardzo szybko. Fiaskiem zakończyło się także 6 (w tym 4 radzieckie) spośród 11 lądowań na Marsie. Za sukces można uznać 3 misje przelotowe, 10 orbitalnych i 5 lądowań. 5 misji, które dotarły do Marsa, posiadały zarówno moduły orbitalne, jak i lądowniki. Licząc więc je podwójnie, 18 z 42 próbników zakończyło się sukcesem, w tym 18 z 32, które pomyślnie zostały wysłane w kierunku Marsa. Dzięki nim Mars jest najlepiej poznaną (poza Ziemią) planetą Układu Słonecznego.
Mars okazał się szczególnie pechowy dla Rosjan: niemal wszystkie ich misje zakończyły się niepowodzeniem, a nieliczne, które dotarły do planety, zebrały niewiele danych.
Wczesne misje.
Mars stał się drugim po Księżycu obiektem w Układzie Słonecznym, w którego stronę wysłano sondę międzyplanetarną. Pierwszą próbę podjęli naukowcy z ZSRR w 1960 roku. Pierwszego udanego przelotu obok innej planety dokonała sonda skierowana ku Wenus – amerykański Mariner 2. Dopiero w 1962 radzieckim uczonym udało się wprowadzić pierwszą sondę na trajektorię międzyplanetarną w kierunku Marsa. Sonda Mars 1 utrzymywała łączność od startu 1 listopada 1962 roku do 21 marca 1963 roku, tracąc kontakt z Ziemią na trzy miesiące przed dotarciem do celu. Do startu sondy Mariner 4, pierwszej udanej misji marsjańskiej, niepowodzeniem zakończyło się pięć prób radzieckich i jedna amerykańska.
5 listopada 1964 w kierunku Marsa wystartowała amerykańska sonda Mariner 3, jednak przez usterkę techniczną nie została odrzucona owiewka, co stanowiło dodatkową masę i sonda nie weszła na odpowiednią trajektorię. Ponadto próbnik nie mógł rozłożyć paneli słonecznych – jedynego zasilania sondy. Cała misja zakończyła się porażką.
W oknie startowym roku 1964 udało się wysłać w kierunku Marsa dwie sondy. 28 listopada wystartował amerykański Mariner 4 (bliźniaczy do Marinera 3), a dwa dni później radziecki Zond 2. Mariner 4 dotarł do celu i wysłał na Ziemię pierwsze zdjęcia Marsa, w liczbie 21. Zond 2 minęła Marsa, nie wysyłając zdjęć i kontakt z nią się urwał.
Następne wykorzystane okno startowe wypadało na wiosnę roku 1969. Kolejny raz rywalizację wygrali Amerykanie, pomyślnie wysyłając dwie sondy Mariner 6 i 7, które w lipcu i sierpniu 1969 roku przesłały odpowiednio 75 i 126 zdjęć. Dwie sondy radzieckie z serii Mars 2M z powodu awarii rakiet Proton nie opuściły Ziemi.
Kolejne okno startowe było w maju 1971 roku. Tym razem niepowodzenia nie omijały żadnej ze stron wyścigu o prymat w badaniach Marsa. 9 maja nie powiódł się start amerykańskiego Marinera 8, a 10 maja radzieckiej sondy, nazywanej roboczo Kosmos 419. Jednak dziewięć dni później Rosjanom udał się start sondy Mars 2, a 28 maja wystartowała sonda Mars 3. Obie sondy posiadały człon orbitalny i lądowniki. Lądownik Marsa 2 został pierwszym obiektem stworzonym przez człowieka, który trafił na Marsa. Lądowanie było niestety „twarde”, gdyż z powodu błędnych obliczeń wszedł pod zbyt ostrym kątem w atmosferę. Udane okazało się jednak lądowanie próbnika Mars 3, lecz działał on na powierzchni jedynie przez 20 sekund, najprawdopodobniej z powodu szalejących w tym czasie burz piaskowych, ogarniających całą planetę. Człony orbitalne działały przez około rok ziemski. Nie były to jednak pierwsze sztuczne satelity tej planety. Dwa dni po Marsie 3 z Przylądka Canaveral wystartował Mariner 9, który dzięki rakiecie Atlas Centaur wyprzedził sondy radzieckie o 13 dni. Sonda działała przez czas porównywalny do sond radzieckich, zakończyła się jednak dużo większym sukcesem naukowym, przesyłając 7329 obrazów planety.
Latem 1973 roku ZSRR wysłał w kierunku Marsa aż cztery próbniki. Dwa orbitery, Mars 4 i Mars 5, oraz dwa lądowniki, Mars 6 i Mars 7. Misje zakończyły się niepowodzeniem. Z powodu defektu elektroniki nie udało się wprowadzić Marsa 4 na orbitę i przeleciał tylko w pobliżu planety. Mars 5 zamilkł po 14 dniach pracy na orbicie, Mars 6 przesłał tylko dane dotyczące składu atmosfery, gdyż rozbił się o powierzchnię, a Mars 7, zamiast wylądować, minął planetę o 1300 km.
Kolejne misje.
W 1975 dwie amerykańskie misje programu Viking także posiadały dwa orbitery i dwa lądowniki. Latem 1976 roku obie sondy, wraz z lądownikami weszły na orbitę Marsa i po wykonaniu kilku okrążeń planety i wybraniu miejsc do lądowania odłączyły próbniki, które osiadły na powierzchni w lipcu i wrześniu 1976 roku. Człon orbitalny sondy Viking 1 działał przez cztery lata, a Viking 2 przez dwa lata, natomiast lądowniki odpowiednio przez sześć i cztery lata. Program Viking do dziś pozostaje jednym z największych sukcesów w historii badań Czerwonej Planety. Sukces był tak ogromny, że NASA zdecydowała się na kolejną misję dopiero w 1992 roku, czyli po siedemnastu latach od startu sond Viking.
W lipcu 1988 roku wystartowały dwie radzieckie sondy programu Fobos: Fobos 1 i Fobos 2. W ramach misji planowano badania Marsa za pomocą dwóch orbiterów oraz lądowanie na większym z dwóch księżyców Marsa – Fobosie. W sierpniu 1988 roku omyłkową komendą wyłączono system stabilizowania Fobosa 1, co spowodowało zerwanie kontaktu, którego nie udało się przywrócić. Fobos 2 wszedł pomyślnie na orbitę, ale zanim odłączono lądownik, w marcu 1989 roku kontakt z sondą został utracony, najprawdopodobniej z powodu awarii elektroniki sondy.
Współczesne badania.
Od początku lat 90. wzrosło zainteresowanie eksploracją Marsa. Na orbicie marsjańskiej działa siedem orbiterów, a po powierzchni planety poruszają się dwa łaziki: curiosity i perseverance (stan na 28.10.2021). Jednoczesne badania za pomocą tak wielu sond, to wydarzenie bez precedensu w historii eksploracji Układu Słonecznego, a plany kolejnych misji pozwalają przypuszczać, że zainteresowanie Marsem nie słabnie.
Początkiem nowej ery w badaniach Marsa miał być Mars Observer wysłany w kierunku Marsa 25 września 1992. Misja, która miała przynieść bardzo dużo nowych i ciekawych danych naukowych, zakończyła się niepowodzeniem z powodu eksplozji materiałów pędnych podczas manewru wejścia na orbitę Marsa.
W 1996 roku po raz pierwszy od 1971 roku, w kierunku Marsa swoje sondy planowało wystrzelić więcej niż jedno państwo. 7 listopada wystartowała pierwsza sonda w tym oknie startowym Mars Global Surveyor, który w dużej mierze miał powtórzyć badania zaplanowane dla Mars Observer. Natomiast na 16 listopada zaplanowano start rosyjskiej misji Mars 96. W skład sondy wchodził orbiter, dwa lądowniki i dwa penetratory. W projekcie brali udział także polscy naukowcy, którzy stworzyli m.in. spektrometr fourierowski. Niestety zawiódł czwarty stopień rakiety Proton i kolejna misja zakończyła się niepowodzeniem. W tym samym oknie startowym wysłano także na Marsa sondę Mars Pathfinder, która 4 lipca 1997 roku jako trzecia udanie wylądowała na Marsie. Na jej pokładzie dotarł także pierwszy w historii marsjański łazik Sojourner.
Podobnie jak trzy lata wcześniej, także w oknie startowym na przełomie 1998 i 1999 roku zaplanowano trzy starty. 4 lipca 1998 roku wystartowała pierwsza japońska sonda marsjańska Nozomi. By wprowadzić ją na trajektorię międzyplanetarną, zaplanowano dwa przeloty w pobliżu Księżyca. Gdy już to się udało, okazało się, że sonda zużyła za dużo paliwa i przesunięto wejście na orbitę Marsa o cztery lata, sonda jednak nie wytrzymała tak długiej podróży i zamilkła, zanim dotarła do celu. Niepowodzeniem zakończyły się też dwie misje NASA. 23 września 1999 roku Mars Climate Orbiter spłonął w atmosferze z powodu błędnego podania siły ciągów silników manewrowych przez ich wykonawcę, a 3 grudnia 1999 Mars Polar Lander niepomyślnie wylądował na południowym biegunie planety.
7 kwietnia 2001 roku NASA wystrzeliła sondę Mars Odyssey, która dotarła do orbity Marsa i wciąż funkcjonuje. Po niepowodzeniach z roku 1999 NASA zrezygnowała z wysłania razem z tym orbiterem lądownika marsjańskiego.
Podczas wielkiej opozycji roku 2003 do badań Marsa włączyła się także Europejska Agencja Kosmiczna. Jej sonda Mars Express Orbiter ma na swym koncie kilka odkryć naukowych. W misję są zaangażowani także polscy naukowcy. Jako dodatkowy ładunek sonda dostarczyła w pobliże Marsa lądownik Beagle 2, który jednak po lądowaniu nie nawiązał łączności z Ziemią. W tym samym oknie wystartowały także dwa należące do NASA łaziki Mars Exploration Rover: MER-A ("Spirit") i MER-B ("Opportunity"). Gwarantowany czas pracy wynosił trzy miesiące, jednak jeden z nich (Opportunity) działał przez 14 lat, pomimo mnożących się, drobnych usterek.
Najnowszym nabytkiem naukowców w badaniach Czerwonej Planety jest Mars Reconnaissance Orbiter. Sonda NASA wystartowała 12 sierpnia 2005 roku. Jej zadaniem jest zbadanie z dużą dokładnością powierzchni planety pod kątem wytypowania najlepszych miejsc do lądowania człowieka i przyszłych misji bezzałogowych (w tym dla Mars Science Laboratory). Od marca 2006 roku jest na orbicie, a badania rozpoczęła 10 listopada.
Bezzałogowy lądownik Phoenix, będący częścią programu NASA Mars Scout Program, został wysłany 4 sierpnia 2007 w kierunku Marsa. 26 maja 2008 wylądował w okolicach okołobiegunowych, w rejonie Vastitas Borealis, na półkuli północnej. Jego celem były obszary, które podejrzewane były o istnienie dużych ilości lodu wodnego tuż pod powierzchnią gruntu. 21 czerwca Phoenix odnalazł lód na Marsie, natomiast 31 lipca testy laboratoryjne na pokładzie sondy Phoenix wykazały istnienie wody w próbce gleby.
6 sierpnia 2012 roku na powierzchni planety w kraterze Gale osiadł łazik Curiosity, który jest następcą łazików Spirit i Opportunity. Łazik jest zasilany radioizotopowym generatorem termoelektrycznym, masa łazika to 899 kg a gwarantowany czas działania wynosi 1 rok marsjański (98 tygodni). Liczba zaplanowanych badań i instrumentarium robota stanowi podobny skok jakościowy, jaki nastąpił od misji Mars Pathfinder do misji Mars Exploration Rover. Ze względu na jego przeznaczenie i wielkość nie został umieszczony na powierzchni za pomocą platformy z poduszkami powietrznymi, lecz opadł opuszczony przez specjalny rakietowy dźwig (Sky Crane).

</doc>
<doc id="139989" url="https://pl.wikipedia.org/wiki?curid=139989" title="Kamień księżycowy (minerał)">
Kamień księżycowy (minerał)

Adularowy kamień księżycowy – odmiana ortoklazu. Fazą przeważającą jest adular, a fazą rozproszoną – albit.
Kamienie księżycowe reprezentowane są przez kryształy adularu i ortoklazu (zawierające listewkowate wrostki albitu), odznaczające się srebrzysto-perłową lub srebrzysto-niebiesko-perłową poświatą, przypominającą światło księżyca. Ten rodzaj opalescencji nazywany jest niekiedy adularyzacją.
Część kamieni księżycowych charakteryzuje się subtelną, tęczową grą barw lub migotliwością zwaną schillerescencją.
Właściwości.
Kamienie charakteryzują się specyficznym zjawiskiem świetlnym zwanym adularyzacją, występującym na wygładzonej, okrągławej powierzchni kamienia w postaci niebiesko połyskującego pasemka, które przesuwa się przy poruszaniu kamieniem.
Niebieski połysk występuje, gdy kamień jest bezbarwny i prawie przezroczysty. Okazy takie uważa się za wyjątkowo cenne.
Najlepszej jakości kamienie księżycowe wydobywa się w Sri Lance i Indiach.
Inne miejsca występowania: Madagaskar, Mjanma, Brazylia, Tanzania, USA, Australia, Rosja.
W Polsce są sporadycznie spotykane w okolicach Jeleniej Góry.
Zastosowanie.
Stosowany w jubilerstwie do zdobienia pierścieni, wisiorków i naszyjników. Stosuje się zawsze szlif kaboszonowy.

</doc>
<doc id="139990" url="https://pl.wikipedia.org/wiki?curid=139990" title="Marskość wątroby">
Marskość wątroby

Marskość wątroby, zwłóknienie wątroby (łac. "cirrhosis hepatis") – postępujące włóknienie miąższu wątroby, niszczące jej strukturę.
Marskość wątroby charakteryzuje się zastępowaniem hepatocytów włóknami tkanki łącznej, które zaburzają jej prawidłową budowę, doprowadzając do upośledzenia funkcji metabolicznych, utrudnienia odpływu żółci oraz są przyczyną powstania nadciśnienia wrotnego. Przyczynami marskości mogą być, między innymi, toksyny (w tym alkohol), zakażenia wirusami (szczególnie HBV i HCV), choroby autoimmunologiczne wątroby jak AZW, PBC, PSC oraz choroby metaboliczne.
Uszkodzenie wątroby jest nieodwracalne, można jednak spowolnić lub zatrzymać postępy zwłóknienia, jeśli rozpocznie się właściwe leczenie.
Podział.
Ze względu na etiopatogenezę wyróżniamy następujące rodzaje marskości wątroby:
Ze względu na obraz histopatologiczny wyróżnia się:
Objawy.
Objawy wczesne.
Wczesne objawy marskości wątroby to: zaczerwienienie dłoni, czerwone plamki pojawiające się na górnej połowie ciała, przerost ślinianek przyusznych, zwłóknienie ścięgien w rękach. Może wystąpić zniekształcenie palców i paznokci u rąk. Wielu pacjentów we wczesnym stadium choroby w ogóle nie ma objawów, choć tkanka wątrobowa jest stale zastępowana przez nieczynną funkcjonalnie tkankę łączną. Gdy dochodzi do znacznego upośledzenia czynności wątroby, mogą wystąpić następujące objawy:
Konsekwencje dysfunkcji wątroby.
W miarę postępu choroby pojawiają się powikłania. U niektórych pacjentów, z racji niewystąpienia objawów wczesnych, powikłania mogą stanowić pierwsze objawy uszkodzenia wątroby.
Następczymi problemami nadciśnienia wrotnego są:
Przeciążone naczynia w przełyku mają skłonność do powiększania się i pękania, co jest przyczyną zagrażających życiu krwotoków.
Etiologia.
Przyczyny marskości wątroby są bardzo różnorodne i mogą współwystępować u jednego pacjenta. W świecie zachodnim najbardziej powszechnymi przyczynami są przewlekłe nadużywanie alkoholu i zakażenie wirusem zapalenia wątroby typu B i C (HBV i HCV).
Epidemiologia.
Chorobowość 200-300 przypadków/100000. Zapadalność wykazuje zróżnicowanie geograficzne i zależy od średniej ilości spożywanego alkoholu etylowego i częstości występowania zakażeń wirusami hepatotropowymi. Marskość wątroby może występować w każdym wieku, częściej chorują mężczyźni.
Rozpoznanie.
Zdiagnozowanie zwłóknienia wątroby odbywa się na podstawie objawów, wywiadu i oceny historii chorób pacjenta, badania fizykalnego i badań laboratoryjnych. Jeśli podczas badania okaże się, że wątroba jest twarda i powiększona, zwykle zarządza się badanie krwi.
Badania instrumentalne umożliwiające obejrzenie i oszacowanie rozmiarów uszkodzeń to: komputerowa tomografia osiowa (CAT), ultradźwięki, rezonans magnetyczny, badanie z użyciem radioizotopów.
W celu określenia zaawansowania marskości wątroby i rokowania stosuje się kryteria skali Childa-Pugha.
Child A = 5–6 punktów;
Child B = 7–9 punktów;
Child C = 10–15 punktów
W niektórych przypadkach konieczna jest biopsja wątroby i mikroskopowe badanie histopatologiczne.
Patologia.
W badaniach makroskopowych można stwierdzić, że wątroba początkowo powiększa się, później zaś staje się mniejsza. Jej powierzchnia jest nieregularna, konsystencja twarda, kolor, jeśli marskości towarzyszy stłuszczenie, bywa żółty.
Patofizjologia.
Wątroba odgrywa kluczową rolę w syntezie białek (np. albumin, dopełniacza, czynników krzepnięcia) i detoksykacji, pełni też funkcję magazynową (np. dla witaminy A). Uczestniczy także w metabolizmie tłuszczów i węglowodanów. Niezależnie od przyczyn, zwłóknienie często poprzedzone jest zapaleniem lub stłuszczeniem wątroby. Jeśli na którymś z tych etapów powstrzyma się działanie czynnika etiologicznego, powstałe zmiany są jeszcze w pełni odwracalne.
Cechą charakterystyczną marskości jest patologiczny rozwój tkanki łącznej (ta sama tkanka odpowiada za proces bliznowacenia), która stopniowo zastępuje normalny miąższ, utrudnia przepływ krwi przez organ i powoduje upośledzenie funkcji. Centralną rolę w marskości odgrywają komórki, które w warunkach fizjologicznych przechowują witaminę A (Komórki Ito), występujące w przestrzeniach Dissego. Uszkodzenie miąższu wątrobowego powoduje bowiem aktywację tych komórek, w wyniku której rozpoczynają produkcję kolagenu, który powoduje włóknienie przestrzeni Dissego. Oprócz tego dochodzi także do zamknięcia przestrzeni w nabłonku okienkowym naczyń zatokowych, oraz do nadmiernej aktywacji komórek Kupffera-Browicza, które mają właściwości żerne. Komórki Ito wydzielają też TGF-β1, czynnik stymulujący proliferację tkanki łącznej. Produkcja TGF-β1 powoduje także zaburzenie równowagi między metaloproteinazami macierzy pozakomórkowej, a ich naturalnie występującymi inhibitorami (TIMP 1 i 2). Prowadzi to do załamania funkcji naturalnej wątrobowej substancji międzykomórkowej i jej zastąpienia przez substancję produkowaną przez komórki tkanki łącznej.
Tkanka włóknista, tworząc węzły, powoduje degradację naturalnej zrazikowej struktury wątroby i utrudnia przepływ krwi. Śledziona ulega przekrwieniu, czego konsekwencją jest hipersplenizm i nadmierne niszczenie elementów morfotycznych krwi. Większość powikłań związanych z marskością wątroby wynika z wykształcenia się nadciśnienia wrotnego.
Leczenie.
Uszkodzenie wątroby spowodowane marskością jest nieodwracalne, właściwe leczenie może jednak zapobiec lub spowolnić postęp choroby, a także przeciwdziałać powikłaniom. Często wymagany jest ścisły monitoring terapii. Choremu zabrania się przyjmowania substancji szkodliwych dla wątroby, takich jak alkohol lub paracetamol. Zaleca się mu także zdrową dietę i ograniczenie ilości spożywanej soli, ponieważ uszkodzenie wątroby powoduje, że organizm źle wydala sód.
Leczenie powinno zapobiegać powikłaniom, lecząc jednocześnie chorobę, która spowodowała zwłóknienie:
Jeśli nie udaje się opanować powikłań, a funkcjonowanie wątroby ulega dramatycznemu pogorszeniu, rozważa się przeszczepienie wątroby. Obecnie przeżywalność po tym zabiegu sięga 90%, zależy jednak w pewnym stopniu od zaawansowania choroby. Pacjentom po przeszczepie, aby zapobiec odrzuceniu nowej wątroby przez organizm, podaje się leki immunosupresyjne, takie jak cyklosporyna lub takrolimus.

</doc>
<doc id="139994" url="https://pl.wikipedia.org/wiki?curid=139994" title="Starostwo powiatowe">
Starostwo powiatowe

Starostwo powiatowe – urząd obsługujący starostę oraz organy powiatu. 
Osoby zatrudnione w starostwie powiatowym.
W starostwie powiatowym zatrudnia się:
Do pracowników starostwa powiatowego stosuje się przepisy ustawy z 21 listopada 2008 r. o pracownikach samorządowych.
Zadania starostwa powiatowego.
Organizację oraz zasady funkcjonowania starostwa określa regulamin organizacyjny uchwalany przez zarząd powiatu.
Do zadań właściwych merytorycznie pracowników starostwa należy m.in.:
W stosunku do pracowników wykonujących zadania organizacyjne, prawne oraz inne związane z funkcjonowaniem rady, komisji i radnych, uprawnienia zwierzchnika służbowego wykonuje przewodniczący rady powiatu. 
W mieście na prawie powiatu zadania starostwa powiatowego wykonuje urząd miasta.

</doc>
<doc id="139995" url="https://pl.wikipedia.org/wiki?curid=139995" title="Skalenie">
Skalenie



</doc>
<doc id="139996" url="https://pl.wikipedia.org/wiki?curid=139996" title="Świerzbowiec ludzki">
Świerzbowiec ludzki

Świerzbowiec ludzki, świerzbowiec drążący ("Sarcoptes scabiei") – gatunek zewnątrzpasożytniczego roztocza (Acari). Wywołuje chorobę zwaną świerzbem (). Polega ona na tym, że pasożyt drąży w skórze żywiciela korytarze, wokół których pojawiają się, silnie swędzące, zaczerwienienie i opuchlizna. W wyniku drapania powstają spryszczenia (), a uszkodzona skóra jest bramą dla wtórnych infekcji i zliszajowacenia skóry (). Pasożyt wybiera miejsca nieowłosione. U dorosłych są to najczęściej: boczne powierzchnie palców rąk, zgięcia i fałdy skórne, tułów (okolice pępka i sutków u kobiet, natomiast okolice płciowe i pachwiny u mężczyzn), pośladki oraz okolice nadgarstków i pas. U dzieci zmiany skórne mogą obejmować całe ciało, włącznie z podeszwami stóp. Zarazić się świerzbem można zarówno przez bezpośredni kontakt z chorym (⅔ przypadków), jak i w wyniku kontaktu z przedmiotami zanieczyszczonymi żywymi świerzbowcami (⅓ przypadków).
Jest on gatunkiem kosmopolitycznym. Najczęściej można go spotkać w miesiącach jesiennych i zimowych, natomiast szczyt zachorowalności na świerzb przypada na okres od sierpnia do listopada.
Charakterystyka.
Świerzbowiec ludzki, jak wszystkie gatunki w rzędzie Astigmata, nie ma tchawek, wobec czego oddycha całą powierzchnią stosunkowo miękkiego ciała. Ma bardzo rozwinięte szczękoczułki (chelicery), widoczne od strony grzbietowej i delikatne, złożone z 2–3 członów, nogogłaszczki (pedipalpy).
Jego ciało jest owalne i wypukłe na grzbiecie. Podział idiosomy na podosomę i hysterosomę nie jest dobrze widoczny z powodu braku bruzdy sejugalnej. Gnatosoma jest za to wyraźnie zaznaczona, narządy gębowe są zrośnięte i mają postać stożka. Chelicery zaopatrzone są w kleszcze na swych końcach, a głaszczki zrośnięte z narządami gębowymi. Z przodu ciała znajdują się, skierowane do przodu, I i II para odnóży, natomiast z tyłu – para III i IV, skierowane do tyłu. Pomiędzy parą II i III jest wobec tego wyraźny odstęp. Ponadto odnóża III i IV pary znajdują się na brzusznej stronie ciała i nie są widoczne od strony grzbietowej, której cała powierzchnia, z wyjątkiem małego obszaru znajdującego się bezpośrednio za gnatosomą, pokryta jest chitynowymi fałdkami i bruzdami. W jej centralnej części występuje grupa zębowatych łusek, których zagęszczenie zmniejsza się w kierunku tylno-bocznym. W połowie długości ciała, na stronie grzbietowej widoczne są 3 pary szczecin bocznych oraz 6 (czasami 7) szczecin środkowo-tylnych. Całe ciało pokrywa gęsto i drobno prążkowana, przejrzysta chityna. U samic na środku ciała po stronie brzusznej znajduje się otwór płciowy, mający postać poprzecznej szczeliny. Bliżej końca ciała leży natomiast "bursa copularis".
U świerzbowca występuje dymorfizm płciowy, przejawiający się m.in. różnicą w rozmiarach obu płci. Samice są większe i osiągają długość 0,3–0,5 mm oraz szerokość 0,23–0,42 mm. Mniejsze samce mają 0,18–0,30 mm długości i 0,16–0,21 mm szerokości. Różnice między płciami przejawiają się także w budowie stóp. Samce można rozpoznać po występowaniu dzwonkowatych przylg na długich, nieczłonowanych szypułach u stóp I, II i IV pary odnóży. Samice natomiast mają przylgi jedynie na stopach I i II pary, zaś na III i IV parze ich miejsce zajmują długie szczeciny. Osobniki męskie całe życie spędzają na powierzchni ciała żywiciela, zaś żeńskie są w stanie przeżyć poza ciałem do 10 dni.
Nimfy tego gatunku są morfologicznie podobne do samicy. Nie posiadają jednak otworu płciowego. Larwy mierzą 0,11–0,12 mm i przypominają nimfy o zredukowanej liczbie odnóży krocznych (jedna para tylna zamiast dwóch).
Ekologia.
Świerzbowiec jest ektopasożytem człowieka oraz innych ssaków, takich jak: kopytne, wołowate, dziki, wombaty, koale oraz niektóre małpy. Odżywia się ich płynem tkankowym i skórą, a dokładniej zrogowaciałą warstwą naskórka, w której drąży długie na 3–4 cm tunele, wypełniając je przy tym swoim kałem o szaroczarnej barwie. Jeden pełny cykl rozwojowy świerzbowca ludzkiego trwa od dwóch do trzech tygodni (zwykle 14–17 dni). Z zapłodnionego jaja wykluwa się larwa, którą od postaci dorosłej dzielą dwie formy przejściowe, kolejno: protonimfa i tritonimfa. Na powierzchni skóry żywiciela samiec zapładnia samicę, będącą w stadium tritonimfy. Ta, po dorozwoju, drąży w warstwie rogowej naskórka mały tunel, wchodzi do niego, a po kilku godzinach zaczyna składać jaja w tempie 2–5 na dobę. Sam kanalik jest wydłużany dziennie o 0,5–5 mm (intensywniej podczas snu żywiciela) przez całe dorosłe życie samicy, które trwa około 4 tygodni. W tym czasie zdąży ona złożyć 30–50 jaj.
Po 3–4 dniach od złożenia z jaj wylęgają się larwy. Wychodzą z macierzystych kanalików i wnikają do torebek włosowych, gdzie kończą swój rozwój. Samce rozwijają się szybciej (4–6 dni od wylęgu larw), niż samice (zwykle 14 dni, ale czasami mniej, niż 10). Tylko 1/10 wszystkich złożonych jaj dożywa stadium dorosłego.

</doc>
<doc id="139998" url="https://pl.wikipedia.org/wiki?curid=139998" title="Ernesto Che Guevara">
Ernesto Che Guevara



</doc>
<doc id="140000" url="https://pl.wikipedia.org/wiki?curid=140000" title="N1">
N1

N1 – seria nieudanych radzieckich rakiet nośnych, mających wynieść kosmonautów na Księżyc. Programem ich budowy kierował aż do śmierci w styczniu 1966 roku Siergiej Korolow, zastąpiony potem przez Wasilija Miszyna.
Konstrukcja i historia.
Nowa rakieta Korolowa została oznaczona N1; w połowie 1962 roku jej projekt nadawał się do pokazania Kremlowi. Projekt przejrzała komisja pod kierunkiem Mstisława Kiełdysza. N1 była rakietą porównywalną z amerykańskimi rakietami Saturn V. Liczyła ponad 100 metrów wysokości i miała moc wystarczającą do wyniesienia 95 ton na niską orbitę okołoziemską. Jej zadaniem miało być także umożliwienie załogowego lądowania na Księżycu. Korolow pierwotnie zamierzał przetransportować oddzielnymi rakietami dwie lub trzy części księżycowego statku, który kosmonauci zmontowaliby na orbicie okołoziemskiej, później jednak również i on doszedł do koncepcji połączenia pojazdów na orbicie księżycowej. Pojedyncza N1 wystarczała do dostarczenia na orbitę Księżyca dwuosobowego statku, który wysłałby potem na powierzchnię Księżyca mały lądownik z samotnym kosmonautą, poczekał na niego i wrócił na Ziemię. Biorąc pod uwagę to, że olbrzymi obszar ZSRR miał w zasadzie granice lądowe, jeśli nie liczyć Oceanu Arktycznego i mniejszych akwenów, nie było możliwości budowania wielkich stopni N1 daleko od ośrodka, z którego miały odbywać się starty, i transportu ich barkami. Fabryka została więc zbudowana w Tiuratam – miała tam powstawać cała N1. Silniki Kuźniecowa będą pochodziły z Kujbyszewa, a wszystkie trzy stopnie rakiety zmontuje się w jednym zakładzie, cały czas w pozycji poziomej. Gotowa rakieta leżałaby na boku na olbrzymiej lawecie. N1 była rakietą trzystopniową (w misjach księżycowych: pięciostopniową), wyposażoną w skomplikowany system paliwowy i 30 silników pierwszego stopnia. Trzydzieści silników pierwszego stopnia zostało zamontowanych parami. Rakieta była wyposażona w pokładowy system kontroli działania silników, który miał wykrywać nieprawidłowości. Uszkodzony silnik zostałby wówczas wyłączony z tym od „pary”, znajdującym się w takiej samej odległości od osi rakiety po drugiej stronie. W ten sposób miała zostać zachowana równowaga ciągu. Z pośpiechu, silników nigdy nie przetestowano jako zespołu, testy prowadzono jedynie pojedynczo. Nie odkryto przez to na czas problemów wynikających z ich liczby – wibracji, niszczących turbiny i zrywających przewody paliwowe, a także skomplikowanej struktury płomieni wylotowych, powodujących między innymi niekontrolowane obroty pojazdu. Dla porównania, Saturn V posiadał jedynie pięć silników F-1. 
Na skutek trudności technicznych, N1 nigdy nie wykonała udanego lotu. Wszystkie cztery bezzałogowe starty (z planowanych 12) zakończyły się katastrofami przed odłączeniem pierwszego członu rakiety. Najdłuższy lot trwał 107 sekund. Dwa starty miały miejsce w roku 1969, jeden w 1971, a ostatni w 1972. Program został przerwany w 1974 roku, przed ostatnim lotem testowym, który – zdaniem inżynierów – miał szanse powodzenia.
Następcą programu była planowana rakieta „Wulkan” – zwiększona wersja rakiety Proton napędzana paliwem hipergolicznym, a od roku 1976 program Energia / Buran.
O klęsce projektu N1 nie zdecydowała jednak ani jej skomplikowana konstrukcja, nawet decyzje dotyczące paliwa. W największym stopniu przyczynił się brak funduszy na przetestowanie rakiety, a przede wszystkim – zespołu mających pracować razem trzydziestu silników. Po programie pozostał zapas przetestowanych i niezawodnych silników NK-33. Uniknęły zniszczenia, mimo prób ukrycia niepowodzenia projektu przez radzieckie władze, w tym domniemanego polecenia zniszczenia wszystkich pozostałości materialnych. Były wykorzystywane przez amerykańską firmę, Kistler Aerospace Corporation, która opracowywała na ich bazie nowe projekty rakiet. Silniki NK-33 są wykorzystywane m.in. przez rakietę Sojuz 2.1w (inna nazwa to Sojuz 1).

</doc>
<doc id="140001" url="https://pl.wikipedia.org/wiki?curid=140001" title="Ponte Vecchio">
Ponte Vecchio

Ponte Vecchio (dosł. "Stary Most"), in. most Złotników – najstarszy z florenckich mostów, na rzece Arno. Został zbudowany z ciosów kamiennych w latach 1335–1345 według projektu Neriego di Fioravante i Taddeo Gaddi w tym samym miejscu, w którym postawiono pierwszy, drewniany most już w okresie starożytnego Rzymu. Zbudowane w czasach późniejszych kolejne dwa mosty zostały zniszczone w wyniku powodzi w latach 1117 i 1333. Zatem jest to czwarta konstrukcja spinająca brzegi rzeki w tym samym miejscu. W XIII w. powstały tu też pierwsze sklepy, początkowo handlarzy rybami i mięsem, później garbarzy. W 1593 decyzją księcia Ferdynanda I Medyceusza zostały one usunięte z mostu, a na ich miejscu powstały warsztaty jubilerów i złotników.
Konstrukcja mostu złożona jest z trzech przęseł o rozpiętości: 28, 30 i 27 metrów, podpartych masywnymi filarami, które podtrzymują płytę o szerokości 32 metrów. Dwie środkowe podpory znajdują się w nurcie rzeki. Po obu stronach mostu już w XIV wieku zbudowano niewielkie budynki nad dwiema skrajnymi arkadami. Początkowo mieściły się w nich jatki rzeźników. W XVI wieku zamieniono je na warsztaty i kramiki innych rzemieślników, wśród których przeważały sklepiki złotników. Wystające elementy wsparte są na kroksztynach.
Nad kramami Giorgio Vasari poprowadził korytarz (tzw. korytarz Vasariego), który łączy Palazzo Vecchio z Palazzo Pitti. Nadbudowa została wykonana w 1565 na polecenie Kosmy I. Korytarz nad środkowym przęsłem mostu podparto dwoma filarami połączonymi łukową arkadą. W luce zabudowy, po przeciwległej stronie mostu, w 1900 ustawiono pomnik – popiersie Celliniego.
Podczas II wojny światowej w całym mieście ocalał tylko jeden most – Ponte Vecchio, jednak uszkodzony został korytarz Vasariego. Pozostałe zostały wysadzone w dniu 4 sierpnia 1944. Ponte Vecchio był także zaminowany, ale cofające się oddziały wojsk niemieckich nie zdążyły zdetonować ładunków.

</doc>
<doc id="140002" url="https://pl.wikipedia.org/wiki?curid=140002" title="Simon Nyandwi">
Simon Nyandwi

Simon Nyandwi (ur. 1950, zm. 22 marca 2005), polityk Burundi, mąż Nahayo Immaculée.
Działał w ruchu opozycyjnym CNDD-FDD (Narodowa Rada Obrony Demokracji – Siły Obrony Demokracji). Po zawarciu porozumienia między CNDD-FDD a rządem wszedł w skład rządu; objął stanowisko ministra spraw wewnętrznych, które pełnił do końca życia. Jego śmierć spowodowała kryzys polityczny, po tym jak prezydent Domitien Ndayizeye odmówił powołania na stanowisko ministra spraw wewnętrznych kandydata wysuniętego przez CNDD-FDD.

</doc>
<doc id="140004" url="https://pl.wikipedia.org/wiki?curid=140004" title="Proteusz (księżyc Neptuna)">
Proteusz (księżyc Neptuna)



</doc>
<doc id="140005" url="https://pl.wikipedia.org/wiki?curid=140005" title="Roland E. Philipps">
Roland E. Philipps

Roland Erasmus Philipps (ur. 27 lutego 1890 w Londynie, zm. 7 lipca 1916 nad Sommą) – jeden z pionierów skautingu, instruktor skautowy, autor książki "The Patrol System", która opisuje fenomen systemu zastępowego, fundator „Domu Rolanda”, stanicy dla londyńskich skautów.
Urodził się w 1890 w Londynie, w rodzinie szlacheckiej. Ukończył studia prawnicze w Oxfordzie. Po studiach rozpoczął pracę w przedsiębiorstwie żeglugowym w Liverpoolu, ponieważ jako młodszy syn nie dziedziczył majątku ojca. 
W czasie pobytu w Liverpoolu po raz pierwszy zetknął się z młodym jeszcze ruchem skautowym i został drużynowym. Wkrótce potem zaangażował się w działalność instruktorską. 
Przeniósł się do Londynu i zgłosił się do pracy instruktorskiej w biedniejszych dzielnicach miasta. Powierzono mu prowadzenie hufca. Aby poznać środowisko, Roland – wychowany w dobrobycie – zamieszkał tu i próbował przez pewien czas żyć jak tamtejsi mieszkańcy.
Niedługo potem został komendantem chorągwi i hufcowym jednocześnie. Prócz tego pełnił szereg funkcji w Głównej Kwaterze i wytyczał nowe drogi dla młodego jeszcze ruchu, opracowując właśnie "System zastępowy".
W 1914 roku za własne oszczędności kupił w najbiedniejszej dzielnicy Londynu dom, przeznaczając go na stanicę dla tamtejszych skautów. Istnieje ona do dziś jako „dom Rolanda”. 
Podczas I wojny światowej jako kapitan brał udział walkach we Flandrii. Zginął 7 lipca 1916 roku.

</doc>
<doc id="140007" url="https://pl.wikipedia.org/wiki?curid=140007" title="Odczynnik">
Odczynnik



</doc>
<doc id="140010" url="https://pl.wikipedia.org/wiki?curid=140010" title="Odczynnik Marquisa">
Odczynnik Marquisa

Odczynnik Marquisa – odczynnik chemiczny stosowany do wykrywania alkaloidów zawierających azot (aminy drugorzędowe) i mających odczyn alkaliczny. Przy pozytywnym wyniku próby następuje pojawienie się zabarwienia, od pomarańczowego do czarnego. 
Występuje w 2 wersjach:
W drugiej wersji (z metanolem) przebieg reakcji jest wolniejszy.
Niektóre substancje dają reakcje barwne, nie będąc alkaloidami, a nawet nie zawierając azotu (np. cukier ulega zwęgleniu wobec stężonego kwasu siarkowego, dając barwę czarną).

</doc>
<doc id="140011" url="https://pl.wikipedia.org/wiki?curid=140011" title="Sojuz 8">
Sojuz 8

Sojuz 8 (kod wywoławczy "Гранит" - "Granit") stanowił część wspólnej misji, w ramach której trzy pojazdy - Sojuz 6, 7 i 8 z siedmioma kosmonautami na pokładzie przebywały wspólnie na orbicie.
Opis misji.
Zadaniem postawionym przed załogą było połączenie się z Sojuzem 7 i przeniesienie załogi - manewr przećwiczony już podczas lotu Sojuzów 4 i 5. Załoga Sojuza 6 miała filmować przebieg operacji.
Celu nie osiągnięto na skutek awarii sprzętu. Źródła radzieckie utrzymywały potem, że nie planowano przeprowadzenia dokowania - wydaje się to jednak mało prawdopodobne - pojazdy były wyposażone w urządzenia cumownicze, a Szatałow i Jelisiejew byli weteranami poprzedniej, udanej misji z dokowaniem. Misja Sojuzów 6-8 stanowiła ostatni załogowy test orbitalny radzieckiego sprzętu przeznaczonego do lądowania na Księżycu i jej niepowodzenie mogło przesądzić o niepowodzeniu radzieckiego programu księżycowego.

</doc>
<doc id="140012" url="https://pl.wikipedia.org/wiki?curid=140012" title="Sopran dramatyczny">
Sopran dramatyczny

Sopran dramatyczny – głos kobiecy wyższy od altu i mezzosopranu, ale niższy od sopranu lirycznego i koloraturowego. Obejmuje zakres b-cis3.

</doc>
<doc id="140013" url="https://pl.wikipedia.org/wiki?curid=140013" title="Zasada ostrożności (etyka)">
Zasada ostrożności (etyka)

Zasada ostrożności (od ok. 1988 roku) – zasada etyczna, zgodnie z którą jeśli istnieje prawdopodobne, chociaż słabo znane, ryzyko negatywnych skutków nowej technologii, jest lepiej jej nie wprowadzać w życie zamiast ryzykować niepewne, ale potencjalnie bardzo szkodliwe, konsekwencje.
Zastosowanie.
Zasada ta jest przywoływana w dyskusjach nad dopuszczalnością nowych leków czy produkcją żywności (GMO) wobec braku jednoznacznych naukowych dowodów szkodliwości danych technologii lub nawet dowodów temu zaprzeczających.
Zasada ostrożności jest krytykowana jako „nieracjonalna” i „nienaukowa”.
Według Davida Deutscha zasada ostrożności jest wyrazem głębokiego konserwatyzmu i cały postęp ludzkości jest historią łamania istniejących w różnych kulturach "zasad ostrożności". Zjawiska o wielkiej skali, będące z punktu widzenia ludzkości katastrofami wydarzają się bowiem niezależnie od jej woli lub działań. Ich przetrwanie wymaga wiedzy i postępu, zaś jedyną metodą zdobywania wiedzy jest podejmowanie eksperymentów, a co za tym idzie ryzyka eksperymentów nieudanych. Szkoda płynąca z innowacji jest zawsze skończona, tymczasem korzyści mogą być potencjalnie nieskończone.
Robert Hahn i Cass Sunstein argumentują, że ta zasada nie jest pomocna w podejmowaniu trudnych wyborów, stosowana dosłownie może prowadzić do paraliżu decyzyjnego, a zamiast niej proponują porównanie kosztów i korzyści.
Michael Crichton zwrócił uwagę, że zasada ostrożności jest wewnętrznie sprzeczna i, w dosłownym rozumieniu, uniemożliwia stosowanie samej siebie.
Yaneer Bar-Yam, Rupert Read i Nassim Nicholas Taleb przedstawili sformalizowaną definicję zasady ostrożności, która ma rozwiązać problemy związane z zakresem jej stosowania. Według nich zasadę ostrożności należy opierać na możliwości nieliniowego rozrostu danego zjawiska i prawdopodobieństwie pojawienia się "skutków systemowych" czyli niszczących w skali całej planety, ekosystemu itd. Jako przykład zjawiska niemającego takich skutków autorzy podają energetykę jądrową, mającego — GMO. W pierwszym przypadku potencjalne awarie mogą mieć charakter poważny, ale nadal lokalny i jednostkowy, podczas gdy negatywne skutki rozprzestrzenienia się zmodyfikowanych genetycznie roślin mają charakter nieliniowo rosnący i globalny.
Przepisy prawa.
W prawie unijnym zasada ostrożności w dziedzinie ochrony środowiska została ustanowiona jako obowiązkowa, na podstawie art. 191 ust. 1 Traktatu o Funkcjonowaniu Unii Europejskiej (do wejścia w życie w 2009 r. traktatu lizbońskiego podstawą był art. 174 ust. 1 Traktatu Ustanawiającego Wspólnotę Europejską). Szczególne znaczenie ma w ochronie obszarów sieci Natura 2000, w tym zakresie była wielokrotnie podstawą wyroków Trybunału Sprawiedliwości Unii Europejskiej. Wywodzi się z niej w szczególności wnioski:
W prawie polskim w dziedzinie ochrony środowiska jest wyrażona przez art. 6 ust. 2 ustawy Prawo ochrony środowiska – "Kto podejmuje działalność, której negatywne oddziaływanie na środowisko nie jest jeszcze w pełni rozpoznane, jest obowiązany, kierując się przezornością, podjąć wszelkie możliwe środki zapobiegawcze", a także – w stosunku do obszarów Natura 2000 – przez przepisy ustawy z 3 października 2008 r. o udostępnianiu informacji o środowisku i jego ochronie, udziale społeczeństwa w ochronie środowiska oraz o ocenach oddziaływania na środowisko.

</doc>
<doc id="140014" url="https://pl.wikipedia.org/wiki?curid=140014" title="Sojuz 9">
Sojuz 9

Sojuz 9 (kod wywoławczy "Сокол" - „Sokół”) przetarł drogę dla stacji kosmicznych Salut, badając wpływ długotrwałego przebywania w stanie nieważkości na ludzki organizm.
Opis misji.
Sojuz 9 wystartował 1 czerwca 1970 roku o godzinie 19 UTC. Był to pierwszy w dziejach nocny start załogowej misji kosmicznej. Początkowe parametry lotu: perygeum – 207 km, apogeum – 220 km, nachylenie 51,7°, czas okrążenia – 88,6 min. Lot trwał do 19 czerwca do godziny 11:59.
Załoga spędziła na orbicie 18 dni, przeprowadzając na sobie eksperymenty fizjologiczne i medyczne, a także badając psychologiczne efekty długotrwałego przebywania w kosmosie. Regularnie kontrolowali tętno, częstotliwość oddechu, ciśnienie krwi, działanie systemu krążenia i systemu nerwowego. Wykonywali systematycznie ćwiczenia gimnastyczne – rozciąganie sprężyn. Posługiwali się specjalnym elastycznym skafandrem, powodującym obciążenie mięśni ciała. Tętno Nikołajewa w stanie spoczynku wynosiło 68-80, a Siewastjanowa 60-70 uderzeń na minutę (u Nikołajewa było niższe niż w czasie lotu na Wostoku 3). Ciśnienie krwi i praca serca praktycznie nie uległy zmianom. Adaptacja do braku ciążenia nastąpiła po 10 godzinach, a koordynacja ruchowa po 3 dniach lotu. Apetyt uległ pewnemu osłabieniu i wystarczająca była racja 2600 kcal na dobę. Dobowe spożycie wody wynosiło 1,6-1,8 dm³. W czasie lotu badano obiekty biologiczne: muszki Drosophila, kiełki pszenicy, jęczmienia, kultury chlorelli i wodorostów sinozielonych. Ponadto na statku dokonano:
Prowadzono eksperymenty nawigacyjne ze sterowaniem ręcznym w oparciu zarówno o astronawigację z wykorzystaniem gwiazd (Wega, Syriusz, Canopus, Deneb), jak i orientację w stosunku do obiektów naziemnych, a także ze sterowaniem automatycznym przy wykorzystaniu żyroskopów oraz ze zdalnym sterowaniem z Ziemi. 
Kosmonauci pozostawali w telewizyjnym kontakcie ze swoimi rodzinami, oglądali mecz mistrzostw świata w piłce nożnej, grali w szachy z kontrolą naziemną i głosowali w radzieckich wyborach.
Załoga ustanowiła rekord czasu przybywania w kosmosie (pobity dopiero przez załogę statku Sojuz 11) i sygnalizowała zmianę w priorytetach badań kosmicznych – zamiast wykonywać pojedyncze loty, trwające najwyżej kilka dni, jak w wypadku misji Apollo, kosmonauci musieli od tej pory żyć w przestrzeni kosmicznej.
Po powrocie na Ziemię, obaj członkowie załogi byli bardzo osłabieni. Pierwszego dnia czuli się tak, jakby poddano ich przeciążeniu 2 do 2,5 g. Stan ten ustąpił jednak po dwóch dobach. Pełna readaptacja do warunków ziemskich nastąpiła po 10 dniach. Okazało się, że trudniej jest readaptować się do warunków ziemskich niż adaptować do warunków lotu kosmicznego. Podczas pobytu na orbicie rezygnowali z części ćwiczeń na rzecz przeprowadzania dodatkowych eksperymentów naukowych. Reakcja ich organizmów na przedłużone przebywanie w stanie nieważkości spowodowała, że w kolejnych misjach znacznie więcej czasu poświęcano na regularne ćwiczenia.
Lot Sojuza 9 stanowił zarazem ostatnią próbę przed wysłaniem pierwszej w dziejach bazy satelitarnej Salut. Wystartowała z Ziemi 19 kwietnia 1971.

</doc>
<doc id="140015" url="https://pl.wikipedia.org/wiki?curid=140015" title="Ferdinand Schichau">
Ferdinand Schichau

Ferdinand Gottlob Schichau (ur. 30 stycznia 1814 w Elblągu, zm. 23 stycznia 1896 tamże) – przedsiębiorca niemiecki, konstruktor maszyn parowych i okrętów.
Był synem Holendra osiadłego w Elblągu, Karola Jakoba Schichaua, mistrza wytopu miedzi. Studiował w Królewskim Instytucie Przemysłowym (politechnice) w Berlinie, odbył praktyki w Anglii. W 1837 dzięki pożyczce od ojca otworzył w Elblągu warsztat budowy maszyn (przy nieistniejącej obecnie ulicy Wały Staromiejskie), gdzie zajmował się budową i naprawą przede wszystkim maszyn parowych dla przemysłu, także pras hydraulicznych i sprzętu rolniczego. Zainteresowany przemysłem okrętowym, rozwinął wkrótce swoje przedsiębiorstwo w tym kierunku. Pierwszym zamówieniem było wykonanie w 1841 wyposażenia pierwszej pogłębiarki mechanicznej wykonanej w Niemczech (bez napędu), używanej przez następne 45 lat na rzece Elbląg i Zalewie Wiślanym. W 1847 w jego firmie powstała maszyna parowa do napędu pierwszego parowca zbudowanego całkowicie w Prusach „James Watt” (kadłuby tych jednostek powstawały jeszcze w stoczni Mitzlaffa). W 1852 dostarczył wyposażenie dla korwety pruskiej marynarki wojennej „Danzig” budowanej w Gdańsku.
W 1854 Schichau zbudował własną stocznię w Elblągu; w zakładzie tym powstał m.in. pierwszy niemiecki parowiec o konstrukcji żelaznej i napędzie śrubowym („Borussia”, 1855). Większość produkcji początkowo stanowiły jednak maszyny: w latach 1855–1875 zbudowano 100 okrętowych maszyn parowych i 300 innych. Od 1859 roku zakłady Schichaua produkowały też na dużą skalę parowozy. W 1872 roku Schichau powiększył przedsiębiorstwo, wykupując stocznię Mitzlaffa w Elblągu. Schichau produkował głównie niewielkie statki pasażerskie i handlowe, pogłębiarki i holowniki na potrzeby armatorów z Prus Wschodnich i na eksport (w 1876 zwodowano setny statek). Dalszy rozwój firmy zapewniły liczne zamówienia wojskowe, począwszy od 1877 roku, szczególnie stocznia Schichaua wyspecjalizowała się w budowie torpedowców i niszczycieli. Oprócz stoczni elbląskiej, od 1889 Schichau zorganizował zakład remontowy okrętów w Piławie, a w 1892 uruchomił nowo zbudowaną stocznię w Gdańsku, umożliwiającą budowę większych statków.
Miał syna Ericha, który został rolnikiem, córkę Selmę, która zmarła w 1877 roku oraz córkę Elizabeth, która w 1876 roku wyszła za mąż za Carla Ziese.
Zmarł 23 stycznia 1896 roku. Na uroczystości pogrzebowe Cesarz Wilhelm II wysłał swojego adiutanta, Augusta von Mackensena. Po jego śmierci przedsiębiorstwo prowadził zięć, Carl Heinz Ziese (1848–1917).
Upamiętnienie.
Schichau zapewniał dobre warunki robotnikom, szczególnie pod względem opieki zdrowotnej (dokładał do zakładowej kasy chorych), rozwijał też szkolnictwo zawodowe. Prowadził działalność filantropijną – wniósł spory wkład finansowy w rozbudowę infrastruktury miejskiej Elbląga, szkół, sierocińców, założył też kasę ubogich. Był osobą bardzo cenioną w Elblągu, w 1887 roku został honorowym obywatelem Elbląga, w 1900 roku mieszkańcy postawili mu pomnik. Do 1945 roku jego imię nosiła ulica w Elblągu, obecna ul. Stoczniowa. Został odznaczony Medalem Grashofa, najwyższą przyznawaną nagrodą Verein Deutscher Ingenieure.
W okresie po II wojnie światowej został w Polsce postacią zapomnianą, jako niemiecki przemysłowiec. Jego mauzoleum zostało splądrowane przez Armię Czerwoną, a w czasach PRL wysadzone przy powstawaniu Parku Traugutta (pomimo propozycji pozostawienia go jako elementu parkowego). Jego figura zniknęła z pomnika i jej dalsze losy nie są znane (poza postacią robotnika, odnalezionej na złomowisku w Hamburgu w 1954 roku).
Dopiero po 1989 roku zaczęto przypominać jego wkład dla rozwoju Elbląga i sylwetkę. Od 2000 roku Fundacja Elbląg organizuje konkurs na Filantropa Roku, w którym nagrodą jest statuetka nazwana imieniem Ferdynanda. Po Elblągu jeździ także tramwaj nazwany jego imieniem. W 2003 roku odsłonięto poświęconą mu tablicę pamiątkową

</doc>
<doc id="140018" url="https://pl.wikipedia.org/wiki?curid=140018" title="Reakcja Reimera-Tiemanna">
Reakcja Reimera-Tiemanna

Reakcja Reimera-Tiemanna – reakcja chemiczna pomiędzy fenolem lub podstawionym fenolem, a chloroformem. Zachodzi w silnie alkalicznym środowisku wodnym. W jej wyniku do pierścienia aromatycznego zostaje przyłączona grupa aldehydowa, najczęściej w pozycji "orto" względem grupy -OH. 
Mechanizm.
W środowisku alkalicznym fenol pozostaje w równowadze z jonem fenolanowym. 
Powstały fenolan sodu występuje w środowisku wodnym w postaci jonowej. W reakcji R-T bierze udział wytworzony "in situ" karben, a dokładniej dichlorokarben. Jest on reagentem elektrofilowym, który reaguje z bardzo aktywnym pierścieniem fenolanu. Dichlorokarben powstaje według schematu:
Reakcja fenolanu z dichlorokarbenem przechodzi przez tetraedryczny stan przejściowy, tworząc podstawiony chlorek benzylidenu, który jest następnie hydrolizowany w alkalicznym środowisku reakcji, dając salicylan, który następnie może zostać wydzielony i zhydrolizowany w środowisku kwaśnym do kwasu salicylowego.
Znaczenie reakcji R-T.
Gama związków możliwych do otrzymania za pomocą reakcji Reimera-Tiemanna jest dość wąska. Najważniejszym produktem jest aldehyd salicylowy, który może zostać utleniony do kwasu salicylowego, a następnie poddany acetylowaniu do kwasu acetylosalicylowego (aspiryny). Współcześnie odchodzi się od reakcji, w których powstają duże ilości produktów ubocznych, a do takich należy reakcja R-T. 
Fenol reaguje tu ze stechiometryczną ilością chloroformu, zaś produkt końcowy nie zawiera chloru. Masa cząsteczkowa produktu wynosi 122, zaś trzy atomy chloru odpowiadają masie 106. A zatem jeżeli w linii produkcyjnej opartej na tej reakcji wyprodukuje się 1 tonę kwasu salicylowego, to równocześnie otrzyma się 870 kg jonów chlorkowych tworzących niepożądany odpad (np. 1,8 t KCl). Z tego względu współcześnie reakcja ta nie jest zbyt często stosowana w przemyśle.

</doc>
<doc id="140019" url="https://pl.wikipedia.org/wiki?curid=140019" title="Aviator">
Aviator

Aviator (ang. "The Aviator") – film dramatyczny produkcji amerykańsko-japońskiej w reżyserii Martina Scorsese, zdobywca pięciu Oscarów.
Fabuła.
Akcja filmu opowiada o życiu Howarda Hughesa, amerykańskiego lotnika, który w latach 20. kręcił wielką produkcję filmową "Aniołowie piekieł". W czasie realizacji zdjęć dokonywano niezwykłych jak na tamte czasy akrobacji lotniczych i pionierskich rozwiązań w dziedzinie produkcji filmowej.
Nagrody.
Amerykańska Akademia Sztuki i Wiedzy Filmowej – Oscar
Hollywoodzkie Stowarzyszenie Prasy Zagranicznej – Złoty Glob
Brytyjska Akademia Sztuk Filmowych i Telewizyjnych – BAFTA
Akademia Science Fiction, Fantasy i Horroru – Saturn
Amerykańska Gildia Aktorów Filmowych – Aktor
Międzynarodowa Akademia Prasy – Złota Satelita
Amerykański Instytut Filmowy
MTV Movie Awards – Złoty Popcorn
Amerykańska Gildia Producentów Filmowych – Złoty Laur
Amerykańska Gildia Reżyserów Filmowych
Amerykańska Gildia Scenarzystów
Amerykańska Gildia Kostiumologów
Amerykańskie Stowarzyszenie Montażystów – Eddie
Amerykańskie Stowarzyszenie Operatorów Filmowych
Box office.
Film zarobił łącznie 213 741 459 dolarów, w tym 8 631 367 dolarów w otwierający weekend. W amerykańskich kinach był obecny przez 168 dni.

</doc>
<doc id="140021" url="https://pl.wikipedia.org/wiki?curid=140021" title="B (język programowania)">
B (język programowania)

Język programowania B został stworzony przez Kena Thompsona i Denisa Ritchie w Bell Labs w 1969 roku. W dużym stopniu opierał się na języku BCPL.
Na przełomie lat 1971/1972 język B rozwinął się w "New B", a potem w C (składnia B bardzo przypomina wczesne C). Obecnie B nie jest rozwijany ani używany.
Przykładowy program w B:
 main()
 auto a, b, c, sum;
 a = 1; b = 2; c = 3;
 sum = a+b+c;
 putnumb(sum);

</doc>
<doc id="140022" url="https://pl.wikipedia.org/wiki?curid=140022" title="Sojuz 10">
Sojuz 10

Misja Sojuz 10 (kod wywoławczy „Гранит” – „Granit”) miała stanowić pierwszą wizytę na pierwszej stacji kosmicznej świata, "Salut 1", umieszczonej na orbicie 19 kwietnia 1971.
Opis misji.
Załoga miała znaleźć się na orbicie cztery dni po wystrzeleniu stacji Salut 1. Sojuz 10, stanowiący pierwszy egzemplarz zmodernizowanej wersji statku, wystartował zgodnie z planem. Jednak natychmiast po dotarciu do stacji orbitalnej załoga popadła w tarapaty. Były poważne kłopoty z dokowaniem, a gdy wreszcie udało się uzyskać połączenie, Sojuz utknął na dobre i w żaden sposób nie mógł się oddzielić od Saluta. Co gorsza, wydajność systemu podtrzymywania życia stacji wynosiła zaledwie 25 procent. W dodatku nie działała część aparatury naukowej. Po pięciu godzinach prób Sojuz 10 uwolnił się wreszcie od stacji i powrócił na Ziemię.
Podczas wchodzenia pojazdu w atmosferę, wnętrze kabiny wypełnił toksyczny dym, doprowadzając do utraty przytomności przez Rukawisznikowa. Szczęśliwie wszyscy członkowie załogi uniknęli poważniejszych komplikacji zdrowotnych.

</doc>
<doc id="140024" url="https://pl.wikipedia.org/wiki?curid=140024" title="Edward Gruszka">
Edward Gruszka

Edward Jan Gruszka (ur. 13 października 1957 w Bielsku-Białej) – polski żołnierz w stopniu generała broni w stanie spoczynku. 27 stycznia 2017 zakończył zawodową służbę wojskową i przeszedł w stan spoczynku.

</doc>
<doc id="140026" url="https://pl.wikipedia.org/wiki?curid=140026" title="Włodzimierz Potasiński">
Włodzimierz Potasiński

Włodzimierz Edward Potasiński (ur. 31 lipca 1956 w Czeladzi, zm. 10 kwietnia 2010 w Smoleńsku) – generał dywizji Wojska Polskiego, od sierpnia 2007 do kwietnia 2010 dowódca Wojsk Specjalnych.
Życie prywatne.
Był dwukrotnie żonaty.
Śmierć.
Włodzimierz Potasiński zginął w katastrofie polskiego samolotu Tu-154M w Smoleńsku 10 kwietnia 2010 w drodze na obchody 70. rocznicy zbrodni katyńskiej.
15 kwietnia 2010 został pośmiertnie awansowany do stopnia generała broni. Pogrzeb odbył się 25 kwietnia 2010 w Parafii Wojskowej pw. Św. Agnieszki w Krakowie. Generał Potasiński spoczął na Cmentarzu Rakowickim w Krakowie.
Upamiętnienie.
12 lutego 2014 roku Podsekretarz Stanu Maciej Jankowski działając z upoważnienia Ministra Obrony Narodowej nadał Jednostce Wojskowej Formoza imię generała broni Włodzimierza Potasińskiego.

</doc>
<doc id="140027" url="https://pl.wikipedia.org/wiki?curid=140027" title="Sosna bursztynowa">
Sosna bursztynowa

Sosna bursztynowa, sosna balsamiczna ("Pinus succinifera" (Göppert) Conwentz) – nazwa wymarłego gatunku sosny, występującego na początku trzeciorzędu na terenach nadbałtyckich (obecna Polska, Rosja, Litwa, Łotwa, Estonia), którego żywica była źródłem bursztynu bałtyckiego. 
Po raz pierwszy o drzewie, które dało bursztyn bałtycki, napisał J. Aycke w 1835 roku uznając je za nieznany gatunek sosny. W 1836 roku Heinrich Göppert nazwał ten gatunek "Pinites succinifer", uznając go za przedstawiciela wymarłego rodzaju z rodziny sosnowatych (Pinaceae). Według Göpperta było to drzewo obficie produkujące żywicę, która po zastygnięciu przekształciła się w bursztyn. Od tamtej pory drzewo będące źródłem bursztynu bałtyckiego było różnie klasyfikowane i otrzymało wiele nazw (patrz tabela poniżej). Badania morfologiczne i anatomiczne skamieniałości z bursztynu bałtyckiego (Conwentz 1890, Kurt Schubert 1961) umiejscowiły gatunek w rodzaju sosna, ze względu na brak znaczących różnic w budowie drewna w stosunku do sosen występujących współcześnie. Gatunek nazwano "Pinus succinifera" Conwentz. Późniejsze badania (Beck 1964, Savkevich and Ahakhs 1964, Langenheim 1969) z wykorzystaniem spektroskopii IR wskazywały na pochodzenie bursztynu od żywicy gatunku spokrewnionego ze współcześnie występującym w Nowej Zelandii "Agathis australis" z rodziny araukariowatych. Także kolejne badania (Poinar and Haverkamp, 1985) z użyciem chromatografii gazowej i spektrometrii mas potwierdziły te wyniki. Chociaż w bursztynie bałtyckim zachowały się fragmenty wielu przedstawicieli iglastych, należących do różnych rodzajów, nie rozpoznano w nich jak dotąd żadnego przedstawiciela araukariowatych. Później podano w wątpliwość, że źródłem bursztynu bałtyckiego mógł być jeden gatunek. Wyniki badań morfologicznych i spektroskopowych prowadzą do hipotezy o wymarłym rodzaju pośrednim między sosną a agatis.
Przypuszcza się, że nadmierne wydzielanie żywicy było spowodowane nagłą zmianą klimatu, prawdopodobnie na znacznie wilgotniejszy. Nie wyklucza się także, że nadmierna produkcja żywicy była reakcją obronną na masowy atak pasożyta, lub że żywica wytwarzana normalnie gromadziła się przez miliony lat.

</doc>
<doc id="140028" url="https://pl.wikipedia.org/wiki?curid=140028" title="Sojuz 11">
Sojuz 11

Sojuz 11 (kod wywoławczy Янтарь – Jantar) – radziecka misja kosmiczna, druga planowana wizyta na pierwszej stacji kosmicznej świata, "Salut 1". Pojazd, z kosmonautami Wołkowem, Dobrowolskim i Pacajewem na pokładzie, wystrzelono z kazachskiego kosmodromu Bajkonur 6 czerwca 1971. Załoga przebywała na stacji 22 dni, lecz podczas powrotu na Ziemię, 29 czerwca 1971, wszyscy trzej członkowie załogi zginęli.
Załoga.
Druga rezerwowa.
Podstawową załogę Sojuza 11 stanowili Walerij Kubasow, Aleksiej Leonow i Piotr Kołodin. Rutynowe prześwietlenie cztery dni przed startem wykazało u Kubasowa podejrzenie gruźlicy, i zgodnie z przepisami załogę zastąpiono załogą rezerwową. Dobrowolski i Pacajew nigdy wcześniej nie lecieli w kosmos.
Opis misji.
7 czerwca podczas 797. okrążenia Ziemi przez bazę Salut 1 załoga dokonała udanego połączenia ze stacją i pozostała na jej pokładzie przez 22 dni, ustalając rekord, który został pobity dopiero przez amerykańską misję "Skylab 2" w maju – czerwcu 1973. Pierwszym zadaniem kosmonautów był przegląd i rozkonserwowanie urządzeń bazy i konserwacja Sojuza 11. Główne zadania załogi to:
W ramach badań medycznych zajmowali się analizą czynności serca i układu krążenia. Rejestrowano co pewien czas elektrokardiogramy i sejsmokardiogramy. Badano ciśnienie krwi i akcję płuc. Pomiary były wykonywane samoczynnie za pomocą czujników. Dane te były transmitowane na Ziemię. W czasie lotu kosmonauci wielokrotnie pobierali próbki krwi dla ich późniejszego zbadania na Ziemi. Kosmonauci systematycznie mierzyli siłę mięśni dłoni. Badali też sprawność wzroku. Przed powrotem pobrali w stacji próbki powietrza w celu określenia charakteru flory bakteryjnej. Okazało się, że pod koniec lotu zwiększyła się ilość mikroorganizmów. W bazie przeprowadzono badania z dziedziny biologii. W tym celu zabrano na pokład rośliny, owady, pierwotniaki i organizmy ziemno-wodne. Przeprowadzono również badania astrofizyczne i fizyczne. Na sen przeznaczano 8 godzin, na czas wolny 2 do 2,5 godziny. Dwukrotnie w ciągu doby przeprowadzano ćwiczenia gimnastyczne (2 godziny), oprócz tego przed snem przechadzano się przez pół godziny po ruchomym chodniku. Co sześć dni lotu przeznaczano cały dzień na odpoczynek. 
29 czerwca Sojuz 11 rozpoczął manewr lądowania. Impuls hamujący uruchomiono o godz. 22:35:24. O godzinie 22:47:28, na wysokości 170 km nad ziemią miał miejsce zaplanowany podział statku na części. Podczas tej czynności nieoczekiwanie otworzył się zaworek (Ø 1 mm) wyrównujący ciśnienie w kapsule lądownika z ciśnieniem atmosferycznym. Według norm powinien otworzyć się ok. 5 km nad Ziemią. W kabinie doszło do gwałtownej dekompresji. W ciągu 212 sekund doszło do spadku ciśnienia od 920 mm Hg do zera. Załoga leciała bez skafandrów kosmicznych. Lądownik wylądował poprawnie o godz. 23:16:52 w stepach Kazachstanu. Niestety, załoga była martwa. Próba reanimacji nie powiodła się. Późniejsze dochodzenie wykazało, że kosmonauci byli martwi po 40 sekundach po podziale statku. Jest to jedyny przypadek śmierci astronautów poza atmosferą ziemską.
Kosmonautom urządzono państwowy pogrzeb. Jednym z niosących trumnę był amerykański astronauta, Thomas Stafford.
Kapsuła Sojuz została po tym wypadku gruntownie przebudowana. Kolejne misje wynosiły na orbitę dwóch zamiast trzech kosmonautów. Obaj członkowie załogi podczas startu i lądowania byli ubrani w skafandry kosmiczne.

</doc>
<doc id="140030" url="https://pl.wikipedia.org/wiki?curid=140030" title="Rada nadzorcza">
Rada nadzorcza

Rada nadzorcza – organ osoby prawnej powołany do wykonywania czynności nadzoru, działający w oparciu o właściwe przepisy regulujące funkcjonowanie osoby prawnej oraz jej statut (bądź umowę – akt założycielski).
Zadania i zasady funkcjonowania.
Co do zasady, jeżeli statut spółki nie przewiduje tej kwestii w inny sposób, członków rady nadzorczej powołują i odwołują udziałowcy spółki – w spółkach akcyjnych odbywa się to poprzez walne zgromadzenie akcjonariuszy, w spółkach z o.o. zgromadzenie wspólników. W wielu krajach do rady nadzorczej wchodzą przedstawiciele pracowników – w Niemczech, w firmach powyżej 2 000 pracowników, wybierają oni połowę członków rad i 1/3 w firmach zatrudniających co najmniej 500 osób . Statut spółki może zagwarantować konkretnym osobom fizycznym bądź prawnym, niezależnym od udziałowców, powoływanie i odwoływanie określonej w nim części członków rady nadzorczej – przy czym istnieje przypadek szczególny, w którym tego rodzaju zapisy statutu tracą moc – głosowanie w grupach oddzielnych. Do głosowania w grupach oddzielnych dochodzi, gdy udziałowcy reprezentujący co najmniej jedną piątą kapitału zakładowego złożą wniosek o wybór rady nadzorczej w tym właśnie trybie – wówczas cały skład rady nadzorczej jest wybierany w grupach oddzielnych.
Do obowiązków rady nadzorczej należy pełnienie funkcji nadzoru – rozumianego zazwyczaj jako sprawowanie bieżącej pieczy nad funkcjonowaniem osoby prawnej, nie może jednak bezpośrednio ingerować w kompetencje zarządu.
Rada nadzorcza swoją funkcję realizuje poprzez podejmowanie uchwał, wydawanie opinii, ocen odnoszących się do konkretnych sfer działania nadzorowanego oraz poleceń. Rada nadzorcza może posiadać dodatkowo kompetencje reprezentacyjne w stosunkach wewnętrznych i, w szczególnych wypadkach, zewnętrznych. 
Za kierowanie radą nadzorczą odpowiada wyłącznie jej przewodniczący. Przewodniczący ma znaczący wpływ na kulturę i atmosferę pracy rady nadzorczej. Ustala on porządek obrad rady i zapewnia aktywne uczestnictwo jej członków.
Pomimo posiadania przez radę nadzorczą szerokich uprawnień, nie można przyjmować, że jest ona organem współzarządzającym podmiotem nadzorowanym. Rola nadzoru pełniona przez członków rady nadzorczej jest powszechnie postrzegana jako kluczowa w trzech obszarach, gdzie potencjalne ryzyko sprzeczności interesów ze strony kierownictwa jest szczególnie duże: 
Wraz ze wzrostem roli i zakresu kompetencji rady nadzorczej praktykuje się delegowanie określonych działań do poszczególnych komitetów. Komitety te mogą skoncentrować się na konkretnych obszarach, takich jak audyt, wynagrodzenia, ryzyko, strategia i rozwój itd. Przygotowane przezeń zalecenia są przedstawione całej radzie.
Charakterystyka członków rad nadzorczych.
Większość kodeksów ładu korporacyjnego zaleca, aby co najmniej 50% członków rady nadzorczej było niezależnych od kierownictwa i akcjonariuszy, bez konfliktu interesów. 
Kobiety zajmują 21% miejsc w radach nadzorczych spółek indeksu WIG20 (2017). Członkowie polskich rad nadzorczych należą do najmniej zróżnicowanych w Europie pod względem narodowościowym. Odsetek obcokrajowców w radach nadzorczych spółek indeksu WIG20 (2017) wynosi 20%. 

</doc>
<doc id="140031" url="https://pl.wikipedia.org/wiki?curid=140031" title="Zbigniew Głowienka">
Zbigniew Głowienka

Zbigniew Władysław Głowienka (ur. 9 września 1951 w Pisarzowicach) – generał broni Wojska Polskiego w stanie spoczynku.
Życiorys.
Zbigniew Władysław Głowienka urodził się 9 września 1951 w Pisarzowicach. W latach 1969–1973 był podchorążym w Wyższej Szkole Oficerskiej Wojsk Zmechanizowanych im. Tadeusza Kościuszki we Wrocławiu, po ukończeniu której otrzymał promocję oficerską i tytuł zawodowy inżyniera. Na pierwsze stanowisko służbowe skierowano go w 1973 do 7 Łużyckiej Dywizji Desantowej, gdzie został dowódcą plutonu desantowego w 35 pułku desantowym w Gdańsku. W 1975 został dowódcą kompanii desantowej. W latach 1977–1980 był słuchaczem Akademii Sztabu Generalnego im. gen. broni Karola Świerczewskiego w Rembertowie, uzyskując tytuł oficera dyplomowanego. Po ukończeniu studiów II stopnia był od 1980 do 1982 szefem sztabu – zastępcą dowódcy 35 pułku desantowego. Następnie dowodził 4 pułkiem desantowym w Lęborku, który w 1986 uzyskał miano Przodującego Oddziału Pomorskiego Okręgu Wojskowego.
W tym samym roku został przeniesiony do 8 Drezdeńskiej Dywizji Zmechanizowanej im. Bartosza Głowackiego w Koszalinie na stanowisko szefa sztabu – zastępcy dowódcy. W 1989 objął dowództwo 7 Łużyckiej Brygady Obrony Wybrzeża w Gdańsku. W latach 1991–1992 był słuchaczem Podyplomowych Studiów Operacyjno-Strategicznych w Akademii Obrony Narodowej w Warszawie. Od 1992 dowodził 8 Drezdeńską Dywizją Zmechanizowaną, którą rok później przemianowano na 8 Bałtycką Dywizję Obrony Wybrzeża. Również w 1993 jednostkę tę wyróżniono Znakiem Honorowym Sił Zbrojnych Rzeczypospolitej Polskiej. Od 1996 rozpoczął służbę w Dowództwie Pomorskiego Okręgu Wojskowego w Bydgoszczy, gdzie początkowo był zastępcą szefa sztabu ds. operacyjnych, a w 1997 został szefem szkolenia – zastępcą dowódcy.
W 2000 wyznaczono go na Szefa Szkolenia Wojsk Lądowych w Warszawie, natomiast w latach 2001-2003 dowodził 1 Korpusem Zmechanizowanym w Bydgoszczy przez cały okres jego istnienia. Następnie był dowódcą Pomorskiego Okręgu Wojskowego. 7 października 2006 został szefem nowo utworzonego Inspektoratu Wsparcia Sił Zbrojnych w Bydgoszczy. Od 26 sierpnia do 1 września 2007 przebywał w rezerwie kadrowej, po czym objął stanowisko dowódcy Śląskiego Okręgu Wojskowego we Wrocławiu. W 2009 przejął dowództwo nad 2 Korpusem Zmechanizowanym w Krakowie.
20 maja 2010 Marszałek Sejmu wykonujący obowiązki Prezydenta Rzeczypospolitej Polskiej, Bronisław Komorowski wyznaczył go na dowódcę Wojsk Lądowych (ze stopniem etatowym stanowiska: generał broni), po gen. dyw. Tadeuszu Buku, który zginął tragicznie 10 kwietnia 2010 w katastrofie polskiego samolotu rządowego Tu-154 w Smoleńsku. Objęcie funkcji dowódcy Wojsk Lądowych (przejęcie od tymczasowo pełniącego obowiązki gen. dyw. Edwarda Gruszki) odbyło się 24 maja 2010 w Dowództwie Wojsk Lądowych w Warszawie, w obecności ministra Bogdana Klicha i gen. Mieczysława Cieniucha.
17 grudnia 2013 roku w Belwederze Prezydent RP Bronisław Komorowski wręczył mu akt zwolnienia ze stanowiska dowódcy Wojsk Lądowych z dniem 1 stycznia 2014 roku.
W lutym 2014 roku zakończył służbę wojskową. Następnie piastował stanowisko dyrektora Departamentu Kontroli Ministerstwa Obrony Narodowej.

</doc>
<doc id="140033" url="https://pl.wikipedia.org/wiki?curid=140033" title="Macierz sprzężona">
Macierz sprzężona

Macierz sprzężona do macierzy formula_1 – macierz oznaczana formula_2 której każdy element jest liczbą sprzężoną do odpowiadającego mu elementu macierzy formula_3
Definicja formalna.
Sprzężeniem macierzy nazywamy odwzorowanie
takie, że dla danej macierzy formula_1 zachodzi
Własności.
Zachodzą następujące własności:

</doc>
<doc id="140036" url="https://pl.wikipedia.org/wiki?curid=140036" title="Fryderyk Czekaj">
Fryderyk Czekaj

Fryderyk Józef Czekaj (ur. 8 czerwca 1949 w Wojcieszowie) – generał dywizji w stanie spoczynku.
Życiorys.
W latach 1968–1972 był podchorążym Wyższej Szkoły Oficerskiej Wojsk Zmechanizowanych im. Tadeusza Kościuszki we Wrocławiu.
Po ukończeniu szkoły oficerskiej i promocji na stopień podporucznika pełnił służbę w 30 pułku zmechanizowanym w Rzeszowie na stanowisku dowódcy plutonu, a następnie dowódcy kompanii i batalionu zmotoryzowanego. W latach 1977–1980 był słuchaczem Akademii Sztabu Generalnego im. gen. broni Karola Świerczewskiego w Rembertowie. Po ukończeniu studiów i uzyskaniu tytułu oficera dyplomowanego powrócił do macierzystej jednostki w Rzeszowie na stanowisko szefa sztabu – zastępcy dowódcy pułku. W 1983 został wyznaczony na stanowisko dowódcy 14 pułku zmechanizowanego w Tarnowie. Był ostatnim dowódcą tego pułku, a po jego rozformowaniu w 1988 – pierwszym komendantem 14 Ośrodka Materiałowo-Technicznego w Tarnowie. W latach 1988–1989 był szefem sztabu – zastępcą dowódcy, a następnie dowódcą Polskiego Kontyngentu Wojskowego w Syrii (XXX i XXXI zmiana). Jako dowódca kontyngentu uzyskał najwyższą ocenę w historii tej jednostki. Po powrocie do kraju został organizatorem i pierwszym komendantem Wojskowego Centrum Szkolenia dla Potrzeb Sił Pokojowych ONZ w Kielcach. Na tym stanowisku opracował koncepcję szkolenia wojsk dla potrzeb sił pokojowych ONZ, na podstawie której w 1994 zostały przeszkolone między innymi pododdziały brytyjskie i holenderskie. Od czerwca 1994 do grudnia 1998 dowodził 21 Brygadą Strzelców Podhalańskich w Rzeszowie. Na przełomie 1995 i 1996 ukończył Podyplomowe Studia Operacyjno-Strategiczne w Akademii Obrony Narodowej w Warszawie, a 15 sierpnia 1998 odebrał z rąk Prezydenta RP Aleksandra Kwaśniewskiego akt nominacji na stopień generała brygady. W grudniu 1998 został mianowany szefem szkolenia Korpusu Powietrzno-Zmechanizowanego w Krakowie i jednym z najbliższych współpracowników dowódcy tego związku operacyjno-taktycznego gen. bryg. Zygmunta Sadowskiego. 8 maja 2001 został wyznaczony na stanowisko szefa logistyki Śląskiego Okręgu Wojskowego we Wrocławiu, a 14 maja 2002 – na stanowisko szefa Wojewódzkiego Sztabu Wojskowego w Rzeszowie. W styczniu 2004 został organizatorem i pierwszym dowódcą 1 Brygady Logistycznej w Bydgoszczy. W następnym roku został wyznaczony na stanowisko szefa logistyki Wojsk Lądowych w Warszawie. W dniu 15 sierpnia 2005 odebrał z rąk Zwierzchnika Sił Zbrojnych RP Aleksandra Kwaśniewskiego nominację na stopień generała dywizji. Od 2 kwietnia 2006 do 30 sierpnia 2007 dowodził Śląskim Okręgiem Wojskowym we Wrocławiu. Po odwołaniu go z tego stanowiska przez ówczesnego ministra obrony narodowej Aleksandra Szczygłę, złożył wypowiedzenie stosunku służbowego i został przeniesiony do rezerwy.
W 2000 odznaczony Krzyżem Kawalerskim Orderu Odrodzenia Polski. Otrzymał także Srebrny Krzyż Zasługi, Srebrny i Złoty Medal „Siły Zbrojne w Służbie Ojczyzny”, Złoty Medal „Za zasługi dla obronności kraju” Złotą Honorową Odznakę Przyjaciół Harcerstwa. W 2002 w Sanoku został odznaczony medalem za zasługi dla kombatantów oraz wyróżniony tytułem członka honorowego związku kombatantów. W 2010 otrzymał honorowe obywatelstwo gminy Jasło.

</doc>
<doc id="140037" url="https://pl.wikipedia.org/wiki?curid=140037" title="Adam Sapieha">
Adam Sapieha



</doc>
<doc id="140038" url="https://pl.wikipedia.org/wiki?curid=140038" title="NEC Corporation">
NEC Corporation

 (wcześniej "Nippon Electric Company") – japońskie przedsiębiorstwo z dziedziny informatycznej z siedzibą w Minato w Japonii. Przedsiębiorstwo produkuje sprzęt komputerowy, telekomunikacyjny, urządzenia elektroniczne i oprogramowanie, między innymi notebooki Versa oraz Lavie (na rynek japoński). Firma NEC stworzyła Earth Simulator, najszybszy superkomputer na świecie w tym czasie. NEC jest częścią Sumitomo Group oraz spółka publiczną notowaną na giełdach tokijskiej, NASDAQ i londyńskiej.
W roku 1980 NEC wyprodukował pierwszy DSP, NEC µPD7710. Przez ostatnie 5 lat NEC zajmował zawsze miejsce w pierwszej czwórce przedsiębiorstw uzyskujących patenty w USA, średnio 1764 co roku.
Poprzednio przedsiębiorstwo nosiło nazwę "Nippon Electric Company, Limited" (jap. 日本電気株式会社 "Nippon Denki Kabushikikaisha"), która w roku 1983 uległa zmianie na obecnie używaną. Na terenie Japonii przedsiębiorstwo nadal jest znane pod dawną nazwą. NEC został założony przez Kunihiko Iwadare wraz z grupą współpracowników. Jeden z założycieli pochodził z USA. NEC wraz z Western Electric Company stał się pierwszym joint venture z zachodnim kapitałem. Przedstawicielem Western Electric w zarządzie NEC był Walter Tenney Carleton.
Przedsiębiorstwa pod kontrolą NEC Corporation.
NEC-Mitsubishi Electronics Display of America Inc. (100% 31 marca 2005)

</doc>
<doc id="140039" url="https://pl.wikipedia.org/wiki?curid=140039" title="Zygmunt Duleba">
Zygmunt Duleba

Zygmunt Duleba (ur. 13 stycznia 1953 w Kaliszu) – generał brygady Wojska Polskiego.
Życiorys.
Po ukończeniu Technikum Melioracji Wodnych w Poznaniu został podchorążym Wyższej Szkoły Oficerskiej Wojsk Inżynieryjnych we Wrocławiu (1973–1977).
Po promocji i awansie na podporucznika przydzielony został do 14 batalionu saperów 5 Dywizji Pancernej w Kostrzynie nad Odrą i do 1981 pełnił służbę na stanowisku dowódcy plutonu, a później kompanii pontonowej. W tym samym roku ukończył Wyższy Kurs Doskonalenia Oficerów i wyznaczony został na stanowisko oficera operacyjnego sztabu w batalionie.
W latach 1982–1985 był słuchaczem Akademii Sztabu Generalnego WP. Po ukończeniu studiów dowodził batalionem pontonowym w 6 pułku pontonowym w Głogowie (1985–1986), a następnie 14 batalionem saperów (1986–1990). W latach 1992–1995 był szefem szkolenia-zastępcą dowódcy 2 Mazowieckiej Brygady Saperów w Kazuniu.
W 1996 ukończył Podyplomowe Studia Operacyjno-Strategiczne w AON. Od 1996 do 2004 dowodził 2 Mazowiecką Brygadą Saperów w Kazuniu. W 2003 awansowany na stopień generała brygady. W latach 2005–2007 był szefem sztabu – zastępcą dowódcy Pomorskiego Okręgu Wojskowego w Bydgoszczy.
Był ostatnim dowódcą Pomorskiego Okręgu Wojskowego, stanowisko piastował od 12 stycznia 2007 do 28 grudnia 2012, dnia zakończenia działalności Dowództwa POW.
W styczniu 2011 biuro lustracyjne Instytutu Pamięci Narodowej w Rzeszowie skierowało do Sądu Okręgowego w Warszawie wniosek o wszczęcie postępowania lustracyjnego wobec byłego dowódcy POW gen. Zygmunta Duleby. W styczniu 2013 r. warszawski sąd uznał go prawomocnie za kłamcę lustracyjnego.

</doc>
<doc id="140040" url="https://pl.wikipedia.org/wiki?curid=140040" title="Martin Scorsese">
Martin Scorsese

Martin Marcantonio Luciano Scorsese (ur. 17 listopada 1942 w Nowym Jorku) – amerykański reżyser, scenarzysta, montażysta, aktor i producent filmowy. Laureat Oscara za reżyserię filmu "Infiltracja" (2007), doktor honoris causa Państwowej Wyższej Szkoły Filmowej Telewizyjnej i Teatralnej im. Leona Schillera w Łodzi.
Życiorys.
Wczesne lata.
Urodził się we Flushing na Long Island, w rodzinie katolickiej jako drugi syn Catherine (z domu Cappa), szwaczki, i Luciano Charlesa Scorsese, który zawodowo prasował ubrania. Jego rodzice byli dziećmi sycylijskich imigrantów, którzy osiedlili się w Nowym Jorku około 1910. Charles początkowo zajmował się sprzedażą męskiej odzieży, w czasie szabatu Żydzi zatrudniali go do rozpalania pieców. Ojciec Charlesa pracował w stoczniach i branży owocowo-warzywnej. Z kolei dziadek Martina ze strony matki służył we włoskiej kawalerii, dopóki nie przekonał swojej żony do wyjazdu do Ameryki. Tam zajął się produkcją wina, podczas gdy ona zarabiała na życie szyjąc. Ich córka Catherine poślubiła Charlesa Scorsese w katedrze św. Patryka 10 czerwca 1934.
Rodzice mieszkali we wschodniej części Manhattanu, gdzie pracowali w dzielnicy przemysłu odzieżowego. Gdy Martin skończył osiem lat, przeprowadzili się do dzielnicy zwanej Corona, na przedmieściach Queens. Wkrótce jednak ojciec Martina popadł w kłopoty finansowe i rodzina musiała przenieść się z powrotem do kamienicy czynszowej, w której się urodził.
Martin jako dziecko chciał być malarzem, równocześnie interesował się filmem. Wolny czas spędzał często w kinie, do którego zabierali go rodzice. Po powrocie do domu rysował to, co wcześniej zobaczył. Wymyślał własne historyjki, pomysły biorąc z komiksów czy książek. Do dziesiątego roku życia jego ulubionym gatunkiem filmowym był western. Jego rodzina była jedną z pierwszych w bloku, która w 1948 roku kupiła telewizor. Dzięki telewizji miał możliwość poznania najważniejszych filmów kina hollywoodzkiego, europejskiego i japońskiego, które miały ogromny wpływ na jego późniejszą twórczość.
W latach dziecięcych chorował na astmę. Mając osiem lat, pragnął zostać księdzem. Zaczął uczęszczać do katolickiej szkoły średniej św. Patryka, gdzie nauczył się kaligrafować. Uczące tam zakonnice bardzo polubiły swojego podopiecznego, który chciał zostać misjonarzem. W wieku czternastu lat wstąpił do gimnazjum katedralnego, młodzieżowego seminarium na Upper West Side. Relegowano go jednak po roku, ponieważ nie koncentrował się na pracy. Kilka lat później zaczął studiować na Uniwersytecie Nowojorskim. Zdecydował się głównie dlatego, że w ogólnym programie odbywały się tam zajęcia z filmu. Na drugim roku miał zajęcia, w ramach których trzeba było zrobić własny, trzyminutowy film. Podchodząc do projektu, miał już wiedzę o bocznym i tylnym oświetleniu, obiektywach, przyspieszeniach i zwolnieniach. Studiował filmoznawstwo w latach 1960–1965. Na ten okres przypadał rozkwit francuskiej nowej fali, międzynarodowego kina artystycznego i odkryć kinematografii Europy Wschodniej.
Kariera.
Swój pierwszy prawdziwy film zrealizował w 1963. Był inspirowany animowaną krótkometrażówką "Krytyk" ("The Critic").
Pierwszą nagrodę zdobył w 1964 w międzykolegialnym konkursie imienia Jesse L. Lasky’ego za film "It's Not Just You, Murray". W tym samym roku Scorsese otrzymał tytuł magistra komunikacji filmowej. Jeszcze przed uzyskaniem dyplomu poślubił koleżankę ze studiów, Laraine Marie Brennan, a 7 grudnia 1965 urodziła się ich córka. Wtedy też Scorsese zaprzyjaźnił się z innymi młodymi filmowcami: Brianem De Palmą, Michaelem Wadleighem, Jimem McBirde’em i Mardikiem Martinem. W 1969 wrócił na Uniwersytet w Nowym Jorku jako wykładowca.
W 1970 Scorsese przeniósł się do Hollywood. Dzięki swojemu filmowemu wykształceniu bez trudu znalazł pracę. Został montażystą. W 1973 na Nowojorskim Festiwalu Filmowym krytyka z uznaniem przyjęła "Ulice nędzy" ("Mean Streets"). W 1974 Francis Ford Coppola zarekomendował Martina Scorsese w wytwórni Warner Brothers. Zaowocowało to rozpoczęciem pracy nad kolejnym filmem "Alicja już tu nie mieszka (Alice Doesn't Live Here Anymore)". Obraz ten stał się jego pierwszym komercyjnym sukcesem. Przyniósł też Oscara dla najlepszej aktorki dla grającej główną rolę Ellen Burstyn.
Kolejnym znaczącym filmem okazał się "Taksówkarz" "(Taxi Driver)". Scenariusz do tego filmu napisał Paul Schrader, w roli głównej osadzony został Robert De Niro, tworząc jedną ze swych najbardziej znanych kreacji. W filmie wzięli udział także: Harvey Keitel, Jodie Foster i Cybill Shepherd. Film otrzymał cztery nominacje do Oscara i zdobył Złotą Palmę na 29. MFF w Cannes. W 1977 Scorsese, De Niro i Liza Minnelli stworzyli razem kolejny film "New York, New York", który jednak nie powtórzył sukcesu poprzednika.
Scorsese coraz częściej sięgał po narkotyki. Z powodu głębokiej depresji i uzależnienia od kokainy trafił we wrześniu 1978 do szpitala.
Kolejnym filmem Martina Scorsese był "Wściekły Byk" ("Raging Bull", 1980), któremu Amerykańska Akademia Filmowa przyznała sześć nominacji do Oscara. Obraz ostatecznie zdobył dwie statuetki: dla najlepszego aktora (Robert De Niro za rolę Jake’a LaMotty) oraz za najlepszy montaż (Thelma Schoonmaker). Scorsese wykorzystał sukces filmu zrealizowanego w czarno-białej konwencji i rozpoczął międzynarodową kampanię popierającą kino czarno-białe.
W 1985 zrealizował "Po godzinach" ("After Hours") z Griffinem Dunnem i Rosanną Arquette w rolach głównych. Scorsese otrzymał za niego nagrodę dla najlepszego reżysera na 39. MFF w Cannes. W 1986 nakręcił "Kolor pieniędzy" ("The Color of Money") z Paulem Newmanem, który otrzymuje za swą kreację Oskara dla najlepszego aktora. W 1986, kiedy otrzymał fundusze, Scorsese zrealizował w końcu wymarzony projekt – "Ostatnie kuszenie Chrystusa" ("The Last Temptation of Christ") – na podstawie dzieła Nikosa Kazandzakisa. Film wywołał zamieszanie i stał się powodem religijnych demonstracji na całym świecie. Film przyniósł mu drugą nominację do Oscara dla najlepszego reżysera.
W 1990 Scorsese wraz z siedmioma innymi realizatorami filmowymi założył Film Foundation. W 1990 powstali "Chłopcy z ferajny" ("Goodfellas"), opowieść o mafii i jej wewnętrznych zależnościach. Film uzyskał sześć nominacji do Oskara. W 1991 American Cinematique uhonorował reżysera za spektakularną karierę. W następnym roku zapoczątkował kampanię filmową "Martin Scorsese Presents" poświęconą propagowaniu klasyki filmowej.
W 1995 powstał kolejny film, "Kasyno" ("Casino"), w którym ponownie nawiązał do tematyki świata przestępczego, osadzonego w realiach Las Vegas lat siedemdziesiątych. Scorsese był producentem filmów Spike’a Lee "Ślepy zaułek" ("Clockers") oraz Allison Anders "W rytmie serca" ("Grace of My Heart"), a także współproducentem "Kicked in the Head" Matthew Harrisona.
W 1997 został uhonorowany przez Amerykański Instytut Filmowy za całokształt twórczości. Rok później powstał "Kundun – życie Dalaj Lamy" ("Kundun"), historia wczesnego życia Dalajlamy. W maju 1998 otrzymał nagrodę od Lincoln Center's Film Society i przewodniczył obradom jury konkursu głównego na 51. MFF w Cannes.
W 2002 wszedł na ekrany film "Gangi Nowego Jorku" ("Gangs of New York"), zdobywając wiele wyróżnień, w tym Złoty Glob w kategorii Najlepszy reżyser. Scorsese był przewodniczącym jury sekcji „Cinéfondation” na 55. MFF w Cannes (2002).
W 2005, jako część serii American Masters, kanał PBS wyświetlił film dokumentalny "Bez stałego adresu: Bob Dylan" ("No Direction Home: Bob Dylan"), który ukazał się później również w formacie DVD. Ten dokument przyniósł mu nagrodę Grammy w kategorii „Najlepszy filmowy klip muzyczny”. W 2007, po sześciu nominacjach do Oscara za najlepszą reżyserię, Scorsese otrzymał statuetkę w tej kategorii za film "Infiltracja" ("The Departed").
Scorsese był czterokrotnie żonaty, m.in. z aktorką Isabellą Rossellini i producentką Barbarą de Fina. W 1999 poślubił Helenę Morris. Mieszka w Nowym Jorku. Jest ojcem trzech córek.
Charakterystyka twórczości.
Życie na ulicach Małej Italii ukształtowało zarówno styl, jak i fabularną zawartość filmów Scorsese. „Opowieści z ulic, zmieszane z doświadczeniami z własnego życia, miały się stać podstawowym źródłem jego pierwszych, otwarcie autobiograficznych filmów długometrażowych”.
„Mówią o nim: najbardziej utalentowany reżyser ostatnich lat. Wirtuoz stylu. Artysta pasji i obsesji. Mówią też o nim: artysta kontrowersyjny. Jego filmy często wzbudzają sprzeciw. Hiperrealistycznym okrucieństwem, sadystycznymi podtekstami, zafascynowaniem przemocą”. Kręci filmy nie zwracając uwagi na obowiązujące mody i panujące trendy. W jego filmach pojawiają się wątki i podteksty religijne. Wyróżnia go przede wszystkim ogromna doza energii zawarta w sposobie opowiadania, rytmu, ekspresji języka czy muzyki. „Czysto filmowy potencjał podszyty jest moralnym niepokojem, wewnętrznym rozdarciem i wrażliwością reżysera. Filmy Scorsese są jak pytania. Jak być dobrym człowiekiem, a jednocześnie zaakceptować twarde reguły życia w społeczności”.
„Scorsese potrafi z łatwością łączyć intymność filmowego przekazu ze świadomością formy, zaangażowanie emocjonalne z dystansem wobec opowiadanej historii. Z równym powodzeniem wykorzystuje odmienne „strategie” filmowe: quasi-dokumentalny, niemal etnograficzny zapis wycinka rzeczywistości ("Ulice nędzy", "Wściekły Byk") oraz wykreowaną, często fantasmagoryczną wizję, będącą ekspresjonistycznym odbiciem szczególnego stanu umysłu ("Taksówkarz", "Po godzinach", "Przylądek strachu")”. Scorsese jest reżyserem, który zarówno pokochał, jak i zrozumiał kino. Kiedy kręci film, daje z siebie wszystko: fizycznie, emocjonalnie i finansowo. Ogromny ładunek emocjonalny tkwi w bohaterach jego filmów. Reżyser nie skupia się na wydarzeniach, ale głównie na ludziach, tworząc głębokie i niejednoznaczne portrety psychologiczne. Motywy przewodnie jego filmów można zamknąć w czterech grupach: religia, rodzina, przemoc i samotność.
Wpływ polskiej kinematografii.
Reżyser przyznał się w jednym z wywiadów do tego, że duży wpływ na jego twórczość miała polska kinematografia:
Martin Scorsese w 2014 roku zapoczątkował w Stanach Zjednoczonych cykl pokazów arcydzieł polskiej kinematografii pt. „Martin Scorsese Presents: Masterpieces of Polish Cinema”, które sam wytypował jako najlepsze polskie filmy. Prezentacja polskiego kina w Ameryce Północnej zainicjowana została 5-7 lutego 2014 roku w Nowym Jorku. Zaplanowane tournée po Stanach Zjednoczonych i Kanadzie obejmowało pokaz 21 polskich filmów po rekonstrukcji cyfrowej, które prezentowane były w 30 miastach. Pokazy cieszyły się dużym zainteresowaniem publiczności aż do końca tournée w lutym 2015 roku.

</doc>
<doc id="140041" url="https://pl.wikipedia.org/wiki?curid=140041" title="Sprzężenie hermitowskie macierzy">
Sprzężenie hermitowskie macierzy

Sprzężenie hermitowskie macierzy – złożenie operacji transpozycji i sprzężenia zespolonego dokonane na macierzy w ogólności zespolonej, tj.
gdzie formula_2 – sprzężenie zespolone liczby formula_3
Innymi słowy
Sprzężenie hermitowskie można rozumieć jako odwzorowanie z przestrzeni wektorowej macierzy zespolonych na tę samą przestrzeń, które przypisuje danej macierzy jej sprzężenie hermitowskie.
Uogólnieniem pojęcia sprzężenia hermitowskiego macierzy jest pojęcie operatora sprzężonego do danego operatora zdefiniowanego dla przestrzeni Hilberta.
Inne oznaczenia sprzężenia hermitowskiego macierzy: formula_5 i formula_6
Twierdzenia.
Niech formula_12 oraz formula_13 będą macierzami oraz niech formula_14 będzie liczbą zespoloną. Wówczas:
Powyższe własności można łatwo sprawdzić, korzystając z przykładowych macierzy formula_12 oraz formula_13 podanych wyżej.
Pojęcia związane ze sprzężeniem hermitowskim.
Macierz kwadratowa formula_12 o wyrazach formula_32 jest nazywana

</doc>
<doc id="140043" url="https://pl.wikipedia.org/wiki?curid=140043" title="Diwan">
Diwan

Diwan – wódz plemienia pruskiego Bartów podczas wojny o niepodległość Prus w latach 1260-1274 (II powstanie pruskie). Był wiernym stronnikiem Herkusa Monte i walczył u jego boku, aż do śmierci w walce. Zginął podczas wyprawy na Chełmno, podczas oblężenia Kowalewa w 1272 r. Legenda głosi, że chroniąc jednego z przyjaciół przed ostrzałem sam przyjął śmiercionośny strzał z kuszy, a wystrzelony bełt przebił na wylot jego szyję.

</doc>
<doc id="140045" url="https://pl.wikipedia.org/wiki?curid=140045" title="Herkus Monte">
Herkus Monte

Herkus (Henryk) Monte z rodu Montewidów (łac. "Henricus Montemin", prus. "Erks Mānts") – wódz pruskiego plemienia Natangów w czasie II powstania pruskiego latach 1260–1274. Zwyciężył krzyżaków m.in. w bitwie pod Lubawą.
Młodość.
Herkus Monte urodził się ok. roku 1225 i w młodości jako syn pruskiego możnego (nobilis) z Natangii został zabrany rodzicom i wywieziony przez krzyżaków do Magdeburga. Już jako młody chłopiec wykazywał talent w kunszcie wojennym, a także był nadzwyczaj pojętny i szybko uczył się nowych rzeczy. Młody Herkus opanował trzy języki: pruski, niemiecki oraz łacinę. W Magdeburgu zawarł także wiele znajomości m.in. zaprzyjaźnił się z magdeburskim rycerzem Hirzhalsem. Herkus został wychowany w duchu katolicyzmu i oddaniu Bogu. W katedrze magdeburskiej został ochrzczony przez arcybiskupa, imieniem Henricus Monteminus (pol. Henryk z rodu Montemidów), a kilka lat później zakończył naukę. Następnie powrócił do swojej pruskiej ojczyzny. Tymczasem w Prusach sytuacja była coraz bardziej napięta, a większość plemion przygotowywała się do powstania mającego raz na zawsze usunąć zakonników z ich ojczyzny.
Walki o wolność Prus (II powstanie pruskie).
Początek powstania i sukcesy Prusów (1260–1266).
Największe powstanie w historii Prus rozpoczęło się w 1260 r. Herkus powrócił do wiary w wielu bogów i stanął na czele armii pruskiej, która podeszła pod największą twierdzę krzyżaków na północy – Królewiec. Po wielu tygodniach Herkus tracił nadzieję na zdobycie twierdzy, a także został bardzo ciężko raniony podczas szturmu na miasto. Montemin zaczął wątpić w „przychylność” swoich bogów, a na uwadze miał także zasady katolicyzmu wpajane mu przed laty przez krzyżaków, z którymi bardzo się identyfikował. Wiosną 1261 r. naprzeciw niezorganizowanej, pozbawionej nowoczesnej (jak na tamte czasy) broni i zdemobilizowanej armii Herkusa Montego stanęła dwukrotnie liczniejsza armia krzyżacka. Herkus wykazał swój dowódczy talent i doszczętnie rozbił przeciwnika w bitwie pod Pokarminem (1261 r.). Prusowie mieli zwyczaj palenia żywcem jednego z ocalałych z bitwy wrogów. Wśród jeńców krzyżackich był przyjaciel Herkusa, z czasów pobytu w Magdeburgu - Hirzhals. Losowanie wskazało jako ofiarę dla bóstw właśnie jego. Monte nie mógł się z tym pogodzić i jako wódz, zażądał kolejnych losowań. Jednak kolejne losowania wskazywały na Hirzhalsa, który po trzecim losowaniu pogodził się ze swym losem i sam z opuszczoną głową udał się na przygotowany stos. Herkus musiał patrzeć jak jego przyjaciel płonie żywcem. Dwa lata później, w roku 1263 Montemin wyruszył z całą armią pruską na ziemię chełmińską. Wraz z dwoma zaprzyjaźnionymi wodzami Divanem (Barcja) i Skomandem (Jaćwież) wyruszył na ostateczną batalię z najeźdźcami. Herkus przez wiele lat zadawał bolesne klęski różnym europejskim oddziałom (m.in. czeskim, pomorskim, duńskim, polskim i niemieckim) które przybywały by wspomóc krzyżaków, dzięki czemu zyskał sobie sławę wśród samych Prusów i stało się o nim głośno w całej Europie. Prusowie zajęli cały kraj zakonny, a krzyżakom zostały ostatnie trzy twierdze : Chełmno, Elbląg i Toruń. W 1263 r. doszło do jednej z największej bitew w historii Prus. Wiosną 1263 r. pod Lubawą wojska pruskie zadały bardzo ciężkie straty wojskom krzyżackim dowodzonym przez mistrza krajowego Helmeryka von Würzburga (poniósł śmierć w czasie bitwy).
Ostatnie lata powstania (1266–1275).
Krzyżacy przerzucili na ziemię chełmińską potężny garnizon ciężkozbrojny z Rzeszy Niemieckiej, a pozostałe jednostki krzyżackie zaszły Prusów od tyłu i pustoszyły niebronione ziemie. Ponadto pruscy możni wycofali swoje jednostki z armii Herkusa z obawy przed nadmiernym wzrostem jego potęgi, a także byli najzwyczajniej przekupywani przez krzyżaków, którzy nie mogli pokonać armii pruskiej w otwartej wojnie. Dodatkowo Montemina pogrążyła śmierć jego najlepszego przyjaciela i wielkiego sprzymierzeńca – Divana (zginął podczas bitwy pod Kowalewem). Herkus na czele garstki towarzyszy zaszył się w lasach Natangii i prowadził działalność partyzancką. W 1273 został złapany przez krzyżaków, którzy obawiali się go tak mocno, że najpierw go powiesili, a następnie dla pewności, że nie żyje, przebili ciało mieczem.

</doc>
<doc id="140047" url="https://pl.wikipedia.org/wiki?curid=140047" title="Cent (muzyka)">
Cent (muzyka)

cent – miara logarytmiczna i jednostka interwału stanowiąca setną część półtonu temperowanego zdefiniowana przez Alexandra Johna Ellisa. Odpowiada mu stosunek częstotliwości równy
Jednostki tej używa się do określania wielkości interwałów w różnych "systemach dźwiękowych". Dla przykładu "komat pitagorejski" wynosi w przybliżeniu 23,46 centa.

</doc>
<doc id="140048" url="https://pl.wikipedia.org/wiki?curid=140048" title="Michałków">
Michałków

Michałków – wieś położona w województwie wielkopolskim, w powiecie ostrowskim, w gminie Ostrów Wielkopolski. Położona ok. 5 km na północ od Ostrowa Wielkopolskiego.
W przeszłości (pod koniec XIX wieku) folwark Michałków na przedpolu Lewkowa liczył 3 domy i 72 mieszkańców. Obecnie (w 2016) wieś liczy 14 domów i 129 mieszkańców. Michałków od 2016 funkcjonuje jako nowe sołectwo. Jest to 35. sołectwo w Gminie Ostrów Wielkopolski. We wsi są trzy pomnikowe drzewa.
Z Michałkowa pochodzi filolog klasyczny profesor Jan Wikarjak.
Wieś Michałków posiada swoją własna stronę na Facebooku.
Lotnisko Aeroklubu Ostrowskiego.
Na skraju Michałkowa znajduje się od 1954 lotnisko Ostrów Wielkopolski-Michałków Aeroklubu Ostrowskiego.
Od 2011 odbywa się dwudniowy festyn lotniczy pod nazwą „Lotnisko bliżej miasta”.

</doc>
<doc id="140050" url="https://pl.wikipedia.org/wiki?curid=140050" title="Zespół żyły głównej górnej">
Zespół żyły głównej górnej

 
Zespół żyły głównej górnej (ang. "superior vena cava syndrome", SVCS) – zespół objawów spowodowanych znacznym utrudnieniem lub zamknięciem przepływu krwi przez żyłę główną górną – krótkiego, szerokiego naczynia doprowadzającego krew obwodową do prawego przedsionka serca. W większości przypadków spowodowany jest zmianami rozrostowymi w obrębie śródpiersia, zazwyczaj jest to rak płuca lub chłoniak nieziarniczy bezpośrednio uciskający lub naciekający ścianę żyły głównej górnej. Obserwuje się również wzrost występowania zespołu spowodowany zwiększoną częstością ingerencji wewnątrznaczyniowych jak np. zakładanie kaniul lub prowadnic, co przyczyniać się może do powstawania zakrzepicy. Innymi przyczynami niezwiązanymi z procesami nowotworowymi mogące powodować zespół mogą być np. tętniaki aorty, infekcje lub zapalenie śródpiersia.
Charakterystycznymi objawami zespołu żyły głównej górnej są obrzęki twarzy i kończyn górnych oraz poszerzenie żył powierzchownych na klatce piersiowej wynikające z powstania krążenia obocznego. Stosunkowo często występują także duszności oraz kaszel lub chrypka. Trudności w przełykaniu zgłasza 11%, bóle głowy 6%, stridor 4% chorych. Objawy rzadko kiedy są zagrażające życiu, jednakże obrzęk nagłośni może spowodować poważne problemy z oddychaniem. Leczenie w pierwszej kolejności polega na objawowym załagodzeniu ewentualnych objawów bezpośrednio zagrażających życiu a następnie ustaleniu przyczyny zwężenia żyły głównej górnej i wdrożeniu swoistego leczenia przyczynowego. 
Zespół opisany po raz pierwszy został przez Williama Huntera w 1757 roku u pacjenta z tętniakiem aorty w przebiegu kiły, a termin "superior vena cava syndrome" został wprowadzony przez Armanda Trousseau w 1865 roku.
Objawy.
Nachylenie się do przodu lub położenie się nasila dolegliwości. Występuje dodatni objaw Pembertona.
Mimo wykształcania się krążenia obocznego w przypadku SVCS ciśnienie w żyle głównej górnej jest podwyższone, niekiedy bardzo znacznie.
Przyczyny.
W chwili obecnej około 2/3 przypadków spowodowanych jest nowotworem płuc (80% przypadków dotyczy guza prawego płuca) oraz chłoniakami. Może występować również w przebiegu nowotworów tarczycy, grasicy oraz przerzutów do śródpiersia. Inne choroby mogące wywołać SVCS: tętniak aorty, zapalenie naczyń, przetoki tętniczo-żylne, gruźlica, sarkoidoza, kiła, aktynomikoza, grasiczak, zapalenie osierdzia, śluzak przedsionka serca, zakrzepica.
Zablokowanie przepływu krwi przez SVC spowodowane jest najczęściej przez ucisk rosnącego guza na ściany naczynia, rzadziej przez bezpośrednie naciekanie ściany i światła żyły z towarzyszącą zakrzepicą.
Leczenie.
Leczenie podejmowane jest w zależności od przyczyny. W przypadku nowotworów złośliwych płuc, uciskających lub naciekających żyłę główną górną stosuje się radioterapię lub chemioterapię, która umożliwia zmniejszenie masy guza. Inne przypadki stara się również leczyć przyczynowo. Niekiedy wykonuje się paliatywne zespolenia omijające bądź zabieg przezskórny, wewnątrznaczyniowy z implantacją stentu.
Rokowanie.
Objawy w większości przypadków ustępują w ciągu miesiąca po napromienianiu śródpiersia. 99% pacjentów mimo leczenia umiera jednak w ciągu dwóch i pół lat z powodu nowotworu będącego przyczyną powstania zespołu. Średni wiek występowania zespołu żyły głównej górnej to 54 lata.

</doc>
<doc id="140051" url="https://pl.wikipedia.org/wiki?curid=140051" title="Holenderski Związek Nart Wodnych">
Holenderski Związek Nart Wodnych

Holenderski Związek Nart Wodnych (Nederlandse Waterski Bond, NWB) jest nadrzędnym zrzeszeniem holenderskich klubów i organizacji zajmujących się nartami wodnymi, wakeboardami i innymi sportami wodnymi. 
Celem stowarzyszenia jest promocja sportu: nart wodnych i wakeboardu, poprzez organizację zawodów, dotacje, szkolenia, badania oraz wysyłanie młodych talentów na zawody międzynarodowe. Holenderski Związek Nart Wodnych należy do Międzynarodowej Federacji Nart Wodnych (International Water Ski Federation).
Linki zewnętrzne.
Nederlandse Waterski Bond (NWB) www.waterskibond.nl

</doc>
<doc id="140052" url="https://pl.wikipedia.org/wiki?curid=140052" title="Nederlandse Waterski Bond">
Nederlandse Waterski Bond



</doc>
<doc id="140053" url="https://pl.wikipedia.org/wiki?curid=140053" title="Utrum">
Utrum

Utrum (w różnych opracowaniach także: rodzaj wspólny, rodzaj męsko-żeński, rodzaj nienijaki, rodzaj ogólny) – rodzaj gramatyczny przeciwstawiany w gramatykach niektórych języków rodzajowi nijakiemu (łac. "neutrum").
Utrum jako kategoria gramatyczna istnieje w niektórych językach germańskich, m.in. w holenderskiej odmianie niderlandzkiego, szwedzkim i duńskim.
Na przykład w języku szwedzkim rzeczowniki oznaczające 'mężczyznę' ("en man") i 'kobietę' ("en kvinna") są tego samego rodzaju gramatycznego, ponieważ przyłączają ten sam rodzajnik nieokreślony "en" oraz określony "-n" (odpowiednio: "mannen" i "kvinnan"). Natomiast rzeczownik oznaczający 'dziecko' ("ett barn") jest rodzaju nijakiego i przyłącza rodzajnik nieokreślony "ett" i określony "-et" (a więc "barnet").

</doc>
<doc id="140054" url="https://pl.wikipedia.org/wiki?curid=140054" title="NWB">
NWB



</doc>
<doc id="140056" url="https://pl.wikipedia.org/wiki?curid=140056" title="Ga-Ga/Zielone Żabki">
Ga-Ga/Zielone Żabki

Zielone Żabki – zespół grający ska/punk, pochodzący z Jawora, powstały w 1987 roku. Tworzyli go Mirosław „Smalec” Malec, Tomasz „Galik” Gala, Marek „Mister” Miedziński i Wojciech „Viciu” Miedziński.
Na początku zespół nazywał się „Nieelektryczna Grupa Muzyczna”. Nieelektryczna Grupa Muzyczna była grupą dającą akustyczne koncerty na rynku w Jarocinie w 1987 r. w składzie Smalec na basie akustycznym oraz Brambor i Mister na gitarach akustycznych, jednak gdy Brambor odszedł z zespołu, nazwa została zmieniona na „Zielone Żabki”.
W kwietniu 1988 r. grupa nagrała w auli jaworskiego liceum 3 utwory, które później wysłała do organizatorów festiwalu Jarocin88. W materiale wysłanym znajdował się utwór „Kultura”, później największy hit Zielonych Żabek. W 1988 roku Zielone Żabki zajęły pierwsze miejsce na Festiwalu w Jarocinie zdobyte głosami uczestników festiwalu. Zielone Żabki po odebraniu z rąk Romana Rogowieckiego głównej nagrody „Złoty kameleon” potłukły porcelanową statuetkę rozrzucając ze sceny drobne kawałki w zebrany przed sceną tłum. Smalec powiedział wtedy: „To dzięki Wam jesteśmy tu i teraz... każdemu należy się więc kawałek nagrody!”.
Zespół koncertował przez dwa lata, podczas których wiele kaset z ich utworami było nagrywanych i rozprowadzanych przez młodzież. Zielone Żabki w 1989 r. trafiły do Rozgłośni Harcerskiej, gdzie nagrały utwory „Kultura”, „Dzieci są złe” i „Wojna”. Utwór „List do Andrzeja” trafił na skladankę „Jarocin88”. Zespół grał koncerty w całej Polsce w ramach małych jak i dużych festiwali. Warszawski „Rock Attack”, świdnicka „Marchewka” czy chojnowskie „Młodzieżowe Spotkania Muzyczne” to jedne z wielu miejsc na trasie zespołu. Był w planach również wspólny wyjazd koncertowy na Ukrainę z zespołem Chłopcy z Placu Broni, ale ówczesna niepewna sytuacja polityczna Ukrainy pokrzyżowała plany obu zespołów. Zespół Zielone Żabki miał nawet nagrać płytę dla jednej z francuskich niezależnych wytwórni – jednak z powodu braku porozumienia w grupie w 1989 roku zespół rozpadł się. Smalec założył punkowy zespół Ga-Ga, a Mister – Positive Vibration.
Zespół Ga-Ga w 1992 był laureatem Festiwalu w Jarocinie. Na kolejnym wystąpili już jako goście. W połowie 1994 r. Smalec związał się z Towarzystwem Świadomosci Kryszny, co wyraźnie wpłynęło na muzykę zespołu (szczególnie ostatnia płyta Reinkarnacja). W 1996 roku zespół przestał istnieć, Smalec wraz z Pietką założyli nową grupę Radical News. W 2005 roku ukazał się album Czas Walki, zawierający studyjny materiał nagrany w 1996 roku i nigdy wcześniej nie publikowany.
W latach 1995–96 odbyły się sesje nagraniowe, podczas których została nagrana płyta „Lekcja Historii” z 20 utworami, 5 dodatkowymi nagraniami w formacie MP3 oraz teledyskiem do utworu "Kultura". W sesjach uczestniczyli Smalec, Mister i Jagat Pita. Album ukazał się w czerwcu 2003 roku. W 2005 roku doszło do połączenia Zielonych Żabek i Ga-Gi, przez lidera obu tych zespołów – Smalca. Zespół nagrał album „Fakty i Fikcje”, którego przedpremiera odbyła się w sierpniu 2009 na Przystanku Woodstock.
Zespół aktywnie współtworzy Festiwal Wegetariada w Jaworze. Podczas edycji w roku 2018 zespół zagrał we wspólnym projekcie Zamek Nadaje Wajb wraz z zespołami Positive Vibrations, Radical News i Radykalna Wieś. Zespół uczestniczy corocznie w Przystanku Woodstock / Pol’and’Rock Festivalu i występuje na Scenie Viva Kultura (Scena w Pokojowej Wiosce Kryszny).

</doc>
<doc id="140058" url="https://pl.wikipedia.org/wiki?curid=140058" title="Pomorski Okręg Wojskowy">
Pomorski Okręg Wojskowy

Pomorski Okręg Wojskowy (POW) – dawny terenowy organ wykonawczy Ministra Obrony Narodowej w sprawach operacyjno-obronnych i rządowej administracji niezespolonej (art. 14 Ustawy z dnia 21 listopada 1967 r. o powszechnym obowiązku obrony Rzeczypospolitej Polskiej). Siedziby dowództwa Okręgu: Toruń (1945), Bydgoszcz, Gdańsk, Koszalin, Bydgoszcz – od 1947 do 2007 ul. gen. J. Dwernickiego 1, od 2007 do 28 grudnia 2011 ul. Szubińska 105.
Od 1999 Pomorski Okręg Wojskowy był jednym z dwóch okręgów wojskowych w Polsce. Po 92 latach istnienia (licząc od daty powstania Okręgu Korpusu Nr VIII) decyzją Ministra Obrony Narodowej 28 grudnia 2011 r. nastąpiło całkowite rozwiązanie Pomorskiego Okręgu Wojskowego. Obowiązki i tradycje POW przejmie Inspektorat Wsparcia Sił Zbrojnych.
Tradycja noszenia błękitnych beretów w jednostkach POW nawiązywała do tzw. Błękitnej Armii gen. Hallera, która zajęła Pomorze zimą 1920 roku.
Historia Okręgu.
Dowództwo Okręgu Wojskowego Nr II – Pomorze zostało utworzone w lutym 1945 w Toruniu na bazie dowództwa 1 Korpusu Armijnego. Okręg objął swoim zasięgiem województwa gdańskie i szczecińskie. Dowódcy okręgu podporządkowano stacjonujące na jego terytorium: 12 Dywizję Piechoty w Szczecinie i 16 Dywizję Piechoty w Gdańsku. W kwietniu 1945, wraz z przeniesieniem siedziby województwa do Bydgoszczy, swoją siedzibę (przy ul. św. Trójcy 1), znalazł tam również Okręg II. W październiku 1945 roku, w związku z nowymi granicami okręgów, dowództwo Okręgu Wojskowego Morskiego przeniesione zostało do Gdańska, na ul. Okopową 6, a następnie na rok do Koszalina. Bydgoszcz trafiła wówczas do okręgu poznańskiego. We wrześniu 1945 w skład okręgu weszła też 1 Warszawska Dywizja Kawalerii stacjonująca w Koszalinie. W 1947 dowództwo OW II przeniesiono ponownie do Bydgoszczy.
Jesienią 1945 przy Dowództwie Pomorskiego OW został sformowany Wydział Wojsk Ochrony Pogranicza II kategorii. Na stanowisko szefa wydziału został wyznaczony ppłk Karol Bacz. Szefowi wydziału podlegał 3 i 4 Oddział Ochrony Pogranicza oraz trzy samodzielne kompanie łączności. We wrześniu 1946 wydział został rozformowany, a 3 Szczeciński Oddział WOP i 4 Bałtycki Oddział WOP podporządkowane bezpośrednio szefowi Departamentu WOP w Warszawie.
W 1949 w związku z likwidacją OW Poznań w skład OW II włączono 8 Dywizję Piechoty. W tym czasie powstały w okręgu dwa korpusy: 1 Korpus Pancerny i 1 Korpus Piechoty (KP). W 1951 r. utworzono 8 Korpus Piechoty, który rok później, wraz z 1 KP przemianowano na korpus armijny.
W 1954 r. ze względu na zmniejszenie liczby okręgów wojskowych w skład OW weszło województwo olsztyńskie. Jednocześnie dokonano zmiany nazwy okręgu z OW II na Pomorski Okręg Wojskowy.
Na początku 1955 w skład jednostek POW wchodziły: 1 Korpus Armijny (20 Dywizja Zmechanizowana, 12 i 14 Dywizje Piechoty), 8 Korpus Armijny (15 Dywizja Zmechanizowana, 21 i 22 Dywizje Piechoty), 1 Korpus Zmechanizowany (8 i 16 Dywizje Zmechanizowane), 6 i 8 Dywizja Artylerii Przełamania oraz 16 Dywizja Artylerii Przeciwlotniczej.
Po utworzeniu Układu Warszawskiego, od połowy lat 60., na bazie jednostek Pomorskiego OW formowana była na wypadek wojny 1 Armia Ogólnowojskowa wchodząca w skład Frontu Polskiego wydzielanego do Zjednoczonych Sił Zbrojnych UW.
W połowie lat 60. dowództwu POW podlegały: 8 i 12 Dywizja Zmechanizowana, 16 i 20 Dywizja Pancerna, 7 Dywizja Desantowa, 2 Brygada Artylerii i 6 Brygada Artylerii Armat.
W skład okręgu do 1989 r. wchodziły jednostki liczące w sumie ok. 100 tys. żołnierzy.
W latach 80. XX wieku sztab okręgu używał kryptonimu Lazur.
W latach 90. rozpoczął się okres głębokiej restrukturyzacji jednostek okręgu. Nastąpiła redukcja wielu jednostek. Dywizje wchodzące w skład POW rozpoczęły przechodzenie z systemu pułkowego na brygadowy.
W 2001 r. jednostki operacyjne okręgu podporządkowano Dowództwu Wojsk Lądowych. Podstawowym zadaniem okręgu od tego momentu była obrona terytorialna oraz zabezpieczenie logistyczne jednostek stacjonujących na jego terytorium.
Zadania Okręgu.
POW przede wszystkim zabezpieczał logistycznie działanie związków taktycznych stacjonujących na jego terenie. Prowadził działalność administracyjną i uzupełniającą stany poprzez podległe Wojewódzkie Sztaby Wojskowe i podległe im wojskowe komendy uzupełnień.
Jednym z głównych zadań POW była odpowiedzialność za system obronny państwa. Zadanie to wykonywała poprzez dowodzenie jednostkami obrony terytorialnej.
Jednostki podległe dowódcy POW.
1946
1985
2009
Dowódcy Okręgu.
Od września 1945 do listopada 1956 wszyscy dowódcy okręgu pochodzili z Armii Czerwonej.

</doc>
<doc id="140059" url="https://pl.wikipedia.org/wiki?curid=140059" title="Sojuz 12">
Sojuz 12

Sojuz 12 (kod wywoławczy Урал - Ural) stanowił lot próbny nowej, przekonstruowanej wersji kapsuły Sojuz, mającej zapewnić załodze większe bezpieczeństwo po tragedii załogi Sojuza 11. Załogę kapsuły ograniczono do dwóch kosmonautów, którzy podczas startu, lądowania i innych potencjalnie niebezpiecznych manewrów, takich jak dokowanie, zakładali kombinezony kosmiczne.
Wnioski z misji.
Kosmonauci Wasilij Łazariew i Oleg Makarow ocenili, że nowa konstrukcja spisuje się bardzo dobrze.

</doc>
<doc id="140060" url="https://pl.wikipedia.org/wiki?curid=140060" title="Narciarstwo wodne">
Narciarstwo wodne

Narciarstwo wodne (ang. "water skiing") – dyscyplina sportowa i czynny wypoczynek polegające na jeździe na 1 lub 2 nartach po wodzie za holującą motorówką lub elektrycznym wyciągiem narciarskim (linowe wyciągi nart wodnych) (zobacz zdjęcie obok).
Prawo.
W Polsce do holowania narciarza wodnego wymagane jest posiadanie licencji na holowanie narciarza wodnego i statków powietrznych wydawanej przez Polski Związek Motorowodny i Narciarstwa Wodnego. Prócz tego sternik musi posiadać odpowiedni patent uprawniający do prowadzenia jednostki holującej (kapitana motorowodnego, morskiego sternika motorowodnego, starszego sternika motorowodnego lub sternika motorowodnego). Ponadto na jednostce holującej oprócz sternika musi znajdować się osoba pełniąca rolę obserwatora. Obserwator ma za zadanie informować sternika o pozycji narciarza względem jednostki holującej, znakach dawanych przez narciarza oraz ewentualnych wywrotkach.
Konkurencje.
Wyróżnia się 3 konkurencje: 
Historia.
Narciarstwo wodne to sport wynaleziony w Lake City w stanie Minnesota (USA) w 1922 roku przez Ralpha Samuelsona, który stał się popularny w wielu krajach świata, w których istnieją odpowiednie warunki do jego uprawiania: duże zbiorniki wodne bez fal - rzeki, jeziora i zamknięte zatoki morskie.
W roku 1939 założono Amerykańską Federację Nart Wodnych (AWSA). Już w 1946 w Szwajcarii utworzono
Światową Federaję Nart Wodnyh (WWSU), dziś IWSF, która od 1953 roku co dwa lata przeprowadza Mistrzostwa Świata. Mistrzostwa Europy organizowane są co roku.
W roku 1967 Międzynarodowy Komitet Olimpijski uznał narty wodne za sport olimpijski. Na Letnich Igrzyskach Olimpijskich 1972 rozegrano pokazowe zawody narciarskie i wręczono pamiątkowe medale olimpijskie. W roku 1998 Grecki Komitet Olimpijski proponował włączenie nart wodnych do programu Letnich Igrzysk Olimpijskich 2004 w Atenach. 
Dyscyplina ta jest rozgrywana także w ramach World Games, igrzysk śródziemnomorskich czy plażowych igrzysk azjatyckich.
W Polsce.
Pod koniec lat 50. w Polsce można było zobaczyć pierwszych narciarzy na śląskich jeziorach Pogoria i Dzierżno, w Augustowie, Szczecinie i na jeziorze Zegrze koło Warszawy. Niebawem też na Dzierżnie zwodowano pierwszą polską skocznię wykonaną przez narciarzy klubu Zefir Bytom. Dopiero jednak w czerwcu 1964 roku ruszyła inicjatywa Polskiego Związku Motorowodnego zorganizowania Komisji Nart Wodnych, która miała koordynować dalszą działalność. Odtąd co roku rozgrywane są Mistrzostwa Polski: w slalomie, skokach, jeździe figurowej oraz w kombinacji, która jest sumą punktów za 3 konkurencje. Najlepiej zaczynali zawodnicy Legii Warszawa, a między nimi też czołowi hokeiści Polski. W ZSRR, gdzie narodziny tego sportu przebiegały podobnie jak w Polsce, aktywnego poparcia udzielali kosmonauci: Jurij Gagarin i Aleksiej Leonow. Atrakcyjne perspektywy rozwojowe dla nart wodnych stwarzają elektryczne wyciągi linowe nart wodnych, z których ponad sto według patentu Bruno Rixena działa już Europie i na świecie. W Czechach funkcjonuje wyciąg według planów czeskich. W Polsce wyciągi linowe nart wodnych działają już w Augustowie (740 m pętli), Lublinie (760 m), Ostródzie (800 m), Margoninie (1000 m), a w lipcu 2008 zakończono budowę największego w Europie i drugiego na świecie – 1100-metrowej pętli – w Szczecinku.

</doc>
<doc id="140061" url="https://pl.wikipedia.org/wiki?curid=140061" title="Gen. bryg.">
Gen. bryg.



</doc>
<doc id="140062" url="https://pl.wikipedia.org/wiki?curid=140062" title="Gen. dyw.">
Gen. dyw.



</doc>
<doc id="140063" url="https://pl.wikipedia.org/wiki?curid=140063" title="Sojuz 13">
Sojuz 13

Sojuz 13 (kod wywoławczy Кавказ - Kaukaz) był drugim po Sojuzie 12 lotem testowym przeprojektowanej kapsuły Sojuz. Pojazd dodatkowo wyposażony był w dużą kamerę do prowadzenia obserwacji astrofizycznych.
Przebieg misji.
Sojuz 13 wystartował z kosmodromu Bajkonur 18 grudnia 1973 roku. Kapsuła, odróżnieniu od zasadniczej wersji Sojuza 7K-T, wyposażona była w baterie słoneczne, co pozwoliło na dłuższy lot. Zamiast niepotrzebnego sprzętu dokującego zamontowano obserwatorium astronomiczne Orion. Przy jego pomocy kosmonauci Walentin Lebiediew i Piotr Klimuk wykonali zdjęcia gwiazd w widmie ultrafioletowym, oraz spektroskopowe zdjęcia Ziemi. Przeprowadzono również eksperymenty medyczne. Załoga wylądowała w ciężkiej burzy śnieżnej 26 grudnia 1973 roku, jednak została odzyskana już kilka minut później.
Nowa kapsuła ponownie spisywała się bardzo dobrze podczas testów.

</doc>
<doc id="140064" url="https://pl.wikipedia.org/wiki?curid=140064" title="Wysocko Wielkie">
Wysocko Wielkie

Wysocko Wielkie (łac. "Visoczko", niem. "Groß Wysocko") – wieś w Polsce położona w województwie wielkopolskim, w powiecie ostrowskim, w gminie Ostrów Wielkopolski.
Do 1953 roku miejscowość była siedzibą gminy Wysocko Wielkie.
Jest to zurbanizowana wieś położona przy południowo-wschodniej granicy Ostrowa Wielkopolskiego (dojazd autobusami komunikacji miejskiej). Liczy ok. 1000 mieszkańców. Leży na Wzgórzach Wysockich, których najwyższy szczyt mierzy 186 m n.p.m.
Historia.
Teren osadnictwa z II okresu brązów (1500-1200 r. p.n.e.). Odkryto tu cmentarzysko kurhanów z tego okresu. Wysocko Wielkie jest jedną z najstarszych miejscowości regionu. Już w 1298 r. istniał tu kościół i parafia "Visoczko".
Gniazdo rodu Szembeków, którego przedstawicielami byli m.in. malarz Stanisław Szembek oraz działacz społeczny i narodowościowy Bogdan Szembek. W 1932 r. urodził się w Wysocku Kazimierz Działocha, profesor prawa, sędzia Trybunału Konstytucyjnego.
Miejscowość przynależała administracyjnie przed rokiem 1887 do powiatu odolanowskiego, w latach 1975-1998 do województwa kaliskiego, a w latach 1887-1975 i od 1999 do powiatu ostrowskiego.
Sport.
We Wysocku Wielkim działa Ludowy Klub Sportowy Orzeł Wysocko Wielkie, mający sekcje tenisa stołowego (okręgówka i klasa A), piłki nożnej (Kalisz - klasa B - grupa III). Klub zrzesza ok. 60 członków, głównie mieszkańców wsi Wysocko Wielkie oraz okolicznych miejscowości.
Gospodarka.
Na wzgórzach, w północnej części miejscowości - na pograniczu z Ostrowem - znajdują się trzy elektrownie wiatrowe.

</doc>
<doc id="140066" url="https://pl.wikipedia.org/wiki?curid=140066" title="Adiutant">
Adiutant

W Polsce, za Stanisława Augusta, fligeladiutanci nosili mundur biały z niebieskimi wyłogami, kamizelkę i spodnie niebieskie, ozdoby złote. Za Księstwa Warszawskiego było czterech fligeladiutantów (płk Hipolit Błeszyński, płk Franciszek Paszkowski, płk Czesław Pakosz i mjr Piotr Strzyżewski), którzy nosili mundur adiutantów polowych ze srebrną szarfeczką na prawym ramieniu. Za Królestwa Kongresowego było nie więcej niż sześciu fligeladiutantów (Czapski, Byszewski, Kierkor, Szydłowski, Dzierżanowski i Zakrzewski), którzy nosili mundur adiutantów polowych ze specjalnym haftem na kołnierzu.

</doc>
<doc id="140068" url="https://pl.wikipedia.org/wiki?curid=140068" title="Farben Lehre">
Farben Lehre

Farben Lehre – polski zespół punkrockowy, który powstał w 1986 roku z inicjatywy Wojciecha Wojdy oraz Marka Knapa w Płocku.
Historia.
Pierwszy koncert grupy miał miejsce w Płocku, 13 października 1986 roku, w auli Liceum im. Wł. Jagiełły (W. Wojda i M. Knap byli jego absolwentami). W 1990 zostali jednymi z laureatów Festiwalu w Jarocinie. Ich pierwsza płyta, "Bez pokory", została wydana w 1991 roku. Dotychczas ukazało się 14 studyjnych albumów, cztery albumy DVD, płyta koncertowa, płyta akustyczna, nagrania archiwalne zebrane pod szyldem "Garażówka" oraz liczne kompilacje. Od wielu lat płoccy muzycy grają trasy koncertowe w całym kraju (około 100 rocznie). Od 2004 roku Wojciech Wojda jest organizatorem, a Farben Lehre głównym wykonawcą dużej klubowej trasy Punky Reggae Live.
Z okazji 35-lecia istnienia w marcu 2021 zespół zapowiedział wydanie płyty „Pieśni XX wieku”, zawierającej nowe wykonania utworów z pierwszych czterech płyt, a także dwa covery. Promował ją utwór „Przemiany”, pierwotnie nagrany w 1989. W wersji deluxe została ona uzupełniona o DVD „Akustycznie”. Kolejne dwa jubileuszowe wydawnictwa to LP "Akustycznie" (nagrania studyjne) oraz split z zespołem Sexbomba, który - co ciekawe - również w 2021 roku obchodzi swoje 35 urodziny, wydany również jako płyta winylowa.
Koncerty.
Od wielu lat zespół dużo koncertuje zarówno w Polsce, jak i za granicą. Wystąpił m.in. na festiwalach w Jarocinie w latach 1987–1994 (laureat 1990) oraz w 2006, 2011, 2013-14. 2016 roku, Seven Festival Węgorzewo (2006, 2012, 2017), Rock na Bagnie (2017, 2019), Czochraj Bobra (2015, 2018), Ostróda Reggae Festival (2011), Hunterfest (2006, 2008), Nie zabijaj (2005-06), Basowiszcza (2007, 2012), Slavske-Rock-Festival (Ukraina 2007, 2008, 2010), Force Attack (Niemcy 2010) oraz Spirit From the Street (Niemcy 2010, 2013). Za granicą występowali wielokrotnie, m.in. w Dublinie, Cork (Irlandia 2007, 2019), Berlinie, Monachium, Hamburgu, Oberhausen, Dreźnie, Rostocku czy Magdeburgu (Niemcy 2006-19), Wiedniu (Austria 2009), Rotterdamie (Holandia 2019), Brukseli (Belgia 2019), Kijowie, Lwowie (Ukraina 2007), Sninie, Terchovej, Bratysławie (Słowacja 2013), Auxerre (Francja 2002), Harrachovie, Pradze (Czechy 2012-13), jak również w Londynie, Southampton, Bristolu, Birmingham, Peterborough czy Leeds (Anglia 2014, 2016). W 1998 roku muzycy zagrali dużą trasę koncertową we Włoszech (odwiedzając, m.in. Mediolan, Padwę, Genuę, Wenecję i Bergamo). Ponadto koncertowali na Białorusi (1988) oraz dwukrotnie byli gościem na Flingern Punk Rock Festival w Düsseldorfie (2001, 2003).
W latach: 1996, 2004, 2006 i 2013 grupa zaprezentowała się na Dużej Scenie Przystanku Woodstock, dając koncerty dla kilkusettysięcznej widowni. W latach 2011, 2012, 2015, 2016, 2018 kapela gościła na scenie Viva Kultura Pokojowej Wioski Kryszny, na Przystanku Woodstock.
W roku 2018 podczas Pol’and’Rock Festival zagrali koncert "akustycznie", oraz drugi koncert "elektrycznie", goszcząc dwukrotnie na scenie Pokojowej Wioski Kryszna.
Na swoim koncie Farben Lehre ma występy u boku takich znaczących formacji jak The Exploited, Die Toten Hosen, New Model Army, GBH, Vibrators, UK Subs, The Toy Dolls, Dritte Wahl, Rasta Knast, Iné Kafe, Kozak System, Normahl, Slobodná Európa czy Smola a Hrušky.

</doc>
<doc id="140069" url="https://pl.wikipedia.org/wiki?curid=140069" title="Ordynans">
Ordynans

Ordynans – żołnierz, zazwyczaj szeregowy lub podoficer, pozostający w dyspozycji oficera, do wszelkiego rodzaju posług pomocniczych (np. utrzymanie w czystości munduru i butów, przenoszenie przedmiotów, sprzątanie kwatery itp.).
W armii rosyjskiej nazywano tych żołnierzy „dieńszczykami”, w cesarskim wojsku austriackim „foryś”, a w tworzącym się Wojsku Polskim pocztowymi (łącznikami).
Od 1921 roku przyjęła się francuska nazwa "ordonance", czyli ordynans. W żargonie żołnierskim byli nazywani "fajfusami" lub "chałujami" (na kresach). W kawalerii i artylerii konnej funkcję tę pełnili luzacy. Zgodnie z rozkazem Ministra Spraw Wojskowych nr 9 z 1921 na ordynansów wybierano żołnierzy o ograniczonej zdolności zdrowotnej do służby wojskowej. Ordynansami zostawali przeważnie żołnierze z mniejszości narodowych, o niskim cenzusie wykształcenia, ale z dużym zasobem tzw. zaradności życiowej.
Szeregowcy ci pełnili posługi osobiste u oficerów i ich rodzin. Występowali w umundurowaniu, więc nie wypadało im niańczyć dzieci w miejscach publicznych, wozić je w wózkach oraz nosić „zakupy” za żonami kadry, myć garnków, prać bielizny itp. Służba ordynansa polegała na utrzymaniu w czystości ciała, ubrania i mieszkania oficera, budzeniu go, żywieniu oraz kładzeniu spać. W razie potrzeby był posłańcem, powiernikiem i kucharzem.
Ordynans kapelana był także ministrantem.
Dawniej określenie ordynans oznaczało również rozkaz, polecenie wydane podwładnym w wojsku lub urzędzie, stąd pojęcie „oficer ordynansowy”, czyli przekazujący rozkazy dowódcy.

</doc>
<doc id="140072" url="https://pl.wikipedia.org/wiki?curid=140072" title="Ge Zhenlin">
Ge Zhenlin

Ge Zhenlin (; ur. 1917, zm. 21 marca 2005 w prowincji Hunan), żołnierz chiński, weteran wojny chińsko-japońskiej (1937-1945).
Przeszedł do historii jako jeden z "pięciu wojowników z góry Langya". 25 września 1941 wraz z czterema towarzyszami odciągnął kilkusetosobowy oddział Japończyków od miejsca zamieszkanego przez cywilów i oddziału chińskiego w stronę góry Langya (prowincja Hebei). Akcja ta dała czas Chińczykom na zorganizowanie oporu. Pięciu żołnierzy, ostrzeliwanych stale przez przeciwników, zdecydowało się na skok z góry; trzech z nich poniosło śmierć na miejscu. Przeżyli Ge Zhenlin oraz Song Xueyi, których upadek złagodziły gałęzie drzew.
Postawa "pięciu wojowników z góry Langya" została upamiętniona m.in. w chińskich czytankach szkolnych jako przykład patriotyzmu. Ge Zhenlin był ostatnim chińskim uczestnikiem tego wydarzenia (Song Xuenyi zmarł w 1971) i po przejściu na emeryturę w 1981 odbył setki spotkań z młodzieżą i odczytów. Po jego śmierci władze szkolne zdecydowały się na usunięcie z podręczników czytanek o górze Langya, uznając, że postawa Ge i towarzyszy nie jest w stanie inspirować współczesnych uczniów.

</doc>
<doc id="140076" url="https://pl.wikipedia.org/wiki?curid=140076" title="Skomand">
Skomand

Skomand (lub Skumand, ur. 1225?, zm. 1285) – wódz i kriwe (kapłan) Jaćwingów w czasie powstania plemion pruskich w 1260.
Wódz jaćwieskiego plemienia Sudawów z ziemi Krasima (okolice Skomacka Wielkiego koło Ełku).
Walczył przeciw zakonowi krzyżackiemu w drugim powstaniu pruskim w latach 1260–1274. W roku 1263 oraz 1277 oblegał nieudanie Chełmżę. Po upadku powstania walczył samodzielnie do 1283 roku, kiedy to poddał się Krzyżakom razem z innymi wodzami.
Przez brytyjskiego historyka, Stephena C. Rowella Skomand jest identyfikowany z legendarnym założycielem litewskiej dynastii Giedyminowiczów, Skalmantasem.

</doc>
<doc id="140077" url="https://pl.wikipedia.org/wiki?curid=140077" title="Happysad">
Happysad

Happysad (zapis stylizowany happysad) – polska grupa muzyczna, wykonująca muzykę rockową.
Historia.
Zespół został założony w 2001 roku w Skarżysku-Kamiennej przez muzyków, którzy już wcześniej grali razem. Od 1995 roku działali pod nazwą HCKF ("Hard Core’owe Kółko Filozoficzne"), a w roku 1997 nazwa zespołu została zmieniona na Happy Sad Generation. Nazwa happysad uformowała się dopiero w 2002 roku, kiedy to wybrane zostało także logo grupy (z nazwą pisaną małą literą) i nagrane zostało pierwsze demo z materiałem, który później znalazł się na płycie "Wszystko jedno".
W lipcu 2004 nakładem S.P. Records ukazał się debiutancki album zespołu „Wszystko jedno”. Promujący tę płytę singlowy utwór „Zanim pójdę” utrzymywał się na Liście Przebojów Programu Trzeciego przez 33 tygodnie. W kwietniu 2007 magazyn Teraz Rock uznał album „Wszystko jedno” za jeden z 50 najważniejszych albumów w historii polskiego rocka.
W październiku 2005 ukazał się drugi album zatytułowany „Podróże z i pod prąd”, świetnie przyjęty przez publiczność tłumnie wypełniającą sale podczas koncertów trasy promocyjnej. Płyta została doceniona także przez krytyków muzycznych – według magazynu Teraz Rock plasuje się wśród najlepszych polskich albumów 2005 roku.
W połowie roku 2006 w zespole nastąpiła zmiana perkusisty – Macieja Sosnowskiego zastąpił Jarosław Dubiński.
1 września 2007 podczas organizowanego przez zespół Happysad festiwalu SKARfest miała miejsce premiera trzeciego albumu zespołu – Nieprzygoda. Nagrań dokonano w Studiu S4 Polskiego Radia oraz Słabym Studiu SP Records (kwiecień-czerwiec 2007). Producentem i realizatorem nagrań jest Leszek Kamiński. W nagraniu gościnnie udział wzięli: Janusz Zdunek (m.in. Kult) – trąbka oraz Marcin Świderski – klawisze.
W połowie września 2007 album „Nieprzygoda” zyskał status najlepiej sprzedającej się płyty w Polsce. Podczas jesiennej trasy promocyjnej – Nieprzygoda Tour 2007, zespół zagrał koncerty w ponad 40 miastach na terenie całego kraju.
21 czerwca 2008 zespół podpisał kontrakt z wytwórnią Mystic Production na pierwszą w dorobku grupy koncertową płytę DVD. Znalazł się na niej koncert, który został zarejestrowany podczas jesiennej trasy koncertowej „Długa droga tour”, 4 października, w krakowskim klubie Studio. Koncertowe wydawnictwo Happysad „Na żywo w Studio” zyskało status złotej płyty już w dniu premiery, 24 listopada 2008. Czytelnicy magazynu Teraz Rock (nr 2 (72) 2009) uznali ten koncertowy album za najlepsze polskie muzyczne wydawnictwo DVD 2008 roku. 16 lutego 2009 ukazała się również wersja audio tego koncertu, w formie podwójnego albumu CD.
Wraz z wiosenną trasą koncertową Eska Rock Tour 2009 zespół Happysad zyskał nowego członka – Daniela Pomorskiego (trąbka, instrumenty klawiszowe), z którym to grupa współpracowała już wcześniej przy nagraniu koncertowego wydawnictwa Na żywo w Studio.
19 października 2009 miała miejsce premiera najnowszego wydawnictwa grupy, albumu pod tytułem „Mów mi dobrze”. Został on wydany przez wytwórnię płytową Mystic Production i znalazło się na nim 12 utworów. Nagrania nowej płyty dokonano w studiach Polskiego Radia S-4 i S-3. Realizatorem dźwięku i producentem płyty jest Leszek Kamiński. W maju 2010 płyta osiągnęła status złotej.
2 października 2010 zespół wyruszył w trasę koncertową „Skazani na busa Tour”, którą był zmuszony przerwać pod koniec listopada 2010 z powodu poważnej choroby perkusisty. Grupa zapowiedziała, że miasta, w których nie odbyły się zapowiedziane koncerty, zostaną włączone do kolejnej zimowo-wiosennej trasy zespołu. Podczas trasy „Skazani na busa Tour” zespół wykonywał przekrojowy materiał ze wszystkich swoich płyt (utwory „Ostatni blok w mieście” oraz „Manerwy szczęścia” zostały na nowo zaaranżowane), a także nieznany dotąd utwór „Nic nie zmieniać”.
W 2011 roku, z okazji dziesięciolecia zespołu grupa zagrała specjalny, jubileuszowy koncert podczas festiwalu w Jarocinie. W koncercie zespołowi towarzyszyli goście specjalni: Karol Strzemieczny (Paula i Karol, Stan Miłości i Zaufania), Czesław Mozil, Piotr „Gutek” Gutkowski (Indios Bravos) oraz Krzysztof „Grabaż” Grabowski (Strachy na Lachy, Pidżama Porno).
7 października 2011 miało premierę najnowsze, jubileuszowe wydawnictwo zespołu – „Zadyszka”. Składa się ono z dwóch płyt. Pierwsza zawiera covery znanych utworów Happysad wykonywane przez zaprzyjaźnione z nimi kapele, a m.in. Czesław Śpiewa, Indios Bravos, Enej, Muchy, Hurt czy Frontside. Druga płyta to pełny zapis wspomnianego wcześniej jubileuszowego koncertu na festiwalu w Jarocinie.
Jesienią 2011 roku zespół zagrał urodzinową trasę koncertową „Zadyszka Tour”, podczas której na scenie pojawiali się ciekawi goście i zaprzyjaźnione zespoły. Program koncertu został ułożony przekrojowo przez całą działalność zespołu i odgrywany był chronologicznie od pierwszego demo, kolejno poprzez wszystkie płyty grupy. Ponadto, 1 października, podczas otwierającego trasę koncertu w Skarżysku-Kamiennej miała miejsce reedycja pierwszego dema zespołu. We wkładce demówki można przeczytać: „Hej, trzymasz w ręku dokładną kopię płyty demo, którą nagraliśmy w Studiu Kaesemek w Końskich między 8 a 12 kwietnia 2002 roku. Od tego ważnego dla nas momentu liczymy historię happysad (...)”
W lutym 2012 roku zespół zaszył się w oddalonym od zgiełku cywilizacji domu w Nowym Kawkowie, gdzie wraz z Leszkiem Kamińskim – kolejny raz w roli producenta i realizatora – nagrywał materiał na kolejną płytę. Wydawnictwo nosi nazwę „Ciepło/Zimno” i znajduje się na nim 12 piosenek plus ukryty utwór „Stare miasto”. Autorem okładki płyty jest rysownik Dawid Ryski. Premiera płyty miała miejsce 5 września 2012.
W 2012 roku grupa została zaproszona do występu na największym festiwalu w Europie – Przystanku Woodstock. Występ zespołu został uhonorowany specjalną nagrodą „Złoty Bączek”, przyznawaną w plebiscycie publiczności, a także zaproszeniem na kolejną edycję festiwalu. Występ z 2013 roku został zarejestrowany na potrzeby wydawnictwa CD/DVD, pt. „Przystanek Woodstock 2013”, które ukazało się 4 grudnia 2013.
W 2014 roku zespół nagrał kolejną płytę pt. „Jakby nie było jutra”.
W 2017 roku zespół wydał siódmą płytę pt. „Ciało obce”.
31 marca, we wrocławskim klubie Centrum Koncertowe A2, zespół zagrał swój tysięczny koncert.
W 2019 r. grupa była gościem specjalnym 16. festiwalu reggae "Najcieplejsze Miejsce na Ziemi" w Wodzisławiu Śląskim.
Twórczość.
Styl grupy Happysad najczęściej określany jest jako mieszanka rocka alternatywnego, "gitarowego". Jednak wokalista, Jakub Kawalec, określił swoją muzykę jako "rock regresywny", jednocześnie odcinając się zdecydowanie od nurtu punk rock. W wywiadzie dla magazynu "Pressja" powiedział:
"My nie jesteśmy punkrockowcami. Nie utożsamiamy się z żadną ideologią – ani punkową, ani punkrockową. (...) Mieliśmy parę pomysłów na kilka piosenek i od razu zostaliśmy wrzuceni do jakiegoś worka z kapelami, które od 20-stu lat buntują się. Dla nas liczy się głównie muzyka. Ja zawsze mówię, że jesteśmy totalnymi, romantycznymi bezideowcami. (..) Nie jesteśmy jakimś moralizującym tworem i takim, który wyznacza kierunki myślenia."
Gitarzysta Łukasz Cegliński uzupełnił tę wypowiedź:
"(...) w latach tam 70’ czy w połowie lat 80’ poprzez muzykę punkrockową czy punkową ludzie chcieli coś zrobić, zmienić świat, a my tak nie bardzo chcemy."
Ponadto Jakub Kawalec, charakteryzując wykonywany przez zespół gatunek muzyczny, powiedział:
"[...] jesteśmy zespołem, który gra rock regresywny, czyli stojący w zupełnej opozycji do rocka progresywnego, zupełnie nic nie wnoszący do rzeczywistości muzycznej – style są pomieszane z tych istniejących. Nie poszukujemy, odtwarzamy."
Jednakże po wydaniu albumu "Ciepło/Zimno", w wywiadzie dla czasopisma Teraz Rock, zespół podaje w wątpliwość aktualność określenia rock regresywny:
"(...)Można poszukiwać. I ta płyta jest właśnie taka. Nie wiem, czy nasza etykietka „regresywnego rocka” – przekorna bo przekorna, ale jednak – jest dalej aktualna, bo zespół naprawdę oddał się poszukiwaniom.(...)"
Po wydaniu pierwszego albumu zespołowi zarzucana była zbytnia prostota utworów; magazyn "zine" określił je jako "3-akordowe". Z drugiej strony, prostota ta bywała traktowana jako zaleta. Magazyn "Cogito" pisał: "„Pozornie nieskomplikowane gitary unikają ścierających gryfy solówek, ale powalają barwą (...) i sprawnością”". Magazyn "Teraz Rock" w recenzji określa teksty Kawalca jako "proste, bezpośrednie, napisane lekkim piórem i niepretensjonalne" a muzykę jako pozbawioną "niesamowitych pomysłów", ale za to pełną "uroku, ciepła, naiwnego piękna i specyficznej subtelności".
Piosenki z drugiego albumu są bardziej złożone pod względem aranżacji, a także bardziej zróżnicowane. Za "Wszystko jedno" zespół był chwalony za "żonglowanie konwencjami"; podobnie jest i na "Podróżach..." – od utworów melodyjnych, dynamicznych, "reggae’ujących", pełnych "pozytywnej energii", są tu i utwory "ostre i rockowe", "nieco ponure" oraz ballady.
Trzeci album – "Nieprzygoda" – postrzegany jest jako najdojrzalszy w dorobku grupy. Zespół odchodzi w nim od mocnych brzmień na rzecz rozbudowanych kompozycji i psychodelii. W Strip-Tease dla magazynu Teraz Rock wokalista Jakub Kawalec mówi: "„(...)Chcieliśmy sobie troszkę odetchnąć od tego energetycznego łupania. Czuliśmy potrzebę lekkiego przyhamowania. To takie uchylenie okna w pokoju, żeby wleciało odrobinę świeżego”".
O wiele radośniejszym i bardziej energicznym jest czwarty album grupy „Mów mi dobrze”. Można powiedzieć, że jest on niemal kompletnym przeciwieństwem poprzedniej płyty. Oprócz znanego z wydawnictwa DVD utworu „W piwnicy u dziadka” oraz „Nie ma nieba” wpisanym już od roku na koncertową setlistę zespołu, na „Mów mi dobrze” znajduje się jeszcze 10 premierowych piosenek. Dynamiki i smaczków aranżacyjnych dodaje albumowi wykorzystane na nim dodatkowe instrumentarium – oprócz goszczącej na nagraniach już drugą płytę trąbki, pojawiają się również klawisze i akordeon.

</doc>
<doc id="140078" url="https://pl.wikipedia.org/wiki?curid=140078" title="Galindia">
Galindia

Galindia – jedna z krain leżących w południowej części Prus, zamieszkana przez plemię Galindów.
Historia.
Pierwsza znana wzmianka źródłowa o tej krainie pochodzi od geografa Ptolemeusza, który w II w. n. e. mniej więcej na obszarze obecnych ziem pruskich wymienił "Galindoi" i "Sudinoi", prawdopodobnie Galindów i Sudawów (Jaćwingów). 
Najstarsza średniowieczna wzmianka o Galindii znajduje się w zbiorze dokumentów Liber Census Daniae (ok. 1210–1231) duńskiego króla Waldemara II Zwycięskiego, który w 1210 wyprawił się do Prus i je sobie czasowo podporządkował.
Według legendy spisanej przez Szymona Grunaua nazwa plemienia pochodzi od Galindo, siódmego syna Wejdewuta. Na granicy z Mazowszem Galindo wybudował swój gród określany jako Galingenberg. Galindowie mieli prowadzić ciągłe walki z Mazowszanami, co doprowadziło do takiego wyludnienia, że w czasie podboju krzyżackiego Galindia była prawie bezludna, a resztki Galindów zostały zasymilowane przez Mazurów. Według Piotra z Dusburga Galindia została wyludniona na skutek napadu Jaćwingów. Ci ostatni najechali Galindię dowiedziawszy się o spustoszeniu jej przez wojska polskie, zagarnęli ocalały dobytek, konie, bydło, zabili starców, biorąc do niewoli kobiety i dzieci.
W latach 20. XIV wieku Krzyżacy rozpoczęli akcje kolonizacyjną na terenie wyludnionej Galindii. Przeszkodą w tym były uciążliwe najazdy litewskie. W roku 1325 warmiński wójt krajowy i członek zakonu Fryderyk von Liebenzell założył w ziemi "Gunlauken" pierwszą w Galindii strażnicę o nazwie "Wartenburg" (dziś Barczewko), zniszczoną później przez Litwinów. W roku 1334 kolejny wójt warmiński Henryk von Luter założył na terenie ziemi "Bertingen" drugą drewniano-ziemną strażnicę. Zameczek znajdował się na terenie lauksu Bertingen – "campus Bertyngen", a rok później przy zameczku powstała pierwsza osada, majątek rycerski Bartążek. W 1345 rozpoczęto 9 km na północ od Bartążka budowę nowego murowanego zamku na terenie galindzkiej ziemi Bertingen, a w 1353 w jego pobliżu lokowano nowe miasto – Olsztyn. Współczesne miasto Olsztyn w większości położone jest na terenie dawnej Galindii, poza północnymi dzielnicami. 
W roku 1346 ta część Galindii przypadła Warmii, a pozostała Zakonowi. Z czasem Galindia zakonna również została zasiedlona i stała się znana jako Mazury.
Nazwa.
Według przyjętych hipotez Galindia wzięła nazwę od słowa "galas", oznaczającego „kraj położony na końcu świata” – jako że za granicą Galindii nie mieszkało żadne pruskie plemię (kończył się więc pruski kraj).
Terytorium.
Kraina była położona nad rzekami Allo (Łyną) oraz Lawoso i ciągnęła się aż do granic Mazowsza. Z przekazów średniowiecznych spisanych w XIV w. Galindia rozciągała się między Barcją a Polską, na Południe – do rzeki Narew, a na Wschodzie aż do ziemi jaćwieskiej. 
Galindia sąsiadowała z południowego zachodu z Ziemią Sasinów, z północnego zachodu z Pomezanią (ziemia Gudikus), od północy z Barcją zaczynającą się na północ od jeziora Salęt i Nadrowią, ze wschodu z Jaćwieżą. W skład Galindii wchodziły późniejsze warmińskie ziemie Bertingen (Olsztyn i wsie na południe od miasta) i Gunlauken (okolice Barczewa). Na południe i wschód rozciągała się w XIII wieku olbrzymia, praktycznie bezludna Wielka Puszcza, zwana "Wildnis" lub "Puszczą Galindzką".
Obecnie teren dawnej Galindii leży na Mazurach i w południowej Warmii.
Na półwyspie u ujścia rzeki Krutyni do Jeziora Bełdany od 10 lat rekonstruuje się osadę plemienia Galindów, gdzie odtwarza się ich codzienne życie, a w widowiskach historycznych przedstawia się różne zwyczaje i rytuały. (Zobacz: Iznota)

</doc>
<doc id="140079" url="https://pl.wikipedia.org/wiki?curid=140079" title="Goździkowe">
Goździkowe

Goździkowe (Caryophyllidae Takht. 1967) – podklasa przede wszystkim roślin zielnych, rzadziej krzewów lub małych drzew należąca do klasy Rosopsida. Liczy ok. 12 tys. gatunków. Charakterystyczną ich cechą jest specjalizacja w kierunku opanowania siedlisk suchych (roślinność pustyń i półpustyń – sukulenty).
Betalainy występują wyłącznie w tej grupie roślin.
Systematyka.
Stary podział.
Rzędy należące do goździkowych:

</doc>
<doc id="140080" url="https://pl.wikipedia.org/wiki?curid=140080" title="Ram Jam">
Ram Jam

Ram Jam – amerykańska grupa rockowa z lat 70. Jej członkami byli Bill Bartlett (gitara), Pete Charles (perkusja), Myke Scavone (wokal) i Howey Arthur Blauvett. Bill Bartlett był również głównym gitarzystą grupy Lemon Pipers, podczas gdy Blauvett grał z Billym Joelem w dwóch zespołach: the Hassles oraz El Primo.
Bartlett był również członkiem Starstruck, zespołu z Cincinnati, który nagrał, odnosząc sukces, piosenkę „Black Betty”. Ram Jam ponownie nagrało piosenkę z producentami Jerrym Kesenatzem i Jeffem Katzem, najbardziej znanymi z pracy z The Ohio Express i Buddah Records. Piosenka wywołała spore zamieszanie, NAACP i CORE wzywały do jej bojkotu, głównie z powodu użytych słów. Ironicznie, po raz pierwszy została nagrana przez artystę Leadbelly’ego. Pomimo kontrowersji, piosenka osiągnęła 18. pozycję na liście singli w 1977 w USA oraz była w pierwszej dziesiątce najsłynniejszych piosenek w Australii, podczas gdy cały album Ram Jam osiągnął miejsce w pierwszej czterdziestce.
Kolejny album Portrait of the Artist as a Young Ram osiągnął nieduży sukces.

</doc>
<doc id="140081" url="https://pl.wikipedia.org/wiki?curid=140081" title="Trybuna Ludu">
Trybuna Ludu

Trybuna Ludu – dziennik społeczno-polityczny wydawany w Warszawie w latach 1948–1990, organ prasowy Komitetu Centralnego Polskiej Zjednoczonej Partii Robotniczej o jednym z największych nakładów w Polsce – ok. 1,5 mln egz. w połowie lat 70. (większy nakład miewała tylko „Trybuna Robotnicza”, wychodząca na Górnym Śląsku i w zachodniej Małopolsce).
Historia czasopisma.
Powstała z połączenia dwóch gazet: „Głosu Ludu”, organu PPR, oraz „Robotnika”, organu PPS. Zaczęto ją wydawać w 1948 jako oficjalny organ KC PZPR. Jej pierwszy numer ukazał się 16 grudnia w czasie kongresu zjednoczeniowego PPS i PPR, w wyniku którego powstała Polska Zjednoczona Partia Robotnicza. Nakład „Trybuny Ludu” w 1949 wynosił ok. 250 000 egzemplarzy („Trybuna Robotnicza” w tym czasie 500 000 egz.).
Gazeta była w pełni podporządkowana PZPR. Traktowała kolejnych I sekretarzy PZPR całkowicie bezkrytycznie i była główną tubą propagandy partii. Znaczenie gazety spadło nieznacznie od lat 70. XX wieku, kiedy główną rolę propagandy PRL przejęła Telewizja Polska.
Do zadań „Trybuny Ludu” należało:
„Trybuna Ludu” patronowała od 1949 wraz z czechosłowacką gazetą „Rudé právo” i enerdowską „Neues Deutschland” kolarskiemu Wyścigowi Pokoju.
W Warszawie od 1972 organizowała doroczne „Święto Trybuny Ludu”.
W czasie ostatniego zjazdu PZPR gazeta 28 stycznia 1990 po raz ostatni ukazała się pod swoim tytułem. Następnego dnia doraźnie zmieniła tytuł na „Trybuna Kongresowa”, jej redaktorem naczelnym zaś został Marek Siwiec. Po przemianach demokratycznych w Polsce (1989) i likwidacji PZPR gazetę w 1990 oficjalnie zlikwidowano. Jednocześnie zaczęła się ukazywać „Trybuna”, która nie była formalnie organem żadnej partii (wydawana przez prywatną spółkę AdNovum) i uchodziła za nieoficjalny dziennik polskiej lewicy postkomunistycznej. Obecnie do tradycji pisma odwołuje się „Dziennik Trybuna”.
Cenzura PRL.
W PRL informacje zawarte w gazecie, jak również publikowane na temat czasopisma podlegały cenzurze prewencyjnej. Dodatkowo nie można było w innych mediach krytycznie komentować informacji opublikowanych w „Trybunie Ludu” lub wdawać się z nimi w polemikę. Wszelkie krytyczne i polemiczne materiały cenzura eliminowała przed wydrukowaniem. Zalecenia cenzorskie zanotował Tomasz Strzyżewski, który w swojej książce o peerelowskiej cenzurze opublikował notkę informacyjną z 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów głosiły: „Nie należy dopuszczać do żadnych polemik z materiałami opublikowanymi na łamach »Trybuny Ludu« i »Nowych Dróg«. Treść tego zapisu nie może być przekazywana redakcjom”.

</doc>
<doc id="140084" url="https://pl.wikipedia.org/wiki?curid=140084" title="Teofan Grek">
Teofan Grek

Teofan Grek (ur. ok. 1340/1350 – zm. między 1405/1415) – malarz bizantyjski. Działał w Konstantynopolu, później w Nowogrodzie Wielkim i Moskwie.
W Nowogrodzie stworzył freski w cerkwi Przemienienia Pańskiego ("Spaso-Preobrażeńska"). Pracował od 1405 roku wspólnie z Andriejem Rublowem i Prochorem z Gorodca przy zdobieniu kremla i jego świątyń. Przypisuje się mu autorstwo części ikon z ikonostasu w soborze Błagowieszczeńskim.

</doc>
<doc id="140085" url="https://pl.wikipedia.org/wiki?curid=140085" title="Goździkowce">
Goździkowce

Goździkowce, śródłożne ("Caryophyllales") – rząd w większości roślin zielnych należący do dwuliściennych właściwych. Stanowi najprawdopodobniej klad siostrzany dla astrowych. W różnych ujęciach obejmuje różne rodziny, przy czym w szerokim ujęciu stosowanym w systemach APG i na Angiosperm Phylogeny Website zaliczanych jest tu 38 rodzin z ok. 750 rodzajami i ponad 11,6 tysiącami gatunków (6,3% zróżnicowania gatunkowego dwuliściennych). Znamienny jest wysoki udział sukulentów będący wyrazem adaptacji wielu przedstawicieli do życia w suchych siedliskach, także halofitów i roślin mięsożernych.
Systematyka.
W systemach XX-wiecznych rząd sytuowany był w klasyfikacji dwuliściennych zwykle blisko jaskrowców "Ranunculales", a więc blisko pozycji bazalnych dla tej dużej grupy roślin okrytonasiennych. Bliskiego pokrewieństwa między tymi rzędami upatrywano w budowie ziarn pyłku, łodygi i zarodka, a zwłaszcza obecności wolnych (niezrośniętych) słupków w rodzinie szkarłatkowatych "Phytolaccaceae", uznawanej wówczas za najbardziej prymitywną (bazalną) w obrębie rzędu. Współcześnie wiadomo, że szkarłatkowate umieszczone są na pozycjach blisko szczytu kladogramu goździkowców, a cały rząd sytuowany jest blisko pozycji bazalnej dla grupy astrowych "asterids", czasem przedstawiany jest jako siostrzany dla tego kladu, czasem łączony jest w takiej relacji z sandałowcami "Santalales" lub "Berberidopsidales".
Datowanie za pomocą zegara molekularnego czasu wyodrębnienia grupy koronnej rzędu daje zróżnicowane wyniki z przedziału zwykle od 119 do 83 milionów lat temu, przy czym wyodrębnienie niemal wszystkich rodzin miało nastąpić przed nastaniem paleogenu tj. przed 66 milionami lat. Obecność przedstawicieli rzędu w zapisie kopalnym jest bardzo słaba, znane są kwiaty z typowymi dla goździkowców ziarnami pyłku i zalążkami z turonu (kreda późna) i eocenu.
W pierwszej wersji systemu APG z 1998 roku goździkowce umieszczone zostały w politomii obok dużych grup różowych "rosids" i astrowych "asterids" oraz rzędów "Santalales" i "Saxifragales". W aktualizacji systemu APG II z 2003 goździkowce umieszczono wraz z siostrzaną rodziną "Dilleniaceae" nadal w politomii podobnej jak wcześniej (skalnicowce przesunięte zostały jednak do pozycji bazalnej względem różowych, a do politomii dołożono grupę obejmującą rodziny "Berberidopsidaceae" i "Aextoxicaceae"). W kolejnej wersji systemu APG III z 2009 goździkowce umieszczone zostały w serii kolejno oddzielających się rzędów od linii prowadzącej już tylko do astrowych, względem których goździkowce zajęły pozycję siostrzaną. Powstanie goździkowców poprzedzone było oddzieleniem się "Berberidopsidales" i sandałowców. W systemie APG IV pozycja goździkowców nie uległa zmianie.
W systemach APG w kolejnych wersjach uszczegóławiano klasyfikację w obrębie rzędu, wyodrębniając kolejne rodziny. W stosunku do pierwotnego ujęcia rzędu z 1998 roku w systemie APG II (2003) dodano rodziny "Barbeuiaceae" i "Gisekiaceae". W systemie APG III (2009) wyodrębniono takie rodziny jak: "Anacampserotaceae", "Limeaceae", "Lophiocarpaceae", "Montiaceae" i "Talinaceae". W systemie APG IV (2016) dodano: "Kewaceae", "Macarthuriaceae", "Microteaceae" i "Petiveriaceae".
Podział na rodziny i relacje między nimi w obrębie rzędu wskazywane są jako jedno z najmniej stabilnych miejsc w systemach APG, wciąż oczekujących na uporządkowanie i uściślenie relacji filogenetycznych (dotyczy to także klasyfikacji na poziomie rodzajów).
W systemie Ruggiero i in. (2015) rząd w pojedynkę należy do jednego z 18 nadrzędów okrytonasiennych – goździkopodobnych "Caryophyllanae", obejmującego rodziny zgodnie z systemem APG III (2009). System ten, w przeciwieństwie do systemów APG, umieszcza taksony w hierarchicznym układzie kategorii systematycznych obejmujących cały świat żywy.
System Takhtajana z 2008 zasadniczo uwzględnia relacje filogenetyczne przyjęte w systemach APG, ale różni się od nich węższym ujęciem rzędów (i często rodzin, aczkolwiek nie w przypadku tej grupy) oraz układa rzędy w klasyfikacji nadrzędów, podklas i klas. Rzędowi w ujęciu systemów APG odpowiada w tym ujęciu podklasa "Caryophyllidae" dzieląca się na trzy nadrzędy (odpowiadające trzem dużym kladom w obrębie rzędu w ujęciu APG): "Caryophyllanae", "Polygonanae" i "Nepenthanae". Ostatni z nadrzędów obejmuje jeden rząd dzbanecznikowców "Nepenthales" z rodzinami: rosiczkowate "Droseraceae", dzbanecznikowate "Nepenthaceae", rosolistnikowate "Drosophyllaceae", "Ancistrocladaceae" i "Dioncophyllaceae". "Polygonanae" obejmuje trzy rzędy: "Polygonales" z rodziną rdestowatych "Polygonaceae", "Plumbaginales" z rodziną ołownicowatych "Plumbaginaceae" oraz "Tamaricales" z rodzinami pomorzlinowate "Frankeniaceae" i tamaryszkowate "Tamaricaceae". W końcu "Caryophyllanae" zawierają dwa rzędy "Caryophyllales" i "Physenales", z których ten drugi obejmuje "Asteropeiaceae" i "Physenaceae", a do goździkowców należą wszystkie rodziny tu zaliczane także w systemie APG II.
Wcześniej, w wersji systemu z 1997, podklasa "Caryophyllidae" nie obejmowała nadrzędu "Nepenthanae" i rzędu "Tamaricales" (włączanych do podklasy "Dilleniidae"), włączana była tu zaś rodzina "Gyrostemonaceae" we własnym, monotypowym rzędzie "Gyrostemonales" i nadrzędzie "Gyrostemonanae". Podklasa obejmowała rzędy "Polygonales" i "Plumbaginales".
Rząd był wąsko ujmowany w ramach podklasy "Caryophyllidae" odpowiadającej (mniej więcej) ujęciu rzędu z systemów APG. Poza "Caryophyllales" podklasa ta obejmowała monotypowe rzędy "Polygonales" i "Plumbaginales" (odpowiednio z rodzinami rdestowatych "Polygonaceae" i ołownicowatych "Plumbaginaceae"). W obrębie goździkowców wyróżnianych było tylko 12 rodzin: szkarłatkowate "Phytolaccaceae", "Achatocarpaceae", nocnicowate "Nyctaginaceae", pryszczyrnicowate "Aizoaceae", "Didiereaceae", kaktusowate "Cactaceae", komosowate "Chenopodiaceae", szarłatowate "Amaranthaceae", portulakowate "Portulacaceae", wyćwiklinkowate "Basellaceae", ugłastowate "Molluginaceae" i goździkowate "Caryophyllaceae". W odrębnej podklasie "Dilleniidae" klasyfikowane były: rząd dzbanecznikowców "Nepenthales" oraz rodziny pomorzlinowatych "Frankeniaceae" i tamaryszkowatych "Tamaricaceae" umieszczone w rzędzie fiołkowców "Violales". "Rhabdodendraceae" umieszczone były w rzędzie różowców "Rosales".

</doc>
<doc id="140093" url="https://pl.wikipedia.org/wiki?curid=140093" title="Stare Miasto (gmina)">
Stare Miasto (gmina)

Stare Miasto – gmina wiejska w województwie wielkopolskim, w powiecie konińskim. W latach 1975–1998 gmina położona była w województwie konińskim.
Siedziba gminy to Stare Miasto.
Według danych z 31 grudnia 2017 roku, gminę zamieszkiwały 11 968 osoby. Natomiast według danych z 31 grudnia 2019 roku gminę zamieszkiwało 12 436 osób.
Struktura powierzchni.
Według danych z roku 2002 gmina Stare Miasto ma obszar 97,82 km², w tym:
Gmina stanowi 6,2% powierzchni powiatu.
Demografia.
Dane z 30 czerwca 2004:
Sołectwa.
Barczygłów, Bicz, Główiew, Janowice, Karsy, Kazimierów, Krągola, Krągola Pierwsza, Lisiec Mały, Lisiec Wielki, Modła Królewska, Rumin, Stare Miasto, Trójka, Żdżary, Żychlin.
Pozostałe miejscowości.
Bicz-Ostatki, Kruszyna, Lisiec Nowy, Modła Księża, Modła-Kolonia, Niklas, Nowiny, Posada, Posoka, Przysieka, Tomaszew, Zgoda, Żdżary-Kolonia.
Sąsiednie gminy.
Golina, Konin, Krzymów, Rychwał, Rzgów, Tuliszków

</doc>
<doc id="140095" url="https://pl.wikipedia.org/wiki?curid=140095" title="Polska Klasyfikacja Obiektów Budowlanych">
Polska Klasyfikacja Obiektów Budowlanych

Polska Klasyfikacja Obiektów Budowlanych (PKOB) – usystematyzowany wykaz obiektów budowlanych, rozumianych jako produkty finalne działalności budowlanej, niezależnie od jej form organizacyjnych.
Klasyfikacja ta stosowana jest w statystyce i ewidencji celem zapewnienia jednolitości kwalifikowania i grupowania informacji o obiektach budowlanych dla potrzeb prac planistycznych, cenotwórczych i badawczych dotyczących zadań i efektów produkcji budowlano-montażowej.
Klasyfikację PKOB opracowano na podstawie Europejskiej Klasyfikacji Obiektów Budowlanych (CC), zgodnej z zaleceniami Narodów Zjednoczonych. PKOB zachowuje zgodność w zakresie symboliki oraz nazewnictwa z rozwiązaniami przyjętymi w CC; przyjmuje z CC objaśnienia dotyczące zakresu przedmiotowego poszczególnych klas.
W klasyfikacji uwzględniono związki z klasyfikacjami starego systemu klasyfikacyjnego: Klasyfikacja Gospodarki Narodowej (KGN), Klasyfikacja Usług (KU) i Klasyfikacja Rodzajowa Środków Trwałych (KRŚT). Związki te wyrażają się:
Polska Klasyfikacja Obiektów Budowlanych obowiązuje od dnia 1 stycznia 2000 r.

</doc>
<doc id="140097" url="https://pl.wikipedia.org/wiki?curid=140097" title="L. Frank Baum">
L. Frank Baum

Lyman Frank Baum (ur. 15 maja 1856 w Chittenango, zm. 6 maja 1919 w Hollywood) – amerykański pisarz, autor jednej z najpopularniejszych książek dla dzieci, "Czarnoksiężnika z Krainy Oz".
Dzieciństwo i młodość.
Urodził się w Chittenango w (stanie Nowy Jork) jako siódme z dziewięciorga dzieci Cynthii Stanton i Benjamina Warda Bauma – bogatego biznesmena, który zdobył majątek na polach naftowych w Pensylwanii. Po stryju nadano mu imię Lyman, jednak wolał imię Frank. Chorowity, do dwunastego roku życia był wychowywany w domu z rodzeństwem. Później został wysłany do Peekskill Military Academy. Po dwóch nieudanych latach w akademii wojskowej i incydencie opisywanym jako zawał serca pozwolono mu powrócić do domu.
Od dzieciństwa fascynował się drukarstwem. Jego ojciec kupił mu tanią maszynę drukarską, więc razem z młodszym bratem, Harrym Clay Baumem, który zawsze trzymał się blisko Franka, stworzyli czasopismo „The Rose Lawn Home Journal”. Bracia opublikowali wiele numerów, do których dodawali reklamy. Do siedemnastego roku życia Baum zdołał założyć drugie amatorskie czasopismo, „The Stamp Collector”, wydrukował 11-stronicową broszurkę „Baum’s Complete Stamp Dealers’ Directory” oraz rozpoczął handel znaczkami ze swoimi przyjaciółmi.
W wieku młodzieńczym zainteresował się teatrem i sztuką, do których przywiązanie doprowadziło go później na krawędź bankructwa. W 18. roku życia lokalna grupa teatralna zobowiązała go do uzupełniania ich zapasu kostiumów z obietnicą głównych ról w przedstawieniach, których jednak nigdy nie dostał. Gdy zdał sobie sprawę, że go oszukano, Baum opuścił teatr – tymczasowo – by pracować jako urzędnik w firmie szwagra w Syracuse.
W wieku 20 lat zajął się hodowlą drobiu. W 1880 rozpoczął wydawanie czasopisma handlowego, „The Poultry Record”, a w 1886, mając 30 lat, opublikował pierwszą książkę: „The Book of the Hamburgs, A Brief Treatise upon the Mating, Rearing, and Management of the Different Varieties of Hamburgs”.
Grał w przedstawieniach pod pseudonimem Louis F. Baum. W 1880 jego ojciec uczynił go zarządcą własnych teatrów, decydującym o realizowanych sztukach i wybierającym aktorów, grających w nich. Wielki sukces przyniósł mu „The Maid of Arran” - melodramat oparty na popularnej powieści. Baum nie tylko napisał sztukę, ale również skomponował piosenki wykonywane na scenie i zagrał główną rolę.
Poślubił Maud Gage, córkę Matyldy Joslyn Gage, znaną z walki o prawa kobiet.
Lata w południowej Dakocie.
Frank i Maud przenieśli się do Aberdeen (Południowa Dakota), gdzie otworzył sklep „Baum’s Bazaar”. Jego zwyczaj sprzedawania towaru na kredyt ostatecznie doprowadził sklep do bankructwa, a sam Baum zaczął pracować dla lokalnej gazety, „The Aberdeen Saturday Pioneer”, w której pisał w dziale „Our Landlady”.
Opis Kansas w "Czarnoksiężniku z Krainy Oz" jest oparty na doświadczeniach z pobytu autora w suchej Dakocie Południowej.
Pisarstwo.
Po tym, jak w 1891 jego pismo z Aberdeen zbankrutowało, Baum został zmuszony do znalezienia nowego zatrudnienia. Wraz z rodziną przeniósł się do Chicago, gdzie zatrudnił się jako reporter w czasopiśmie „Evening Post". Gdy okazało się, że to zajęcie nie da mu środków wystarczających na utrzymanie, zatrudnił się jako przedstawiciel handlowy w chińskim przedsiębiorstwie. W 1897 założył czasopismo „The Show Window", w którym publikował swoje pomysły na kreatywne aranżacje witryn sklepowych. W tym samym roku napisał i opublikował książkę "Mother Goose in Prose". Książka odniosła umiarkowany sukces wydawniczy, ale pozwoliła mu na zakończenie kariery przedstawiciela handlowego, które to zajęcie miało negatywny wpływ na jego samopoczucie. W 1899 opublikował kolejną książkę tej serii, "Father Goose, His Book". Okazała się ona dużym sukcesem autora i uzyskała status bestsellera. W 1900 Baum napisał "Czarnoksiężnika z Krainy Oz", a później 13 innych powieści opisujących miejsca i ludziach z Krainy Oz.
Wielokrotnie podczas pisania deklarował, że kolejna książka, którą tworzy, będzie tą ostatnią, oraz że poświęci się pracy przy innych książkach, w tym "The Life and Adventures of Santa Claus", "The Adventures of Father Goose" i "Queen Zixi of Ix". Jednak wzrastająca popularność, listy od dzieci oraz porażki wydawnicze nowych książek zawsze powodowały jego powrót do książek o Krainie Oz.
Ostatnia książka Bauma, "Glinda of Oz", została opublikowana już po jego śmierci w 1919. Powieści, których akcja umieszczona jest w bajkowej Krainie Oz, były wciąż pisane przez innych pisarzy, szczególnie Ruth Plumply Thompson, która wydała dodatkowe 19 tomów.
Wszystkie jego powieści stały się publicznie dostępne, a wiele z nich zostało udostępnionych dzięki Projektowi Gutenberg.
Baum został pochowany w Forest Lawn Memorial Park Cemetery, w Glendale w Kalifornii.
Pseudonimy.
Baum używał wielu pseudonimów w niektórych z powieści nie rozgrywających się w Krainie Oz:
Polityka.
Baum jest autorem kilku artykułów dla "Saturday Pioneer", w których głosił, że tubylczy Amerykanie powinni być wytępieni. Po masakrze nad Wounded Knee 29 grudnia 1890 napisał kolejny tekst, powtarzający jego wcześniejsze opinie i krytykujący rząd za niepodjęcie bardziej drastycznych środków. Oba artykuły są jedynymi znanymi przykładami, w których Baum wyraża tego typu poglądy, chociaż niektóre z jego książek, w tym dwie z serii "Oz" były krytykowane za utrwalanie rasistowskich stereotypów o afroamerykanach.
Utwory oparte na twórczości Bauma.
Filmy.
Na kanwie książki powstało wiele filmów, fabularnych, seriali i animowanych, w różnych konwencjach. Były to m.in.:
Nawiązując do jednej z legend o Baumie, kiedy wytwórnia filmowa MGM zaczynała kupować kostiumy do filmu "Czarnoksiężnik z Krainy Oz", kupili używane stroje od kupców z Hollywood. Aktor Frank Morgan, który grał czarnoksiężnika, dostał stary płaszcz, w podszyciu którego znalazł plakietkę, mówiącą: "Własność L. Franka Bauma". Po wprowadzeniu filmu na ekrany kin MGM podkreślała to zdarzenie jako prawdziwą historię.
Komiksy.
Powieści L. F. Bauma cieszyły się również zainteresowaniem twórców komiksów. W 1975 Marvel i DC wydali MGM's "Marvelous Wizard of Oz."
Na podstawie książek Bauma w 2005 we Francji wydawnictwo Delcourt wydało komiks pod tym samym tytułem "The Wonderful Wizard of Oz". Scenariusz napisał David Chauvel a zilustrował Enrique Fernandez. Komiks ten nakładem Imace Comics w 2007 pojawił się w USA.
W 2009 Skottie Young stworzył adaptację powieści dla wydawnictwa Marvel Comics. Scenariusz napisał Eric Shanower. Tworzyli również adaptację The Marvelous Land of Oz, Ozma of Oz, Dorothy and the Wizard in Oz, Road to Oz, Emerald City of Oz.
Książki inspirowane przez "Czarnoksiężnika".
Radziecki pisarz Aleksander Wołkow wydał w 1939 swoją adaptację "Czarnoksiężnika", a potem ciąg dalszy – serię oryginalnych książek.
Gregory Maguire, pisarz amerykański w 1995 wydał powieść „Wicked: the life and times of the Wicked Witch of the West”, która opowiada dzieje Złej Wiedźmy Zachodu. W książce pojawiają się także inne postacie z powieści Bauma, w tym także Dobra Wróżka Północy – Galinda, która, jak się okazuje, była kiedyś szkolną przyjaciółką Elphaby, przyszłej Złej Wiedźmy Zachodu. W 2003 powstał musical broadwayowski o tym samym tytule.

</doc>
<doc id="140098" url="https://pl.wikipedia.org/wiki?curid=140098" title="Szkarłatkowate">
Szkarłatkowate

Szkarłatkowate, alkiermesowate ("Phytolaccaceae") – rodzina roślin należąca do rzędu goździkowców ("Caryophyllales"). Należą do niej w ujęciu systemu APG IV z 2016 roku 4 rodzaje z 32 gatunkami. Wcześniej do rodziny zaliczano 12 do 17 rodzajów. Rośliny te zamieszkują głównie kraje tropikalne i subtropikalne. Najbardziej zróżnicowane są w Ameryce Środkowej i południowej Afryce. 
Systematyka.
Rodzina siostrzana dla "Sarcobataceae". W systemie APG IV z 2016 wyodrębniono z niej 9 rodzajów (m.in. "Petiveria, Rivina" i "Trichostigma") w odrębną rodzinę "Petiveriaceae". 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch., podklasa goździkowe Takht, nadrząd "Caryophyllanae" Takht., rząd goździkowce ("Caryophyllales" Perleb), podrząd "Phytolaccineae" Engl., rodzina szkarłatkowate "Phytolaccaceae" (R. Br. in Tuckey). 
podrodzina "Agdestidoideae" 
podrodzina "Phytolaccoideae" 

</doc>
<doc id="140099" url="https://pl.wikipedia.org/wiki?curid=140099" title="Rod Price">
Rod Price

Rod Price (ur. 22 stycznia 1947 w Londynie, zm. 22 marca 2005 w Wilton, New Hampshire) – brytyjski muzyk rockowy, gitarzysta zespołu Foghat.
Dołączył do zespołu Foghat krótko po jego założeniu w 1975; odszedł w 1980 i został zastąpiony przez Teda McDowella. Współpracował m.in. z Muddy Watersem i Johnem Lee Hookerem. Wydał dwa albumy solowe "Open" (2002) i "West Four" (2003).

</doc>
<doc id="140100" url="https://pl.wikipedia.org/wiki?curid=140100" title="Lyman Frank Baum">
Lyman Frank Baum



</doc>
<doc id="140101" url="https://pl.wikipedia.org/wiki?curid=140101" title="EURATOM">
EURATOM



</doc>
<doc id="140102" url="https://pl.wikipedia.org/wiki?curid=140102" title="Pryszczyrnicowate">
Pryszczyrnicowate

Pryszczyrnicowate, przypołudnikowate ("Aizoaceae" F. Rudolphi) – rodzina roślin okrytonasiennych należąca do rzędu goździkowców. Obejmuje ok. 124 rodzajów z około 1180 do 1900 gatunkami. Występują one na wszystkich kontynentach w strefie tropikalnej i subtropikalnej, ale największe zróżnicowanie osiągają w południowej Afryce i Australii. Rośliny te rosną w miejscach suchych i silnie nasłonecznionych, często zasolonych – na pustyniach i wybrzeżach morskich. Zwykle są to rośliny zielne, pokładające się, o liściach naprzeciwległych i mięsistych, magazynujących wodę. Wiele gatunków uprawianych jest jako rośliny ozdobne, przypołudnik kryształkowy i trętwian czterorożny spożywane są jako warzywa liściowe.
Systematyka.
Rodzina siostrzana dla grupy rodzin szkarłatkowatych, nocnicowatych, "Petiveriaceae" i "Sarcobataceae". Wraz z szeregiem innych rodzin tworzy klad określany mianem rzędu goździkowców w obrębie dwuliściennych właściwych:
W obrębie rodziny wyróżnia się ok. 124 rodzaje grupowane w pięciu podrodzinach:
podrodzina "Sesuvioideae" 
podrodzina "Aizooideae" 
podrodzina "Acrosanthoideae" 
podrodzina "Mesembryanthemoideae" 
podrodzina "Ruschioideae" Schwantes
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), rodzina przypołudnikowate ("Aizoaceae" F. Rudolphi).

</doc>
<doc id="140111" url="https://pl.wikipedia.org/wiki?curid=140111" title="Lizzy Mercier Descloux">
Lizzy Mercier Descloux

Lizzy Mercier-Descloux (ur. 1956 w Paryżu, zm. 20 kwietnia 2004 na Korsyce) – artystka francuska, wokalistka punk-rockowa, poetka, malarka, aktorka.
Wyjechała w 1975 do Nowego Jorku, gdzie współtworzyła z Michelem Estebanem magazyn francuskojęzyczny "Rock News". W 1976 wydała w Nowym Jorku zbiór poezji i fotografii "Desiderata"; występowała w filmach krótkometrażowych. Pierwszych nagrań muzycznych dokonała pod pseudonimem Rosa Yemen. W 1979 wydała pierwszą płytę "Press Color", kolejną - "Mambo Nassau" - w 1982. Status wielkiego przeboju zyskała we Francji jej piosenka "Gazelles" (1984). 
Do 1986 wydała jeszcze "Mister Soweto" (singel), "Maita" (singel, jej pierwsze nagranie w języku francuskim), "Bus d'acier 84" (uznana przez francuskich krytyków muzycznych za płytę roku 1984), "One for The Soul" (1985), "Suspense" (1986). Po 1986 zajmowała się głównie malarstwem.
Wśród jej inspiracji artystycznych był malarz Jean-Michel Basquiat, utwór poetycki poświęciła także m.in. niemieckiemu terroryście Baaderowi. Od początku lat 80. zafascynowała się kulturą i muzyką Afryki; chętnie tam koncertowała. Tournée odbyła także po krajach azjatyckich. Zmarła po kilkuletniej walce z chorobą nowotworową.

</doc>
<doc id="140113" url="https://pl.wikipedia.org/wiki?curid=140113" title="Nobuo Uematsu">
Nobuo Uematsu

 – japoński kompozytor muzyki do gier wideo, były pracownik Square Enix, obecnie prezes "Smile Please". Były członek zespołu rocka instrumentalnego The Black Mages. Od 2011 roku współtworzy grupę Earthbound Papas.
Życiorys.
Mając 12 lat zaczął grać na pianinie, biorąc wzór z popularnego muzyka, Eltona Johna. Gdy poszedł na Uniwersytet Kanagawa, nie zdecydował się studiować na kierunku muzycznym. Po skończeniu studiów rozpoczął komponowanie muzyki do różnych reklam. Dopiero w wieku 22 lat zaczął grać na keyboardzie, który stał się jego specjalnością. Cztery lata później dołączył do dobrze zapowiadającego się wtedy "Square", za namową swojego przyjaciela, Hironobu Sakaguchiego.
Komponując głównie muzykę do gier z serii "Final Fantasy", Uematsu zyskał sobie ogromną popularność w kraju i za granicą. Singel „Eyes on Me” z tytułową piosenką, którą skomponował Uematsu, i którą wykonała Faye Wong, został sprzedany w ilości 400 tys. sztuk. Jego muzyka począwszy od piosenek ocierających się o rock, muzykę poważną i techno-elektroniczną, jest nazywana muzyką "elektroniczną" – większość z piosenek Nobuo została skomponowana z myślą o syntezatorach.
W 2003 r., z inicjatywy Nobuo Uematsu, powstał zespół rockowy "The Black Mages". Zadebiutowali oni swoją pierwszą płytą zatytułowaną "The Black Mages: Battle Music From Final Fantasy". Niedługo potem, pod koniec 2004 r. wydali drugą płytę, "The Black Mages: The Skies Above". Grają oni aranżowane piosenki z gier Final Fantasy, przy czym sam Nobuo gra w zespole na instrumentach klawiszowych.
1 listopada 2004 r. Uematsu odszedł ze "Square Enix", zakładając firmę "Smile Please". Jednak nie rozstał się całkowicie ze "Square". Jak sam powiedział, z chęcią pomoże w pisaniu piosenek do nowych części serii. Potwierdził on także pomoc Mistwalker, firmie założonej przez Hironobu Sakaguchiego.
Obecnie Nobuo Uematsu mieszka w Japonii ze swoją żoną, Reiko. Przez ponad dwa lata zamieszczał on kolumny "Nobuo Uematsu no minna sō nano?" w magazynie „Shūkan Famitsū”.

</doc>
<doc id="140115" url="https://pl.wikipedia.org/wiki?curid=140115" title="Yoshitaka Amano">
Yoshitaka Amano

 – japoński rysownik i grafik, który wykonywał szkice postaci do gier Square Enix. Współpracuje z Mistwalker.
Życiorys.
Od dziecka lubił rysować. Gdy jego brat przynosił do domu ogromne ryzy papieru z fabryki, Amano zabierał je i rysował na nich wszystko, co mu przyszło do głowy. W wieku 15 lat, w 1967 roku, rozpoczął pracę w "Tatsunoko Productions", gdzie rysował postacie do takich anime jak "Gatchaman" ("G-Force"), "Hutch the Honeybee" czy "Time Bokan". Największą popularność zdobył w latach 1983–1987, kiedy cztery razy z rzędu zdobył nagrodę "Seiun" w kategorii „sztuka”. W 1984 roku, we współpracy z popularnym japońskim animatorem, Mamoru Oshii, stworzył anime "Angel's Egg", wydał także pierwszy artbook – "Maten".
W 1987 roku, artystą zainteresowała się firma Square (dzisiejsze Square Enix) i zatrudniła go do stworzenia postaci do ich najnowszej gry, Final Fantasy. Gra odniosła ogromny sukces, a jej kolejne części, przy których także pomagał Amano, rozsławiły jego imię za oceanem. W 1997 roku, założył on swoje własne studio w Nowym Jorku. To właśnie tam, w tym samym roku, odbyła się jedna z jego najsłynniejszych ekspozycji, "THINK LIKE AMANO".
Rok później, Amano stworzył szkice do krótkometrażowego filmu 3D/2D, 1001 Nocy. W 2000 roku zilustrowana przez niego powieść napisana przez Neila Gaimana, The Sandman: The Dream Hunters, została nominowana do nagrody "Hugo" i zdobyła nagrodę "Eisnera". W tym samym roku, artysta otrzymał także nagrody "Dragon Con" i "Julie". 
Na początku roku 2010 założył przedsiębiorstwo produkcji filmów pod nazwą "Studio Daveloka".

</doc>
<doc id="140119" url="https://pl.wikipedia.org/wiki?curid=140119" title="Len Vale-Onslow">
Len Vale-Onslow

Leonard Leslie Hubert Vale-Onslow, CBE (ur. 2 maja 1900 w Birmingham, zm. 23 kwietnia 2004 w Worcester, Worcestershire) – angielski motocyklista, pionier przemysłu motocyklowego w Wielkiej Brytanii.
Od dzieciństwa zafascynowany motocyklami, po raz pierwszy samodzielnie spróbował jazdy jako 8-latek. W 1926 założył zakład produkcji, sklep i warsztat motocyklowy Vale Onslow w Birmingham (Sparbrook). Osobiście zajmował się nim jeszcze w 2002, w tym samym roku po raz ostatni jechał na motocyklu. W młodości chętnie brał udział w zawodach, zdobywając liczne trofea sportowe.
Za wieloletnią działalność w przemyśle motocyklowym został uhonorowany Orderem Imperium Brytyjskiego w 1995. Zmarł krótko przed ukończeniem 104 lat, jego pogrzeb w Birmingham stał się wielką manifestacją motocyklistów angielskich.

</doc>
