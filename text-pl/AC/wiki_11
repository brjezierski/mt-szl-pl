<doc id="140120" url="https://pl.wikipedia.org/wiki?curid=140120" title="Kaktusowate">
Kaktusowate

Kaktusowate ("Cactaceae" Juss., zwyczajowo nazywane "kaktusami") – rodzina sukulentów łodygowych (wieloletnich, zielnych lub częściowo zdrewniałych), należąca do rzędu goździkowców. Należy do niej, w zależności od systemu klasyfikacyjnego, od 24 do 220 rodzajów, a w ich ramach od 1500 do 2000 gatunków. Występują głównie na kontynentach amerykańskich, skąd pochodzą.
Przystosowane do suchych warunków, największe zróżnicowanie osiągają na terenach półpustynnych i górskich, choć są także rodzaje występujące w lasach deszczowych. Charakterystyczną cechą budowy roślin z tej rodziny jest posiadanie areoli nieobecnych u innych roślin oraz acykliczne lub spiralne ułożenie elementów kwiatu (brak okółków).
Kaktusowate mają szereg zastosowań praktycznych, zwłaszcza wśród ludów tubylczych Ameryk. Na świecie zyskały popularność jako uprawne rośliny ozdobne i kolekcjonerskie. Niekontrolowany zbiór kaktusowatych spowodował zagrożenie trwałości naturalnych populacji wielu gatunków. Z tego powodu wiele z nich trafiło do Czerwonej Księgi Gatunków Zagrożonych i zostało objętych ochroną.
Rozmieszczenie geograficzne.
Z wyjątkiem rodzaju "Rhipsalis" wszystkie pozostałe kaktusowate występują na obu kontynentach amerykańskich od 56° szerokości północnej do 54° szerokości południowej. Spotkać je można od Kanady poprzez Stany Zjednoczone, Meksyk, kraje Ameryki Środkowej i Południowej po Cieśninę Magellana. W górach występują do wysokości 4700 m n.p.m. (Andy w Boliwii).
Charakterystyczne dla tej rodziny jest dwubiegunowe wykształcenie centrów różnorodności gatunkowej. Największe zróżnicowanie jej przedstawicieli występuje w obszarach zwrotnikowych obu kontynentów amerykańskich. W Meksyku stanowiącym jedno z dwóch centrów zróżnicowania występuje około 48 rodzajów (w tym 73% endemicznych) i 850 gatunków (85% endemitów). Wyjątkowy ze względu na zasięg naturalnego występowania rodzaj "Rhipsalis" spotykany jest w Afryce, na Madagaskarze, Sri Lance i na Komorach. Rośliny te zostały prawdopodobnie przeniesione przez migrujące ptaki.
Inwazyjność kaktusowatych.
Znaczny wpływ na obecne rozprzestrzenienie kaktusowatych miał człowiek. Obecnie występują w uprawie i jako rośliny zdziczałe na wszystkich kontynentach z wyjątkiem Antarktydy. W wielu miejscach stały się zagrożeniem dla rodzimej roślinności w związku z inwazyjnym charakterem występowania.
W XIX wieku kilkadziesiąt gatunków z rodzaju opuncja ("Opuntia") przywieziono do Australii w celach ogrodniczych. Oprócz pełnienia funkcji ozdobnych miały one służyć do tworzenia żywopłotów w zagrodach, dostarczania barwników i pokarmu (owoce), ale po czterdziestu latach od introdukcji stały się powszechnymi chwastami. Niektóre gatunki, zwłaszcza "Opuntia stricta", a w mniejszym stopniu "Opuntia vulgaris", stały się gatunkami inwazyjnymi niechętnie zjadanymi przez lokalne zwierzęta roślinożerne i wykazującymi przewagę konkurencyjną nad rodzimymi gatunkami, gdyż we florze Australii nie było dotąd sukulentów. W roku 1900 zajmowały one około  km² terenów wschodniej Australii, czyniąc je nieproduktywnymi z punktu widzenia rolniczego i pasterskiego oraz eliminując rodzime gatunki. Maksymalny zasięg osiągnęły w latach 1920., gdy obszary zajmowane przez zarośla opuncji (w dużej mierze o zwartej pokrywie uniemożliwiającej penetrację) przekroczyły  km². Opanowanie dalszego rozrostu populacji stało się możliwe dzięki walce biologicznej. Do Australii sprowadzono kilka gatunków owadów żywiących się opuncją, m.in. czerwca "Dactylopius indicus". Najskuteczniejsze okazały się gąsienice ćmy "Cactoblastis cactorum" pochodzącej z ojczyzny opuncji, Ameryki. Obecnie między populacjami opuncji a populacjami jej fitofagów występuje dynamiczna równowaga. Opuncje tworzą metapopulację, której poszczególne płaty nie są w stanie rozwinąć się nadmiernie z powodu presji ze strony owadów.
W północnej Australii gatunkiem inwazyjnym jest "Eriocereus martinii". Ma bardzo dobrze rozbudowany system korzeniowy, umożliwiający rozmnażanie bezpłciowe. Oprócz tego wytwarza czerwone owoce, które zawierają do 1000 nasion. Są one chętnie zjadane przez ptaki. Wpływa to nie tylko na rozprzestrzenianie się rośliny, ale też na zmianę upodobań pokarmowych ptaków. Dodatkowo nasiona mogą przyczepiać się do innych zwierząt. Aktualnie kaktus zajmuje głównie południowe obszary stanu Queensland. Oprócz tego występuje w niewielkich ilościach na całym terenie Australii. Zwalczanie rośliny polega na wykopywaniu i spalaniu jej mniejszych skupisk. W przypadku większych stosuje się biologiczne metody zwalczania chwastów, głównie rozprzestrzeniając mączlika "Hypogeococcus festerianus". Poza tym promuje się wykorzystywanie rośliny w domu, np. jako zioła.
Inwazyjnie opuncje wystąpiły także w południowej Afryce. Co najmniej czternaście gatunków tej rośliny zdziczało i jest czynnie zwalczanych, ale podejrzewa się, że spośród 240 sukulentów z rodzaju "Opuntia" większość może rozprzestrzenić się poza miejsca hodowli za pomocą nasion. Przyczyną tego zjawiska są podobne warunki środowiska w Afryce, Australii i Ameryce Południowej. Oprócz nich na kontynent dotarli inni przedstawiciele kaktusowatych, ale nie wszystkie rośliny występują inwazyjnie. Problem stanowi pewien gatunek cereusów, "Echinopsis", "Harrisia martinii", "Hylocereus undatus" oraz drzewidło "Pereskia aculeata". Mimo to wiele introdukowanych roślin może być uprawianych, np. "Aztekium ritteri".
Morfologia.
Kaktusowate wykazują budowę typową dla sukulentów, choć nie oznacza to, że wszystkie wyglądają podobnie. Rodzina jest zróżnicowana morfologicznie i często nawet w obrębie gatunku poszczególne odmiany mogą różnić się np. długością i zabarwieniem cierni.
Biologia.
Kaktusy są roślinami wieloletnimi, zielnymi lub częściowo zdrewniałymi. Charakteryzuje je przeprowadzanie fotosyntezy CAM oraz posiadanie tkanki wodnej.
Anatomia.
Kaktusowate podobnie jak inne sukulenty w znacznej części zbudowane są z wewnętrznej tkanki wodnej występującej w obszarze kory pierwotnej łodygi. U niektórych gatunków (np. z rodzaju "Ariocarpus") tkanka ta wykształca się w korzeniu. Zbudowana jest z wielkich, cienkościennych komórek. W związku z periodycznością okresów dostępności i oddawania wody, kaktusy wykazują przystosowanie do zmian ilości gromadzonej wody poprzez rozciągliwą budowę łodygi i zdolność komórek do zmiany objętości. Rozciągliwość komórek u kaktusowatych związana jest z pofałdowaniem ścian komórkowych. Na przekroju poprzecznym łodyg u starszych kaktusów zwykle wyraźnie widoczne są pierścienie rocznych przyrostów analogicznie do słojów rocznych u drzew. Ich powstanie wiąże się z periodycznością rozwoju pędu w okresach o skrajnie odmiennych warunkach do wegetacji. Ogólnie jednak sukulenty zawierają mało zdrewniałych tkanek.
Pędy kaktusowatych okryte są skórką (epiderma), której komórki pozbawione są chloroplastów. Komórki skórki mają zwykle różne odcienie zieleni. Ciemne zabarwienie skórki jest charakterystyczne dla wielu kaktusów chilijskich.
Genetyka.
W fazie diploidalnej większość kaktusowatych ma 22 chromosomy w każdej komórce somatycznej. Spotykane są również formy poliploidalne.
Fizjologia.
Kaktusowate, podobnie jak wiele innych sukulentów, nie byłyby w stanie gromadzić zapasów wody w suchym otoczeniu, gdyby nie specyficzne przystosowania fizjologiczne. Jak wszystkie rośliny – kaktusowate potrzebują dwutlenku węgla i wody do syntetyzowania związków organicznych. W przeciwieństwie do innych roślin nie pobierają one w ciągu dnia poprzez szparki, gdyż traciłyby znaczące ilości wody w wyniku transpiracji. Pobierają natomiast dwutlenek węgla przez szparki w nocy i w postaci jabłczanu magazynują w wakuolach. niezbędny w fazie ciemnej fotosyntezy, uwalniany jest podczas dekarboksylacji jabłczanu, zachodzącej w świetle, i bierze udział w syntezie węglowodanów. Specyficzny przebieg fotosyntezy określa się mianem fotosyntezy CAM ().
Skład fitochemiczny.
W związku z przeprowadzaniem fotosyntezy CAM, kaktusowate zawierają w swych komórkach związki wchodzące w ten cykl (np. fosfoenolopirogronian, jabłczan, kwas szczawiooctowy) oraz enzymy katalizujące poszczególne reakcje w ilościach znacznie większych niż inne rośliny (np. karboksylaza PEP, enolaza). Zawierają zarówno unikatowe związki podstawowe, jak i metabolity wtórne, wśród nich alkaloidy i barwniki z klasy betain. Jednym z alkaloidów znajdujących się w soku komórkowym niektórych kaktusów jest meskalina posiadająca właściwości halucynogenne. Betainy (betacyjaniny) są barwnymi substancjami podobnymi do antocyjanów, ale o bardziej skomplikowanej strukturze. Nadają one czerwoną barwę różnym organom (kwiaty, owoce). Są rozpowszechnione w przyrodzie, choć tylko u niektórych roślin występują w wyższych stężeniach niż 0,1% suchej masy. Najczęściej występują w rzędzie goździkowców (do których należą kaktusowate). Niektóre z nich mają bardziej ograniczone występowanie, np. pipekolatobetaina, którą – obok innych betain – wykryto u szlumbergery. Z kolei kaktusowate (a także komosowate, również zawierające betainy) nie zawierają antocyjanów. Niektóre alkaloidy mają działanie lecznicze. W przestworach międzykomórkowych oraz w ścianie komórkowej kaktusowate zawierają duże ilości śluzu zwalniającego tempo oddawania wody. Sukulenty utrzymują wysokie stężenia soli. Pozwala to im szybko wchłaniać wodę na skutek osmozy.
Rozwój.
Niektóre kaktusy dożywają 300 lat osiągając przy tym znaczne rozmiary (np. karnegia olbrzymia "Carnegiea gigantea" dorasta zwykle do 15 metrów, a osobnik rekordowy osiągnął 17,67 m). Początkowo rozwój jest jednak wolny. Z licznie wytwarzanych przez kaktusy nasion (jeden okaz karnegii olbrzymiej wytwarza w ciągu życia ok. 40 milionów nasion) kiełkuje w warunkach naturalnych około 0,4%. Spośród młodych siewek 99% ginie w ciągu pierwszego roku.
Systematyka.
W pierwszym systemie klasyfikacji organizmów Linneusza z 1753 roku został uwzględniony rodzaj kaktus ("Cactus") (zlatynizowana forma greckiego "kaktos" ‘oset’). Zaliczono do niego wtedy wszystkie znane 22 gatunki kaktusów. Dzisiaj nazwą tą określa się potocznie rośliny z rodziny kaktusowatych.
Pierwsze większe prace nad systematyką tej rodziny zostały przeprowadzone przez Amerykanów Nathaniela Lorda Brittona i Josepha Nelsona Rose’a. Zostały one opublikowane w roku 1924. W klasyfikacji tej nie uwzględniono wielu rodzajów i gatunków później odkrytych. W latach sześćdziesiątych niemiecki miłośnik kaktusów, Curt Backeberg stworzył kolejny system klasyfikacyjny kaktusowatych, opisany w sześciu tomach. Rozwój taksonomii, zwłaszcza wprowadzenie badań molekularnych, spowodował późniejsze zmiany, przy czym, o ile podział na duże jednostki taksonomiczne w obrębie rodziny jest już dobrze ustalony, o tyle wciąż różnie definiowane są poszczególne rodzaje i gatunki, w zależności od podejścia poszczególnych badaczy (jedni dzielą rodzaje na drobne gatunki, inni łączą je uznając za odmiany). Rodzaje występujące w Ameryce Południowej dzielone są zwykle na liczne gatunki, podczas gdy w Ameryce Północnej gatunków w obrębie rodzajów jest często niewiele, a liczne są rodzaje monotypowe.
Rodzina siostrzana dla "Anacampserotaceae", wraz z którą stanowi grupę siostrzaną wobec portulakowatych ("Portulacaceae"). Wszystkie wymienione i 30 innych rodzin wchodzi w skład rzędu goździkowców ("Caryophyllales") w obrębie dwuliściennych właściwych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), podrząd "Cactineae" Bessey in C.K. Adams, rodzina kaktusowate ("Cactaceae" Juss.).
Według bazy "Vascular Plant Families and Genera" do rodziny należy 101 rodzajów posiadających liczne synonimy (pełny wykaz nazw rodzajowych uwzględniający synonimy znajduje się w podanym źródle).
"Acanthocalycium", "Acanthocereus", "Ariocarpus", "Armatocereus", "Arrojadoa", "Arthrocereus", "Astrophytum", "Austrocactus", "Aztekium", "Bergerocactus", "Blossfeldia", "Brachycereus", "Brasilicereus", "Browningia", "Calymmanthium", "Carnegiea", "Cephalocereus", "Cereus", "Cipocereus", "Cleistocactus", "Coleocephalocereus", "Copiapoa", "Corryocactus", "Coryphantha", "Denmoza", "Discocactus", "Disocactus", "Echinocactus", "Echinocereus", "Echinopsis", "Epiphyllum", "Epithelantha", "Eriosyce", "Erythrocereus", "Escobaria", "Escontria", "Espostoa", "Espostoopsis", "Eulychnia", "Facheiroa", "Ferocactus", "Frailea", "Gymnocalycium", "Haageocereus", "Harrisia", "Hatiora", "Hylocereus", "Jasminocereus", "Leocereus", "Lepismium", "Leptocereus", "Leuchtenbergia", "Lophophora", "Maihuenia", "Mammillaria", "Mammilloydia", "Melocactus", "Micranthocereus", "Mila", "Myrtillocactus", "Neobuxbaumia", "Neolloydia", "Neoporteria", "Neoraimondia", "Neowerdermannia", "Obregonia", "Opuntia", "Oreocereus", "Ortegocactus", "Pachycereus", "Parodia", "Pediocactus", "Pelecyphora", "Peniocereus", "Pereskia", "Pereskiopsis", "Pilosocereus", "Polaskia", "Pseudoacanthocereus", "Pseudorhipsalis", "Pterocactus", "Pterocereus", "Quiabentia", "Rathbunia", "Rebutia", "Rhipsalis", "Samaipaticereus", "Schlumbergera", "Sclerocactus", "Selenicereus", "Stenocactus", "Stenocereus", "Stephanocereus", "Stetsonia", "Strombocactus", "Tacinga", "Thelocactus", "Turbinicarpus", "Uebelmannia", "Weberbauerocereus", "Weberocereus".
Pochodzenie.
Ze względu na niedostatek skamieniałości czas powstania rodziny "Cactaceae" można określić na podstawie dowodów pośrednich (zaawansowanie ewolucyjne, charakterystyka molekularna i zasięg geograficzny). Jednym z najbardziej prymitywnych kaktusów żyjących współcześnie jest rodzaj "Pereskia". Na jego podstawie można przypuszczać, że kiedyś proste kaktusy były roślinami wieloletnimi o drzewiastym lub krzaczastym pokroju. Miały stosunkowo cienkie, zdrewniałe pędy, pokryte korkiem. Aparaty szparkowe tych sukulentów występowały po obu stronach blaszki liściowej. Kwiaty pierwszych kaktusów pojawiały się prawdopodobnie na szczycie pędu, były ułożone w proste kwiatostany. Zewnętrzną stronę kwiatu pokrywały areole i liście. Zalążnia znajdowała się w tkance pędu. Przyjmuje się, że kaktusy powstały na terenie dzisiejszej Kolumbii i Wenezueli, gdzie obecnie znajduje się większe centrum występowania "Pereskia". Przeprowadzały fotosyntezę C3, która w toku ewolucji została zamieniona na bardziej korzystną w biotopie sukulentów fotosyntezę CAM. Rozwinęły się prawdopodobnie około 30 milionów lat temu (środkowy trzeciorzęd), w każdym razie tak datowane jest różnicowanie się współcześnie występujących linii rozwojowych. Roślinami najbardziej spokrewnionymi z kaktusowatymi jest kilka rodzajów trudnych do klasyfikacji do wyższych taksonów. Według Angiosperm Phylogeny Website od linii rozwojowej kaktusowatych oddzieliła się najpierw grupa roślin zaliczanych do "Anacampserotaceae" (system APG III z 2009 i APG IV z 2016), a następnie portulakowate, stanowiące grupę siostrzaną kaktusowatych. Potomkowie najbardziej prymitywnych kaktusowatych w prostej linii reprezentują rodzaj "Pereskia", przy czym badania molekularne ujawniły parafiletyczny charakter tego taksonu. W nowszych opracowaniach bywa dzielony na starszych przedstawicieli występujących w Ameryce Środkowej zaliczanych do odrębnego rodzaju "Rhodocactus" oraz młodszych, występujących w Ameryce Południowej, zaliczanych do rodzaju "Pereskia" "sensu stricto" (wyłączanych w podrodzinę "Pereskioideae" Engelmann). Mające wspólnych przodków z roślinami "Pereskia" młodsze linie rozwojowe kaktusów dzielą się na dwa klady, z których jeden obejmuje podrodziny "Opuntioideae" Burnett i "Maihuenioideae" P. Fearn, a drugi podrodzinę "Cactoideae" Eaton.
Ekologia.
Kaktusowate występują głównie na terenach suchych, na pustyniach i półpustyniach oraz w górach. Niektóre gatunki rosną w lasach tropikalnych jako epifity. Biotop większości kaktusów jest skrajnie ubogi w wodę, dostęp do substancji odżywczych jest również utrudniony. W przypadku epifitów rosnących w lasach deszczowych problem z dostępem do wody wiąże się z jej szybkim parowaniem. Rośliny znajdują się tam pod silnym działaniem promieniowania słonecznego. Jedynie niektóre z nich (np. szlumbergera) rosną w stanowiskach półcienistych. Kaktusy wykazują szereg przystosowań umożliwiających znoszenie silnego nasłonecznienia, także wysokiego poziomu promieniowania UV i niedostatku wody w otoczeniu. Są odporne na działanie wysokiej temperatury, na znaczne jej wahania dobowe (na pustyniach dochodzące do ), niektóre gatunki znoszą też spadki temperatur sięgające poniżej . Większość kaktusów dość szybko jednak ginie, gdy niskiej temperaturze towarzyszy wysoka wilgotność.
Występują w towarzystwie innej roślinności typowej dla terenów pustynnych i półpustynnych, zwłaszcza wśród innych przedstawicieli rodziny, ale także drzew i krzewów np. akacji.
Ciernie kaktusowatych są wynikiem przystosowania do kserotermicznych warunków życia, a także stanowią mechanizm obronny utrudniający zjedzenie przez roślinożerców. W przypadku braku naturalnych wrogów (np. na wyspach, gdzie nie występują większe zwierzęta roślinożerne) większość osobników "Opuntia stricta" może w ogóle nie wytwarzać cierni, podczas gdy w zbliżonych warunkach, ale różniących się ilością i wielkością zwierząt, niemal wszystkie osobniki są uzbrojone. Inne zabezpieczenia przed zjedzeniem spotykane wśród kaktusowatych to zawartość w tkankach gorzkich lub trujących substancji oraz upodobnianie się do otoczenia (np. kaktusy z rodzaju "Ariocarpus" przypominają kawałki skał porośnięte porostami).
Pomimo posiadania cierni, kaktusy odgrywają ważną rolę w łańcuchu troficznym. Są producentami. W naturalnym środowisku atakuje je wiele pasożytów, np. czerwce. Owoce niektórych gatunków z rodzaju "Ferocactus" są zjadane przez ptaki, mulaki, gryzonie i inne zwierzęta wszystkożerne lub roślinożerne. Niektóre kaktusy o pokroju kolumnowym oprócz pokarmu dostarczają schronienia owadom i innym organizmom w swoich owocach. "Carnegiea gigantea", zwany również „Kaktusem Saguaro” oprócz pożywienia dostarcza faunie wody. Magazynuje jej duże ilości, a w okresach suszy spożywają go często zięby i gryzonie.
Mimo to ciernie są poważną przeszkodą w spożywaniu roślin. Przykładowo gatunki z rodzaju "Ferocactus" nie są często zjadane w całości, ponieważ ich ciernie są dosyć długie i twarde. Z tego powodu zwierzęta wykorzystują każdą sytuację, w której kaktusy utracą uzbrojenie, np. na skutek pożaru, by się posilić. Takie zachowanie można zaobserwować wśród bydła i zajęczaków.
Zagrożenie i ochrona.
Popularność kaktusów w uprawie przez długi czas skutkowała dewastacją ich naturalnych stanowisk, zwłaszcza w Stanach Zjednoczonych i Meksyku. Niekontrolowany zbiór okazów rosnących w naturze z przeznaczeniem do upraw na całym świecie, a także wykorzystanie gospodarcze wielu gatunków przez ludność tubylczą, były głównymi powodami narastania zagrożenia dla przetrwania wielu gatunków. Przełomem dla coraz bardziej tragicznej sytuacji naturalnych populacji kaktusów stała się podpisana w 1973 roku Konwencja o Handlu Zagrożonymi Gatunkami Dzikiej Fauny i Flory – CITES. Najbardziej zagrożone eksploatacją ze stanowisk naturalnych gatunki wymienione zostały w załączniku I tej konwencji i objęte zostały zakazem pozyskiwania z naturalnych miejsc występowania. W załączniku znalazło się 38 taksonów, w sumie około 100 gatunków (m.in. wszystkie gatunki z rodzajów "Ariocarpus" i "Pelecyphora"). Wszystkie pozostałe kaktusy umieszczone zostały w załączniku II. W Czerwonej księdze gatunków zagrożonych (IUCN) umieszczonych zostało 157 gatunków kaktusowatych. Dwa gatunki ("Mammillaria glochidiata" i "M. guillauminiana") uznano za wymarłe w stanie naturalnym (zachowały się jednak w uprawie). 33 gatunki uznano za krytycznie zagrożone. W niektórych krajach kaktusowate chronione są dodatkowo przepisami krajowymi, np. w Meksyku 257 gatunków chronionych jest prawnie za pomocą regulacji NOM-ECOL-059. Stworzono też wiele parków narodowych i rezerwatów, na terenie których występują kaktusowate stanowiąc przedmiot ochrony. Park Narodowy Saguaro w południowo-wschodniej części stanu Arizona objął ochroną wiele gatunków tych roślin. Nazwę zawdzięcza kaktusowi Saguaro, czyli "Cereus giganteus".
Zastosowanie.
Rośliny ozdobne.
Wiele kaktusowatych jest uprawianych jako rośliny ozdobne, przy czym w zależności od warunków klimatycznych i gatunku sukulenta uprawiane są w domach, szklarniach lub w ogrodach. Do ich najważniejszych walorów należy egzotyczny wygląd i łatwość w uprawie, a także efektowne kwiaty.
Rośliny jadalne.
Niektóre kaktusy wytwarzają jadalne owoce. Przykładem jest np. opuncja figowa ("Opuntia fikus-indica"), która udomowiona, zdziczała i rozpowszechniła się w całym basenie Morza Śródziemnego. Z owoców ferokaktusa sporządza się potrawę "Tuna de bizanga". Owoce innych gatunków są spożywane zarówno w stanie świeżym, jak i kandyzowane, podobnie zresztą jak krojone pędy. Owoce i nasiona niektórych kaktusowatych (np. karnegii olbrzymiej "Carnegiea gigantea") wykorzystuje się przy sporządzaniu wina. Ze względu na magazynowanie przez kaktusy znacznych ilości wody, w okresach suszy ich soczysty miąższ ratował bydło i ludzi. Miazga kaktusów (zwłaszcza opuncji) używana jest do wytwarzania paszy. Archeologiczne dowody świadczą o spożywaniu kaktusów przez ludzi już 9 tys. lat temu.
Rośliny lecznicze.
Niektóre gatunki mają właściwości lecznicze. Karnegia olbrzymia ("Carnegiea gigantea") zawiera alkaloidy wykorzystywane w leczeniu reumatyzmu. "Cereus repandus" (Linnaeus) Miller jest wykorzystywany do leczenia biegunki. Z innych (np. ferkokaktusa) wykonuje się okłady. Również wykorzystując sztywność i brak cierni u niektórych kaktusowatych używano ich do usztywniania np. złamanych kończyn. Jazgrza Williamsa ("Lophophora williamsii") służy do leczenia wielu schorzeń, np. zapalenia stawów i cukrzycy. Inne zwalczają pasożyty wewnętrzne, a nawet wspomagają pracę serca. Właściwości przeciwnowotworowe odkryto u opuncji figowych. W ramach eksperymentu wyciąg z kaktusa podawano chorym myszom. Po pewnym czasie okazało się, że niektóre wyzdrowiały, a wzrost komórek nowotworowych został w dużym stopniu zahamowany. Podobne wyniki osiągnięto podając go ludziom. Poza tym wiele związków wchodzących w skład opuncji ma właściwości przeciwutleniające.
W obrzędach religijnych.
W obrzędach religijnych niektórych Indian kaktusy znajdowały zastosowanie jako rośliny halucynogenne, umożliwiające kontakt z bóstwami. Jazgrza Williamsa (peyotl) była nawet uznawana za świętą roślinę, zjedzona wprowadzała szamanów w trans. Niejednokrotnie kaktusy same były też czczone jako bóstwa. Ogromne egzemplarze gatunków kulistych stanowiły ofiarne ołtarze, a mocnych, zdrewniałych cierni używano do zabijania ofiar. W takim celu stosowany był m.in. "Echinocactus ingens". Z wielu kaktusów sporządzano talizmany chroniące przed uderzeniem pioruna, chorobą i innymi nieszczęściami. Znaczenie takie miały m.in.: jazgrza Williamsa ("Lophophora williamsii"), "Mammillaria micromeris", "Ariocarpus fissuratus". "Mammillaria lasiacantha" chroniła przed kradzieżą. Jazgrza Williamsa ze względu na silnie narkotyczne działanie alkaloidów stosowana była podczas uroczystości rytualnych.
Inne.
Przedstawiciele kaktusowatych (opuncje) służą do hodowli pluskwiaków z gatunku "Dactylopius coccus", służących do produkcji czerwonego barwnika. Barwnik znany i ceniony był zarówno przez Azteków, jak i Europejczyków. Kaktusy rzadko są jeszcze używane w gospodarstwach domowych, np. z cierni ferokaktusów wykonuje się igły i szpilki, a ich pędy wykorzystywano jako garnki. "Cereus repandus" jest używany do mycia naczyń. Miąższ "Opuntia ficus-indica" jest stosowany jako szampon do włosów. Zdrewniałe części "Pereskia guamacho" są wykorzystywane na opał. Duże okazy karnegii olbrzymiej ("Carnegiea gigantea") służą Indianom Pima i Papago jako materiał do budowy domów. Niektóre gatunki pałczaków ("Cereus") obficie wydzielające woski stosowane są przez Indian po wysuszeniu jako pochodnie.
Uprawa.
Kaktusowate są roślinami z reguły łatwymi w uprawie, choć poszczególne gatunki różnią się wymaganiami i sposobami uprawy. W zależności od klimatu są uprawiane jako rośliny ogrodowe, szklarniowe lub doniczkowe. Kaktusy, choć są roślinami pustynnymi, nadają się do upraw hydroponicznych. Niektóre gatunki lub odmiany trudno rozmnażać inaczej niż przez szczepienie. Wiele gatunków w uprawie w pojemnikach (doniczkach) nie osiąga rozmiarów właściwych dla nich na stanowiskach naturalnych. Niektóre gatunki mogą być trzymane w ogrodzie. Mimo to należy uważać by nie przemarzły zimą i zapewnić im przepuszczalną ziemię. Profesjonalni hodowcy, którzy kolekcjonują większe ilości roślin, trzymają je w szklarniach, także niewielkich rozmiarów (tzw. „szklarenkach”), które mogą być umiejscowione w ogrodzie, na balkonie lub parapecie.
Obecność w kulturze i symbolice.
Kaktusowate odgrywały ogromną rolę w kulturze Indian na długo przed przybyciem europejczyków na kontynent amerykański. Tworzyli oni ilustracje i rzeźby kaktusowatych, używali w obrzędach religijnych. Tenochtitlán, dawne miasto w Meksyku, będące stolicą Azteków oznacza w języku nahuatl „Miejsce Owocu Kaktusa” lub „Kaktusowa Skała”. Państwowe godło Meksyku do dziś przedstawia orła, węża i kaktus.
Występują też w literaturze, np. w książkach dla dzieci z serii detektyw Pozytywka (autorstwa Grzegorza Kasdepkego), gdzie tytułowy bohater posiadał kaktusa służącego mu czasami do samoobrony.
Na terenie Ameryki Północnej przetrwały kamienie przypominające koła zębate, których znaczenie jest przedmiotem badań. Na podstawie różnych przesłanek, np. ich kształtu oraz wykorzystywania pociętych pędów kaktusów przez tubylców do gier, wysunięto teorię, iż przynajmniej niektóre z nich mogły być tworzone na podstawie przekrojów tych roślin.
Odilon Redon stworzył w 1881 roku obraz powiązany z tematyką kaktusowatych pt. "Człowiek kaktus". Carl Spitzweg także namalował obraz z kaktusami. Stanisław Ignacy Witkiewicz eksperymentował (głównie w latach 30 XX wieku) z halucynogenną jazgrzą Williamsa ("Lophophora williamsii"). Po jego spożyciu namalował wiele obrazów. Carl Larsson, szwedzki malarz oraz architekt wnętrz stworzył obraz przedstawiający kaktus na stole.

</doc>
<doc id="140121" url="https://pl.wikipedia.org/wiki?curid=140121" title="The Black Mages">
The Black Mages

The Black Mages – zespół rockowy założony w lutym 2002 roku przez japońskiego kompozytora, Nobuo Uematsu. Do 2008 roku grupa wydała trzy albumy studyjne "The Black Mages: Battle Music of Final Fantasy", "The Black Mages II: The Skies Above" oraz "The Black Mages 3:Darkness and Starlight".
Historia.
Oficjalnie, Uematsu jedynie planował wypuścić płytę muzyczną utrzymaną w klimacie hard-rock, na której zagrałby razem z grupą muzyków piosenki znane fanom z gier FF. Płyta ta jednak okazała się sukcesem, przez co grupa muzyków założyła zespół o takiej samej nazwie, jaką nadali płycie – The Black Mages.
26 i 27 kwietnia 2003 roku zagrali oni dwa koncerty w Tokio, w Japonii. Zapis jednego z nich na płycie DVD został rozesłany do członków fanklubu Uematsu. Można na niej znaleźć piosenkę "Matoya's Cave", która została nagrana studyjnie dopiero na drugiej płycie zespołu, ponad półtora roku później.
19 listopada 2004 roku, w oczekiwaniu na drugą płytę studyjną, uruchomiony został internetowy blog członków zespołu, The Blog Mages. Można tam znaleźć prawie codzienne aktualizacje z życia członków zespołu, ich prób, przygotowań do koncertów i innych rzeczy. Blog jest w całości po japońsku, jednak każdej notce towarzyszą zdjęcia, które przyciągają także zagranicznych fanów.
22 i 23 stycznia w Tokio oraz 28 stycznia w Osace odbyły się koncerty promujące nową płytę zespołu. Prawdopodobnie, ukaże się także płyta DVD z zapisem tego koncertu.
Na 19 marca 2008 roku jest planowana premiera trzeciej płyty studyjnej: Darkness and Starlight. Zgodnie z zapowiedziami ma to być dwu płytowe wydawnictwo. Na pierwszej płycie utwory z Final Fantasy, na druga będzie "próbą pokazania muzycznie Japońskich mitów".
Inne Kompozycje.
Oprócz aranżacji piosenek znanych z gier Final Fantasy, zespół nagrał też dwa covery. Pierwszy to Blue Blast – Winning The Rainbow, który jest "piosenką tytułową" japońskiego wrestlera K-1, Murahamy Takehiro. Piosenka ta ukazała się na drugim studyjnym albumie grupy. Drugi cover to Flame Demon Monster Gaspard pochodzący z gry Dark Chronicle (znane także jako "Dark Cloud 2"), który ukazał się na płycie Dark Chronicle Premium Arrange.

</doc>
<doc id="140122" url="https://pl.wikipedia.org/wiki?curid=140122" title="Kaktusy">
Kaktusy



</doc>
<doc id="140125" url="https://pl.wikipedia.org/wiki?curid=140125" title="Komosowate">
Komosowate

Komosowate ("Chenopodiaceae" Vent.) – takson w randze rodziny wyróżniany w dawniejszych systemach (np. system Cronquista z 1981, system Reveala z 1993), obecnie raczej jako grupa o niepewnym monofiletyzmie, włączana do szarłatowatych ("Amaranthaceae"). Należą tu rośliny zielne klasyfikowane do ok. 1,5 tys. gatunków.
Ekologia.
Przedstawiciele tej rodziny rosną zazwyczaj w miejscach obfitujących w substancje odżywcze, suchych i przeważnie zasolonych (halofity). Występują najczęściej w regionach pustynnych.
Systematyka.
Grupa włączana do rodziny szarłatowatych ("Amaranthaceae"), która przedstawiana jest jako grupa siostrzana dla "Achatocarpaceae" i goździkowatych "Caryophyllaceae", z którymi znajduje się w politomii. Tworzy wraz z nimi i z szeregiem innych rodzin rząd goździkowców w obrębie dwuliściennych właściwych.
Podrodzina Betoideae:
Podrodzina Chenopodioideae
Podrodzina Corispermoideae
Podrodzina Polycnemoideae
Podrodzina Salicornioideae
Podrodzina Salsoloideae
Plemię "Sclerolaeneae"
Podrodzina Suaedoideae

</doc>
<doc id="140129" url="https://pl.wikipedia.org/wiki?curid=140129" title="Sefira">
Sefira

Sefira (hebr. l.poj. סְפִירָה, l.mn. סְפִירוֹת "sefirot") – w kabale jedna z dziesięciu emanacji boskiego światła, będąca kolejnymi stopniami poznania nieskończonego i niepoznanego Boga przez skończone i ograniczone stworzenie. Wszystkie one są aspektami, mocami Boga, przejawianymi w stworzeniu, przez które dokonuje się Jego objawienie. 
Istnieje kilka koncepcji genezy sefir. Być może są pozostałościami po dawnym hebrajskim systemie notacji cyfr, bowiem do niewoli babilońskiej Hebrajczycy nie używali w tym celu liter alfabetu. W ten sposób sefiry, wespół z literami, tworzyłyby pełny zbiór znaków, z których Bóg stworzył świat. Według innej hipotezy termin ten powstał w kręgu mistyki Merkawy, a jego pierwotny ezoteryczny sens pozostaje nieznany. Pierwsza wzmianka o sefirach pojawia się w "Sefer Jecira" (jest tam mowa o "sefirot belima" – „sefirach bez niczego” lub inaczej sefirach nieskończonych, absolutnych), nie wiadomo jednak, co w kontekście księgi termin ten miał oznaczać. Rozwój doktryny sefir, która jest podstawą kabały, datuje się na pierwszą poł. XII wieku. Opiera się ona na neoplatońskiej koncepcji Boga i teorii emanacji.
Sefiry w Drzewie Życia.
Kabaliści każdej z 10 sefir nadali nazwę i uznali, że razem tworzą one Drzewo Życia. W klasycznej postaci zawiera ono:
Kolumny Drzewa Życia.
Drzewo Życia posiada trzy równoległe kolumny:
Symbolizują one drogę prowadzenia "Wyższego Światła" od "Keter", który oznacza obecność Boga w świecie, do "Malchut", będącą symbolem stworzenia, a z drugiej strony – symbolizują one kolejne etapy wzrostu duszy od "Malchut" (stanu zepsucia) do stanu "Keter" (stanu świętości). Drzewo Życia jest mistycznym organizmem, który odpowiada całości bytu. Według kabały kolejne sefiry stanowią kolejne stopnie wyższej boskiej emanacji i przesyłają je niżej za pomocą dwudziestu dwóch ścieżek spinających całe Drzewo. Najniższa z nich odbija blask i zawraca go z powrotem do sefiry "Keter".
Czasami pojawia się jedenasta sefira – "Daat" (Wiedza, hebr. דעת) – jest ona niezależną emanacją, mediuje między Chochmą i Biną. Oznacza wejście sefir w wyższy stan (gadlut), nabycia przez nie rozumu (mochin), który pochodzi od sefiry Keter.

</doc>
<doc id="140130" url="https://pl.wikipedia.org/wiki?curid=140130" title="Sefirot">
Sefirot



</doc>
<doc id="140131" url="https://pl.wikipedia.org/wiki?curid=140131" title="Kadmowanie">
Kadmowanie

Kadmowanie - pokrywanie powierzchni przedmiotów stalowych cienką powłoką kadmu w celu ochrony przed korozją powodowaną działaniem powietrza i wody morskiej. Kadmowanie odbywa się poprzez zanurzenie elementu w elektrolicie oraz przyłożenie napięcia co powoduje, że wydzielający się kadm przylega do przedmiotu. Zwykle stosuje się elektrolity cyjankowe, czasem siarczanowe. Kadmowanie stosuje się w elektronice i elektrotechnice. Kadm bardzo dobrze (w stosunku do cynku) zabezpiecza elementy przed korozją szczególnie w warunkach morskich. Wadą kadmowania jest wysoka cena oraz wydzielanie się podczas tego procesu toksycznych par związków kadmu i cyjanków. W wielu krajach kadmowanie jest zabronione ze względu na szkodliwość.

</doc>
<doc id="140132" url="https://pl.wikipedia.org/wiki?curid=140132" title="Roy Strider">
Roy Strider

Roy Strider (ur. Raul Sillaste 10 września 1974) - estoński gitarzysta punkrockowy.
Występował w zespołach The Flowers Of Romance (po jego reaktywacji w 1999) i Vennaskond.

</doc>
<doc id="140133" url="https://pl.wikipedia.org/wiki?curid=140133" title="Cynkowanie">
Cynkowanie

Cynkowanie – ogół operacji mający na celu pokrycie powierzchni przedmiotów stalowych cienką, silnie przylegającą powłoką cynku w celu ochrony przed korozją powodowaną działaniem powietrza i wody. Cynkowanie jest stosowane powszechnie w wielu gałęziach gospodarki, m.in. w przemyśle samochodowym, budowlanym, lotniczym.
Powłoka cynkowa wykazuje w warunkach miejskiego środowiska korozyjnego od kilku do kilkunastu razy większą odporność korozyjną od stali nieocynkowanej. Ochronę stali przez powłokę cynkową można podzielić na dwa etapy. W pierwszym etapie powłoka cynkowa jest szczelna i izoluje stal od działania agresywnego środowiska, które mogłoby prowadzić do korozji pokrytego nią elementu. Drugi etap ochrony następuje po zerwaniu ciągłości powłoki. W takim przypadku będzie ona w dalszym ciągu chronić materiał bazowy przed korozją. Zjawisko to nosi nazwę ochrony katodowej. Dzieje się tak, ponieważ potencjał standardowy cynku jest niższy niż potencjał żelaza. W takim układzie żelazo będzie pełniło rolę katody, a cynk rolę anody, na której zajdzie utlenianie. Oznacza to, że niepożądanej korozji będzie poddawana powłoka zamiast chronionego elementu stalowego. 

</doc>
<doc id="140134" url="https://pl.wikipedia.org/wiki?curid=140134" title="Meduza">
Meduza

Meduza – jedna z dwóch form morfologicznych parzydełkowców (Cnidaria), pierwotnie swobodnie pływająca, pelagiczna, z galaretowatym ciałem, zwykle w kształcie dzwonu lub parasola, zasadniczo rozmnażająca się płciowo. Nie występuje u koralowców (Anthozoa). Meduzy są drapieżne. Do chwytania zdobyczy i do obrony używają parzydełek. Drugą z form życiowych parzydełkowców jest polip.
Meduza powstaje zwykle z polipa, z wyjątkiem pozbawionych tego stadium trachymeduz (Trachymedusae), u których meduza powstaje z pelagicznej aktinuli (larwy) hydromeduzy. Meduzy macierzyste niektórych stułbiopławów (Hydrozoa) mogą rozmnażać się bezpłciowo poprzez wytwarzanie meduz potomnych. Meduza żyje do kilku miesięcy. Zwykle ginie po zakończeniu rozrodu.
Meduzy poszczególnych gromad parzydełkowców (z wyjątkiem koralowców) różnią się sposobem powstawania oraz wieloma szczegółami budowy. Mają też odrębne nazwy:
Ciało meduz wykazuje symetrię promienistą. Ma kształt mniej lub bardziej spłaszczonego parasola, dzwonu, dysku lub grzybka. Składa się z zewnętrznego naskórka pochodzenia ektodermalnego i wewnętrznej gastrodermy wyścielającej jamę gastralną rozdzielonych mezogleą lub mezenchymą. W naskórku (epidermie) występują komórki nabłonkowo-mięśniowe, desmocyty, komórki interstycjalne, komórki zmysłowe, nerwowe i knidoblasty. Z tych ostatnich powstają komórki parzydełkowe.
Pośrodku spodniej strony ciała mieści się otwór gębowy prowadzący do gardzieli, a przez nią do jamy gastralnej (chłonąco-trawiącej). Na krawędziach ciała osadzone są czułki, pojedyncze oczka i statocysty. Całe ciało otoczone jest pierścieniami nerwowymi: motorycznym i sensorycznym.
Rozdzielnopłciowe meduzy rozmnażają się poprzez produkcję gamet, które wyrzucane są na zewnątrz ciała, gdzie po zapłodnieniu tworzą larwę zwaną planulą.

</doc>
<doc id="140135" url="https://pl.wikipedia.org/wiki?curid=140135" title="Spadek w Polsce">
Spadek w Polsce

Spadek w Polsce zgodnie z Kodeksem cywilnym zawiera prawa i obowiązki o charakterze prywatnoprawnym i majątkowym, z wyjątkiem tych, które są ściśle związane z osobą zmarłego oraz tych, które przechodzą z chwilą śmierci spadkodawcy na określone osoby nawet jeśli nie są one spadkobiercami.
Spadkobierca nabywa spadek z chwilą otwarcia spadku. Spadek otwiera się natomiast z chwilą śmierci spadkodawcy.
Obowiązki wchodzące w skład spadku.
W skład spadku wchodzą obowiązki majątkowe, które określa się jako długi spadkowe lub pasywa spadku. Można je podzielić na:
Prawa i obowiązki wyłączone ze spadku.
W skład spadku nie wchodzą następujące rodzaje praw i obowiązków:
Rejestry Notarialne.
Od marca 2009 roku istnieje stworzony przez Krajową Radę Notarialną centralny rejestr aktów poświadczeń dziedziczenia sporządzonych u notariusza. Za pośrednictwem strony codice_1 możliwe jest wyszukiwanie zarejestrowanych poświadczeń.
W październiku 2011, serwis Rejestry Notarialne został uzupełniony o rejestr testamentów. Wyszukiwanie zarejestrowanych testamentów możliwe jest za pośrednictwem dowolnego notariusza.

</doc>
<doc id="140142" url="https://pl.wikipedia.org/wiki?curid=140142" title="Imhotep">
Imhotep

Imhotep (czasami wymawiane jako A.mhotep lub Ii-em-Hotep, egip. "ii-m-ḥtp") – pierwszy architekt i lekarz znany z imienia z pisanych źródeł historycznych, wezyr faraona Dżesera, który panował w latach 2690–2670 p.n.e. lub 2720–2700 p.n.e.
Życiorys.
Pochodził ze wsi . Najprawdopodobniej należał do rodziny królewskiej i dzięki własnym wysiłkom stał się jedną z najważniejszych osób w państwie. Służył jako kanclerz faraona i najwyższy kapłan boga Ra w Heliopolis. Był uważany za syna boga Ptaha. Był czczony jako geniusz i opływał w tytuły. Jego pełna tytulatura to "Kanclerz Króla Dolnego Egiptu, Pierwszy po Królu Górnego Egiptu, Administrator Wielkiego Pałacu, Dziedziczny szlachcic, Najwyższy Kapłan Heliopolis, Budowniczy, Rzeźbiarz, Twórca Waz Pana". Przypisuje się mu stworzenie egipskiej medycyny i autorstwo Papirusu Edwina Smitha, opisującego lekarstwa, choroby i obserwacje anatomiczne. Papirus Edwina Smitha został prawdopodobnie napisany ok. 1700 p.n.e., ale jest możliwe, że został stworzony z tekstów starszych o ok. 1000 lat. Imhotep być może jest również twórcą zasad etycznych, z których wywodzi się Przysięga Hipokratesa.
Praca architektoniczna.
Jest twórcą piramidy schodkowej w Sakkarze w Egipcie datowanej na ok. 2630-2611 p.n.e. za panowania III dynastii.
Zespół grobowy Dżesera zaprojektował wzorując się na wcześniejszych konstrukcjach, wprowadzając jednak także wiele innowacji. Przykrywając pierwotną mastabę czterostopniową piramidą, podwyższoną następnie do sześciu stopni, wzniósł budowlę o wysokości około 60 metrów. Typowe dla architektury ceglano-trzcinowej motywy odtworzył w nowatorski sposób m.in. zwieńczając kolumny imitacją kwiatów lotosu. Nowością, także zastosowaną po raz pierwszy przez Imhotepa, była integracja w jedną całość dotychczas rozdzielanego grobowca i okręgu kultu grobowego.
Ponadto przypisuje mu się inne budowle (m.in. nieukończoną piramidę schodkową Sechemcheta). Obok prekursorskich prac w architekturze, przeprowadził pierwszą reformę kalendarza.
Kult Imhotepa.
Dwa tysiące lat po śmierci urósł do rangi boga. Kanon Turyński nazwał Imhotepa Synem Ptaha i kobiety o imieniu "Chroduanch" (którą nazywano córką Ba-neb-dżeda). Tradycja utrwalana przez wieki historii i niezwykły intelekt jaki mu przypisywano przyczyniły się do faktycznego ubóstwienia. W okresie Nowego Państwa utrwalił się wizerunek Imhotepa jako patrona skrybów, którzy na cześć swojego "świętego" wylewali, przed rozpoczęciem zapisków, kilka kropel wody z dzbanów. Był także uznawany za patrona rzemiosła i medycyny. Z czasem, gdy stał się popularny w całym Egipcie, zwracano się do niego w modlitwach ze sprawami życia codziennego oraz składano mu wotywne figurki. Obchodzono także rocznicę jego urodzin, śmierci i pogrzebu.
Grecy utożsamiali go z Asklepiosem, szybko stał się również patronem lekarzy. W czasach rzymskich kult Imhotepa obejmował obszar od Aleksandrii po Meroe. Jego świątynie funkcjonowały m.in. na File oraz w Sakkarze, gdzie miał kaplicę zwaną przez Greków Asklepejonem (pełniła ona funkcję szpitala).
W sztuce jest łączony z innymi bogami, takimi jak Hathor, Maat, Amenhotep (syn Hapu).

</doc>
<doc id="140144" url="https://pl.wikipedia.org/wiki?curid=140144" title="Spadkobierca">
Spadkobierca

Spadkobierca – podmiot, na który przechodzi ogół praw i obowiązków osoby zmarłej.
Spadkobierca testamentowy – powołana do spadku na podstawie testamentu osoba fizyczna osoba prawna lub jednostka organizacyjna nieposiadająca osobowości prawnej, albo też dziecko poczęte (nieurodzone jeszcze w chwili otwarcia spadku), pod warunkiem, że urodzi się żywe.
Spadkobierca ustawowy – podmiot powołany do spadku na mocy odpowiednich ustaw, w przypadku gdy spadkodawca nie pozostawił ważnego testamentu albo gdy osoby powołane do spadku nie chcą lub nie mogą być spadkobiercami.
Spadkobiercami ustawowymi są:
Spadkobierca nabywa spadek z chwilą śmierci spadkodawcy (tzw. otwarcie spadku). Spadkobierca może spadek przyjąć "wprost" bądź "z dobrodziejstwem inwentarza" albo odrzucić, składając w tej kwestii odpowiednie oświadczenie przed sądem lub notariuszem w terminie 6 miesięcy od dnia, w którym dowiedział się, iż został do spadku powołany.
Niemożność bycia spadkobiercą.
Spadkobiercą nie może być:
Spadkobiercą nie może być również osoba uznana za spadkobiercę niegodnego dziedziczenia. Jest ona wtedy wyłączona z dziedziczenia tak, jakby go nie dożyła. Tym samym zamiast tej osoby dziedziczą osoby uprawnione do dziedziczenia po osobie uznanej za niegodną dziedziczenia.

</doc>
<doc id="140153" url="https://pl.wikipedia.org/wiki?curid=140153" title="Mieczysław Cieniuch">
Mieczysław Cieniuch

Mieczysław Kazimierz Cieniuch (ur. 24 stycznia 1951 w Bydgoszczy) – generał SZ RP w stanie spoczynku, dyplomata – ambasador RP w Turcji.
Oficer dyplomowany Wojsk Lądowych w korpusie wojsk pancernych, w latach 1996–1998 dowódca 8 Dywizji Obrony Wybrzeża, w latach 2006–2009 Polski Przedstawiciel Wojskowy przy Komitetach Wojskowych NATO i Unii Europejskiej, następnie radca ministra Obrony Narodowej i Szef Sztabu Generalnego Wojska Polskiego w latach 2010–2013.
Przebieg służby.
Na pierwsze stanowisko służbowe jako żołnierz zawodowy Sił Zbrojnych PRL – dowódcy plutonu czołgów – został wyznaczony w 60 Kartuskim pułku czołgów średnich w Elblągu (16 Kaszubska Dywizja Pancerna). Następnie był w tej jednostce wojskowej dowódcą kompanii czołgów oraz szefem sztabu. W latach 1985–1988 dowodził 68 pułkiem czołgów średnich w Budowie. W 1989 został wyznaczony na stanowisko szefa sztabu – zastępcy dowódcy 20 Warszawskiej Dywizji Pancernej im. marszałka Konstantego Rokossowskiego w Szczecinku, która wkrótce została przeformowana w 2 Pomorską Dywizję Zmechanizowaną.
W 1992 płk Mieczysław Cieniuch objął stanowisko szefa Oddziału Operacyjnego, a w 1993 zastępcy szefa sztabu do spraw operacyjnych w Sztabie Pomorskiego Okręgu Wojskowego w Bydgoszczy. Od 1996 do 1998 był dowódcą 8 Bałtyckiej Dywizji Obrony Wybrzeża im. Bartosza Głowackiego w Koszalinie.
11 listopada 1996 otrzymał awans na stopień generała brygady. W 1998 rozpoczął służbę w Sztabie Generalnym Wojska Polskiego w Warszawie, gdzie początkowo kierował Zarządem Dowodzenia, a od 2000 Generalnym Zarządem Planowania Strategicznego P5. W dniu 15 sierpnia 2001 został mianowany generałem dywizji.
4 lipca 2003 został wyznaczony na stanowisko I zastępcy szefa Sztabu Generalnego Wojska Polskiego, a 15 sierpnia 2003 otrzymał nominację na stopień generała broni. W okresie od 31 stycznia do 27 lutego 2006 pełnił obowiązki szefa Sztabu Generalnego Wojska Polskiego, a 19 kwietnia 2006 został polskim przedstawicielem wojskowym przy Komitetach Wojskowych NATO i Unii Europejskiej w Brukseli. Od czasu powrotu do Polski w 2009 pełnił funkcję radcy ministra ON Bogdana Klicha.
5 maja 2010 marszałek Sejmu RP pełniący obowiązki prezydenta Rzeczypospolitej Polskiej Bronisław Komorowski zapowiedział powołanie gen. broni Mieczysława Cieniucha na stanowisko szefa Sztabu Generalnego Wojska Polskiego po gen. Franciszku Gągorze, który zginął tragicznie w katastrofie polskiego samolotu rządowego w Smoleńsku. Przekazanie obowiązków nastąpiło w dniu 7 maja 2010.
15 sierpnia 2010 prezydent RP Bronisław Komorowski mianował go na stopień generała.
W dniu 6 maja 2013 w Pałacu Prezydenckim w Warszawie, w obecności prezydenta RP Bronisława Komorowskiego przekazał obowiązki szefa Sztabu Generalnego WP generałowi broni Mieczysławowi Gocułowi.
W dniu 28 czerwca 2013 został oficjalnie pożegnany przez ministra Obrony Narodowej Tomasza Siemoniaka w związku z zakończeniem pełnienia służby wojskowej. Na podstawie decyzji Nr 934 Ministra Obrony Narodowej z dnia 22 kwietnia 2013 roku został zwolniony z zawodowej służby wojskowej z dniem 30 czerwca 2013 roku i przeniesiony w stan spoczynku. Następnie do września 2016 był ambasadorem RP w Turcji.
W cywilu.
W lipcu 2013 generała w stanie spoczynku wysunięto jako kandydata na stanowisko Ambasadora RP w Ankarze. Kandydatura została zaakceptowana przez Komisję Spraw Zagranicznych Sejmu RP. Postanowieniem Prezydenta RP z dnia 30 sierpnia 2013 r. M. Cieniuch został nominowany na stanowisko Ambasadora RP w Turcji. Nominację odebrał 13 września 2013 r. z rąk ministra spraw zagranicznych Radosława Sikorskiego.
Życie prywatne.
Mieczysław Cieniuch jest żonaty z Danutą, z którą mają syna Jacka. Uprawia jeździectwo, interesuje się historią oraz geografią. Mieszka w Trzęsaczu.

</doc>
<doc id="140154" url="https://pl.wikipedia.org/wiki?curid=140154" title="Funkcje eliptyczne">
Funkcje eliptyczne

Funkcje eliptyczne – funkcje określone na zbiorze liczb zespolonych, które są dwuokresowe, tj. periodyczne wzdłuż dwóch kierunków (np. zarówno względem osi liczb urojonych, jak i osi liczb rzeczywistych). Funkcje eliptyczne na płaszczyźnie zespolonej są analogią funkcji trygonometrycznych na osi liczb rzeczywistych. Nazwa "funkcje eliptyczne" pochodzi stąd, iż po raz pierwszy pojawiły się one jako funkcje odwrotne do całek eliptycznych, które z kolei nazwę swą wzięły stąd, iż były badane w związku z problemem obliczania długości łuku elipsy.
Funkcja eliptyczna jest to funkcja meromorficzna formula_1 określona na zbiorze liczb zespolonych formula_2 dla której istnieją dwie niezerowe liczby zespolone formula_3 i formula_4 spełniające równanie:
oraz takie, aby stosunek formula_8 nie był liczbą rzeczywistą. Wtedy:
Rozwój teorii funkcji eliptycznych opiera się na formula_14-funkcji wprowadzonej przez Karla Weierstrassa. Każda funkcja eliptyczna może być przedstawiona za pomocą formula_14-funkcji. Definicja funkcji eliptycznych, wprowadzona przez Carla Jacobiego przy użyciu funkcji theta (niedwuokresowej), jest bardziej złożona, lecz również stosowana.
Własności.
Każda liczba zespolona formula_16 taka, że formula_17 dla wszystkich formula_6 w zbiorze formula_7 jest nazywana "okresem" funkcji formula_20
Jeśli funkcja eliptyczna posiada dwa okresy formula_3 i formula_4 takie, że każdy inny okres formula_16 może być zapisany jako formula_24 gdzie formula_12 i formula_13 to liczby całkowite, to formula_3 i formula_4 nazywane są "okresami pierwotnymi" funkcji eliptycznej.
Każda funkcja eliptyczna posiada parę okresów pierwotnych, lecz nie są to pary unikalne. Jeśli formula_3 i formula_4 są okresami pierwotnymi opisującymi kratę, to ta sama krata może być opisana przez parę okresów pierwotnych formula_31 i formula_32 gdzie formula_33 i formula_34 są liczbami całokowitymi oraz spełniają równanie formula_35 Innymi słowy, jeśli formula_3 i formula_4 są okresami pierwotnymi, to formula_38 i formula_39 również nimi są.
Jeśli formula_3 i formula_4 są okresami pierwotnymi, to każdy równoległobok o wierzchołkach formula_42 jest nazywany "równoległobokiem pierwotnym". Zwielokrotnianie tych równoległoboków przez kolejne mnożenia formula_3 i formula_4 przez liczby całkowite daje kolejne równoległoboki pierwotne, w których funkcja formula_1 posiada te same własności (okresowość).
Pochodna funkcji eliptycznej jest również funkcją eliptyczną posiadającą ten sam okres.

</doc>
<doc id="140155" url="https://pl.wikipedia.org/wiki?curid=140155" title="Zobowiązania">
Zobowiązania



</doc>
<doc id="140156" url="https://pl.wikipedia.org/wiki?curid=140156" title="Fryderyk Florian Skarbek">
Fryderyk Florian Skarbek

Fryderyk Florian Skarbek herbu Abdank, ps. i krypt.: "Agapit Lizowicz; Autor „Pana Antoniego”; Autor „Pana Starosty”; Autor „Podróży bez celu”; Autor „Zosi Przybylanki”; F. Hr. S.; F. S.; F. S. K.; Fr. Hr. S.; Fr. Sk.; Hr. S...; Nieznajomy autor; Y**" (ur. 15 lutego 1792 w Toruniu w Pałacu Fengerów, zm. 25 listopada 1866 w Warszawie) – hrabia w Królestwie Kongresowym w 1820 roku, polski ekonomista, powieścio- i dramatopisarz, tłumacz, historyk, pamiętnikarz, działacz społeczny i polityczny, malarz, prezes Heroldii Królestwa Polskiego w 1858 roku, dyrektor główny prezydujący w Komisji Rządowej Sprawiedliwości w 1856 roku, członek Rady Administracyjnej Królestwa Kongresowego, referendarz stanu, członek Rady Stanu Królestwa Kongresowego w 1830 roku, referendarz stanu, członek Komisji Najwyższej Egzaminacyjnej w Królestwie w 1829 roku, senator, szambelan.
Życiorys.
Pochodził ze szlacheckiej rodziny sięgającej korzeniami średniowiecza. Był jednym z czworga dzieci Kacpra Skarbka (kasztelanic inowrocławski, rotmistrz kawalerii narodowej) i Ludwiki z Fengerów (1765-1827), córki bankiera toruńskiego Jakuba Fengera. Dzieciństwo spędził w Toruniu, a od roku 1798 w dobrach rodzinnych w Izbicy Kujawskiej i Żelazowej Woli. Tamteż jego nauczycielem bywał Mikołaj Chopin, ojciec Fryderyka.
Po zakończeniu nauki w Liceum Warszawskim (kl. IV-VI, lata 1805–1808) i rocznym pobycie w Żelazowej Woli, rozpoczął jesienią 1809 studia ekonomiczne w Collège de France w Paryżu, które trwały do lipca 1811. Podczas studiów uczęszczał na zajęcia z języków starożytnych, prawa karnego i literatury francuskiej. W Ogrodzie Botanicznym uczestniczył w wykładach z chemii, geologii oraz upraw rolniczo-ogrodniczych. Prywatnie uczył się u C. Saint-Aubina (ekonomia polityczna) i P. Maleszewskiego (administracja).
W styczniu roku 1812 powrócił do Polski. Kilka tygodni później (luty 1812) został referentem honorowym w Wydziale Dochodów Stałych Ministerstwa Skarbu. Przez 5 miesięcy (lipiec-listopad 1812) pełnił obowiązki tłumacza w Radzie Konfederacji Generalnej, a następnie przeszedł do kancelarii Rady Ministrów. Przez kilkanaście miesięcy (1812) bezskutecznie zabiegał o stanowisko wykładowcy ekonomii politycznej w warszawskiej Szkole Prawa i Administracji.
W roku 1813 przeniósł się i zamieszkał w majątku Orły koło Żelazowej Woli. Jesienią tego samego roku (październik) został radcą sejmiku, a następnie zastępcą podprefekta powiatu sochaczewskiego (1814-1815). W roku 1817 objął stanowisko sekretarza Rady Departamentowej, a niedługo potem przewodniczącego Rady Obywatelskiej województwa mazowieckiego. W 1817 roku był marszałkiem sejmikowym powiatu sochaczewskiego województwa mazowieckiego. Kilkanaście miesięcy później (18 lipca 1818) poślubił Praksedę Gzowską (zm. 25 maja 1836). W roku 1818 (29 października) został zastępcą profesora ekonomii politycznej na Królewskim Uniwersytecie Warszawskim (Wydział Prawa i Administracji – Oddział Administracji). Od grudnia 1818 był także członkiem Najwyższej Komisji Egzaminacyjnej dla urzędników Królestwa Polskiego. W międzyczasie (styczeń 1819) został mianowany także profesorem Szczególnej Szkoły Leśnictwa. Cztery miesiące później (7 maja 1819) uzyskał stopień doktora filozofii Uniwersytetu Krakowskiego. Wkrótce potem (lato 1819) otrzymał medal za pracę konkursową wysłaną do niderlandzkiego Towarzystwa Naukowego w Haarlem. Był radcą rady wojewódzkiej województwa mazowieckiego z powiatu sochaczewskiego w 1819 roku. W maju 1820 otrzymał nominację i tytuł profesora stałego Królewskiego Uniwersytetu Warszawskiego, a 7 miesięcy później był już profesorem radnym. W roku 1821 (4 lutego) został wybrany członkiem przybranym, a niemal dokładnie 2 lata później (2 lutego 1823) członkiem czynnym warszawskiego Towarzystwa Przyjaciół Nauk. W tym okresie przejął także obowiązki konserwatora biblioteki i muzeum Towarzystwa (mieszkał wówczas w Pałacu Staszica).
W roku 1822 odbył dłuższą podróż na Śląsk, a następnie do Saksonii. W roku 1822, przejął po F. Bentkowskim, redagowanie „Pamiętnika Warszawskiego” i współredagował je (niemal przez 2 lata) z K. Brodzińskim i J. K. Skrodzkim. W roku 1826 powtórnie udał się na Śląsk, odwiedzając przy okazji Pragę.
W okresie od maja do października 1828 roku odwiedzał w zachodniej Europie (Niemcy, Niderlandy i Francja) zakłady dobroczynne i więzienia. Do roku 1830 prowadził wykłady z teorii ekonomii, administracji, finansów oraz prawa policyjnego (od roku 1826). Pracował w wydziale więzień i zakładów dobroczynności Ministerstwa Spraw Wewnętrznych. Reprezentował stronnictwo ugodowe, w chwili wybuchu powstania listopadowego przebywał w Petersburgu.
Członek Towarzystwa Królewskiego Przyjaciół Nauk w Warszawie w 1829 roku.
W marcu 1831 został członkiem Rady Tymczasowej Królestwa. Pełnił funkcje prezesa Rady Głównej Opieki Zakładów Dobroczynnych później Dyrekcji Ubezpieczeń. W 1854 został dyrektorem Komisji Sprawiedliwości.
Członek honorowy Towarzystwa Rolniczego w Królestwie Polskim w 1858 roku.
W 1858 został przeniesiony na emeryturę, co pozwoliło mu na powrót do, przerwanej w czasie służby rządowej, pracy naukowej i literackiej.
Jego zabiegi przed Heroldią Królestwa Polskiego, której później został krótko prezesem, o potwierdzenie tytułu hrabiowskiego skończyły się niepowodzeniem (nie potrafił udowodnić kilkupokoleniowej używalności tytułu). W rezultacie sporu z Heroldią car Mikołaj I nadał mu rosyjski dziedziczny tytuł hrabiowski. Odznaczony Orderem Świętego Stanisława III klasy w 1829 roku.
Odznaczony Orderem Świętej Anny 1 klasy z koroną, Orderem Świętego Stanisława 1 klasy, odznaką XXV lat nieskazitelnej służby.
Został pochowany na cmentarzu Powązkowskim (kwatera 173-6-1/2).
Twórczość.
Ważniejsze dzieła literackie i naukowe.
Ponadto 2 wiersze sztambuchowe z lat 1817–1818 oraz wiersz z roku 1831 umieścił w swych "Pamiętnikach" (wyd. 1878, s. 78–80, 191–192, zobacz poz. 75 b); w całości lub fragmentach kilka mów. Wiersz "Pomnik Franciszka Dmochowskiego na Parnasie" ogł. K. W. Wójcicki, „Biblioteka Warszawska” 1871 t. 4, s. 411; wiersz bez tytułu ogł. A. Czartkowski w: "Ze sztambucha Kazimiery Wołowskiej", „Ruch Literacki” 1932 nr 2.
Wystąpienia, projekty, raporty i recenzje Skarbka w Towarzystwie Przyjaciół Nauk podał w całości lub fragmentach A. Kraushar w: "Towarzystwo Warszawskie Przyjaciół Nauk" t. 5-8, Kraków 1904-1906.
Różne projekty i konspekty wykładów uniwersyteckich ogł. J. Bieliński: "Królewski Uniwersytet Warszawski (1816-1832)" t. 2, Warszawa 1911, s. 272 i następne.
Rozprawki ekonomiczne z dziedziny ubezpieczeń ogł. K. Krzeczkowski w: "Rozwój ubezpieczeń publicznych w Polsce" t. 2, cz. 2, Warszawa 1935. Fragmenty notat z pomysłami do różnych pism ogł. tenże w przypisach do „Pism pomniejszych”, t. 1, s. 516–519; t. 2, s. 393–398, 401-406 (zobacz Wydania zbiorowe poz. 3). Dwa pisma ekonomiczne z 1820 i 1840 ogł. W. Szubert w „Dodatku” do: "Ogólne zasady nauki gospodarstwa narodowego" t. 2, Warszawa 1955, s. 458–478 (zobacz poz. 15).
Utwory i przekłady oraz artykuły i rozprawy ogł. w czasopismach: "Biblioteka Warszawska" (1841-1858); „Bibliothèque Universelle” (tu wersja francuska rozprawy: "O sposobie zapobiegania nędzy uboższych klas ludności za pomocą zakładania osad rolniczych", kwiecień 1821); „Czas” (tu: Ogłoszenie konkursu na historię finansów dawnej Polski, 1860 nr 162); „Gazeta Codzienna” (1854 nr 32, 51); „Gazeta Korespondenta Warszawskiego i Zagranicznego” (1812, recenzja teatralna); „Gazeta Warszawska” (tu: Raport o więzieniach Królestwa Polskiego, 1832 nr 60; Antoni Brodowski, 1832 nr 91); „Kurier Warszawski” (1827 nr 102, s. 416–417); „Orzeł Biały” (tu: Słowo o wyborach, 1820 t. 1, nr 4; Pan Ignacy, 1820 t. 2, nr 9; Cnotliwy urzędnik, 1820 t. 2, nr 12; jako dodatek do rocznika 1820: O radach obywatelskich); „Pamiętnik Religijno-Moralny” (1854 t. 26); „Pamiętnik Umiejętności Moralnych i Literatury” (1830); „Pamiętnik Warszawski” (1815-1818, 1822-1823; tu: bajki, 1816 t. 1-2, 1817 t. 2-3; publicystyka satyryczna, 1817 t. 7-8; rozpr. społeczno-ekonomiczne); „Pamiętnik Warszawski Umiejętności Czystych i Stosowanych” (1829); „Pismo Zbior. J. Ohryzki” (tu: Bitwa pod Raszynem. Ustęp, 1859 t. 1, s. 197–206); „Przyjaciel Dzieci” (tu: Spacery po ulicach Warszawy, 1862 nr 42, 46, 51, 60, 69); „Rocznik Towarzystwa Naukowego Kraków” (1860); „Rocznik Towarzystwa Warszawskiego Przyjaciół Nauk” (1822-1825 t. 15-18; tu m.in.: Rys zasług ks. Adama Czartoryskiego, 1825 t. 18 oraz rozprawy społeczno-ekonomiczne); „Revue Encyclopédique” (Paryż, wrzesień 1828); „Rozrywki dla Dzieci” (tu: Nekrolog Emilii Chopin, 1827 t. 4, nr 41, s. 236–240); „Sybilla Nadwiślańska” (tu: Listy z Warszawy, 1821, t. 1, nr 1-2, 4-5); „Sylwan” (1820 t. 1, s. 104–114); „Tygodnik Polski” (1832-1833); „Zbiór urządzeń i wiadomości tyczących się ubezpieczeń w Królestwie Polskim” (1843 t. 2, s. 160–167) – artykuły i rozprawy społeczno-ekonomiczne z czasopism przedr. "Pisma pomniejsze" t. 1-2, Warszawa 1936-1937 (zobacz Wydania zbiorowe poz. 3).
Ponadto J. I. Kraszewski ("Wybór pism", Oddz. 10, Warszawa 1894, s. 15) przypisywał Skarbkowi autorstwo powieści: "Pan unterlejtnant Wojciech. Romans oryginalny", Warszawa 1826 – podpisanej w druku krypt. "A. B." (Adam Borowski?).
Listy i materiały.
Bardziej szczegółową bibliografię twórczości Skarbka zestawił (według notat C. Walewskiego) K. W. Wójcicki: "F. hr. Skarbek", Warszawa 1873, s. 69–65. Informację o rękopisach w Ossolineum podała Z. Żebrowska: "Wiadomość o rękopisach F. Skarbka", „Rocznik Zakładu Narodowego im. Ossolińskich” t. 1 (1927), s. 735–744 i odb. (Lwów 1927).
Rękopisy Skarbka znajdują się w następujących bibliotekach: Biblioteka Narodowa, Biblioteka PAN w Krakowie, Książnica Miejska w Toruniu, Muzeum Mickiewicza w Paryżu (sygn. 962, 971), Ossolineum (tu m.in. sygn. 4986/I, 5427/III, 5501-5504/I-III: pisma ekonomiczne, 5511-5512/I,III: wiersze, 5520/I: Une Médecine. Proverbe en 1 acte, 5532/III: urywki i pomysły do komedii oraz 5535-5536/II, 5538/I, 5544/I, 5546/I: pisma ekonomiczne), Biblioteka Poznańskiego Towarzystwa Przyjaciół Nauk (sygn. 336).

</doc>
<doc id="140159" url="https://pl.wikipedia.org/wiki?curid=140159" title="Transhuman Space">
Transhuman Space

Transhuman Space – gra fabularna wydana przez Steve Jackson Games z cyklu "Powered by GURPS". Należy do rodzaju hard SF; jest osadzona w roku 2100, kiedy ludzkość zaczęła kolonizację Układu Słonecznego, a na Ziemi najbardziej rozwinięte społeczeństwa wkraczają w erę transhumanizmu. 
Świat gry.
Gra zakłada, że na Ziemi nie wydarzył się żaden kataklizm – czy to naturalny czy spowodowany ręką człowieka – a postęp technologiczny nie natrafił na żadną znaczącą barierę. W tym świecie przyszłości ciągły rozwój informatyki, inżynierii genetycznej, nanotechnologii i fizyki jądrowej poprawił warunki życia przeciętnego człowieka. Plagi XXI wieku jak nowotwór czy AIDS zostały opanowane, odtwarza się warstwę ozonową a ekosystemy Ziemi powoli odżywają. Dzięki nowoczesnej medycynie ludzie mają przed sobą biblijnej długości życie z perspektywą nieśmiertelności w postaci cyfrowego ducha (skopiowanej do komputera świadomości) po śmierci. 
Cuda techniki.
Ludzie żyja w otoczeniu wszechobecnych, zminiaturyzowanych komputerów w każdym urządzeniu, aplikacji pomocniczych opartych na sztucznej inteligencji oraz samodzielnych robotów. Ich życie toczy się głównie w globalnej Sieci, w której pracują, uczą się, grają w futurystyczne gry online, doświadczają bezpośrednich przekazów zmysłowych (telewizja przyszłości) a nawet uprawiają zdalną turystykę sterując robotami w odległych zakątkach Układu Słonecznego. Dzięki upowszechnieniu się reaktorów działających w oparciu o fuzję termojądrową cywilizacja przyszłości ma dość energii by zasilić wszystkie te cuda, przywracać do świetności swoją planetę i wreszcie kolonizować inne ciała niebieskie.
Inżynieria genetyczna osiągnęła już taki poziom, że możliwe jest spłodzenie potomstwa z jednego rodzica, z rodziców homoseksualnych, grup partnerów itd. a następnie embriony mogą być modyfikowane. Najpowszechniejszy jest "genefixing" czyli usuwanie defektów genetycznych. Z kolei ulepszenia genetyczne poprawiają wrodzone zdolności, np. modele "Isztar" są bardziej atrakcyjne, modele "Metanoia" – bardziej inteligentne itd. Najbardziej radykalne są pełne modyfikacje paraludzkie – na przykład paraludzie typu "Nyx" potrzebują tylko kilka godzin snu na tydzień, "Aquamorfy" mogą żyć pod wodą itd. Ostatnim typem inżynierii genetycznej, budzącym silne kontrowersje, jest tworzenie "bioroidów" – w pełni świadomych, wyspecjalizowanych ras niewolniczych stworzonych np. do walki, do życia na Marsie, w przestrzeni kosmicznej czy jako zabawki erotyczne.
A co jeśli takie nadludzkie ciało zostanie uszkodzone lub nawet umrze? Zawsze istnieje możliwość „skopiowania” się (a raczej swojego umysłu) do pamięci komputerowej. W postaci takiego „ducha” (rodzaju infomorfa czyli istoty w pełni wirtualnej) można prowadzić całkiem normalne życie – do wyboru: w Sieci, w ciele androida, a nawet w biorobocie (wyhodowanym ciele o niewykształconych wyższych funkcjach umysłowych). Może też zasiedlić dowolną maszynę, która może być obsługiwana przez zwykłą świadomą sztuczną inteligencję – nawet pojazd kosmiczny. W tej postaci jest się normalną zawartością pamięci, można więc skopiować się w dowolnej ilości kopii (xoxing) – ale to jest jednym z poważniejszych przestępstw (podobnie jak porywanie "xoxów" dla okupu).
Przedstawione czasy to również era podboju Kosmosu. Najpierw ludzkość (a konkretnie Chiny a dopiero później USA i inni) skolonizowała Marsa w sposób podobny do przedstawionego w projekcie Mars Direct. Później zasiedlono punkty Lagrange'a, Księżyc, planetoidy (niektóre sprowadzono do punktów L4 i L5 i po wydrążeniu przekształcono w kolonie mieszkalne). Pod koniec XXI wieku założono nawet bazy na niektórych księżycach Saturna jako zaplecze dla operacji poławiania helu do reaktorów fuzyjnych.
Problemy społeczne.
Jednak świat "Transhuman Space" to nie utopia. Z powyższych osiągnięć technicznych wynikło wiele problemów. Po pierwsze, przepaść pokoleniowa stała się otchłanią w miarę jak wydłużał się przeciętny czas życia. Elity nie muszą już dłużej bać się śmierci, a młodzi nie mogą liczyć na zastąpienie elit. Choć kolonie pozaziemskie wydawały się rozwiązaniem problemu pracy dla rzesz bezrobotnych ludzi, są oni zastępowani przez lepiej przystosowanych bioroidów i maszyny sterowane sztuczną inteligencją. Zresztą sama idea "Ludzkości" nie jest już do końca jasna – o miano człowieczeństwa walczą cyberduchy, świadome SI, emancypujące się bioroidy a nawet usprawnione zwierzęta.
No i oczywiście cuda ultranowoczesnej techniki nie są dostępne dla każdego – niektóre kraje wciąż borykają się z początkami cybernetyki, biotechnologii, a nawet komputeryzacji. Inne, zamienione w poletka doświadczalne dla nowych technologii, cierpią od nanoplag, niesprawdzonych leków oraz zapluskwionego oprogramowania i implantów cybernetycznych. W jeszcze innych nowoczesna technologia zarezerwowana jest dla elit rządzących i wykorzystywana do szpiegowania i kontroli obywateli. Z kolei za orbitą Marsa zaczyna się Dziki Zachód przestrzeni kosmicznej, raj dla wszelkiej maści piratów, przemytników, mafii produkujących nielegalne oprogramowanie, media, modyfikacje genetyczne a nawet niewolników.

</doc>
<doc id="140160" url="https://pl.wikipedia.org/wiki?curid=140160" title="Rdestowce">
Rdestowce

Rdestowce ("Polygonales" Dumort.) - rząd roślin zielnych należący do podklasy goździkowych ("Caryophyllidae" Takht.). Liczy ok. 900 gatunków. 
Systematyka.
Do rdestowców należy jedna rodzina:
Niektórzy systematycy dzielą tę rodzinę na kilka, które tu są potraktowane jako synonimy rdestowatych:

</doc>
<doc id="140163" url="https://pl.wikipedia.org/wiki?curid=140163" title="Gb">
Gb



</doc>
<doc id="140164" url="https://pl.wikipedia.org/wiki?curid=140164" title="Dowódca">
Dowódca

Dowódca – stanowisko etatowe w wojsku, żołnierz stojący na czele rodzaju sił zbrojnych, związku taktycznego, oddziału lub pododdziału. Ma określone prawa (wydawanie rozkazów oraz nadzór nad ich wykonawstwem). Jest organizatorem działań bojowych podległych wojsk (żołnierzy) oraz dowodzi nimi w czasie ich trwania.
Termin używany jest też w niektórych analogicznych kontekstach niewojskowych, np. dowódca (straż pożarna) – osoba mająca odpowiednie kwalifikacje i umiejętności, która na podstawie odpowiednich przepisów ma prawo do wydawania poleceń innym strażakom. W czasie działań ratowniczych podlega bezpośrednio Kierującemu Działaniami Ratowniczymi (KDR) i pod jego komendą wraz z podległym pododdziałem realizuje powierzone zadania.
Rola i zadania dowódcy.
Dowódca wydaje dyrektywy, rozkazy i instrukcje zarówno przed jak i w trakcie działań. Gdy jest to możliwe, rozkazy te powinny być wydawane osobiście i potwierdzane na piśmie. Wraz z rozpoczęciem działań, normalnym przedsięwzięciem dowódcy będzie dokonywanie niezbędnych korekt w planie działania poprzez krótkie, jasne rozkazy, często przekazywane radiowo, łącznością przewodową lub elektronicznymi środkami transmisji danych.
Rola dowódcy wyraża się w spełnianiu pewnej liczby zadań. Konkretne zadania będą się zmieniać w zależności od szczebla dowodzenia i możliwości wojsk.
Do zasadniczych zadań dowódcy należy:
Dowódcy w nomenklaturze NATO.
dowódca narodowy "(ang. national commander)"
dowódca NATO "(ang. NATO commander)"
dowódca podregionalnych sił połączonych NATO "(ang. NATO joint subregional commander)"
dowódca regionalny NATO "(ang. NATO regional commander)"
dowódca sił narodowych "(ang. national force commander)"
dowódca wspierający (ang. supporting commander)
dowódca transportu "(ang. chalk commander)"
dowódca wspierany "(ang. supported commander)"
dowódca przeprawy "(ang. crossing commander)"
żołnierz, zwykle dowódca kompanii lub plutonu saperów odpowiedzialny za miejsce przeprawy i środki przeprawowe.
Dowódcy w innych nomenklaturach.
dowódca ogólnowojskowy – żołnierz stojący na czele ogólnowojskowej jednostki organizacyjnej. Jest on organizatorem działań bojowych podległych, przydzielonych i wspierających wojsk i dowodzi nimi w czasie ich trwania, podejmuje decyzje, stawia zadania, organizuje współdziałanie, kieruje pracą sztabu oraz szefami rodzajów wojsk i służb.

</doc>
<doc id="140165" url="https://pl.wikipedia.org/wiki?curid=140165" title="Róża alpejska">
Róża alpejska

Róża alpejska ("Rosa pendulina" L.) – gatunek krzewu należący do rodziny różowatych. Występuje pospolicie na wielu obszarach Europy, głównie w Alpach, na wysokościach do 2600 m n.p.m. W Polsce rośnie w Bieszczadach, w Sudetach i w Tatrach. Poza tym ma pojedyncze stanowiska na niżu.
Biologia i ekologia.
Krzew, nanofanerofit. Siedlisko: rośnie w kosówce, nad potokami, w świetlistych lasach. Roślina górska. W Tatrach sięga od dolnego regla do piętra kosówki (1800 m n.p.m.), przy czym główny obszar jej występowania stanowi piętro kosówki. W klasyfikacji zbiorowisk roślinnych gatunek charakterystyczny dla klasy (Cl.) "Betulo-Adenostyletea". Kwitnie od maja do czerwca. Liczba chromosomów 2n = 28.
Towarzystwo tatrzańskie pod koniec XIX wieku starało się przenieść ją na teren Tatr. Kolejne próby kończyły się niepowodzeniem. Dopiero dzięki adwokatowi i prezesowi krakowskiego towarzystwa rybackiego Ferdynandowi Wilkoszowi udało się pozyskać jesienią 1891 roku nasiona róży. Na próbę posiano je na terenie Panieńskich Skał, w Przegorzałach i na Krzemionkach. Wiosną 1892 roku wysiali je w Tatrach: hr Władysław Zamojski, Towarzystwo Tatrzańskie i dyrektor szkoły zawodowej w Zakopanem Franciszek Neużil.
Zmienność.
Tworzy mieszańce z: różą czerwonawą, r. gęstokolczastą, r. girlandowa, r. jabłkowatą, r. kutnerowatą, różą siną, r. siną, r.rdzawą.

</doc>
<doc id="140166" url="https://pl.wikipedia.org/wiki?curid=140166" title="Jakob von Uexküll">
Jakob von Uexküll

Jakob von Uexküll (ur. 19 sierpnia 1944 w Uppsali) – szwedzki i niemiecki filantrop, filatelista.
Wnuk biologa Jakoba Johanna von Uexkülla. Jego matka była Szwedką, ale wychowywał się w Hamburgu. Studiował filozofię, ekonomię i nauki polityczne na Uniwersytecie Oksfordzkim, ma obywatelstwo niemieckie i szwedzkie. W latach 1984–1989 reprezentował niemiecką Partię Zielonych w Parlamencie Europejskim, później wchodził w skład kierownictwa niemieckiego Greenpeace.
Odziedziczył duży majątek, jak również był właścicielem wartościowej kolekcji znaczków pocztowych, którą sprzedał. Za uzyskaną sumę w 1980 założył Fundację "Right Livelihood" i ufundował nagrodę Right Livelihood Award, przyznawaną za osiągnięcia w działaniach humanitarnych na rzecz ludzkości. Nagroda jest nazywana „alternatywną nagrodą Nobla”.

</doc>
<doc id="140167" url="https://pl.wikipedia.org/wiki?curid=140167" title="Honorowi obywatele Gdańska">
Honorowi obywatele Gdańska

Honorowi obywatele Gdańska – lista osób, którym Rada Miasta Gdańska przyznała „Honorowe Obywatelstwo Miasta Gdańska” – tytuł nadawany za wyjątkowe zasługi dla miasta.
Uregulowania prawne.
Ustanowiona w 1831 pruska ustawa o samorządzie wprowadziła pojęcie honorowego obywatela. Pozwalała ona Radzie Miasta (za zgodą magistratu) na nadawanie tego tytułu osobom zasłużonych dla miasta. Po II wojnie światowej przez długi czas wyróżnienie przyznawała Rada Miasta, wydając zwykłą uchwałę, brakowało jednak przepisów, regulujących tę kwestię. Dopiero uchwała Rady Miasta z 6 kwietnia 1993 uporządkowała tę kwestię. 26 listopada 2020 uchwalono nowe zasady przyznawania wyróżnienia, wprowadziły one możliwość pozbawienia osoby wyróżnionej. Jak zapisano w treści uchwały, tytuł ten nadaje Rada w drodze uchwały podjętej na wniosek: w przypadku osoby żyjącej – prezydenta, klubu radnych, 5 radnych, grupy 300 obywateli lub organizacji pożytku publicznego; w przypadku osoby zmarłej – grupy 18 radnych. Rada Miasta Gdańska może ponadto, w drodze uchwały, pozbawić honorowych wyróżnień. Wyróżniony tytułem otrzymuje ozdobny dyplom (od kwietnia 2007 także specjalną legitymację), replikę fotela w stylu gdańskim, prawo do bezpłatnych przejazdów komunikacją miejską oraz pochówku w Alei Zasłużonych na Cmentarzu Komunalnym.
Kwestia nadań honorowego obywatelstwa przed 1990.
W związku z informacjami o rzekomym posiadaniu przez przywódców nazistowskich i komunistycznych honorowego obywatelstwa miasta 27 listopada 2008 Rada Miasta wydała oświadczenie, informujące, że: tytuły nadane przed 1945 zostały unieważnione przez dekret Krajowej Rady Narodowej z 30 marca 1945 o utworzeniu województwa gdańskiego, natomiast niewymienienie honorowych obywatelstw z czasów PRL w uchwale nr XV/76/90 Rady Miasta Gdańska z dnia 18 grudnia 1990 r. w sprawie wykazu aktów prawa miejscowego wydanych przez Miejską Radę Narodową w Gdańsku i jej Prezydium oraz Prezydenta Miasta Gdańska przed dniem 27 maja 1990 r. i nadal obowiązujących automatycznie je unieważnia.
Honorowe Obywatelstwo Miasta Gdańska do 1918.
Pierwszą osobą uhonorowaną tytułem honorowego obywatela, na mocy przepisów pruskich (potwierdzoną w źródłach historycznych) był w 1832 dr Wilhelm Baum, uhonorowany za kierowanie akcją zwalczania epidemii cholery w mieście w 1831. Do 1918 łącznie przyznano 26 takich wyróżnień. Dekret Krajowej Rady Narodowej z 30 marca 1945 roku unieważnił wszystkie tytuły Honorowego Obywatela Miasta Gdańska nadane przed rokiem 1918.
Honorowe Obywatelstwo Miasta Gdańska od 1918 do 1945.
W latach 1918–1945, mimo braku odpowiednich przepisów, władze miasta przyznały 4 tytuły honorowych obywateli. Dekret Krajowej Rady Narodowej z 30 marca 1945 roku unieważnił wszystkie tytuły Honorowego Obywatela Miasta Gdańska nadane wcześniej.
Honorowe Obywatelstwo Miasta Gdańska w okresie PRL-u.
W latach 1945–1989, mimo braku odpowiednich przepisów, władze miasta przyznały 4 tytuły honorowych obywateli. Honorowe obywatelstwa w Gdańsku z okresu PRL-u zostały cofnięte decyzją Rady Miasta Gdańska z 18 grudnia 1990 roku.
Honorowe Obywatelstwo Miasta Gdańska od 1993.
Od 1993, czyli daty uchwalenia przepisów dotyczących honorowego obywatelstwa, Rada Miasta 32 razy przyznała tytuł honorowego obywatela, w tym 3 razy zbiorowo.

</doc>
<doc id="140168" url="https://pl.wikipedia.org/wiki?curid=140168" title="Jakob von Uexkull">
Jakob von Uexkull



</doc>
<doc id="140170" url="https://pl.wikipedia.org/wiki?curid=140170" title="Sobiesław III">
Sobiesław III

Sobiesław III (ur. ok. 1235, zm. 11 kwietnia 1254 w Strzałowie) – syn Sambora II księcia lubiszewsko-tczewskiego z dynastii Sobiesławiców.
Był jedynym synem Sambora II. Podczas pobytu w księstwie rugijskim niespodziewanie zmarł 11 kwietnia w Strzałowie (Stralsundzie), został pochowany w miejscowym kościele dominikańskim pod wezwaniem św. Jana.

</doc>
<doc id="140171" url="https://pl.wikipedia.org/wiki?curid=140171" title="Witold Makowiecki">
Witold Makowiecki

Witold Makowiecki (ur. 3 sierpnia 1902 w Warszawie, zm. 1946 w Radomsku) – polski inżynier rolnik oraz pisarz, autor popularnych utworów literatury dziecięcej.
Życiorys.
Syn Zygmunta Makowieckiego (1871–1932) – publicysty, redaktora „Gońca Porannego”, działacza społecznego i politycznego, oraz Zofii z Wartołowskich, konserwatorki muzealnej. Brat historyka literatury i sztuki, poety Tadeusza Makowieckiego (1900–1952). 
Z zawodu inżynier rolnik. Po rezygnacji z pracy zawodowej wskutek ciężkiej choroby, podczas wojny i okupacji zajął się twórczością dla najmłodszych. Autor dwóch powieści z życia starożytnych Greków, pisanych z myślą o własnych dzieciach: "Przygody Meliklesa Greka" i "Diossos". Utrzymane w konwencji przygodowej, dzięki ciekawej akcji przekazywały atrakcyjnie wiedzę o Grecji epoki klasycznej. Każda z nich stanowi oddzielną całość powiązaną postaciami Meliklesa i jego przyjaciela Kaliasa. Z uwagi na walory literacko-poznawcze stały się popularną lekturą dla dzieci 10–12-letnich.
Już po śmierci autora obydwie doczekały się licznych wydań w języku polskim i tłumaczeń na języki obce. Obecnie dostępne również w wersji elektronicznej. Nadal kwalifikowane jako lektury dla uczniów kl. IV–VI szkoły podstawowej.
Spoczywa na cmentarzu Powązkowskim w Warszawie (Kwatera 236, Rząd 3, Miejsce 28/29).

</doc>
<doc id="140173" url="https://pl.wikipedia.org/wiki?curid=140173" title="Empatogeny">
Empatogeny

Empatogeny i entaktogeny to nazwy tej samej grupy substancji psychoaktywnych powodujących charakterystyczne dla MDMA efekty emocjonalno-społeczne. Inne substancje zaliczane do tej grupy to MDA, MDEA, MBDB, BDB, AET i 5-MeO-DALT. Czasami słowo empatogeny używane jest do określania grupy pochodnych fenyloetyloaminy "MDxx", jednak MDPV jest tylko stymulantem. Empatogeny często mylone są z psychodelikami i stymulantami. 
Termin empatogeny został wymyślony w 1983 przez Ralpha Metznera jako określenie grupy substancji psychoaktywnych indukujących uczucie empatii. 
Spektrum działania empatogenów znacznie różni się od psychodelików jak LSD czy psylocybiny i stymulantów, np. amfetaminy czy metamfetaminy. Zgodnie z relacjami użytkowników empatogenów powodują one otwartość emocjonalną oraz uczucie empatii i miłości. 
MDMA jako reprezentatywny empatogen wydaje się mieć bardzo podobne farmakologiczne działanie do metamfetaminy. Obie te substancje powodują zwiększone wydzielanie serotoniny, dopaminy i noradrenaliny w mózgu. Jednak MDMA w znacznie większym stopniu wpływa na gospodarkę serotoninową, co może być przyczyną różnic w działaniu tych substancji. Zauważono też, że połączenie IAP, substancji, która wpływa tylko na poziom serotoniny, z amfetaminą, wpływającą głównie na poziom noradrenaliny, daje efekt bardzo podobny do MDA.

</doc>
<doc id="140174" url="https://pl.wikipedia.org/wiki?curid=140174" title="Układ środka masy">
Układ środka masy

Układ środka masy (pewnego układu ciał) – inercjalny układ odniesienia, w którym środek masy układu ciał pozostaje w spoczynku. W tym układzie odniesienia pęd całkowity układu ciał (wektorowa suma pędów wszystkich elementów układu) wynosi zero.
Układ ten odgrywa istotną rolę w analizie zderzeń sprężystych ciał, ponieważ w takim układzie najłatwiej jest obliczyć prędkości końcowe ciał. Wygodnie jest stosować go również do analizy kreacji cząstek elementarnych.
Relacja z innymi układami inercjalnymi.
Względem dowolnego inercjalnego układu odniesienia położenie środka masy "n" ciał można wyznaczyć ze wzoru
gdzie
Po obliczeniu pochodnej można otrzymać
gdzie
Energia zderzenia w układzie środka masy.
W przypadku zderzających się ciał całkowita energia kinetyczna zderzenia osiąga w układzie środka masy najmniejszą wartość. Energię tę nazywamy energią efektywną zderzenia. Różnica pomiędzy energią efektywną a energią kinetyczną w układzie, w którym jedna z cząstek spoczywa jest szczególnie duża dla cząstek relatywistycznych. Na przykład dla oddziaływania proton-proton, gdy jeden z protonów spoczywa a drugi ma energię 200 GeV, efektywna energia oddziaływania wynosi tylko 10 GeV. Dlatego w eksperymentach akceleratorowych bardzo efektywną metodą jest tzw. metoda wiązek przeciwbieżnych. Wówczas układ laboratoryjny jest układem środka masy i suma energii obu wiązek jest energią efektywną.
Kąt rozproszenia.
Jeżeli cząstka o masie "m"1 rozpraszana jest na nieruchomej cząstce o masie "m"2 i "m"1 &gt; "m"2, to cząstka może ulec rozproszeniu o kąt "α" spełniający warunek –π/2 &lt; "α" &lt; π/2. Natomiast w układzie środka masy kąt rozproszenia "β" może być dowolny. Oba kąty wiąże relacja

</doc>
<doc id="140175" url="https://pl.wikipedia.org/wiki?curid=140175" title="Kłus (jeździectwo)">
Kłus (jeździectwo)

Kłus – dwutaktowy chód konia (również osła, zebry i innych koniowatych). Podczas kłusa dwie przeciwległe kończyny – prawa przednia i lewa tylna (bądź odwrotnie) jednocześnie odbijają się od ziemi.
Istnieją cztery rodzaje kłusa wykonywanego przez konia:
Wyróżnia się trzy rodzaje jazdy kłusem:
W jeździe w stylu western jeździ się przeważnie kłusem ćwiczebnym. Spowodowane jest to budową siodła, które w trakcie anglezowania lub robienia półsiadu nie zapewnia takiej stabilności jak siodło klasyczne, lecz powoduje, że wysiadywanie jest wygodne i przyjemne.

</doc>
<doc id="140176" url="https://pl.wikipedia.org/wiki?curid=140176" title="Roślina paszowa">
Roślina paszowa



</doc>
<doc id="140178" url="https://pl.wikipedia.org/wiki?curid=140178" title="Roland Philipps">
Roland Philipps



</doc>
<doc id="140183" url="https://pl.wikipedia.org/wiki?curid=140183" title="Mars Express">
Mars Express

Mars Express – bezzałogowa misja kosmiczna Europejskiej Agencji Kosmicznej (ESA), której celem jest badanie Marsa. W jej skład wchodził orbiter Mars Express Orbiter (MEO) oraz lądownik Beagle 2. To pierwsza misja na Marsa tej agencji.
Zadaniem orbitera jest m.in. sfotografowanie powierzchni planety przy użyciu kamery o wysokiej rozdzielczości (mapa topograficzna planety z dokładnością do 10 metrów, wybrane obszary z rozdzielczością 2 metrów), oraz badanie składu atmosfery, jej cyrkulacji, budowy warstw podpowierzchniowych oraz ich wpływu na atmosferę. 
Start sondy miał miejsce 2 czerwca 2003, o godzinie 17:45:26 czasu GMT, z kosmodromu Bajkonur.
Lądownik Beagle 2 miał za zadanie przeprowadzenie badań geologicznych, atmosferycznych oraz egzobiologicznych (poszukiwanie śladów życia marsjańskiego). Próba lądowania w dniu 25 grudnia 2003 nie powiodła się, a lądownik został uznany za stracony.
16 stycznia 2015 ESA ogłosiła, że lądownik został odnaleziony na zdjęciach wysokiej rozdzielczości wykonanych przez sondę Mars Reconnaissance Orbiter. Stoi on w zaplanowanej do lądowania okolicy, z częściowo otwartymi panelami, co jak wstępnie stwierdzono mogło być przyczyną niepowodzenia misji, ponieważ antena służąca do komunikacji z orbiterem jest ulokowana pod panelami i może funkcjonować tylko przy ich pełnym otwarciu. Na tych samych zdjęciach, w pobliżu miejsca lądowania zaobserwowano również spadochron i osłonę, co może sugerować, że samo lądowanie przebiegło pomyślnie.

</doc>
<doc id="140193" url="https://pl.wikipedia.org/wiki?curid=140193" title="Roman Iwaszkiewicz">
Roman Iwaszkiewicz

Roman Tadeusz Iwaszkiewicz (ur. 12 stycznia 1950 w Jarosławiu) – generał dywizji Wojska Polskiego, inżynier, dyplomata, ambasador RP w Korei Północnej i Wietnamie.
Życiorys.
W 1967 roku ukończył I Liceum Ogólnokształcące im. Mikołaja Kopernika w Jarosławiu i został przyjęty na Wydział Mechaniczny Wojskowej Akademii Technicznej im. Jarosława Dąbrowskiego w Warszawie.
10 października 1971 roku został promowany na podporucznika.
Studia zakończył 14 lipca 1972 roku otrzymując dyplom inżyniera mechanika eksploatacji i naprawy samolotów. 1 września 1972 roku został przydzielony do 9 Pułku Lotnictwa Myśliwskiego w Debrznie i wyznaczony na stanowisko technika klucza eksploatacji samolotów. 30 maja 1975 roku został inżynierem eksploatacji dywizjonu lotniczego, a 15 września 1977 roku zastępcy dowódcy 9 Pułku Lotnictwa Myśliwskiego do spraw inżynieryjno-lotniczych. W sierpniu 1980 roku został skierowany na studia w Wojskowej Akademii Inżynieryjno-Lotniczej im. Mikołaja Żukowskiego w Moskwie. Studia ukończył z wyróżnieniem 24 czerwca 1982 roku. Po powrocie do kraju został 11 sierpnia 1982 roku przydzielony do 41 Pułku Lotnictwa Myśliwskiego w Malborku i wyznaczony na stanowisko zastępcy dowódcy pułku do spraw inżynieryjno-lotniczych. 11 lutego 1984 roku został szefem służby inżynieryjno-lotniczej 4 Pomorskiej Dywizji Lotnictwa Myśliwskiego w Malborku, a 22 stycznia 1987 roku zastępcą dowódcy 4 Dywizji Lotnictwa Myśliwskiego do spraw techniki i zaopatrzenia. 23 września 1988 roku został wyznaczony na stanowisko zastępcy głównego inżyniera Wojsk Lotniczych – zastępcy szefa Zarządu Inżynieryjno-Lotniczego w Dowództwie Wojsk Lotniczych w Poznaniu. 19 lipca 1990 roku objął stanowisko zastępcy dowódcy 4 Korpusu Lotniczego do spraw technicznych w Poznaniu. 30 marca 1992 roku Minister Obrony Narodowej wyznaczył go na stanowisko zastępcy dowódcy Wojsk Lotniczych i Obrony Powietrznej do spraw techniki i zaopatrzenia w Warszawie. Cztery lata później został szefem logistyki – zastępcą dowódcy Wojsk Lotniczych i Obrony Powietrznej. W styczniu 1997 roku został powołany na stanowisko dyrektora Departamentu Dostaw Uzbrojenia i Sprzętu Wojskowego w Ministerstwo Obrony Narodowej w Warszawie. W 1999 roku został wybrany, w drodze konkursu, na stanowisko zastępcy dyrektora Departamentu Uzbrojenia, Logistyki i Zasobów w Międzynarodowym Sztabie Wojskowym w Brukseli. W okresie od 17 maja 2002 roku do 1 maja 2005 roku był dyrektorem Departamentu Polityki Zbrojeniowej Ministerstwa Obrony Narodowej w Warszawie.
W latach 2005–2009 był ambasadorem Polski w Korei Północnej, zaś w latach 2010–2013 w Wietnamie.

</doc>
<doc id="140194" url="https://pl.wikipedia.org/wiki?curid=140194" title="Szenuda III">
Szenuda III

Szenuda III, właściwie Nazir Gajed (ur. 3 sierpnia 1923 w Abnub, zm. 17 marca 2012 w Kairze) – patriarcha Koptyjskiego Kościoła Ortodoksyjnego w latach 1971–2012.
Życiorys.
Młodość i edukacja.
Urodził się w pobożnej koptyjskiej rodzinie w mieście Abnub koło Asjutu w Górnym Egipcie 3 sierpnia 1923 jako Nazir Gajed. W 1947 ukończył studia historyczne na Uniwersytecie Kairskim. Następnie, pracując jako nauczyciel, w 1949 ukończył koptyjskie seminarium duchowne, w którym został wykładowcą Nowego Testamentu. W 1953 został nauczycielem szkoły klasztornej w Heluanie.
Mnich koptyjski.
18 lipca 1954 został mnichem w klasztorze pod wezwaniem Matki Boskiej Syryjczyków na Pustyni Zachodniej w Egipcie, przybierając imię Antoniego Syryjczyka ("el-Suryani"). Po dwóch latach spędzonych w klasztorze na sześć lat zamieszkał jako pustelnik w samodzielnie wykutej grocie nieopodal klasztoru.
Biskup koptyjski.
W 1962 został wezwany z odosobnienia przez ówczesnego patriarchę koptyjskiego Cyryla VI, który 30 września tego roku wyświęcił go na biskupa. Przy konsekracji brat Antoni Syryjczyk przybrał imię Szenudy. Patriarcha powierzył mu opiekę nad koptyjskim szkolnictwem wyznaniowym i mianował go rektorem koptyjskiego seminarium duchownego. Jako rektor seminarium biskup Szenuda zakładał jego wydziały zamiejscowe w Ameryce, w Australii i w Wielkiej Brytanii. Pod jego zarządem liczba studentów seminarium wzrosła kilkakrotnie. W 1965 biskup Szenuda wydał pierwszy numer oficjalnego periodyku Kościoła koptyjskiego "El-Keraza".
Papież Aleksandrii.
31 października 1971 biskup Szenuda został wybrany, a 14 listopada tego roku – intronizowany na 117. patriarchę Kościoła koptyjskiego. Za czasów jego pontyfikatu nastąpiło odrodzenie tego kościoła i jego gwałtowny rozwój poza granicami Egiptu. W 1996 patriarcha utworzył pierwsze dwie diecezje koptyjskie w USA, a w 1999 – pierwszą diecezję w Australii i Nowej Zelandii. Wyświęcił ponad 600 księży oraz ponad 80 metropolitów i biskupów.
Patriarcha początkowo pozostawał w dobrych stosunkach z umiarkowanym prezydentem Egiptu Anwarem Sadatem. Gdy w latach 70. XX wieku przez Egipt przetoczyła się fala ataków muzułmańskich na koptów, w 1976 koptowie założyli organizację protestującą przeciw atakom i bezczynności służb państwa. Patriarcha był jej aktywnym członkiem. Władze Egiptu pod wpływem fanatyków muzułmańskich poczytały tę organizację za spisek, mający na celu ustanowienie odrębnego koptyjskiego państwa. Prezydent Sadat represjonował cały kościół koptyjski – między innymi uwięziono ośmiu biskupów, 24 księży i wielu znaczniejszych świeckich koptów oraz zakazano wydawania "El-Kerazy" i koptyjskiego dziennika "Watani". Gdy wiadomości o prześladowaniach koptów w Egipcie przedostały się do amerykańskiej prasy, 5 października 1981 Sadat nakazał uwięzienie patriarchy w klasztorze świętego Biszoi na Pustyni Zachodniej. Miesiąc po uwięzieniu patriarchy Anwar Sadat zginął w zamachu. Trzy i pół roku później kolejny prezydent Egiptu Husni Mubarak uwolnił patriarchę, który triumfalnie wrócił do katedry świętego Marka w Kairze.
Patriarcha Szenuda III był zwolennikiem ruchu ekumenicznego. Niejednokrotnie deklarował swoje poparcie dla jedności Kościoła Powszechnego. Składał wiele wizyt pozostałym patriarchom, między innymi konstantynopolitańskiemu, moskiewskiemu, rumuńskiemu i antiocheńskiemu. W maju 1973 złożył wizytę w Watykanie jako pierwszy patriarcha aleksandryjski Koptyjskiego Kościoła Ortodoksyjnego. Podczas tej wizyty patriarcha i papież Paweł VI podpisali wspólną deklarację chrystologiczną, kładącą nacisk na wspólne dziedzictwo wiary obu podzielonych kościołów. W 1989 patriarcha otworzył spotkanie Międzynarodowej Komisji Wewnątrz-Ortodoksyjnego Dialogu Ekumenicznego, której końcowe oświadczenie również podkreślało wspólnotę wiary Koptów i prawosławia. Patriarcha podtrzymywał również kontakty z kościołami protestanckimi.
W dniach 24–26 lutego 2000 r. spotkał się parokrotnie z pielgrzymującym do Egiptu z okazji Wielkiego Jubileuszu Roku 2000 zwierzchnikiem Kościoła rzymskokatolickiego oraz katolickich Kościołów wschodnich – papieżem Janem Pawłem II.
Patriarcha Szenuda III był autorem 101 publikacji z różnych dziedzin, z których około połowę przetłumaczono na języki zachodnie. Będąc już patriarchą, nadal wykładał w seminarium teologicznym i w Instytucie Wyższych Studiów Koptyjskich.
Od 2006 roku patriarcha Szenuda III miał rywala na urzędzie papieża Aleksandrii. Antypapieżem wobec niego obwołał się Maximus Johanna I.

</doc>
<doc id="140196" url="https://pl.wikipedia.org/wiki?curid=140196" title="Mikołaj Walerian Ciechanowiecki">
Mikołaj Walerian Ciechanowiecki

Mikołaj Walerian Ciechanowiecki herbu Dąbrowa (zm. w 1672 roku) – wojewoda mścisławski w latach 1659-1672, starosta mścisławski w latach 1653-1656 i 1658-1672, miecznik mścisławski w latach 1644-1652, wójt mścisławski w latach 1663-1672.
Życiorys.
Pochodził z jednej z bardziej znaczących w województwie mścisławskim, a później na całych wschodnich kresach Wielkiego Księstwa rodzin, skoligaconej z potomkami kniaziów litewsko-ruskich, dążącej w XVII wieku do wejścia w szeregi, w ostatecznym rezultacie nieudanie, magnaterii.
Był synem wojewody mińskiego Krzysztofa i Antoneli z książąt Druckich-Horskich.
Pierwszy urząd, miecznikostwo mścisławskie, objął pod koniec panowania Władysława IV. Wraz z ojcem i bratem Albrychtem Konstantym brał udział w elekcji Jana Kazimierza (1648). W 1653 roku uzyskał ważne w regionie, łączące się z realną władzą i dochodowe starostwo grodowe mścisławskie. Poseł na sejm 1649/1650 roku, sejm 1653 roku. Na sejmie 1653 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. 
W 1654 roku Rosja zaatakowała Rzeczpospolitą. Zajęła tereny wschodnich województw litewskich. Część szlachty, m.in. Mikołaj Ciechanowiecki, niepewna przynależności tych terenów w przyszłości, nawiązała współpracę z Rosjanami. Starosta mścisławski próbował przy okazji załatwić swój spór z Janem Antonim Chrapowickim, późniejszym pamiętnikarzem. Sprawę znamy z relacji Chrapowickiego, według której postawa Ciechanowickiego nie wygląda najlepiej. Próbował on parokrotnie w 1657 roku przy pomocy wojsk rosyjskich odebrać pamiętnikarzowi dobra Sokółka. Jak było w rzeczywistości, trudno dociec. Chrapowicki był zasłużonym i poważanym działaczem politycznym, ale w każdym razie incydent rosyjski w biografii Ciechanowieckiego nie wpłynął negatywnie na zaufanie do niego ziomków.
W 1659 roku został wybrany posłem na sejm, gdzie wszedł do komisji do spraw uporządkowania rozchwianego wojnami systemu monetarnego państwa. Ta właśnie komisja zgodziła się na wielce dwuznaczną reformę w postaci emitowania słynnej boratynki. W tym czasie Ciechanowiecki był szczególnie aktywny. Brał również udział w komisjach traktatowych ze Szwecją i Rosją. Wszedł w skład powołanego dla jak najszybszego ściągnięcia zaległości wobec skarbu, Trybunału Skarbowego Wielkiego Księstwa Litewskiego. Dodatkowo jako komisarz królewski został wysłany do wojska w celu stłumienia niepokojów wywołanych zaległościami w żołdzie (otrzymał zwrot kosztów tej misji w wys. 800 zł). Zasługi spotkały się z natychmiastową nagrodą w postaci awansu do stanu senatorskiego. W tymże 1659 roku Mikołaj Ciechanowiecki został wojewodą mścisławskim.
Na sejmie w 1662 roku po raz kolejny został wybrany do komisji prowadzącej rozmowy pokojowe z Moskwą, niestety nieudane. Na sejmie 1662 roku wyznaczony z Senatu komisarzem do zapłaty wojsku Wielkiego Księstwa Litewskiego. Był wtedy również jednym z komisarzy starających się w imieniu króla uspokoić skonfederowane wojsko, niezadowolone z opóźnień w wypłacie żołdu i wypłacania go niepełnowartościowymi miedzianymi szelągami.
W 1665 roku (ponownie w 1670) Mikołaj Ciechanowiecki był marszałkiem Trybunału Głównego Wielkiego Księstwa Litewskiego. Był członkiem konfederacji generalnej zawiązanej 5 listopada 1668 roku na sejmie konwokacyjnym. Podczas konwokacji po abdykacji Jana Kazimierza (1668) był jednym z senatorów rezydentów przy prymasie Mikołaju Prażmowskim. Był elektorem Michała Korybuta Wiśniowieckiego z województwa mścisławskiego w 1669 roku. Jego podpis widnieje pod pactami conventami króla, którego przysięgi słuchał w warszawskiej kolegiacie Św. Jana Chrzciciela. W 1670 roku był został senatorem rezydentem przy królu.
Oprócz starostwa mścisławskiego miał jeszcze niegrodowe starostwa radomelskie i poradnińskie. Ani z pierwszą żoną, Dorotą Pakoszówną, ani z drugą, Eufemią Mleczkówną, nie doczekał się dzieci. Zmarł w 1672 roku.

</doc>
<doc id="140200" url="https://pl.wikipedia.org/wiki?curid=140200" title="Kirellos VI">
Kirellos VI



</doc>
<doc id="140201" url="https://pl.wikipedia.org/wiki?curid=140201" title="USS Enterprise (CVN-65)">
USS Enterprise (CVN-65)

USS Enterprise (CVN-65) – amerykański lotniskowiec, pierwsza na świecie jednostka tej klasy z napędem jądrowym oraz jedyny przedstawiciel swojego typu. Wyposażony w osiem reaktorów jądrowych, pozostawał w służbie United States Navy przez pół wieku, uczestnicząc w większości kryzysów i konfliktów czasów zimnej wojny oraz po jej zakończeniu, w które zaangażowana była amerykańska marynarka wojenna. USS „Enterprise” (CVN-65) był ósmą jednostką w historii US Navy noszącą nazwę Enterprise.
Historia.
Stępkę położono 4 lutego 1958 roku w Newport News, w stanie Wirginia; okręt został wodowany 24 września 1960 a przyjęcie do służby nastąpiło 25 listopada 1961 roku. Po wejściu do służby „Enterprise” był poddany programowi intensywnych testów. W październiku 1962 wziął udział w blokadzie Kuby w związku z kryzysem kubańskim.
W 1964 działając w rejonie Morza Śródziemnego razem z krążownikami USS „Long Beach” i USS „Bainbridge”, USS „Enterprise” utworzył grupę bojową składającą się wyłącznie z okrętów o napędzie atomowym.
2 grudnia 1965 wchodząc w skład 7 floty operującej w rejonie Pacyfiku jego samoloty pokładowe po raz pierwszy wzięły udział w walce atakując pozycje w Wietnamie zajmowane przez partyzantów z Wietkongu. 3 grudnia jego samoloty pokładowe w ciągu jednego dnia dokonały 165 ataków na pozycje nieprzyjaciela. 14 stycznia 1969 na pokładzie lotniskowca doszło do tragicznego wypadku. W czasie startu jednego z samolotów, gorące gazy wylotowe podgrzały podwieszony na innym samolocie pocisk typu "Zuni", pocisk został samoistnie odpalony i uderzył w zaparkowane samoloty. Gwałtowny pożar strawił 15 samolotów oraz uszkodził okręt. W wyniku pożaru na pokładzie zginęło 28 członków załogi a 334 zostało rannych. 
Początkowo miał być jednym z sześciu lotniskowców o napędzie atomowym jednak ostatecznie z powodu wysokich kosztów budowy pozostał jedynym okrętem swojego typu. Doświadczenie zdobyte w jego budowie posłużyło do zaprojektowania głównego typu amerykańskich lotniskowców z napędem atomowym, okrętów typu "Nimitz".
elektronika:
Przyszłość okrętu.
USS „Enterprise” został wycofany z aktywnej służby 1 grudnia 2012 roku w Naval Station Norfolk. Dalszy los okrętu nie był określony. Jedną z możliwości było przerobienie okrętu na jednostkę muzealną, ponieważ „Enterprise” jest pierwszym na świecie lotniskowcem z napędem atomowym. Inną możliwością było przejście okrętu przez program recyklingu (ang Ship-Submarine recycling program). W takim wypadku „Enterprise” byłby pierwszym lotniskowcem z napędem atomowym, który zostałby rozebrany w ramach tego przewidzianego dla atomowych okrętów podwodnych programu. Podczas ceremonii wycofania okrętu ze służby ogłoszono decyzję o nazwaniu jego nazwą lotniskowca CVN-80 nowego typu "Gerald R. Ford". 3 lutego 2017 „Enterprise” został skreślony z listy okrętów US Navy podczas oficjalnej ceremonii, na której podjęto decyzję o jego zezłomowaniu.

</doc>
<doc id="140203" url="https://pl.wikipedia.org/wiki?curid=140203" title="GURPS Transhuman Space">
GURPS Transhuman Space



</doc>
<doc id="140206" url="https://pl.wikipedia.org/wiki?curid=140206" title="Sądy administracyjne">
Sądy administracyjne



</doc>
<doc id="140208" url="https://pl.wikipedia.org/wiki?curid=140208" title="Jeb Bush">
Jeb Bush

Jeb Bush, właśc.: John Ellis Bush (ur. 11 lutego 1953 w Midland w Teksasie) – amerykański polityk Partii Republikańskiej, gubernator stanu Floryda w latach 1999–2007. Syn 41. prezydenta i brat 43. prezydenta Stanów Zjednoczonych.
Życiorys.
Ukończył "magna cum laude" iberoamerykanistykę na uniwersytecie w Teksasie. 23 lutego 1974 poślubił Meksykankę Columbę Garnicę Gallo, która później urodziła troje dzieci. W 1980 przeniósł się na Florydę, gdzie otworzył agencję handlu nieruchomościami. W 1995 przeszedł na katolicyzm.
W 1984 został przewodniczącym Partii Republikańskiej w swoim hrabstwie, a w 1987 gubernator Robert Martinez mianował go przewodniczącym stanowego Ministerstwa Handlu. W 1994 wystartował po raz pierwszy w wyborach na gubernatora, przegrywając niewielką liczbą głosów, w 1998 zdobył stanowisko gubernatora, a w 2002 został wybrany ponownie.
Jego ojciec George H.W. Bush był 43. wiceprezydentem USA oraz 41. prezydentem USA, a jego brat George W. Bush był 46. gubernatorem stanu Teksas i 43. prezydentem Stanów Zjednoczonych.
15 czerwca 2015 oficjalnie ogłosił, że wystartuje w prawyborach prezydenckich Partii Republikańskiej w 2016 roku. 20 lutego 2016 po prawyborach w Karolinie Południowej oświadczył, że rezygnuje z dalszego uczestnictwa w wyścigu o nominację prezydencką Partii Republikańskiej.
Jako jedyny z rodziny Bushów jest katolikiem.

</doc>
<doc id="140209" url="https://pl.wikipedia.org/wiki?curid=140209" title="Róża jabłkowata">
Róża jabłkowata

Róża jabłkowata ("Rosa villosa" L.) – gatunek krzewu należący do rodziny różowatych. Występuje na obszarach prawie całej Europy oraz na Bliskim Wschodzie (Turcja, Zakaukazie, Iran). W Polsce występuje głównie w północnej części kraju. Dawniej była uprawiana i zdziczała. Status gatunku we florze Polski: kenofit. Jest rośliną dość rzadką.
Biologia i ekologia.
Nanofanerofit. Siedlisko: obrzeża lasów, zarośla, suche zbocza. Kwitnie od czerwca do lipca.

</doc>
<doc id="140212" url="https://pl.wikipedia.org/wiki?curid=140212" title="François Quesnay">
François Quesnay

François Quesnay wym. // (ur. 4 czerwca 1694 w Méré, zm. 16 grudnia 1774 w Wersalu) – francuski lekarz, teoretyk ekonomii, twórca szkoły fizjokratycznej.
Urodził się w Méré niedaleko Paryża jako syn drobnego właściciela ziemskiego. Kiedy przeniósł się do stolicy, utrzymywał się z grawerstwa, jednocześnie zdobywając na kursach wiedzę z zakresu medycyny. Dzięki swym uzdolnieniom lekarskim oraz popularności wśród arystokracji w 1749 roku Quesnay został lekarzem faworyty Ludwika XV, markizy de Pompadour, a następnie przybocznym lekarzem królewskim.
Bliskość dworu królewskiego pozwoliła mu na wgląd w położenie ekonomiczne i chaos administracyjny ówczesnej Francji. Na zamówienie Diderota i d’Alamberta napisał artykuły ekonomiczne do Encyclopédie m.in. "Doświadczenie" ("Évidence"), "Dzierżawcy" ("Les Fermiers"), "Zboża" ("Les Grains").
Po śmierci markizy de Pompadour w roku 1764 Quesnay opuścił dwór w Wersalu i napisał "Maksymy ogólne ekonomicznego rządzenia krajem rolniczym" oraz wydał "Tablicę ekonomiczną" ("Tableau économique"), która stanowiła podstawę fizjokratyzmu. Praca była początkiem badań nad procesami reprodukcji i obiegu produktu społecznego. Quesnay w swojej pracy dowodził znaczenia rolnictwa dla całej gospodarki, jako że ziemia była według niego jedynym źródłem bogactwa.
Po ukazaniu się "Tablicy ekonomicznej" rozpoczęła się sława Quesnaygo i jego szkoły. Urządzał zebrania skupiające wielu myślicieli i działaczy tego okresu, tworzy centrum nowej doktryny ekonomicznej.

</doc>
<doc id="140213" url="https://pl.wikipedia.org/wiki?curid=140213" title="Punkt azeotropowy">
Punkt azeotropowy



</doc>
<doc id="140214" url="https://pl.wikipedia.org/wiki?curid=140214" title="Sojuz">
Sojuz



</doc>
<doc id="140216" url="https://pl.wikipedia.org/wiki?curid=140216" title="International America’s Cup Class">
International America’s Cup Class

International America’s Cup Class (IACC) – międzynarodowa klasa jachtów stworzona specjalnie na potrzeby regat o Puchar Ameryki po aferze, jaką wywołała w 1988 rywalizacja pomiędzy katamaranem „Stars &amp; Stripes” a jednokadłubowym „New Zealand” o długości linii wodnej 90 stóp (27,4 m). W przygotowaniu do tych regat obie drużyny wykorzystały luki w akcie "Deed of Gift". Aby zapobiec powtórzeniu podobnej sytuacji stworzono specjalną klasę, której warunki muszą spełniać wszystkie jachty uczestniczące w tych zawodach.
Jacht IACC musi spełnić następujące warunki:
gdzie:
Pomimo tej dowolności większość jachtów jest do siebie bardzo podobna, a największe różnice dotyczą powierzchni ożaglowania i wyporności. Załogę jachtu klasy IACC "de facto" stanowi szesnaście osób. Na jachcie znajduje się również miejsce dla obserwatora (tzw. 17th Man), który nie może podczas zawodów brać udziału w prowadzeniu jachtu. Zazwyczaj jest to miejsce zarezerwowane dla armatora.
Średnie wymiary jachtów IACC
Jedynym polskim jachtem tej klasy jest „MK Café-Posti” (POL-5), ex „Decca-1” (ESP-5) zakupiony od hiszpańskiego syndykatu biorącego udział w Louis Vuitton Cup w 1992. Miał on stanowić bazę dla stworzenia polskiego syndykatu Polska 1, który miał rzucić wyzwanie w zmaganiach o Puchar Ameryki, jednak ze względu na problemy finansowe przedsięwzięcie upadło.
Klasę tę niekiedy określa się również krótszą nazwą – America’s Cup Class (ACC). Symbolem klasy jest czarna sylwetka Pucharu Ameryki na grocie.
Na jednostkach klasy IACC w latach 1992–2007 rozegrano pięć edycji Regat o Puchar Ameryki.
Ostatnimi regatami w których mogliśmy oglądać jachty tej klasy były zawody Louis Vuitton Trophy w Dubaju w listopadzie 2010 roku.

</doc>
<doc id="140217" url="https://pl.wikipedia.org/wiki?curid=140217" title="America's Cup Class">
America's Cup Class



</doc>
<doc id="140218" url="https://pl.wikipedia.org/wiki?curid=140218" title="IACC">
IACC



</doc>
<doc id="140219" url="https://pl.wikipedia.org/wiki?curid=140219" title="ACC">
ACC



</doc>
<doc id="140220" url="https://pl.wikipedia.org/wiki?curid=140220" title="Puchała">
Puchała



</doc>
<doc id="140221" url="https://pl.wikipedia.org/wiki?curid=140221" title="Otto von Manteuffel">
Otto von Manteuffel

Otto Theodor Manteuffel (ur. 3 lutego 1805 w Lubinie, zm. 26 listopada 1882 w Krossen) – niemiecki polityk.
Ukończył studia prawnicze oraz ekonomiczne w Halle. Po studiach pracował w administracji państwowej w Królewcu i Szczecinie. W 1848 objął funkcję ministra spraw wewnętrznych Prus. W 1850 król Fryderyk Wilhelm IV Pruski mianował go na stanowisko premiera i ministra spraw zagranicznych Prus. Dał się poznać jako polityk antydemokratyczny i antyliberalny. Skutecznie ograniczył samorządność miast, które przyporządkował administracji państwowej. Ustąpił ze stanowiska w 1858.
W 1853 został uhonorowany tytułem Honorowego Obywatela Miasta Gdańska. Była to polityczna decyzja Rady Miasta, ponieważ Manteuffel w żaden szczególny sposób nie zasłużył się dla Gdańska.

</doc>
<doc id="140223" url="https://pl.wikipedia.org/wiki?curid=140223" title="Apache Tomcat">
Apache Tomcat

Apache Tomcat – kontener aplikacji sieciowych (ang. „web container”) rozwijany w ramach projektu Apache.
Jako kontener aplikacji jest serwerem, który umożliwia uruchamianie aplikacji internetowych w technologiach Java Servlets i Java Server Pages ("JSP"). Jest to jeden z popularniejszych kontenerów sieciowych. Tomcat jest wykorzystywany w takich serwerach aplikacji JEE (J2EE) jak Apache Geronimo. Jest również bardzo popularnym kontenerem dla samodzielnych aplikacji (niewymagających pełnego serwera aplikacji) pisanych w środowisku Spring Framework.
Apache Tomcat początkowo rozwijany był jako część projektu Apache Jakarta. W 2005 roku projekt uzyskał status samodzielnego projektu w ramach struktury projektów Apache.

</doc>
<doc id="140224" url="https://pl.wikipedia.org/wiki?curid=140224" title="Pompejusz Trogus">
Pompejusz Trogus

Pompejusz Trogus (ur. I wiek p.n.e., zm. I wiek n.e.) – historyk rzymski.
Współczesny Liwiuszowi historyk rzymski, pochodził z Galii Narbońskiej. Najważniejszą jego pracą był "Historiae Philippicae" w 44 księgach, zachowana częściowo w odpisach i wyciągach dokonanych przez Justynusa.

</doc>
<doc id="140226" url="https://pl.wikipedia.org/wiki?curid=140226" title="Model kaskadowy">
Model kaskadowy

Model kaskadowy "(ang. waterfall model)" – jeden z kilku rodzajów procesów tworzenia oprogramowania zdefiniowany w inżynierii oprogramowania. Jego nazwa wprowadzona została przez Winstona W. Royce'a w roku 1970, w artykule „Managing the Development of Large Software Systems” (Zarządzanie tworzeniem dużych systemów informatycznych). 
Polega on na wykonywaniu podstawowych czynności jako odrębnych faz projektowych, kolejno po sobie. Każda czynność to schodek (kaskady):
Jeśli któraś z faz zwróci niesatysfakcjonujący produkt cofamy się wykonując kolejne iteracje aż do momentu kiedy otrzymamy satysfakcjonujący produkt na końcu schodków.
Zastosowanie.
Model może być używany wyłącznie w przypadku gdy wymagania są zrozumiałe i przejrzyste, ponieważ każda iteracja jest czasochłonna i wymaga dużych wydatków na ulepszanie. Jednocześnie jest on stosowany w normalnej praktyce inżynierskiej. Podobnie procesy tworzenia oprogramowania bazujące na tym modelu, jak i na modelu ewolucyjnym, są nadal szeroko stosowane, zwłaszcza gdy są elementami składowymi dużych przedsięwzięć inżynierii systemów.
Modyfikacje.
W ramach modelu kaskadowego wypracowano wiele jego modyfikacji. Przykładem może być tu firma IBM i jej model MITP (z ang. "Managing the Implementation of the Total Project"), który składa się z czterech głównych faz („Wymagania”, „Ustanowienie projektu”, „Realizacja projektu”, „Ukończenie projektu”) i wynika z doświadczeń firmy w realizacji projektów.

</doc>
<doc id="140227" url="https://pl.wikipedia.org/wiki?curid=140227" title="Enterprise JavaBeans">
Enterprise JavaBeans

Enterprise JavaBeans (EJB) – technologia działająca po stronie serwera, która jest jednym z elementów specyfikacji JEE. EJB jest podobny do podzbioru możliwości JEE w kontekście zarządzania ziarnami (ang. "beans"), udostępniającymi usługi takie jak transakcyjność, trwałość, rozproszenie, bezpieczeństwo, wielodostęp itp. Jedyną rzeczą wymaganą od programisty korzystającego ze specyfikacji EJB jest dostosowanie się do pewnego interfejsu EJB (wymogów implementacyjnych), którego zastosowanie zwalnia użytkownika EJB (dostawcy ziarna lub całego modułu ziaren EJB) z konieczności opracowywania własnych metod obsługi komponentów.
Idea EJB opiera się na tworzeniu komponentów (ziaren EJB), które mogą być osadzane na serwerze aplikacji (tzw. "kontenerze EJB"), który z kolei udostępnia je do wykonania lokalnie (dostęp z części aplikacji uruchomionej na tej samej wirtualnej maszynie) lub zdalnie poprzez protokół RMI over IIOP.
Wyróżnia się trzy główne rodzaje ziaren EJB:
Każde z ziaren ma różne zastosowanie. Ziarna sesyjne są używane do umieszczania w nich logiki aplikacji - kodu, który przetwarza dane. Encyjne EJB reprezentują w sposób obiektowy dane (np. dostarczają obiektowego spojrzenia na relacyjną bazę danych). Ziarna sterowane komunikatami znajdują zastosowanie w przetwarzaniu asynchronicznym i w zaawansowanych modelach współpracy oprogramowania. Np. model abonent-dostawca: bean rejestruje się jako dostawca pewnej usługi, klienci mogą zarejestrować się jako abonenci.
Główną zaletą EJB jest nakierowanie projektanta na pewne sprawdzone sposoby rozwiązania typowych problemów w systemie rozproszonym: zarządzanie połączeniami, transakcja rozproszona, mapowanie danych na model obiektowy itp.

</doc>
<doc id="140230" url="https://pl.wikipedia.org/wiki?curid=140230" title="Iteracja">
Iteracja

Iteracja (łac. "iteratio" – powtarzanie) – czynność powtarzania tej samej operacji w pętli z góry określoną liczbę razy lub aż do spełnienia określonego warunku. Mianem iteracji określa się także operacje wykonywane wewnątrz takiej pętli.
Czynność iteracji przedstawia pętla, zapisana w poniższym pseudokodzie:
W pierwszej iteracji otrzymuje się wartość i=1, w następnej i=2, potem i=3 i tak dalej, a iteracją jest powtarzana tu czynność, czyli zwiększanie zmiennej i o jeden (inkrementacja).

</doc>
<doc id="140231" url="https://pl.wikipedia.org/wiki?curid=140231" title="Dowódca brygady">
Dowódca brygady

Dowódca brygady – oficer stojący na czele brygady. Posiada określone prawa (wydawanie rozkazów oraz nadzór nad ich wykonawstwem). Jest organizatorem działań bojowych brygady oraz dowodzi nią w czasie ich trwania.
Dowódca brygady to również stanowisko etatowe w armii.
Uprawnienia i odpowiedzialność.
Dowódca brygady sprawuje władzę na mocy mianowania. Wywodzi się ona z prawa i uregulowań wojskowych i jest ona połączona z akceptacją jego odpowiedzialności, która nie może być przekazywana. Dowódca wydaje rozkazy i instrukcje zarówno przed i w czasie działań. Rozkazy powinny być wydawane na piśmie, często potwierdzane w formie pisemnej.
&lt;br&gt;Główne zadania dowódcy w czasie walki:
Uprawnienia dyscyplinarne dowódcy brygady.
1994

</doc>
<doc id="140232" url="https://pl.wikipedia.org/wiki?curid=140232" title="Dowódca plutonu">
Dowódca plutonu

Dowódca plutonu – żołnierz (zwykle oficer lub starszy podoficer) stojący na czele plutonu. Ma prawo wydawania rozkazów swoim podwładnym, kieruje przebiegiem ich służby, jest odpowiedzialny za wykonanie przez nich czynności służbowych, ma uprawnienia służbowe i dyscyplinarne umożliwiające sprawowanie jednoosobowego dowodzenia. Jest organizatorem działań bojowych podległych drużyn, załóg, obsług lub pojedynczych żołnierzy oraz dowodzi nimi w czasie walki.
Dowódca plutonu to również stanowisko etatowe w armii. Ukończenie szkoły oficerskiej równoważne jest zdobyciu kwalifikacji dowódcy plutonu.
Uprawnienia dyscyplinarne dowódcy plutonu w Wojsku Polskim.
W 1970 :
&lt;br&gt;w stosunku do szeregowych:
w stosunku do podoficerów ZSW 
W stosunku do podoficerów zawodowych:
1994

</doc>
<doc id="140234" url="https://pl.wikipedia.org/wiki?curid=140234" title="Tuszyn">
Tuszyn

Tuszyn – miasto w centralnej Polsce w woj. łódzkim, w pow. łódzkim wschodnim, w gminie Tuszyn, oddalone od południowych granic Łodzi o 15 kilometrów. Położone jest przy autostradzie A1 oraz drodze DK 91. Tuszyn położony jest w dawnej ziemi sieradzkiej.
Historia.
Pierwsza wzmianka o miejscowości pochodzi z 1223 roku. W 1260 roku w Tuszynie był Kazimierz I kujawski, który w miejscowości zapisanej w łacińskim dokumencie w formie "Tusine" potwierdził klasztorowi w Sulejowie własność wsi Straszków.
W 1416 roku Władysław Jagiełło lokował tu miasto królewskie. W datowanym na ten rok dokumencie polecił on staroście pobiedzkiemu Dobkowi Kobyle „de Żary” osadzić na gruntach wsi Tuszyna miasto, które wyjął spod sądów ziemskich i kasztelańskich. W XV wieku było ono miejscem wypadowym dla królewskich polowań w okolicznej puszczy. Trzykrotnie w tym celu do Tuszyna zawitał król Polski Kazimierz IV Jagiellończyk w 1463, 1472 oraz 19 marca 1492 roku na krótko przed śmiercią. Niemal do końca XV wieku Tuszyn był miastem królewskim leżącym w starostwie piotrkowskim w powiecie piotrkowskim województwa sieradzkiego.
W 1497 roku król Polski Jan I Olbracht przygotowując środki finansowe na wyprawę wojenną przeciw Wołochom pożyczył 3200 złotych od Aukta z Paniewa herbu Godzięba zabezpieczając tę sumę posiadłościami królewskimi w Piotrkowie oraz Tuszynie. Wkrótce Tuszyn traci swój status posiadłości całkowicie królewskiej. W 1504 roku Jan oraz Jerzy Paniewscy herbu Godzięba stają się właścicielami części królewszczyzn oraz największymi posiadaczami w Tuszynie gdzie swoje własności ma także kościół katolicki, a także drobniejsza szlachta oraz zamożniejsi mieszczanie. W XVI wieku majętności tuszyńskie wielokrotnie zmieniają właściciela. W 1508 za zgodą polskiego króla Zygmunta Starego Paniewscy zbywają królewszczyznę wojewodzie poznańskiemu Andrzejowi z Szamotuł, który z kolei za 2000 złotych węgierskich i 200 złotych polskich zbywa ją kasztelanowi poznańskiemu Łukaszowi z Górki. Ten zaś 19 czerwca 1514 roku sprzedaje ją Mikołajowi z Lublina, który po śmierci Andrzeja z Szamotuł zostaje wojewodą poznańskim. Majętności te po raz kolejny zmieniają właściciela i w 1533 roku należą już do kasztelana brzeskokujawskiego Tomasza z Lubrańca.
W XVI wieku w miejscowości rozwijał się przemysł leśny, hodowla pszczół, pasterstwo, młynarstwo. Najważniejszą rolę spełniał wyrób piwa, który stanowił wówczas główne zajęcie ludności. Dużą rolę pełnił również handel. Lustracja podatkowa z 1564 roku wykazała, że miastem zarządzał "landwójt", którego zwano wójtem. Ostatni tę funkcję pełnił Maciej Podolski. W okresie tym na terenie miasta było 106 placów targowych, które płaciły podatku po 1 groszu. W miejscowości funkcjonowało także 7 kowali, 13 szewców, 4 krawców, 5 kuśnierzy, 10 piekarzy, 15 piwowarów, 8 kołodziejów, 2 stelmachów oraz 5 rzeźników. Na obrzeżach miasteczka pracowali również rolnicy oraz ogrodnicy. Z 34 łanów roli płacili oni 10 groszy od łanu, a z 98 łanów ogrodów po groszu od łanu co w sumie dawało skarbowi królewskiemu 6 złotych rocznie.
W roku 1655 Tuszyn został całkowicie spalony i splądrowany przez wojska szwedzkie podczas potopu. Miasto wyludniło się i na jakiś czas podupadło, dopiero napływ Żydów w pod koniec XVII wieku nieco poprawił sytuację gospodarczą.
Okres zaborów.
Wskutek II rozbioru Polski Tuszyn wszedł w 1793 roku w skład Prus. W 1807 roku znalazł się w Księstwie Warszawskim, a w 1815 w Królestwie Kongresowym.
W 1827 roku w mieście było 169 domów, w których zamieszkiwało 1230 mieszkańców, w 1857 było 181 domów z 1835 mieszkańcami z czego 1179 wyznawało katolicyzm, 588 judaizm, a 68 protestantyzm. W latach 50. XIX wieku Tuszyn utracił jednak znaczenie wskutek dynamicznego rozwoju niedalekiej Łodzi. W 1860 roku miasto liczyło 1860 mieszkańców, w tym 61% katolików i 37% Żydów. W 1863 roku w walkach powstania styczniowego wziął udział oddział zorganizowany przez tuszyńskiego ławnika, Tomasza Zdzienickiego. W 1870 roku, jak większość małych miast w Królestwie Polskim, Tuszyn ukazem carskim pozbawiony został praw miejskich. W tym samym roku na ówczesnych 1820 mieszkańców miejscowości składało się 62% Polaków, 34% Żydów i 3% Niemców.
Pod koniec XIX wieku Tuszyn opisał Słownik geograficzny Królestwa Polskiego. Miejscowość wymieniona jest jako osada miejska leżąca w powiecie łódzkim w gminie Górki w parafii Tuszyn. Według spisu powszechnego wykonanego w tym czasie w miasteczku było 230 domów, w których mieszkało 3282 mieszkańców z czego większość – 1964 osoby było katolikami, 1248 wyznawało judaizm, 70 ewangelizm, a 9 prawosławie. Ulice miejskie były wówczas niebrukowane, a budynki przeważnie drewniane. W mieście znajdowały się również murowany kościół parafialny, okręgowy sąd gminny, szkoła początkowa, urząd gminy, stacja pocztowa, apteka, lekarz.
Wiek XIX to okres dalszego rozwoju funkcji handlowej miasta. W Tuszynie odbywało się 12 targów rocznie, na które zjeżdżali kupcy z odległych stron – z Mazowsza, Śląska czy Wielkopolski. Napływ do miasta kolonistów niemieckich przyczynił się do rozwoju rzemiosła. W 1883 roku w miejscowości zanotowano 115 rzemieślników i przemysłowców z produkcją ogólną 69190 rubli. Najwięcej było krawców (20), szewców (12), rzeźników (10), piekarzy (7), stolarzy (7). Dużą rolę gospodarczą pełniło garncarstwo. Znaczną grupę rzemieślników, która dorównywała krawcom stanowili garncarze, których w miejscowości funkcjonowało aż 20. Wykorzystywali oni do produkcji zasobne, lokalne pokłady gliny, która była bardzo dobrej jakości. W XIX wiecznym Tuszynie funkcjonowała także garbarnia oraz 8 wiatraków produkujących przetwory zbożowe na ogólną wartość 30155 rs.
W 1912 roku Stanisław Muznerowski wydaje we Włocławku monografię historyczną poświęconą miastu pt. "Tuszyn w Ziemi Piotrkowskiej".
Podczas okupacji niemieckiej w 1915 roku Tuszyn uzyskał połączenie kolejką dojazdową (tramwajem podmiejskim) z Łodzią przez Rzgów, co otworzyło dla miejscowości nowe perspektywy rozwoju. Początkowo (z powodu wojny) z trakcją parową, od 1927 roku z trakcją elektryczną. W roku 1921 samorząd poczynił starania o utworzenie w Tuszynie sanatorium przeciwgruźliczego, ostatecznie oddanego do użytku w 1928 roku i funkcjonującego do dziś. W roku 1924 Tuszyn odzyskał prawa miejskie. Ze względu na dogodne połączenie tramwajowe w końcu lat 20. XX w. zaczęła żywiej rozwijać się letniskowa i wypoczynkowa funkcja miasta. W 1939 roku Tuszyn liczył już 4500 mieszkańców.
W czasie II wojny światowej miasto dostało się pod niemiecką okupację. Cały region dzięki staraniom lokalnej mniejszości niemieckiej z Łodzi został włączony do III Rzeszy, a Niemcy wywieźli ludność pochodzenia żydowskiego do getta w Piotrkowie Trybunalskim, a następnie ich wymordowali.
Okres powojenny.
15 listopada 1951 roku pod Tuszynem doszło do katastrofy lotniczej samolotu Polskich Linii Lotniczych LOT – Lisunow Li-2 lecącego z Łodzi do Krakowa, w której zginęło 16 osób (12 pasażerów i 4 członków załogi, w tym pilot kpt. Marian Buczkowski – ojciec znanego aktora Zbigniewa Buczkowskiego). Przyczyną katastrofy była awaria silników (pilot zgłaszał ich awarię na lotnisku, ale zmuszono go do realizacji lotu).
W latach 1975–1998 miasto administracyjnie należało do województwa piotrkowskiego. W 1978 roku zlikwidowane zostało połączenie tramwajowe miasta z Łodzią. W tym samym okresie droga Tuszyn – Łódź przebudowana została na trasę szybkiego ruchu, omijającą centrum Tuszyna od południowego zachodu.
Przez wiele lat w Tuszynie istniał zakład filmów lalkowych Studia Małych Form Filmowych Se-ma-for (zlikwidowany w końcu lat 90. XX wieku). Tu powstały zdjęcia do słynnych lalkowych seriali Miś Uszatek, Przygody Misia Colargola, Mały pingwin Pik-Pok. W miejscowości istnieje straż pożarna, która została założona w 1884 roku.
Demografia.
Według danych z 31 grudnia 2008 roku miasto liczyło 7124 mieszkańców.
Integralne części miasta.
Integralne części miasta wymienione w TERYT: Antonówki, Grzędy, Kępica, Niedas, Ogrodzonka, Poddębina, Tuszynek Poduchowny, Tuszyn-Las, Wielkopole.
PRNG dodatkowo wymienia niestandaryzowane nazwy części miasta: Molenda, Niedas Leśny, Niedas Rolny, Tuszynek, Tuszyn-Gościniec, Tuszyn-Młynek.
W 2010 roku Tuszyn przejął od szpitala bloki mieszkalne tworząc osiedle: Tuszynek.
Turystyka i rekreacja.
Przez Tuszyn przebiega pieszy szlak turystyczny Szlak Okrężny Wokół Łodzi. biegnie Łódzka magistrala rowerowa.
Miasto położone w bezpośrednim sąsiedztwie dużych kompleksów leśnych. W pobliżu dwa rezerwaty: Rezerwat przyrody Wolbórka oraz Rezerwat przyrody Molenda.
Na terenie miasta ośrodek wypoczynkowy „Młynek” o charakterze kąpieliska i kempingu oraz Miejskie Centrum Sportu i Wypoczynku, działające całorocznie, oferujące bazę noclegową i wyposażone w basen. Ponadto bazę noclegową Tuszyna stanowią prywatne ośrodki wypoczynkowe i motele.
W pobliżu miasta również stawy rybne w Żerominie oraz wsie letniskowe: Zofiówka i Rydzynki.
Sport.
W mieście działa klub sportowy MKS 2000 Tuszyn, który zastąpił rozwiązaną w 2000 r. Jagiellonię Tuszyn.
Drugim klubem działającym na terenie miasta od 1998 roku, jest Uczniowski Międzyszkolny Klub Sportowy UMKS "Tuszyn"- piłka siatkowa dziewcząt. 

</doc>
<doc id="140235" url="https://pl.wikipedia.org/wiki?curid=140235" title="Małpa (znak pisarski)">
Małpa (znak pisarski)

@ (małpa) – znak pisarski, wykorzystywany głównie w adresach poczty elektronicznej oraz jako identyfikator ("handle") użytkownika na mikroblogach takich jak Twitter czy Instagram. Znak pochodzi z łacińskiej ligatury zastępującej w średniowiecznych i renesansowych rękopisach handlowych słowo „ad” (do, przy) i oznaczające m.in. odbiorcę przesyłki. W języku angielskim czytany jest „at” (przyimek oznaczający „w”, „przy” albo „po [jakiejś cenie]”) i stosowany jest niekiedy w księgowości do oznaczania cen. 
Zastosowania historyczne.
Jeden z najdawniejszych przykładów zastosowania znaku @ to dokument z 1448 roku o nazwie „Taula de Ariza”, będący rejestrem dostaw pszenicy z Królestwa Kastylii do Królestwa Aragonii. Symbol oznacza tam dawną jednostkę masy arroba.
Zastosowania w informatyce.
Używanie symbolu @ do adresowania e-maili zapoczątkował Ray Tomlinson we wczesnych latach siedemdziesiątych XX wieku. Pracował wówczas dla firmy BBN Technologies, która stworzyła sieć ARPANET – zalążek dzisiejszego Internetu. Istniejące wcześniej systemy poczty elektronicznej umożliwiały przesyłanie wiadomości tylko między osobami mającymi konta na tym samym komputerze. Tomlinson stworzył pierwszy system, zwany SNDMSG, który pozwalał przesyłać wiadomości między różnymi komputerami podłączonymi do sieci ARPANET. Adres odbiorcy musiał w tym przypadku zawierać zarówno nazwę konta, jak i nazwę komputera, które trzeba było jakoś oddzielić. Szukając na klawiaturze symbolu, który nie byłby używany w nazwach użytkowników oraz nazwach komputerów, Tomlinson natrafił właśnie na @. Ray Tomlinson twierdzi, że użyłby symbolu „On” (na) lub „Of” (z), gdyby taki istniał.
Często w celu zmylenia botów internetowych, zbierających napotkane na stronach internetowych adresy mailowe do tzw. spamlisty, znak @ zastępuje się elementem graficznym lub jego opisem, np.: codice_1, codice_2, codice_3, codice_4 czy codice_5 codice_6.
Symbol ten stosowany jest również w składni języków programowania:
W Unikodzie znak at występuje w wersji:

</doc>
<doc id="140236" url="https://pl.wikipedia.org/wiki?curid=140236" title="Stare Miasto (powiat koniński)">
Stare Miasto (powiat koniński)

Stare Miasto – wieś w Polsce położona w województwie wielkopolskim, w powiecie konińskim, siedziba gminy Stare Miasto. Przez środek miejscowości przepływa rzeka Powa.
Wieś królewska starostwa konińskiego, pod koniec XVI wieku leżała w powiecie konińskim województwa kaliskiego. W latach 1975–1998 miejscowość należała administracyjnie do województwa konińskiego.
Położenie.
Stare Miasto położone jest nad rzeką Pową, na południowy zachód od Konina.
Przez wieś przebiega droga krajowa nr 25 relacji Ostrów – Kalisz – Konin – Bydgoszcz. W odległości około 2 km na południe od wsi znajduje się węzeł drogowy "Modła", łączący drogę nr 25 z autostradą A2 relacji Berlin – Warszawa.
Historia.
Na terenie wsi w XII i XIII w. znajdowało się duże osiedle rzemieślniczo-handlowe, będące głównym ośrodkiem konińskiego zespołu osadniczego. O jego miejskim charakterze świadczy zachowana częściowo do dzisiaj siatka ulic z prostokątnym rynkiem. Upadek znaczenia osady nastąpił w końcu XIII w. Jego przyczyną był rozwój osiedla położonego przy przeprawie przez Wartę w miejscu obecnej konińskiej starówki. Nazwa Stare Miasto występuje po raz pierwszy w dokumencie z 1359 r. W następnych wiekach wieś była własnością królewską należącą do starostwa konińskiego. 
27 marca 1866 r. w Starym Mieście urodził się Marian Leon Fulman, późniejszy biskup lubelski, pierwszy Wielki Kanclerz Katolickiego Uniwersytetu Lubelskiego.
W czasach Polski Ludowej, od początku lat 70. do grudnia 1985 roku przez miejscowość przebiegała droga państwowa nr 144.
Demografia.
Poniższa demografia posiada dane z 2021

</doc>
<doc id="140237" url="https://pl.wikipedia.org/wiki?curid=140237" title="Venstre">
Venstre



</doc>
<doc id="140241" url="https://pl.wikipedia.org/wiki?curid=140241" title="Wybory parlamentarne w Danii w 2005 roku">
Wybory parlamentarne w Danii w 2005 roku

Wybory parlamentarne w Danii, 2005, odbyły się 8 lutego 2005 roku. Zwycięstwo odniosła Duńska Partia Liberalna premiera Andersa Fogha Rasmussena uzyskując największą liczbę mandatów w parlamencie. Drugie miejsce zajęła Duńska Partia Socjaldemokratyczna. Koalicja partii Venstre, Partii Ludowej i Konservative Folkeparti ("Duńska Konserwatywna Partia Ludowa") uzyskała łącznie 94 mandaty w 179-miejscowym parlamencie.
Wyniki.
(+/-) - Różnica między wyborami w roku 2001
Frekwencja wyniosła 84,4%.
Dodatkowo 4 mandaty są obsadzone przez reprezentantów Grenlandii oraz Wysp Owczych. W nowym Folketingu kobiety stanowią 38% wszystkich deputowanych. Po wygranych wyborach, premier Anders Fogh Rasmussen zreformował swój gabinet.

</doc>
<doc id="140245" url="https://pl.wikipedia.org/wiki?curid=140245" title="Francois Quesnay">
Francois Quesnay



</doc>
<doc id="140246" url="https://pl.wikipedia.org/wiki?curid=140246" title="SPM">
SPM

SPM (; mikroskop ze skanującą sondą) – ogólna nazwa całej rodziny mikroskopów, których zasada działania polega na:
Skanowanie z reguły realizowane jest za pomocą tzw. skanera lub skanerów piezoelektrycznych skonstruowanych najczęściej w ten sposób, że próbka może poruszać się względem głowicy mikroskopu z sondą (lub głowica względem próbki) w 3 wymiarach. Poruszanie poziome zapewnia wybór kolejnych linii obrazu (współrzędna "y") oraz skanowanie linii (kolejne punkty – współrzędna "x"). Skaner pionowy – z reguły o większej rozdzielczości – zapewnia uzyskiwanie zmiany pionowego położenia sondy względem próbki (współrzędna "z").
Odmiany SPM.
W zależności od:
wyróżnia się szereg odmian SPM (brakuje literatury polskiej stąd są częste problemy z terminologią):
Tryby działania SPM.
Mikroskopy SPM działają w kilku podstawowych trybach:
Mikroskopy AFM wykorzystuje się również często do badań "in-situ" (łac.) – np. do bezpośredniej obserwacji procesu formowania cząstek koloidalnych w roztworze.
Analiza obrazu SPM.
Czynniki wpływające na tworzenie obrazu.
Podstawową rzeczą przy stosowaniu mikroskopów SPM jest interpretacja danych otrzymywanych bezpośrednio z aparatury – należy pamiętać o tym, że bezpośrednio zbierane dane nie mają charakteru współrzędnych (x, y, z) punktów obrazu – nawet w przypadku położenia poziomego (x, y). Jest wiele czynników, które wpływają na obserwowane wartości, spośród których najważniejsze to:
Artefakty.
Te wszystkie czynniki wpływają na to, że na obrazach SPM pojawiają się tzw. artefakty (), czyli obiekty, które w rzeczywistości nie istnieją, fragmenty obrazu które „wyglądają” (niekoniecznie w sensie optycznym!) w rzeczywistości inaczej.
Najłatwiejsze do zaobserwowania artefakty to np. sferyczne cząstki koloidalne osadzone na gładkim podłożu (np. mice) wyglądające jak zaokrąglone i pochylone piramidki. Kształt tych „piramidek” jest wynikiem połączenia w obrazie cech powierzchni (kulista górna część cząstek koloidu „unosząca się” nad płaską powierzchnią podłoża) oraz cech próbnika (typowo: odwrócona piramida z zaokrąglonym czubkiem) – krzywizna zaokrąglonej części zaobserwowanej „piramidki” ma wówczas promień krzywizny równy sumie promieni krzywizny cząstki koloidu i czubka próbnika (ang. ). Dolna część pochylonych „piramidek” odzwierciedla zasadniczą cechę budowy typowego próbnika (odwrócona i lekko pochylona piramida) oraz zaokrąglenie wynikające z kulistego kształtu cząstki koloidu.
Jak można rozpoznać tego typu artefakty związane z kształtem próbnika? W przypadku gdy wszystkie obiekty na obrazie wyglądają na w jakiś sposób zdeformowane, ale deformacja ma dokładnie ten sam charakter – np. „piramidki” są identycznie zorientowane (np. pochylenie i krawędzie zawsze pod tym samym kątem).
Podobnie jest z np. obserwowaniem „podwójnych” obrazów – jest to wynik defektu próbnika posiadającego podwójny „szczyt” – w wyniku błędnego wykonania, pęknięcia lub kontaminacji.
Dość często przy dużych stromych obiektach na płaskiej powierzchni obserwuje się (wszędzie takie same) zagłębienia – mogą one być związane z histerezą skanera piezoelektrycznego lub boczną deformacją ramienia próbnika spowodowaną bocznym oddziaływaniem próbnika z obiektem.
Korekta obrazu.
Aby rozwiązać te i inne problemy stosuje się wiele metod:

</doc>
<doc id="140247" url="https://pl.wikipedia.org/wiki?curid=140247" title="Pozycjonowanie">
Pozycjonowanie



</doc>
<doc id="140248" url="https://pl.wikipedia.org/wiki?curid=140248" title="SEO">
SEO



</doc>
<doc id="140249" url="https://pl.wikipedia.org/wiki?curid=140249" title="Search engine optimization">
Search engine optimization



</doc>
<doc id="140250" url="https://pl.wikipedia.org/wiki?curid=140250" title="Pozycjonowanie stron www">
Pozycjonowanie stron www



</doc>
<doc id="140251" url="https://pl.wikipedia.org/wiki?curid=140251" title="Optymalizacja dla wyszukiwarek internetowych">
Optymalizacja dla wyszukiwarek internetowych

Optymalizacja dla wyszukiwarek internetowych (, SEO) – edycja kodu źródłowego serwisu internetowego, która ma za zadanie dostosować go do wymogów wyszukiwarek internetowych oraz wyeliminować błędy techniczne powodujące problemy z poprawnym funkcjonowaniem (optymalizacja podstawowa) i indeksowaniem strony internetowej przez roboty sieciowe (optymalizacja pod konkretne, wybrane słowa kluczowe).
Optymalizacja pod wymogi wyszukiwarek internetowych to tylko jeden z elementów procesu pozycjonowania serwisu. Obecnie pojęcia SEO i pozycjonowanie są używane zamiennie, co nie jest zgodne z prawdą, aczkolwiek spowodowane jest to upraszczaniem przedstawiania usługi pozycjonowania podczas rozmów handlowych. Zarówno SEO, jak i pozycjonowanie opierają się na ciągłym poznawaniu mechanizmów rządzących wyszukiwarkami i dostosowywaniu kodów źródłowych serwisów internetowych do aktualnych algorytmów wyszukiwarek w celu poprawienia pozycji danego serwisu w wynikach organicznych wyszukiwarki.
Proces pozycjonowania jest elementem szeroko pojętego marketingu internetowego. Rynek reklamy w wyszukiwarkach (SEO i SEM) stanowi dzisiaj ponad 32 procent wydatków na reklamę online w Polsce. Odsetek ten rośnie z roku na rok.
Historia.
Pozycjonowanie stron rozpoczęło się wraz z rozwojem pierwszych wyszukiwarek internetowych. Webmasterzy dążyli do tego, aby ich strona pojawiła się jako pierwsza w wynikach wyszukiwania dla danego zapytania. Początkowo nie było to trudne, gdyż wyniki w wyszukiwarkach opierały się na analizie słów kluczowych podanych przez autora w nagłówku strony. Później jednak, między innymi ze względu na łatwą manipulację słowami kluczowymi, wyszukiwarki zaczęły je ignorować, odwołując się bezpośrednio do treści strony.
Ewolucja wyszukiwarek wywołała ewolucję pozycjonowania przechodzącego przez wszelkie algorytmy binarne i wektorową analizę treści strony. Dopiero wyszukiwarki oparte na analizie topologii sieci, zliczające linki (takie jak Google), podniosły poziom trudności pozycjonowania stron. Zaawansowane algorytmy analizy topologii sieci wielu osobom wydawały się odporne na wszelkiego rodzaju próby manipulacji/modyfikacji SERP, jednak zjawisko Google bomb, polegające na masowym dodawaniu na stronach linku ze wskazanym przez pomysłodawcę anchor tekstem, pokazało drogę do łatwego modyfikowania indeksu.
Termin „pozycjonowanie” pojawił się ok. 2002 r, wcześniej funkcjonował anglojęzyczny „web positioning”. Pierwsze powszechnie znane „polskie” Google bomb pojawiło się na przełomie 2003 i 2004 roku i polegało na linkowaniu ze słowem kluczowym „kretyn” adresu do sejmowej strony internetowej polskiego posła Andrzeja Leppera, co w efekcie dało pojawianie się wspomnianej strony na czołowych miejscach w wynikach wyszukiwania w Google dla hasła „kretyn” (zwykle jako pierwszy wynik). Akcja ta zyskała wielu naśladowców i podobne zjawiska można było zaobserwować dla innych słów i wyrażeń.
Pod koniec 2009 roku Google wprowadziło wyszukiwanie w czasie rzeczywistym (Real Time Search), polegające na przedstawianiu najaktualniejszych wyników z serwisów społecznościowych oraz mikro-blogów. 19 marca 2010 roku funkcja wyszukiwania w czasie rzeczywistym została oficjalnie wdrożona do polskiej wersji wyszukiwarki Google.
Algorytm wyszukiwarki odpowiedzialny za prezentowanie wyników na odpowiednich pozycjach analizuje kilkaset najważniejszych czynników strony i ciągle ulega modyfikacjom. Najpopularniejsze aktualizacje algorytmu Google zostały określone nazewnictwem: Panda, Pingwin, Koliber, Gołąb, Mobilegeddon, Rank Brain.
Optymalizacja.
Optymalizację strony podzielić można na: 
Optymalizacja treści.
W skład optymalizacji treści wchodzi m.in.:
Dawniej działania te ograniczały się do zmiany treści tagów meta Keywords i Description. Obecnie tagi meta Keywords nie są brane pod uwagę przy określaniu rankingu strony pod kątem pozycjonowanych słów kluczowych, a meta Description dostosowywany jest dynamicznie na podstawie zapytania użytkownika w wyszukiwarce oraz treści obecnej na danej witrynie.
Optymalizacja kodu źródłowego.
Działania w dużej mierze niewidoczne dla przeciętnego użytkownika strony, mające jednak wpływ na jej indeksowanie i klasyfikacje w wyszukiwarkach to np.:
Search engine friendly.
SEF to pojęcie odnoszące się do projektowania stron internetowych w sposób, który będzie przyjazny dla wyszukiwarek w aspekcie indeksowania treści. Dotyczy między innymi jasnego i czytelnego formułowania adresów stron internetowych. SEF ma na celu eliminację niezrozumiałego kodu z odnośników stron przy jednoczesnym przekazaniu wartościowych informacji (np. słowa kluczowe) oraz ułatwienia odwiedzającemu poruszanie się po stronie i odszukanie interesujących wiadomości. SEF ma również pozytywne przełożenie na tzw. optymalizację stron pod kątem wyszukiwarek.
Przykład optymalizacji "dynamicznego adresu URL" na "przyjazny adres URL":
http://przyklad.pl/index.php?option=com_content&amp;view=article&amp;id=1:wiadomosci&amp;catid=1:boeing-737-szczesliwie-wyladowal-na-oceanie-spokojnym&amp;Itemid=32
http://przyklad.pl/wiadomosci/zagranica/1-boeing-737-szczesliwie-wyladowal-na-oceanie-spokojnym
Jak wynika z powyższego przykładu zaletą optymalizacji adresów zgodnie z zasadami SEF może być obok większej przejrzystości, także krótszy adres internetowy.
Kierując się zasadami SEF należy również:
Pozycjonowanie.
Pozycjonowanie jest prowadzonym często równocześnie z optymalizacją strony procesem pozyskiwania odnośników z serwisów zewnętrznych, które są jednym z czynników wpływających na pozycje w wynikach wyszukiwania. Do tego procesu należy również dostosowywanie treści na konkretnych podstronach w celu ulokowania wybranych słów kluczowych, co jest niezbędne w procesie pozycjonowania. 
Pozycjonowanie a SEO.
W Polsce pojęcie „pozycjonowania” odróżnia się od pojęcia SEO, które oznacza głównie działania on-site związane z optymalizacją kodu oraz częściowo treści strony. Natomiast „pozycjonowanie” określane jest jako cały proces zwiększania widoczności witryny internetowej, w skład czego wchodzi właśnie proces optymalizacji strony pod algorytmy wyszukiwarek. Na świecie jednak nie ma innego odpowiednika terminu „pozycjonowanie” niż po prostu „SEO”.
Kontrowersje.
Kontrowersje w pozycjonowaniu stron wynikają ze sposobów zdobywania linków prowadzących do stron – IBL oraz z nieetycznych technik stosowanych w pozycjonowaniu. Działania niezgodne z zaleceniami dla webmasterów przyjęło się nazywać spamem w wyszukiwarkach. Spam w wyszukiwarkach jest traktowany podobnie jak spam pocztowy, czyli elektroniczne wiadomości masowo rozsyłane do osób, które ich nie oczekują.
W wyszukiwarkach stworzono specjalne strony, na których można zgłaszać witryny, które stosują nieetyczne metody pozycjonowania, np. Google – Raport dotyczący spamu.
Etyczne i nieetyczne techniki pozycjonowania.
W związku z ogromnym zainteresowaniem pozycją danej strony w wyszukiwarce zaczęto stosować różnorodne metody pozycjonowania m.in. takie, których nie akceptują twórcy wyszukiwarek lub nie są zgodne z zaleceniami dla tworzących strony, gdyż „zaśmiecają” wyniki wyszukiwania. Te metody zaczęto nazywać nieetycznymi. Są to na przykład:
Wykrycie stosowania takich technik może jednak przynieść odwrotny skutek – całkowitą eliminację strony z wyników wyszukiwania.
Należy wspomnieć, że wiele metod ułatwiających użytkownikom poruszanie się po stronie i odnajdowanie informacji może przyczynić się do poprawy wyników w wyszukiwarkach. Niektóre przykłady to:
Bardzo istotne jest również optymalizowanie treści (SEO copywriting) strony tak, aby lepiej odzwierciedlała założone w fazie projektu frazy kluczowe, poprzez np. używanie słów kluczowych w mianowniku.
W odróżnieniu od nieuczciwych metod pozycjonowania, tutaj można być pewnym, że te metody będą zawsze akceptowane przez wyszukiwarki, a ich stosowanie nie spowoduje eliminacji strony z wyników wyszukiwania. Ze względu na rosnący rynek sprzedaży linków sponsorowanych pod SEO, firma Google w 2019 roku zdecydowała się na wprowadzenie nowego atrybutu rel="sponsored", który nakłada na webmasterów obowiązek informowania robota wyszukiwarki o tym, które linki są linkami sponsorowanymi (kupionymi) przez reklamodawców.

</doc>
<doc id="140256" url="https://pl.wikipedia.org/wiki?curid=140256" title="Ser podpuszczkowy">
Ser podpuszczkowy



</doc>
<doc id="140262" url="https://pl.wikipedia.org/wiki?curid=140262" title="Stopy aluminium">
Stopy aluminium

Stopy aluminium – tworzywa metaliczne otrzymane przez stopienie aluminium z jednym lub większą liczbą metali (bądź z niemetalami), celowo wytworzone dla uzyskania żądanych właściwości.
Właściwości glinu.
Glin (nazwa formalna aluminium) krystalizuje w sieci A1, a więc cechuje się dużą plastycznością. Jego najbardziej prawdopodobny parametr sieci a = 0,40496 nm. Jego temperatura topnienia wynosi , a temperatura wrzenia . Mała gęstość 2,7 g/cm3 (blisko 3 razy mniejsza niż żelaza) kwalifikuje ten metal do grupy metali lekkich. Dzięki tej właściwości i stosunkowo powszechnemu występowaniu w skorupie ziemskiej (8,2% wagowo) jest szeroko stosowany w przemyśle lotniczym i transporcie. Aluminium cechuje się dobrym przewodnictwem cieplnym i elektrycznym (gorszym jednak niż miedź), stąd jego zastosowanie na przewody elektryczne. Ma wysoką energię błędu ułożenia 200–250 mJ/m2. Na powietrzu pokrywa się cienką warstwą Al2O3, która chroni je przed dalszym utlenianiem (pasywacja). Jest odporne na działanie wody (o pH w zakresie 4–9), , , wielu kwasów organicznych, związków azotowych. Natomiast nie jest odporne na działanie wodorotlenków (np. NaOH, KOH), kwasów beztlenowych (HF, HCl), wody morskiej i jonów rtęci. Wytrzymałość czystego wyżarzonego aluminium jest niska Rm = 70–120 MPa, Re = 20–40 MPa, wydłużenie A10 = 30–45, przewężenie Z = 80–95%. Twardość wynosi 15–30 HB; może jednak być umacniana przez zgniot.
Wytwarza się aluminium o różnych stopniach czystości (zgodnie z normami PN-79/H-82160 i PN-79/H-82163):
do najczęstszych zanieczyszczeń aluminium należą żelazo, krzem, miedź, cynk i tytan, które obniżają plastyczność i przewodnictwo elektryczne, natomiast zwiększają twardość i wytrzymałość.
Aluminium przerabia się plastycznie – walcuje (blachy, folie) lub wyciska (pręty, rury, drut, kształtowniki). Obróbkę plastyczną można przeprowadzać na zimno lub na gorąco (ok. 450 °C). Aluminium ma duże powinowactwo do tlenu, stąd jego zastosowanie w aluminotermii oraz do odtleniania stali. Oprócz tego jest szeroko stosowane w przemyśle spożywczym oraz do aluminiowania dyfuzyjnego stali.
Stopy aluminium.
Właściwości wytrzymałościowe czystego aluminium są stosunkowo niskie, dlatego stosuje się stopy, które po odpowiedniej obróbce cieplnej mają wytrzymałość nawet kilkakrotnie większą. Stopy aluminium cechują się korzystnym parametrem konstrukcyjnym, tzn. stosunkiem wytrzymałości do ciężaru właściwego, który jest większy niż dla stali, a oprócz tego ich udarność nie maleje w miarę obniżania temperatury, dzięki czemu w niskich temperaturach mają większą udarność niż stal. Mają jednak niską wytrzymałość zmęczeniową.
Wg norm stopy aluminium dzieli się na:
Do odlewniczych zalicza się przeważnie stopy wieloskładnikowe o większej zawartości pierwiastków stopowych (5–25%), np. z krzemem (silumin); z krzemem i magnezem, z krzemem, miedzią, magnezem i manganem, z krzemem, miedzią, niklem, magnezem i manganem i inne. Cechują się one dobrą lejnością i małym skurczem.
Stopy do przeróbki plastycznej zawierają na ogół mniejsze ilości dodatków stopowych, głównie miedź (do ok. 5%), magnez (do ok. 6%) i mangan (do 1,5%), rzadziej krzem, cynk, nikiel, chrom, tytan. Niektóre stopy aluminium można poddawać utwardzaniu wydzieleniowemu, po którym ich właściwości wytrzymałościowe nie są gorsze niż wielu stali.
Niektóre stopy aluminium nadają się zarówno do odlewania, jak i przeróbki plastycznej.
Korozja stopów aluminium.
Stopy aluminium cechują się wyższymi właściwościami mechanicznymi od czystego metalu, ale niższą odpornością na korozję. Wszystkie dodatki stopowe pogarszają odporność korozyjną stopów aluminium, najsilniej miedź i krzem, najsłabiej mangan i magnez. Korozja stopów aluminium to stopniowy rozpad materiału na tlenki glinu oraz pierwiastków stopowych, które pogarszają jego właściwości fizyczne i chemiczne. Aluminium wchodzi w reakcję z zawartym w powietrzu tlenem. Na powierzchniach ze stopu aluminium powstaje biała, ochronna warstwa tlenku glinu, tzw. warstwa pasywna. Jest ona bardzo cienka, bowiem jej grubość wynosi zaledwie kilka setnych mikrometra, a powłoka jest szczelna i stanowi bardzo dobre zabezpieczenie przed korozją. W przypadku uszkodzenia warstwy tlenku następuje samoczynne jej samozasklepienie. Aluminium charakteryzuje się wysoką odpornością w środowiskach neutralnych i lekko kwaśnych. W warunkach silnej kwasowości lub zasadowości tempo korozji jest wysokie. Najczęściej występującymi typami korozji aluminium są:
W wilgotnym środowisku korozja galwaniczna może wystąpić, gdy stop aluminium zostanie umieszczony w środowisku elektrolitycznym w kontakcie z innymi metalami o wyższym potencjale elektrochemicznym niż aluminium. Intensywność korozji jest najwyższa na przecięciu, gdzie spotykają się dwa metale, i zmniejsza się w miarę oddalania się od tego połączenia. Na przykład, jeśli aluminium i mosiądz stykają się lub nawet znajdują się blisko siebie i znajdują się w wodzie morskiej, powstaje ogniwo galwaniczne. Wówczas aluminiowa część będzie korodować, działając jak anoda. W takich warunkach obserwuje się korozję międzykrystaliczną lub złuszczanie warstwy wierzchniej. Korozja galwaniczna może być znacznie szybsza niż zwykła korozja atmosferyczna.
Korozja wżerowa to zjawisko korozji powierzchniowej aluminium, charakteryzujące się małymi otworami (wżerami) na powierzchni. Zwykle te wżery nie wpływają na wytrzymałość produktu. Jest to raczej kwestia estetyczna, ale może być istotna, jeśli wygląd powierzchni ma kluczowe znaczenie. Korozja wżerowa występuje na ogół w regionach, w których w atmosferze występuje sól, ponieważ odpowiada za nią obecność anionów chlorkowych. Aby wystąpiła korozja wżerowa, potencjał stopu musi być wyższy od potencjału elektrolitu (roztworu soli). Występowanie defektów powierzchniowych na granicach ziaren i cząstek drugiej fazy jest prekursorem korozji wżerowej.
Korozja szczelinowa jest formą miejscowego procesu korozji materiałów. Nakładające się materiały lub niezamierzone błędy projektowe mogą prowadzić do powstania szczelin. W rezultacie gromadzenie się wody morskiej w tych kieszeniach może prowadzić do korozji szczelinowej.
Aluminium i jego stopy bardzo szybko ulegają korozji w kontakcie z wapnem i zaprawą cementową. W miejscach, w których stykają się z innymi metalami, zwłaszcza z miedzią, mosiądzem lub stalą, mogą ulegać tak zwanej korozji kontaktowej.
Metody ochrony stopów aluminium przed korozją.
Naturalna zdolność do tworzenia na powierzchni aluminium szczelnej warstwy tlenku znakomicie ogranicza potrzebę stosowania zabezpieczeń powierzchni przed korozją. W środowiskach agresywnych stosuje się dodatkowe zabezpieczenia powłokowe powierzchni aluminiowych. Istnieją trzy podstawowe sposoby zabezpieczenia aluminium przed korozją:
Wśród różnych rodzajów stosowanych powłok dobre efekty daje stosowanie cyrkonu i krzemu.
Podział ze względu na sposób wytwarzania.
Ze względu na sposób wytwarzania, stopy aluminium dzieli się na stopy do obróbki plastycznej oraz stopy odlewnicze. Pierwsze zawierają do ok. 15% dodatków stopowych, najczęściej Cu, Mg, Mn. Niektóre z tych stopów są stosowane w stanie umocnionym zgniotem lub po wyżarzaniu rekrystalizującym. Część podlega utwardzaniu wydzieleniowemu w wyniku obróbki cieplnej.
Klasyfikacja.
Zgodnie z normą PN-EN 573-3:2019-12, stopy aluminium są klasyfikowane według składu chemicznego w ośmiu seriach. W tabeli przedstawiono główne pierwiastki dodawane do poszczególnych stopów. Oznaczenie składa się z czterech cyfr, z których pierwsza oznacza główny dodatek stopowy.

</doc>
<doc id="140263" url="https://pl.wikipedia.org/wiki?curid=140263" title="Rośliny paszowe">
Rośliny paszowe



</doc>
<doc id="140266" url="https://pl.wikipedia.org/wiki?curid=140266" title="Éric Cantona">
Éric Cantona

Éric Cantona (wym. [], ur. 24 maja 1966 w Marsylii) – francuski piłkarz, aktor, reżyser i producent filmowy. Jako piłkarz występował podczas kariery zawodniczej na pozycji ofensywnego pomocnika i napastnika. Jako aktor wystąpił w parudziesięciu filmach fabularnych oraz szeregu dokumentalnych, w tym opisujących jego karierę sportową.
Kariera sportowa.
W karierze seniorskiej rozegrał 368 meczów i strzelił 131 bramek. W latach 1992–1997 (z przerwami) był zawodnikiem Manchesteru United, w latach 1987–1995 występował w reprezentacji Francji, w której rozegrał 45 meczów i strzelił 20 goli. 
Wśród sukcesów odniesionych z Manchester United były cztery tytuły mistrza Anglii – 1993, 1994, 1996, 1997. Został uznany piłkarzem roku 1996. Éric Cantona zwyciężył w plebiscycie na największego piłkarza w historii angielskiej Premier League, przeprowadzonym w 2005 w imieniu sponsora ligi, banku Barclays, wśród ponad 26 tysięcy kibiców ze 170 krajów. Karierę zakończył w 1997, po czym został kapitanem, a następnie trenerem reprezentacji Francji w piłce plażowej, z którą (również jako zawodnik) w 2005 zdobył tytuł Mistrza Świata. W styczniu 2011 objął stanowisko dyrektora sportowego w reaktywowanym klubie New York Cosmos.
25 stycznia 1995, w czasie meczu Premier League "Crystal Palace" – "Manchester United", Cantona kopnął kibica drużyny przeciwnej, za co został zawieszony do września tego samego roku. Otrzymał także karę 120 godzin robót publicznych (początkowo proponowano karę 2 tygodni więzienia)
Sukcesy drużynowe.
Olympique Marsylia
Leeds United
Manchester United
Reprezentacja Francji
Reprezentacja Francji w piłce plażowej
Sukcesy indywidualne.
Manchester United
Kariera filmowa.
Początkowo występował jako jeden z bohaterów w filmach dokumentujących osiągnięcia klubów sportowych, w których występował. Jego pierwszy udział w filmie fabularnym miał miejsce w 1995 (film pt. "Szczęście jest na łące"). Od tego czasu wystąpił w ponad trzydziestu produkcjach, w tym drugoplanową rolę w "Elizabeth".
Dwukrotnie (2002 i 2014) próbował swoich sił jako reżyser oraz producent – w tym dramatu sportowego, w którym zagrał sam siebie "Szukając Erica" (2009) w reżyserii Kena Loacha.
Występował także w reklamach produktów Nike, Renault i Kronenbourg.
Inna aktywność.
W 2010 r. wezwał do „bezkrwawej rewolucji” polegającej na obaleniu niesprawiedliwego systemu bankowego, zaproponował wówczas przeprowadzenie akcji masowego wycofywania pieniędzy z kont bankowych, która miała być przeprowadzona w ciągu jednego dnia w celu destabilizacji systemu finansowego. Dwa lata później Éric Cantona zadeklarował, że chce wystartować w wyborach prezydenckich jako kandydat niezależny. Cantona chciał za pomocą swojego obwieszczenia zwrócić uwagę na ciężką sytuację francuskich bezdomnych, o co poprosiła go fundacja „Abbe Pierre”.

</doc>
<doc id="140268" url="https://pl.wikipedia.org/wiki?curid=140268" title="Tatarka">
Tatarka



</doc>
<doc id="140269" url="https://pl.wikipedia.org/wiki?curid=140269" title="Mięczak">
Mięczak



</doc>
<doc id="140273" url="https://pl.wikipedia.org/wiki?curid=140273" title="Władysław Henzel">
Władysław Henzel

Władysław Henzel (ur. 1941 w Lubli, zm. 10 marca 2023) pułkownik Wojska Polskiego w stanie spoczynku.
Wykształcenie.
Z wykształcenia oficer lotnictwa (Techniczna Oficerska Szkoła Wojsk Lotniczych w Oleśnicy), pedagog wojskowy (magisterskie studia pedagogiczne), dziennikarz (podyplomowe studia dziennikarskie), a także bibliotekarz i bibliograf (podyplomowe studia bibliotekoznawstwa i informacji naukowej).
Służba wojskowa.
W Wojsku Polskim służył 38 lat do roku 1999. W tym czasie był m.in. redaktorem naczelnym Polskiej Bibliografii Wojskowej, wicedyrektorem Centralnej Biblioteki Wojskowej, dyrektorem Biblioteki Naukowej Sztabu Generalnego Wojska Polskiego, a także członkiem Rady ds. Terminologii Wojskowej przy Ministrze Obrony Narodowej. 
Rezerwa.
Pełnił funkcję dyrektora Wydawnictwa Wyższej Szkoły Pedagogicznej Towarzystwa Wiedzy Powszechnej w Warszawie.
W przeszłości był również związany z wieloma instytucjami kultury i nauki, m.in. z Biblioteką Narodową i Centralnym Ośrodkiem Naukowej Informacji Wojskowej.
Publikacje.
Jest autorem lub współautorem wielu bibliografii, opracowań i artykułów. Do najważniejszych należy zaliczyć:
Odznaczenia.
Wielokrotnie odznaczony wysokimi odznaczeniami państwowymi i resortowymi, min.:

</doc>
<doc id="140274" url="https://pl.wikipedia.org/wiki?curid=140274" title="Trzeci świat">
Trzeci świat



</doc>
<doc id="140275" url="https://pl.wikipedia.org/wiki?curid=140275" title="Dzwon">
Dzwon



</doc>
<doc id="140276" url="https://pl.wikipedia.org/wiki?curid=140276" title="Piżmowół arktyczny">
Piżmowół arktyczny

Piżmowół arktyczny, wół piżmowy ("Ovibos moschatus") – gatunek ssaka łożyskowego z rzędu parzystokopytnych, jedyny przedstawiciel rodzaju piżmowół ("Ovibos") .
Dane liczbowe.
Krowy są wyraźnie mniejsze, długość do 1,95 m, wysokość w kłębie do 1,15 m.
Sierść – 2 rodzaje włosów: zewnętrzne – ciemnobrunatne długie do 60, a nawet 90 cm – i wewnętrzne, krótkie wełniste, dobrze chroniące przed mrozem.
Pojedynczy róg może mieć 61–67 cm długości i jest skręcony do dołu i ku przodowi.
U krów rogi są znacznie słabiej wykształcone, ale o podobnym kształcie. Ich powierzchnia jest gładka, bez żadnych rowków czy przyrostów rocznych.
Gruczoły piżmowołu arktycznego w okresie godowym wydzielają substancje o silnym zapachu, jednak w ścisłym znaczeniu nie jest to piżmo.
Występowanie i środowisko.
Naturalny zasięg występowania tych ssaków obejmuje arktyczne rejony Ameryki Północnej, od Alaski po Kanadę i Grenlandię. Przed ostatnim zlodowaceniem zamieszkiwały Azję, Amerykę Północną i Europę, m.in. środkową część Norwegii (okolice obecnego Dombas). Również w Polsce znaleziono szczątki kopalne wołów piżmowych.
W 2. połowie XX w. w ramach restytucji gatunku woły piżmowe wprowadzono na Spitsbergen i na wyspę Nunivak u brzegów Alaski. W 1974 r. na półwyspie Tajmyr (gdzie piżmowoły wyginęły ok. 300 lat temu), na wschód od jeziora Tajmyr, wypuszczono 10 sztuk wołów piżmowych schwytanych na Wyspie Banksa w Kanadzie, a w następnym roku jeszcze 20 sztuk pochodzących z Alaski. Stały się one zaczątkiem nowej populacji, podobnie jak 20 sztuk alaskańskich wołów piżmowych wypuszczonych w 1975 r. na Wyspie Wrangla. Również w Norwegii wprowadzono piżmowoły ponownie i kilkadziesiąt sztuk żyje obecnie w parku narodowym Dovre Fjell.
Woły piżmowe preferują suche obszary tundry arktycznej, gdyż są bardzo wrażliwe na wilgoć. W wilgotnych środowiskach łatwo zapadają na zapalenie płuc.
Najbliższym krewnym piżmowołu arktycznego jest takin.
Odżywianie.
Roślinożerny – głównie trawy, zioła i krzewinki, porosty, mchy.
Rozmnażanie.
Pora godowa przypada na koniec wiosny. Samce walczą o samice, zderzając się głowami, słabszy przeciwnik się poddaje i oddala od stada. Zwycięzca kopuluje ze wszystkimi samicami w stadzie. Ciąża trwa 8,5 miesiąca. Młode rodzą się w kwietniu lub maju następnego roku. Z reguły rodzi się jedno młode, przez pierwsze trzy miesiące odżywia się jedynie mlekiem matki. Ze względu na surowy klimat i dużą wrażliwość na wilgoć śmiertelność młodych jest bardzo duża.
Ochrona.
Jedynymi drapieżnikami, które polują na piżmowoły są wilki i białe niedźwiedzie, jednak w praktyce bardzo rzadko ich polowania są uwieńczone sukcesem i nie były w stanie zachwiać liczebności populacji. Śmiertelnym zagrożeniem dla piżmowołów stała się dopiero broń palna. Ostatnie sztuki na Tajmyrze zastrzelono ok. 300 lat temu, a na Alasce w połowie XIX w.
Na początku XX wieku piżmowół był zagrożony wyginięciem ze względu na masowe polowania już prawie na całym obszarze swego występowania, a jego liczebność spadła poniżej 20 tys. sztuk.
W celu ochrony gatunku powstały rezerwaty w Kanadzie i Grenlandii. Wprowadzono również restytucję gatunku w niektórych rejonach, w których on wyginął. Liczebność populacji objętych ochroną wzrasta, obecnie szacowana jest na 80.000-125.000 osobników.
Na Alasce, w Kanadzie i Norwegii podejmowane są próby domestykacji tego gatunku.

</doc>
<doc id="140277" url="https://pl.wikipedia.org/wiki?curid=140277" title="Wół piżmowy">
Wół piżmowy



</doc>
<doc id="140278" url="https://pl.wikipedia.org/wiki?curid=140278" title="Tadeusz Bałachowicz">
Tadeusz Bałachowicz

Tadeusz Bałachowicz (ur. 4 października 1945 we wsi Pupinie (obecnie Pupiniai), w gminie Daugieliszki) – generał dywizji Wojska Polskiego.
Życiorys.
W latach 1964–1967 był podchorążym Oficerskiej Szkoły Radiotechnicznej im. kpt. Sylwestra Bartosika w Jeleniej Górze. W latach 1967–1980 pełnił służbę w Wojskach Obrony Powietrznej Kraju. Rozpoczął ją w 16 samodzielnym pułku artylerii OPK na warszawskim Czerniakowie, na stanowisku dowódcy stacji radiolokacyjnej baterii 57 mm armat przeciwlotniczych S-60. W 1977 ukończył zaoczne studia na Wydziale Prawa i Administracji Uniwersytetu Warszawskiego. W 1980 został przeniesiony do Sekretariatu Komitetu Obrony Kraju. Zajmował w nim kolejno stanowiska starszego radcy prawnego, starszego specjalisty i szefa Oddziału Organizacyjno-Prawnego.
5 września 1988 powierzono mu pełnienie obowiązków zastępcy szefa Inspektoratu Obrony Cywilnej Kraju, a 21 października 1989 został zatwierdzony na tym stanowisku. 28 grudnia 1989 roku został zastępcą szefa Sztabu Obrony Cywilnej Kraju do spraw organizacyjno-prawnych. 1 lutego 1991 objął funkcję pełnomocnika Ministra Obrony Narodowej do spraw kadr jednostek (sztabów) objętych restrykturyzacją. 4 lipca 1991 został powołany na stanowisko zastępcy szefa Departamentu Kadr MON, a 13 sierpnia 1993 – zastępcy dyrektora Departamentu Kadr MON. 29 września 1994 został wyznaczony na stanowisko szefa Departamentu Kadr MON.
20 listopada 1996 został przeniesiony do Biura Bezpieczeństwa Narodowego na stanowisko zastępcy dyrektora Departamentu Gotowości Obronnej. 1 lipca 1997 został przeniesiony w ramach biura na stanowisko dyrektora Departamentu Obsługi Komitetu Obrony Kraju i Rady Bezpieczeństwa Narodowego w Warszawie. 5 lutego 1998 został wyznaczony na stanowisko dyrektora Departamentu Zwierzchnictwa Prezydenta RP nad Siłami Zbrojnymi w Biurze Bezpieczeństwa Narodowego. 29 maja 2002 Prezydent RP Aleksander Kwaśniewski mianował go zastępcą szefa Biura Bezpieczeństwa Narodowego z zachowaniem dotychczasowego stanowiska dyrektora departamentu. Od 24 czerwca 2004 do 28 lutego 2005 był także p.o. szefa Biura Bezpieczeństwa Narodowego.

</doc>
<doc id="140279" url="https://pl.wikipedia.org/wiki?curid=140279" title="Jerzy Kondracki">
Jerzy Kondracki

Jerzy Aleksander Kondracki (ur. 1 listopada 1908 w Warszawie, zm. 13 kwietnia 1998 koło Villach) – polski geograf, profesor Uniwersytetu Warszawskiego, autor najbardziej znanej regionalizacji fizycznogeograficznej Polski.
Zajmował się przede wszystkim geografią fizyczną i kartografią. Wprowadził i rozwinął w Polsce kompleksowy kierunek badań środowiska przyrodniczego, był uznanym autorytetem w dziedzinie regionalizacji fizycznogeograficznej, miał znaczące dokonania na polu geomorfologii, hydrologii, paleografii, kartografii oraz metodologii geografii fizycznej i regionalnej.
Jako przedstawiciel Polski brał udział w pracach grupy ekspertów ONZ zajmującej się standaryzacją nazw geograficznych. W latach 1977–1985 i 1987–1997 przewodniczył Komisji Standaryzacji Nazw Geograficznych poza Granicami Polski (do 1984 pod nazwą "Komisja Standaryzacji Nazw Geograficznych Świata").
Był także długoletnim działaczem Polskiego Towarzystwa Geograficznego i Komitetu Historii Nauki i Techniki Polskiej Akademii Nauk.
Życiorys.
Urodził się w Warszawie, w rodzinie nauczycielskiej. Był uczniem Gimnazjum Władysława IV w Warszawie i harcerzem w działającej tam 17 Warszawskiej Drużynie Harcerskiej, dzięki której – jak opowiadał później – poznał i polubił geografię.
Studiował geografię na Wydziale Filozoficznym Uniwersytetu Warszawskiego. Studia ukończył w 1931 r. Od 1933 r. był asystentem w Zakładzie Geograficznym UW; w 1938 przyznano mu stopień doktora za pracę „Studia nad morfologią i hydrografią Pojezierza Brasławskiego”.
W czasie II wojny światowej przebywał w niewoli niemieckiej, w obozie jenieckim Oflag II C w Woldenbergu (obecnie Dobiegniew). W obozie prowadził wykłady geografii dla jeńców.
W 1945 wrócił do Warszawy, gdzie podjął pracę jako adiunkt w Zakładzie Geograficznym UW. W 1952 r. objął Katedrę Geografii Fizycznej w nowo powstałym Instytucie Geograficznym UW. W roku następnym został dziekanem Wydziału Biologii i Nauk o Ziemi UW. W 1954 r. nadano mu tytuł profesora nadzwyczajnego, a w 1969 r., profesora zwyczajnego. W 1970 r. został dyrektorem Instytutu Geografii UW, samodzielnej jednostki na prawach wydziału (utworzonej w poprzednim roku). Gdy w 1977 r. powstał Wydział Geografii i Studiów Regionalnych UW, Jerzy Kondracki został dyrektorem Instytutu Nauk Fizykogeograficznych na wydziale.
Zginął w dziewięćdziesiątym roku życia podczas samotnej wędrówki w Alpach, w okolicach Klagenfurt am Wörthersee, w pobliżu granicy włoskiej. Spoczywa na cmentarzu Powązkowskim (kwatera 29 wprost-6-3/4).
Upamiętnienia.
W 1999 ustanowiono medal imienia Jerzego Kondrackiego, przyznawany za zasługi dla Wydziału Geografii i Studiów Regionalnych UW. Decyzję o przyznaniu medalu podejmuje rada wydziału.

</doc>
<doc id="140280" url="https://pl.wikipedia.org/wiki?curid=140280" title="Konwalia">
Konwalia

Konwalia ("Convallaria" L.) – rodzaj bylin jednoliściennych w ostatnich latach zaliczany do różnie wyróżnianych rodzin w tym do konwaliowatych ("Convallariaceae"), myszopłochowatych ("Ruscaceae") i ostatnio do szparagowatych ("Asparagaceae"). W zależności od ujęcia systematycznego obejmuje jeden gatunek – konwalię majową "C. majalis" lub trzy gatunki. Zasięg rodzaju obejmuje strefę umiarkowaną półkuli północnej – w Europie, Azji i we wschodniej części Stanów Zjednoczonych na kontynencie północnoamerykańskim. Gatunek ten rośnie także jako rodzimy w Polsce.
Systematyka.
W większości ujęć systematycznych należy tu jeden gatunek – konwalia majowa "Convallaria majalis" L., którego odmiany geograficzne podnoszone bywają w opracowaniach lokalnych do rangi odrębnych gatunków. Np. James L. Reveal wyróżnia w randze odrębnego gatunku ("Convallaria majuscula" Greene) odmianę amerykańską ("C. majalis" var. "montana" (Raf.) Ahles). W Azji Wschodniej status odrębnego gatunku ("Convallaria keiskei" Miq.) nadawany jest odmianie "C. majalis" L. var. "keiskei". Ujęcie to bywa akceptowane przez niektórych systematyków i w 2022 roku było odzwierciedlone w bazach International Plant Names Index oraz Plants of the World Online, które w ramach rodzaju konwalia wyróżniały trzy gatunki:
Klad okrytonasienne, klad jednoliścienne ("monocots"), rząd szparagowce ("Asparagales"), rodzina szparagowate ("Asparagaceae"), podrodzina "Nolinoideae" Burnett. 
Wcześniej w systemie APG II z 2003 rodzaj zaliczany był do plemienia "Convallarieae" w obrębie rodziny myszopłochowatych ("Ruscaceae") z rzędu szparagowców ("Asparagales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht. rząd szparagowce ("Asparagales" Bromhead), rodzina konwaliowate ("Convallariaceae" Horan.), podrodzina "Convallarioideae" Herb., plemię "Convallarieae" Dumort., rodzaj konwalia ("Convallaria" L.).

</doc>
<doc id="140282" url="https://pl.wikipedia.org/wiki?curid=140282" title="ILink">
ILink



</doc>
<doc id="140284" url="https://pl.wikipedia.org/wiki?curid=140284" title="Dysfagia">
Dysfagia

Dysfagia – termin medyczny określający utrudnione przechodzenie pokarmu z jamy ustnej przez przełyk do żołądka.
Wyróżnia się dwa typy dysfagii:
Przyczyny.
Dysfagię ustno-gardłową mogą powodować następujące schorzenia: urazy i choroby ośrodkowego układu nerwowego, udar mózgu (krwawienie śródmózgowe), choroba Wilsona, stwardnienie rozsiane, guzy pnia mózgu, stwardnienie zanikowe boczne, neuropatie obwodowe (np. w przebiegu cukrzycy, sarkoidozy, chorób układowych tkanki łącznej, błonicy, zatrucia jadem kiełbasianym, zespołu Guillaina-Barrégo), zespół opuszkowy i rzekomoopuszkowy, choroba Parkinsona, pląsawica Huntingtona, wiąd rdzenia, guzy głowy i szyi, zabiegi operacyjne w tym rejonie, choroby mięśni (dystrofia, miastenia), nowotwory i stany zapalne jamy ustnej i gardła, uchyłek Zenkera, zaburzenia czynnościowe, zaburzenia koordynacji górnego zwieracza przełyku, wole, choroba zwyrodnieniowa kręgosłupa, ciała obce.
Do najczęstszych chorób wywołujących dysfagię przełykową należą: nowotwory przełyku (zwłaszcza rak przełyku), rak wpustu, zwężenie pozapalne przełyku, zwężenie po oparzeniu przełyku, pierścień Schatzkiego, ciała obce, uchyłki przełyku, ucisk na przełyk od zewnątrz przez nowotwory lub tętniaki, achalazja wpustu, rozlany skurcz przełyku (przełyk korkociągowaty), bolesne skurcze przełyku (przełyk typu dziadka do orzechów), zespół Plummera-Vinsona, twardzina układowa, zapalenie przełyku, choroba refluksowa przełyku, dysfagia czynnościowa, cukrzyca, choroba Chagasa, a także działanie niepożądane niektórych leków (azotanów, antagonistów kanału wapniowego, metyloksantyn).
Objawy.
Dysfagia może manifestować się poprzez: krztuszenie się, kaszel, łzawienie, kichanie, odruchy wymiotne, uczucie zatrzymania pokarmu w przełyku, rozpieranie, odynofagię (ból podczas przełykania).
W dysfagii może być upośledzona możliwość połykania pokarmów stałych, pokarmów rozdrobnionych, płynów aż do całkowitego braku możliwości połykania (afagia).
Diagnostyka.
W diagnostyce przyczyn dysfagii pomocnymi mogą być następujące badania: kontrastowe badanie radiologiczne przełyku, ezofagoskopia z pobraniem materiału do badania histologicznego i mikrobiologicznego, manometria przełyku, ewentualnie tomografia komputerowa klatki piersiowej.
Leczenie.
Terapia zależna jest od przyczyny dysfagii.

</doc>
<doc id="140285" url="https://pl.wikipedia.org/wiki?curid=140285" title="Voyager 2">
Voyager 2

Voyager 2 – bezzałogowa sonda kosmiczna wysłana w 1977 roku w przestrzeń kosmiczną z Przylądka Canaveral przez amerykańską agencję kosmiczną NASA w ramach programu Voyager. Rozpoczęcie lotu zbiegło się w czasie z bardzo korzystnym położeniem planet, które umożliwiło odwiedzenie wszystkich gazowych olbrzymów: Jowisza, Saturna, Urana i Neptuna przez jeden próbnik. Z początku zadaniem misji było dokładne zbadanie Jowisza oraz Saturna, jednak sonda sprawowała się na tyle dobrze, że przeprogramowano ją, aby przeprowadziła badania również pozostałych planet zewnętrznych. Voyager 2 przesłał obrazy wszystkich czterech planet, ich księżyców i pierścieni. Jest jedyną sondą, która dotarła zarówno do Urana i Neptuna.
Po zakończeniu eksploracji planet, głównym zadaniem misji jest badanie krańcowych obszarów heliosfery oraz pomiar właściwości fizycznych przestrzeni międzygwiezdnej. Od września 2007 roku sonda znajdowała się w obszarze płaszcza Układu Słonecznego. W listopadzie 2018 roku Voyager 2 przekroczył heliopauzę i znalazł się w przestrzeni międzygwiezdnej. Przewiduje się, że zasilanie w energię elektryczną wystarczy do utrzymania funkcjonowania sondy i łączności z Ziemią do około 2025 roku.
Cele naukowe programu Voyager.
Głównym zadaniem misji obydwu sond Voyager była eksploracja układów Jowisza i Saturna. Po zakończonych sukcesem przelotach obok tych planet NASA wydała zgodę na przedłużenie misji sondy Voyager 2 do, kolejno, Urana i Neptuna. Głównym celem misji przedłużonej ("Misja Międzygwiezdna") jest rozszerzenie eksploracji Układu Słonecznego poza planety zewnętrzne, do krańcowych obszarów heliosfery i, po przekroczeniu heliopauzy, dotarcie do lokalnego ośrodka międzygwiazdowego.
Lista celów naukowych podczas misji głównej i przedłużonej znajduje się w artykule poświęconym sondzie Voyager 1.
Konstrukcja sond Voyager.
Sonda Voyager 2 ma konstrukcję identyczną jak sonda Voyager 1.
Na pokładzie każdej z sond Voyager zostało zainstalowanych 10 instrumentów naukowych. Instrumenty te, oraz system telekomunikacyjny sond, posłużyły do przeprowadzenia 11 eksperymentów, których opis znajduje się w artykule o sondzie Voyager 1.
Z powodu stopniowego zmniejszania się ilości wytwarzanej energii elektrycznej, po zakończeniu fazy badania planet, kolejno wyłączane są niektóre instrumenty naukowe sondy. W pierwszej kolejności została w listopadzie 1998 roku wyłączona platforma skanująca wraz ze wszystkimi znajdującymi się na niej instrumentami. Odbiornik radiowy PRA został wyłączony 21 lutego 2008 roku.
Większość spośród nadal działających instrumentów funkcjonuje prawidłowo. Szerokopasmowy odbiornik fal plazmowych wchodzący w skład instrumentu "Plasma Wave Subsystem" (PWS) przestał funkcjonować w sierpniu 2003 roku. W analizatorze spektralnym instrumentu PWS kanał 17,8 Hz działa przerywanie, a 8 górnych kanałów (1 kHz do 56 kHz) działa ze zmniejszoną czułością. Magnetometr ma problemy z zakłóceniami generowanymi przez sondę i pozostałe instrumenty, co utrudnia analizę zbieranych danych. Zewnętrzny magnetometr został uszkodzony w 2006 roku.
Do 2020 roku planowane jest utrzymanie na pokładzie Voyagera 2 pracy następujących instrumentów.
Przebieg misji.
Start sondy Voyager 2 nastąpił 20 sierpnia 1977 roku. Najpotężniejsza ówczesna amerykańska rakieta nośna Titan 3E z dodatkowym stopniem na stały materiał pędny wyniosła sondę na prowadzącą ku Jowiszowi orbitę o peryhelium wynoszącym 1,0 au i aphelium 6,28 au. Wkrótce po starcie wystąpiły problemy podczas aktywacji urządzeń sondy. Brak było potwierdzenia, że wysięgnik naukowy został wyprostowany i zablokowany w prawidłowej pozycji. Późniejsze testy potwierdziły prawidłową pozycję wysięgnika, błędnie natomiast działał czujnik jego położenia. Wystąpiły też problemy z komputerowym systemem sterowania sondy, co zmusiło inżynierów do jego przeprogramowania.
15 grudnia 1977 roku Voyager 2 został prześcignięty przez wystrzeloną szesnaście dni później, ale wprowadzoną na szybszą trajektorię, sondę Voyager 1. W tym momencie wzajemna odległość między sondami wynosiła 17 mln km.
6 kwietnia 1978 roku doszło do awarii głównego odbiornika radiowego sondy. Komputer pokładowy przełączył odbiornik na zapasowy, który jednak okazał się uszkodzony - niesprawny był kondensator obwodu strojenia. Awaria ta groziła utratą całej misji i inżynierom z Jet Propulsion Laboratory zajęło kilka miesięcy opracowanie procedur umożliwiających sprawne przesyłanie rozkazów na sondę.
Jowisz.
24 kwietnia 1979 roku Voyager 2 zaczął wykonywać pierwsze fotografie Jowisza, tworzące film ukazujący cyrkulację atmosferyczną planety. 2 lipca sonda osiągnęła granice jowiszowej magnetosfery.
8 lipca 1979 roku sonda zbliżyła się do księżyca Kallisto na odległość 214 930 km. 9 lipca, zbliżając się do Jowisza, sonda przeleciała kolejno obok Ganimedesa (minimalna odległość 62 130 km), Europy (205 720 km) i Amaltei (558 370 km). Największe zbliżenie do Jowisza miało miejsce 9 lipca o 22:29:01 UTC, w odległości 721 670 km od centrum planety, około 650 000 km od szczytów chmur. Tego samego dnia, oddalając się od planety, sonda w dużej odległości (1 129 900 km) minęła Io.
3 sierpnia Voyager 2 opuścił obszar magnetosfery Jowisza, a 5 sierpnia 1979 roku zakończona została faza obserwacji planety. Dokonany podczas przelotu obok Jowisza manewr asysty grawitacyjnej oraz wykonany zaledwie w 2 godziny po największym zbliżeniu do planety manewr korekcji trajektorii, zmieniły orbitę sondy na prowadzącą do Saturna orbitę hiperboliczną.
Trajektoria Voyagera 2 została tak dobrana, żeby umożliwić bliski przelot obok Europy, która nie była obserwowana z bliska przez sondę Voyager 1. Odkrycia dokonane przez Voyagera 1 spowodowały też, że wprowadzono zmiany w programie przelotu Voyagera 2: przeprowadzono serie obserwacji nowo odkrytych pierścieni planety, aktywności wulkanicznej na Io oraz zórz i wyładowań atmosferycznych na nocnej stronie Jowisza. Na podstawie wyglądu powierzchni Europy wysunięto przypuszczenie, że pod jej stosunkowo cienką skorupą może znajdować się ocean ciekłej wody. Na przekazanych przez sondę zdjęciach odkryto także niewielki księżyc Adrastea.
Saturn.
Faza obserwacji Saturna przez Voyagera 2 rozpoczęła się 5 czerwca 1981 roku, kiedy sonda znajdowała się w odległości około 77 mln km od planety. 19 sierpnia wykonany został manewr korekcji trajektorii, który spowodował, że punkt największego zbliżenia do Saturna został przesunięty o 900 km bliżej w kierunku planety. Trajektoria ta została wybrana tak, żeby zapewnić wykonanie manewru asysty grawitacyjnej, który miał skierować sondę w kierunku Urana.
Pierwszym księżycem planety, do którego zbliżył się Voyager 2 był Japet. 23 sierpnia sonda minęła ten księżyc w odległości 908 483 km. 24 sierpnia Voyager osiągnął granice magnetosfery planety. 25 sierpnia sonda przeleciała obok Hyperiona (minimalna odległość 472 737 km) i Tytana (666 096 km). 26 sierpnia, zbliżając się do Saturna, Voyager 2 przeleciał kolejno obok Dione (502 289 km) i Mimasa (309 758 km).
26 sierpnia 1981 roku o 03:24:05 UTC Voyager 2 zbliżył się do Saturna na najmniejszą odległość, wynoszącą 161 126 km od centrum planety, około 101 000 km od szczytów chmur. Tego samego dnia, oddalając się od planety, sonda przeleciała kolejno obok Enceladusa (minimalna odległość 87 020 km), Tethys (93 018 km) i Rei (645 320 km).
110 minut po zbliżeniu na najmniejszą odległość od planety, platforma skanująca sondy uległa zacięciu. Komputer pokładowy zareagował na to wstrzymując wykonywanie dalszych obserwacji. Inżynierom udało się dopiero po trzech dniach uruchomić zaciętą platformę. Awaria ta spowodowała utratę części planowanych obserwacji dotyczących głównie pierścieni oraz Tethys i Enceladusa. 5 września Voyager 2 minął w odległości 2 mln km Febe, najbardziej odległego, spośród ówcześnie znanych, księżyca Saturna. 25 września 1981 roku zakończona została faza obserwacji planety.
Podczas przelotu przez układ Saturna sonda kontynuowała obserwacje wykonane rok wcześniej przez Voyagera 1. Szczególną uwagę poświęcono na badanie struktury pierścieni planety, w tym obserwacje struktur, nazywanych szprychami, znajdujących się nad powierzchnią pierścienia B. Fotopolarymetr sondy posłużył do obserwacji przebiegu okultacji gwiazdy delta Scorpii przez pierścienie planety, co umożliwiło określenie ich struktury z rozdzielczością 100 metrów. Przeprowadzono uzupełniające, w stosunku do Voyagera 1, obserwacje księżyców planety oraz struktury jej atmosfery. W 1990 roku na zdjęciach wykonanych przez Voyagera 2 odkryto księżyc Pan, znajdujący się wewnątrz przerwy Enckego.
Uran.
Prowadzenie obserwacji przez sondę na odległościach, na których znajduje się Uran i Neptun, było utrudnione przez konieczność wykonywania zdjęć przy niskich natężeniach oświetlenia. Jednocześnie coraz niższa moc docierających do Ziemi sygnałów radiowych z sondy ograniczała prędkość przekazywania danych. W trakcie lotu w kierunku Urana inżynierowie przeprogramowali komputery Voyagera 2. Wprowadzono nowe, bardziej wydajne algorytmy kompresji obrazów i kodowania danych. Podczas przelotu obok planety zastosowano technikę kompensacji ruchu kamer przy użyciu silniczków sondy. Łączność z sondą utrzymywały stacje Sieci Dalekiej Łączności Kosmicznej (ang. "Deep Space Network") zlokalizowane w Kalifornii, Australii i Hiszpanii i wyposażone w anteny z czaszami średnicy 64 m. Moc docierającego sygnału wynosiła 10−16 W. Wzmacniane w stacjach DSN sygnały retransmitowano, wykorzystując łącza satelitarne, do kalifornijskiego Jet Propulsion Laboratory, gdzie oczekiwał na dane o Uranie 200-osobowy zespół naukowców.
Pierwsze nawigacyjne zdjęcia planety zostały wykonane w czerwcu 1985 roku. Faza obserwacji Urana rozpoczęła się 4 listopada 1985 roku, kiedy sonda znajdowała się od niego w odległości 103,5 mln km. Tego dnia uruchomiono sygnałem z Ziemi aparaturę badawczą i potwierdzono jej sprawność. Sonda dotarła do Urana po krzywoliniowym załamywanym torze, pokonując dystans 4,8 mld km. W chwili przelotu Voyagera 2 odległość Ziemia-Uran wynosiła w linii prostej około 2,96 mld km, co sprawiło, że sygnał radiowy wędrował w jedną stronę 2 h 45 min. Voyager 2 nadleciał od strony bieguna południowego planety, niemal prostopadle do płaszczyzny, w której otacza Urana system pierścieni i obiegają go jego naturalne satelity. Największe zbliżenie do planety miało miejsce 24 stycznia 1986 roku o 17:58:51 UTC, w odległości 107 100 km od centrum Urana, około 81 558 km od szczytów chmur. Nastąpiło to z wyprzedzeniem 68 sekund w stosunku do planu wyprawy rozpoczętej 8,5 roku wcześniej. Voyager osiągnął wówczas prędkość 67 820 km/h. Około dziesięć godzin wcześniej sonda osiągnęła granice magnetosfery planety. Zaćmienie radiowe wynikające ze skrycia się sondy za planetą trwało ok. 1 h 22 min. Większość obserwacji z bliska księżyców i pierścieni została wykonana w ciągu 6 godzin (w okresie od 4 godzin przed do 2 godzin po największym zbliżeniu). Voyager 2 wykonał i przesłał na Ziemię około 6000 zdjęć powierzchni Urana. Sonda zbliżyła się kolejno do pięciu znanych wcześniej księżyców na następujące odległości (w nawiasach odległości przewidywane): do Tytanii na 365 300 km (372 tys. km), Oberona na 471 500 km (472 tys. km), Ariela na 130 400 km (127 tys. km), Mirandy na 28 tys. km (29 tys. km) i Umbriela na 325 100 km (325 tys. km).
29 stycznia sonda ostatecznie opuściła magnetosferę planety. 14 lutego wykonano, trwający ponad 2,5 h, manewr korekcji trajektorii, który wraz z dokonaną podczas przelotu obok Urana asystą grawitacyjną, skierował Voyagera 2 na prowadzącą do Neptuna orbitę hiperboliczną. 25 lutego 1986 roku zakończona została faza obserwacji Urana.
Voyager 2 odkrył obecność pola magnetycznego i pasy radiacyjne planety, zbadał strukturę jej magnetosfery, odkrył zorze polarne. Zbadano strukturę i dynamikę atmosfery, zawartość w niej helu i wielu związków chemicznych. Wyznaczono okres obrotu planety wokół osi. Wokół bieguna południowego, którym Uran zwracał się ku Słońcu i Ziemi, odkryto koncentryczne układy chmur. Były one zabarwione pomarańczowo - w odróżnieniu od zielonkawo-niebieskiego odcienia pozostałych obszarów planety. Potwierdziły się oceny, że podstawowymi składnikami atmosfery planety są wodór, hel, metan i amoniak. Sonda po raz pierwszy ukazała szczegóły morfologii powierzchni i budowy geologicznej największych księżyców planety. Najbardziej niezwykłym księżycem okazała się Miranda, której powierzchnia przedstawia ogromne zróżnicowanie pod względem budowy geologicznej. Voyager odkrył dwa nowe pierścienie planety oraz liczne, widoczne tylko w świetle rozproszonym do przodu, pasma pyłowe w płaszczyźnie pierścieni. Podczas przelotu odkryto dziesięć niewielkich księżyców planety. Są to: Kordelia, Ofelia, Bianka, Kresyda, Desdemona, Julia, Porcja, Rozalinda, Belinda i Puk. W 1999 roku na zdjęciach wykonanych przez Voyagera 2 odkryto jeszcze kolejny księżyc, który został nazwany Perdyta.
Neptun.
Pierwsze nawigacyjne zdjęcia Neptuna zostały wykonane w maju 1988 roku Faza obserwacji planety przez Voyagera 2 rozpoczęła się 5 czerwca 1989 roku, kiedy sonda znajdowała się od niej w odległości około 117 mln km. Dla zapewnienia sprawnego odbioru danych z sondy powiększono anteny i zmodernizowano odbiorniki należące do Deep Space Network, ponownie połączono je w sieć oraz dołączono do nich zestaw anten radiointerferometru Very Large Array oraz radioteleskop w Parkes. Dodatkowo do odbioru sygnałów radiowych z Voyagera wykorzystano też japoński radioteleskop w Usuda.
Około trzynaście godzin przed przelotem obok Neptuna Voyager 2 osiągnął granice magnetosfery planety. Następnie, zbliżając się do planety, sonda wykonała obserwacje Nereidy (zbliżenie na odległość 4,65 mln km), Proteusza (97 860 km) i Larissy (60 180 km). Największe zbliżenie do Neptuna miało miejsce 25 sierpnia 1989 roku o 03:56:39 UTC, w odległości 29 240 km od centrum planety, około 4500 km od szczytów chmur. Voyager 2 przeleciał nad okolicami północnego bieguna planety, co umożliwiło wykonanie manewru asysty grawitacyjnej, który skierował sondę na spotkanie z Trytonem. Największe zbliżenie do Trytona nastąpiło 25 sierpnia o 09:10 UTC, w odległości 39 790 km od centrum księżyca.
28 sierpnia sonda ostatecznie opuściła magnetosferę planety. 2 października 1989 roku zakończona została faza obserwacji Neptuna.
Voyager 2 odkrył obecność pola magnetycznego planety, zbadał strukturę jej magnetosfery, odkrył zorze polarne. Zbadano strukturę i dynamikę atmosfery, zawartość w niej helu i wielu związków chemicznych. Wyznaczono okres obrotu planety wokół osi. Sonda po raz pierwszy ukazała szczegóły morfologii powierzchni i budowy geologicznej największych księżyców planety. Na powierzchni Trytona odkryto czynne gejzery wyrzucające pióropusze gazów i pyłów. Okazało się, że Tryton posiada też bardzo rozrzedzoną atmosferę. Wykonane przez Voyagera 2 obserwacje potwierdziły istnienie systemu pierścieni Neptuna. Podczas przelotu odkryto sześć księżyców planety. Są to: Najada, Talassa, Despoina, Galatea, Larissa i Proteusz.
Przelot przez układ Neptuna umożliwił wykonanie pierwszych dokładnych pomiarów masy planety, która okazała się być o 0,5% mniejsza od poprzednich szacunków. Różnica ta, odpowiadająca w przybliżeniu masie Marsa, spowodowała odrzucenie teorii istnienia planety X, której obecność miała odpowiadać za nieregularności w obserwowanych pozycjach orbitalnych Urana i Neptuna.
Voyager Interstellar Mission.
Przelot nad północnym biegunem Neptuna zmienił tor lotu Voyagera 2 na prowadzącą poza Układ Słoneczny orbitę hiperboliczną o nachyleniu 48° na południe od płaszczyzny ekliptyki i mimośrodzie 6,28. Od tego czasu sonda wykonuje pomiary wiatru słonecznego, pól magnetycznych i promieni kosmicznych. Po minięciu Neptuna, NASA oficjalnie przemianowała 1 stycznia 1990 roku misje obydwu sond Voyager na Voyager Interstellar Mission ("Misja Międzygwiezdna Voyagera"). Jej głównym zadaniem jest zbadanie krańcowych obszarów heliosfery, w tym dotarcie do heliopauzy.
W dniach od 30 sierpnia do 1 września 2007 roku, w odległości 83,7 au od Słońca, Voyager 2 kilkakrotnie przekroczył granicę szoku końcowego heliosfery i znalazł się w obszarze płaszcza Układu Słonecznego. Nastąpiło to o 10,3 au bliżej Słońca niż w przypadku sondy Voyager 1, co świadczy o niesymetrycznej strukturze heliosfery.
5 listopada 2018 roku, w odległości 119 au od Słońca, sonda Voyager 2 przekroczyła heliopauzę i znalazła się w przestrzeni międzygwiezdnej. Ponieważ na pokładzie sondy funkcjonuje detektor plazmy ("Plasma Subsystem"), Voyager 2 przekazuje dokładniejsze informacje o warunkach fizycznych panujących w krańcowych obszarach heliosfery niż Voyager 1, na którym instrument ten uległ awarii.
Na dzień 1 stycznia 2023 roku Voyager 2 znajdował się w odległości ponad  km (132,20 au) od Słońca, w punkcie o współrzędnych równikowych: deklinacja (J2000) -58° 44', rektascensja (J2000) 20h 04min i współrzędnych ekliptycznych: szerokość ekliptyczna -37,6°, długość ekliptyczna 290,8°. Sonda oddala się od Słońca z prędkością 15,293 km/s (czyli  km/h = 3,226 au rocznie) w kierunku gwiazdozbioru Pawia.
Przewiduje się, że wytwarzana przez generatory MHW-RTG energia wystarczy do utrzymania pracy ostatnich instrumentów naukowych na pokładzie sondy do około 2025 roku. Około roku 40 176 Voyager 2 minie gwiazdę Ross 248 w gwiazdozbiorze Andromedy w najmniejszej odległości wynoszącej 1,65 roku świetlnego, a za około 294 000 lat minie, w odległości około 4,32 lat świetlnych, najjaśniejszą gwiazdę ziemskiego nieba - Syriusza w gwiazdozbiorze Wielkiego Psa.
Po przelocie w sąsiedztwie Trytona w 1989 roku – ze względu na zmianę kursu sondy – z sondą mogą się kontaktować jedynie stacje radiowe zlokalizowane na Antypodach. Polecenia do sondy wysyła stacja DSS-43 w Canberra Deep Space Communication Complex. Od marca 2020 47-letnia antena po 30 latach nieprzerwanej pracy została poddana rocznemu remontowi (zakończenie w lutym 2021). W tym czasie sygnały Voyagera wciąż są odbierane przez inne anteny. 2 listopada 2020 udało się próbnie nawiązać testowe połączenie z sondą. Od wysłania sygnału z poleceniem testowym do otrzymania sygnału zwrotnego minęło 34 godziny i 48 minut.

</doc>
<doc id="140288" url="https://pl.wikipedia.org/wiki?curid=140288" title="KPa">
KPa



</doc>
<doc id="140289" url="https://pl.wikipedia.org/wiki?curid=140289" title="Krzywa Laffera">
Krzywa Laffera

Krzywa Laffera – krzywa będąca wykresem zależności między stawką opodatkowania dochodów a dochodami budżetowymi państwa z tytułu podatków; opracowana w połowie lat 70. XX wieku (1974) przez amerykańskiego ekonomistę Arthura Laffera; jest często używana jako argument za zmniejszeniem podatków.
Kształt krzywej jest nieokreślony i wzbudza kontrowersje. Według niektórych oszacowań, maksimum krzywej dla najwyższego progu podatku dochodowego może przekraczać nawet 65–90%. W przypadku podatku konsumpcyjnego, według pewnych oszacowań krzywa może nie mieć maksimum. Badania ekonomii behawioralnej sugerują też, że ludzie przykładają w praktyce ograniczoną uwagę do stawek podatkowych przy podejmowaniu decyzji ekonomicznych.
Koncepcja.
Wartość przychodów budżetowych przy stawce opodatkowania dochodów równej formula_1 jest zerowa. Zgodnie z teorią Laffera kolejne wzrosty stawek opodatkowania powodują coraz większe przyrosty przychodów podatkowych, aż do maksymalnej wartości formula_2 dla stawki formula_3 Dalsze podwyższanie stawki będzie skutkować obniżeniem całkowitej wartości przychodów z tytułu podatków. Kiedy stawka opodatkowania dochodów osiągnie formula_4 to przychody znów będą zerowe. Punkt na krzywej Laffera odpowiadający stawce maksymalizującej przychody podatkowe nazywany jest "punktem nasycenia". Z kształtu krzywej Laffera wynika, że ten sam poziom przychodów do budżetu z tytułu podatków rząd może osiągnąć dla dwóch różnych stawek opodatkowania – formula_5 i formula_6.
Założenia.
Laffer w swojej koncepcji oparł się na następujących założeniach:
Ten drugi efekt podniesienia stawki opodatkowania Laffer wyjaśnia poprzez:
Przy poziomie opodatkowania dochodów formula_8 ustają wszelkie bodźce do pracy i prowadzenia działalności gospodarczej podlegającej opodatkowaniu. Nie mając motywacji do pracy i prowadzenia działalności gospodarczej, podmioty zaprzestają działalności i żadne dochody nie są wytwarzane (albo wytwarzane są w szarej strefie). W ten sposób przestaje istnieć przedmiot opodatkowania i przychody z tego tytułu mają wartość zerową.
Krzywa Laffera w praktyce.
Krzywa Laffera jest najbardziej znanym modelem ekonomii podaży, której twórcy postulowali obniżenie stóp podatkowych w celu pobudzenia inwestycji oraz ograniczenia roli państwa w gospodarce w celu zwiększenia podaży pracy.
Podstawową przesłanką dla polityki fiskalnej państwa formułowaną na podstawie krzywej Laffera jest możliwość (przy określonych warunkach) zwiększenia wpływów podatkowych poprzez obniżenie stopy opodatkowania. Teza ta jednak wzbudza kontrowersje.
Dane empiryczne.
W 1925 r. w Stanach Zjednoczonych obniżono najwyższą stawkę PIT z 73% do 25%. Dochody budżetowe z tytułu tego podatku wzrosły z 719 milionów USD w 1921 do ponad 1 miliarda USD w 1929 r., a udział ówczesnych ludzi bogatych (zarabiających ponad 100 tys. USD rocznie) w całości przychodów z podatku zwiększył się z 28% w roku 1921 do 51% w 1926. Z drugiej strony osoby z dochodami najmniejszymi poniżej 10 tys. USD w roku 1921 zapłaciły 23%, a w roku 1926 tylko 5% ogólnej kwoty wpływów podatkowych.
Pierwszym bezpośrednim zastosowaniem w polityce gospodarczej koncepcji krzywej Laffera (opracowanej już wówczas w formie naukowej) było znaczące obniżenie stawek PIT w USA w 1981 roku. Administracja prezydenta Ronalda Reagana zmniejszyła najwyższą stawkę opodatkowania z 70 do 50%, a następnie w 1986 roku do 28%. Według oficjalnych danych przychody z podatków wzrosły z 517 mld USD w 1980 r. do 770 mld USD w 1986 r. i 911 mld USD w 1988 r.
W Polsce doświadczenia z mechanizmem krzywej Laffera związane są z podatkiem akcyzowym od wyrobów spirytusowych. Podwyżki stawek akcyzy na wyroby spirytusowe w latach 1999–2001 przyczyniły się do obniżenia dochodów budżetu państwa z tego tytułu. Obniżka stawki akcyzy w roku 2002 skutkowała zwiększeniem przychodów, co stało się argumentem dla dalszych reform podatkowych wdrażanych przez rząd Leszka Millera. Z kolei wzrost stawek akcyzowych na wyroby tytoniowe spowodował spadek dochodów akcyzowych przy równoczesnym wzroście wykorzystania papierosów z przemytu. Wymienionym podwyżkom akcyzy w Polsce towarzyszył zarówno spadek produkcji krajowej, jak też spadek legalnej sprzedaży wyrobów tytoniowych, natomiast liczba osób palących nie uległa przy tym zmianie, co wskazuje na jednoczesny wzrost szarej strefy i przemytu tych wyrobów.
Niektóre badania ekonometryczne, takie jak analiza Saeza, sugerują, że w przypadku podatku dochodowego punkt maksimum krzywej może znajdować się powyżej 65–90%, a dla podatku konsumpcyjnego, według pewnych oszacowań, krzywa może nie mieć maksimum. Badania ekonomii behawioralnej, np. Raja Chetty’ego, sugerują też, że ludzie nie uwzględniają w bardzo dużym stopniu stawek podatkowych w różnych decyzjach ekonomicznych, nawet jeśli zostaną im udzielone szczegółowe wyjaśnienia o konstrukcji systemu podatkowego.
Dyskusja nad przykładami.
Do dziś trwają spory o rzeczywiste efekty gospodarcze, które wystąpiły po obniżce podatków w latach 80. w Stanach Zjednoczonych.
Obniżce podatków towarzyszyło zwiększenie deficytu budżetowego co oznaczało, że rozwój gospodarczy był również napędzany czynnikami popytowymi.
Inne kontrowersyjne zagadnienie dotyczy interpretacji danych dotyczących efektu redystrybucyjnego, który zaobserwowano wskutek zmian podatkowych w latach 80. XX wieku w USA. W 1981 r. udział 5% najlepiej zarabiających Amerykanów w przychodach z podatków wynosił 35,4%, podczas gdy w 1990 r. wynosił już 44%. Udział płacony przez najbogatszych podatników stanowiących 1% ogółu amerykańskiej populacji wzrósł z 17,9 do 25,6%. Natomiast „dolne” 50% podatników zmniejszyło w tym samym czasie swój udział w ogólnej kwocie płaconych podatków z 7,4% do 5,7%. Zwolennicy rozwiązań administracji Reagana są skłonni uważać, że to efekt podażowy oraz osłabienie bodźców do unikania opodatkowania zdecydowały o zwiększeniu dynamiki wzrostu dochodów, a tym samym rozszerzenia bazy podatkowej, szczególnie w grupie najbogatszych. Przeciwnicy szkoły ekonomii podaży przekonują, że wzrost udziału ludzi bogatych w przychodach podatkowych wynikał raczej z ich obaw dotyczących utrzymania się korzystnych stawek w dłuższej perspektywie i efektu spekulacyjnego. Oczekując podwyżek stawek, najbogatsi postanowili – jak argumentowali przeciwnicy – zrealizować zyski z kapitału, koncentrując znaczną część swoich dochodów w czasie. Tym samym podlegali mniejszemu wymiarowi podatków, ale odbyło się to kosztem przyszłych wpływów do budżetu.
Krytycy koncepcji krzywej Laffera wskazują również, że wzrost przychodów podatkowych przy obniżce stawki podatku może wynikać z ogólnego wzrostu gospodarczego, a obniżenie stawki podatku skutkuje w rzeczywistości mniejszymi wpływami. W USA w 1980 r. udział przychodów podatkowych wynosił 19% PKB, a po obniżkach podatków spadł do 17,5% w 1986 r. Nastąpiło to przy wzroście kwoty wpływów podatkowych, ale nie można wykazać, że wzrost ten (lub większy) nie nastąpiłby również przy utrzymaniu wysokości stawek podatków.
Kształt.
Praktyczne określenie kształtu krzywej.
Ze względu na płynące z koncepcji krzywej Laffera wnioski o możliwości jednoczesnego obniżenia stawki podatku i zwiększenia przychodów budżetowych z tego tytułu, krzywa ta często bywa wykorzystywana przez zwolenników liberalizmu gospodarczego do uzasadniania obniżania podatków. Należy podkreślić, że jakkolwiek koncepcja krzywej Laffera w określonych warunkach gospodarczych uzasadnia obniżenie podatków w celu zwiększenia przychodów budżetowych, to jednak "nie daje jednoznacznych przesłanek" w tym zakresie. W szczególności powołanie się na krzywą Laffera wymagałoby wykazania, że obecna stawka opodatkowania jest wyższa od stawki odpowiadającej punktowi nasycenia, ponieważ tylko przy takich warunkach obniżenie stawki opodatkowania zwiększy przychody z tytułu podatków. Tym samym koncepcja krzywej Laffera nie w każdych okolicznościach może być uzasadnieniem dla obniżenia stopy opodatkowania. Wyznaczenie "ex ante" stopy maksymalizującej przychody podatkowe państwa jest niezwykle złożone i wiąże się z licznymi trudnościami (niektórzy ekonomiści wątpią w ogóle w możliwość jej jednoznacznego wyznaczenia). Jedynym pewnym sposobem wydaje się analiza "ex post", czyli empiryczne badanie reakcji wysokości przychodów podatkowych na zmiany stopy opodatkowania. Pewne badania wskazują, iż rzeczywista krzywa może nie mieć symetrycznego kształtu.
Zmienność krzywej w czasie.
Innym problemem przy stosowaniu krzywej Laffera jest "zmienność kształtu krzywej w czasie". Doświadczenia państw europejskich z czasów II wojny światowej pokazują, że w warunkach wojny i zagrożenia militarnego obywatele są skłonni ponosić większe obciążenia na rzecz państwa. Kolejne podwyżki podatków na cele wojenne skutkowały zwiększeniem przychodów z tego tytułu. Tym samym punkt nasycenia na krzywej Laffera był znacząco przesunięty w prawo. Po zakończeniu działań wojennych w wielu państwach zdecydowano się obniżyć stawki opodatkowania. Efektem tych obniżek było ponowne zwiększenie przychodów do budżetu, z czego wynika, że stawka opodatkowania (choć w czasie wojny ustalona poniżej poziomu nasycenia) była wyższa od powojennej stawki nasycenia. Wraz z ustaniem zagrożenia i zmianą warunków życia krzywa Laffera zmieniła kształt, a stawka nasycenia znacznie się obniżyła.
Lokalizacja działalności gospodarczej a krzywa Laffera.
Dodatkową trudnością może być "zróżnicowanie lokalizacyjne kształtu krzywej Laffera". Niezwiązane z podatkami warunki gospodarowania w różnych lokalizacjach mogą mieć wpływ na reakcję podmiotów gospodarczych na zmiany stawki opodatkowania. Na przykład w regionach przygranicznych łatwiej substytuować obłożone wysokim podatkiem akcyzowym krajowe wyroby alkoholowe tańszym importem. Jednostki będą bardziej skłonne rezygnować z konsumpcji alkoholu objętego podatkiem na rzecz łatwo sprowadzanego z zagranicy tańszego alkoholu i tym samym będą zmniejszać podstawę opodatkowania. Punkt nasycenia krzywej Laffera będzie tu przesunięty znacznie w lewo w stosunku do regionów centralnych kraju, gdzie substytucja wyrobów alkoholowych jest trudniejsza (a więc bardziej kosztowna).
Krzywa Laffera w krótkim okresie.
Jednym z problemów, przed jakim stają decydenci polityki gospodarczej państwa, jest ograniczenie zastosowania krzywej Laffera związane z "różnicą elastyczności krzywej w krótkim i w długim okresie". W krótkim okresie podmioty gospodarcze nie są w stanie zareagować odpowiednio szybko na zmiany stopy opodatkowania, co powoduje, że punkt nasycenia na krzywej przesuwa w kierunku maksymalnego opodatkowania.
Choć nie zostało to nigdy potwierdzone empirycznie (i jest bardzo wątpliwe, by kiedykolwiek tego dokonano), można teoretycznie uzasadnić, że w ultrakrótkim okresie nawet stopa opodatkowania dochodów na poziomie 100% nie będzie skutkować zerowymi przychodami podatkowymi. Reakcja podmiotów gospodarczych na podniesienie stopy opodatkowania do tego poziomu nie będzie natychmiastowa. Podmioty będą stopniowo wygaszać działalność gospodarczą, co oznacza, że przynajmniej przez okres do jej całkowitego ustania będą płacić podatki w wysokości 100% dochodu. Poza tym można z dużym prawdopodobieństwem założyć, że większość podmiotów, które przy 100% stawce zdecydowałyby się na funkcjonowanie w szarej strefie, ujawniałaby część swoich dochodów, aby zachować pozory legalności działania.
Krzywa Laffera w długim okresie.
W długim okresie reakcja podmiotów gospodarczych jest bardziej wyraźna, dlatego długookresowa stawka opodatkowania maksymalizująca przychody budżetowe jest niższa od stawki krótkookresowej. Optymalizacja stawki opodatkowania na podstawie krzywej Laffera będzie zatem wymagała decyzji politycznej co do okresu optymalizacji. Cykl wyborczy często skłania rządy do optymalizacji krótkoterminowej, co jest poważnym ograniczeniem stosowalności krzywej Laffera w praktyce gospodarczej i stanowi jedną z ważniejszych form zawodności państwa w zakresie działalności regulacyjnej.
Krzywa Laffera a optymalizacja stawki opodatkowania.
Przedmiot optymalizacji.
Należy podkreślić, że stawka opodatkowania odpowiadająca punktowi nasycenia na krzywej Laffera jest stawką optymalną jedynie z punktu widzenia "wysokości przychodów budżetowych". Nie wykazano prostej zależności pomiędzy tą stawką a stawką opodatkowania "optymalną z punktu widzenia rozwoju gospodarczego". Nie istnieje też bezpośrednia zależność między stawką nasycenia na krzywej Laffera a "stawką optymalną z punktu widzenia preferencji podatników".
Wieloparametrowość optymalizacji.
Można wyobrazić sobie sytuację, w której obywatele dwóch różnych państw mają takie same preferencje dotyczące wysokości stopy opodatkowania, jednak przepisy pierwszego z państw ściślej regulują kontrolę fiskalną przy takich samych kosztach kontroli. Taka silniejsza kontrola osłabia jeden z czynników obniżających wpływy podatkowe, jakim jest skłonność podmiotów gospodarczych do przechodzenia w szarą strefę (ponieważ wiąże się ono wówczas z większym ryzykiem). Tym samym reakcja podmiotów gospodarczych pierwszego państwa na zmianę stawki opodatkowania będzie (ceteris paribus) sztywniejsza niż w przypadku drugiego państwa, o mniej ścisłej kontroli fiskalnej. Stawka odpowiadająca punktowi nasycenia na krzywej Laffera w przypadku pierwszego państwa będzie zatem wyższa niż w przypadku drugiego państwa, przy takich samych preferencjach podatników co do wysokości stopy opodatkowania.
Optymalizacja z punktu widzenia aparatu urzędniczego.
Krzywa Laffera jasno wskazuje, że istnieją co najmniej dwie różne stawki opodatkowania, którym odpowiada ten sam przychód podatkowy. Nie należy jednak sądzić, że sytuacja ekonomiczna budżetu jest w obydwu tych punktach identyczna, różne mogą być bowiem koszty zbierania podatków w punktach formula_5 i formula_10 a co za tym idzie, różne są dla nich przepływy pieniądza. Niektórzy argumentują, że dla aparatu urzędniczego może być istotnie korzystne utrzymywanie stawki wyższej. Może to być źródłem nieefektywnej optymalizacji stawki podatkowej, co z punktu widzenia gospodarki jest sytuacją niekorzystną.
Ciekawostki.
Krzywa Laffera po raz pierwszy została wykreślona na serwetce w restauracji Two Continents w Waszyngtonie w 1974. Arthur Laffer w ten sposób tłumaczył swoje koncepcje podatkowe ówczesnemu zastępcy szefa sztabu Białego Domu Dickowi Cheneyowi. Świadkiem i organizatorem tego spotkania był dziennikarz Jude Wanniski, który nadał krzywej nazwę od nazwiska jej autora i spopularyzował ideę w licznych artykułach i książce "The Way The World Works".
Idea, która kryje się za krzywą Laffera, pojawiała się wielokrotnie w historii myśli ekonomicznej, zanim jeszcze została opracowana w formie naukowej. Podobne koncepcje zostały zawarte m.in. w pracach francuskiego ekonomisty Frédérica Bastiata (XIX wiek) i arabskiego uczonego Ibn Chalduna (XIV wiek). Pisali o tym zjawisku również polscy ekonomiści dwudziestolecia międzywojennego, m.in. Roman Rybarski.

</doc>
<doc id="140290" url="https://pl.wikipedia.org/wiki?curid=140290" title="Bogdan Rymanowski">
Bogdan Rymanowski

Bogdan Marian Rymanowski (ur. 17 października 1967 w Krakowie) – polski dziennikarz telewizyjny i radiowy.
Życiorys.
W latach 80. działał w Federacji Młodzieży Walczącej. Absolwent Wydziału Prawa i Administracji Uniwersytetu Jagiellońskiego w Krakowie.
Pracę dziennikarską rozpoczął w Radiu Kraków (1990) jako reporter. Potem pracował w RMF FM (1990–1997, 2001–2002), gdzie prowadził różne kilkugodzinne pasma, m.in. " Radio Muzyka Fakty". W tym czasie współpracował także z TVP1 w okresie prezesury Wiesława Walendziaka (w latach 1994–1996 prowadził "Puls dnia"). W Telewizji Wisła prowadził "Fakty". Później pracował, kolejno: w TVN (w okresie 1997–2001 prowadził czwartkową, wcześniej także piątkową "Kropkę nad i" oraz "Fakty południe"), Radiu Plus (w latach 1998–2001 prowadził audycje "Twarzą w twarz" oraz "W samo południe"), TV Puls (2001, szef i prowadzący programu informacyjnego "Wydarzenia") i TVN24 (2001–2018).
We wrześniu 2003 został prezenterem weekendowych wydań "Faktów" TVN (na zmianę z Marcinem Pawłowskim), po zwolnieniu Tomasza Lisa od stycznia 2004 prowadził wydania w ciągu tygodnia (od września 2004 na zmianę z Justyną Pochanke). "Fakty" w TVN po raz ostatni poprowadził 3 marca 2006. W latach 2001–2010 był jednym z prowadzących w TVN24 magazyn publicystyczny "24 godziny". Od 23 kwietnia 2006 do 17 czerwca 2018 prowadził niedzielny program "Kawa na ławę", emitowany na antenach TVN (do czerwca 2010) i TVN24. Od 18 stycznia 2010 do 2 lutego 2012 prowadził także wieczorny program TVN24 "Rozmowa Rymanowskiego", a od 13 lutego 2012 do 30 maja 2018 program "Jeden na jeden", nadawany w ramach "Poranka TVN24".
Od października 2018 prowadzi "Wydarzenia" emitowane na antenach Polsatu i Polsat News, a także jest jednym z prowadzących emitowanego po nich programu publicystycznego "Gość Wydarzeń". Od 23 maja 2021 prowadzi także niedzielny program "Śniadanie Rymanowskiego," emitowany na antenie Polsatu News i na portalu Interia. W programie "Gość Wydarzeń" (wyemitowanym 24 lutego 2023) przeprowadził pierwszy wspólny wywiad telewizyjny z prezydentem Polski Andrzejem Dudą i prezydentem Ukrainy Wołodymyrem Zełenskim. Od 29 sierpnia 2022 prowadzi program "Gość Radia Zet".
Nagrody.
Uzyskał tytuł „Gentlemana Roku” 2005. Przyznają go czytelnicy miesięcznika „Gentleman”. W 2007 został laureatem Nagrody im. Dariusza Fikusa w kategorii „twórca w mediach”. Otrzymując tę nagrodę zaznaczył, że przekaże całą sumę pieniężną w wysokości 25 tysięcy złotych Januszowi Świtajowi, który od wielu lat heroicznie zmaga się z chorobą. Jest laureatem Wiktora 2007 w kategorii "Najwyżej ceniony publicysta". 29 listopada 2008 został laureatem MediaTorów w kategorii AuTORytet. Miesięcznik „Press” przyznał mu tytuł Dziennikarza Roku 2008. 17 lutego 2011 odznaczony został Medalem „Niezłomnym w słowie”.

</doc>
<doc id="140294" url="https://pl.wikipedia.org/wiki?curid=140294" title="Kordyliery">
Kordyliery

Kordyliery – łańcuch górski w zachodniej części Ameryki Północnej. Rozciągłość południkowa łańcucha to około 8 000 km, od Cieśniny Beringa na północy po Kanał Panamski na południu. Szerokość dochodzi do 1 700 km. Najwyższym szczytem jest Denali (McKinley) (6190 m n.p.m.). Te góry fałdowe mają duży wpływ na klimat, florę i faunę, gospodarkę i rozmieszczenie ludności w Ameryce Północnej, ponieważ hamują masy wilgotnego powietrza napływające z zachodu, co prowadzi do obniżenia rocznej sumy opadów w centralnej części Ameryki. Powstały w orogenezie alpejskiej.
W polskiej tradycji nazewniczej nazwa "Kordyliery" dotyczy wyłącznie gór w Ameryce Północnej, podczas gdy w tradycji anglojęzycznej nazwa "the Cordilleras" obejmuje również południowoamerykańskie Andy.
Strefy klimatyczne: równikowa, zwrotnikowa, podzwrotnikowa, umiarkowana, okołobiegunowa
Państwa, na których terenie leżą Kordyliery: USA, Kanada, Meksyk, państwa Ameryki Środkowej
Podział:
Inny podział:

</doc>
<doc id="140296" url="https://pl.wikipedia.org/wiki?curid=140296" title="Poziomowskaz">
Poziomowskaz

Poziomowskaz – urządzenie pomiarowe przeznaczone do ciągłego pomiaru lub monitorowania poziomu cieczy lub materiałów sypkich. Spotykanych jest kilkadziesiąt typów rozwiązań poziomowskazów wykorzystujących wiele zjawisk fizycznych jako zasadę działania. Najpopularniejsze metody pomiaru lub sygnalizacji poziomu to:
Płyn w zbiornikach.
Proste poziomowskazy znajdujące się w zbiornikach mogą być wykonane z plastiku lub ze szkła. Zazwyczaj biegną one od dna aż do szczytu zbiornika. Poziom płynu w rurce jest zawsze taki sam, jak poziom płynu w zbiorniku. W nowoczesnych zbiornikach poziomowskazy nie są już używane.
Bojlery parowe.
Jeśli płyn znajdujący się w bojlerze jest uznany za niebezpieczny lub znajduje się pod ciśnieniem, muszą zostać poczynione odpowiednie przygotowania. W przypadku bojlera ciśnienie wody i pary równoważą się, więc jakakolwiek zmiana poziomu wody będzie widoczna na poziomowskazie. Przezroczysta rurka szklana jest zazwyczaj zatopiona w metalu lub wzmocnionym szkle, aby zapobiec uszkodzeniom. Tylna płyta urządzenia jest zazwyczaj wzorzysta; ma to na celu ułatwienie odczytu pomiaru. W lokomotywach parowych, gdzie woda w bojlerach jest pod bardzo wysokim ciśnieniem, rurka jest zazwyczaj wykonana z metalu lub wzmocnionego szkła. Jest to bardzo ważne, gdyż woda musi być utrzymana w określonej temperaturze; w przeciwnym razie może dojść do uszkodzenia poziomowskazu i katastrofy.
Szkło pomiarowe znajdujące się na bojlerze musi przechodzić okresowe kontrole; w razie jakichkolwiek uszkodzeń musi zostać natychmiast wymienione.

</doc>
<doc id="140297" url="https://pl.wikipedia.org/wiki?curid=140297" title="Kosmodrom Plesieck">
Kosmodrom Plesieck

Plesieck (ros. Космодро́м Плесе́цк, ang. Plesetsk Cosmodrome) – rosyjski kosmodrom położony 180 km na południe od Archangielska i około 800 km na północ od Moskwy. Największy kosmodrom Federacji Rosyjskiej. Założony w 1960 roku na terenie obwodu archangielskiego. Wykorzystywany do wysyłania bezzałogowych satelitów Ziemi, głównie wojskowych: zwiadowczych, meteorologicznych, łączności, wczesnego ostrzegania, poszukiwania zasobów naturalnych, nawigacyjnych, naukowych i innych. W okresie ZSRR utajniony. 
Pełna nazwa obiektu brzmi: Pierwszy Kosmodrom Testowy Ministerstwa Obrony Federacji Rosyjskiej (ros. „1-й Государственный испытательный космодром Министерства обороны Российской Федерации”). Nadzór nad nim sprawują Siły Powietrzno-Kosmiczne Federacji Rosyjskiej, zaś centrum badawcze kosmodromu realizuje zadania zlecone przez Ministerstwo Obrony. Od 17 września 2020 roku dyrektorem Plesiecka jest pułkownik Nikołaj Andriejewicz Baszlajew. 
Plesieck jest najdalej na północ wysuniętym kosmodromem na świecie. W pasie głównym asteroid znajduje się planetoida Plesetsk, nazwana na jego cześć, a w Petersburgu ulica Plesiecka (ros. Плесецкая улица), której nazwę zmieniono w 2013 roku, aby uczcić udane starty z kosmodromu.   
Obiekt i infrastruktura.
Kosmodrom Plesieck zlokalizowany jest w środkowej części obwodu archangielskiego. Zachodnia granica przebiega na linii torów kolejowych, łączących Moskwę i Archangielsk. Część granicy północnej pokrywa się z korytem rzeki Jemca (ros. Емца). 
Zajmuje teren o powierzchni 1762 km². Znajdują się tu 1473 budynki i 237 urządzeń zasilających, kompleksy startowe z wyrzutniami dla rakiet nośnych, stacje tankowania, kompleksy techniczne i lotnisko. Poszczególne obiekty zostały połączone wewnętrzną siecią dróg (o łącznej długości około 300 kilometrów) i torów kolejowych. 
Do kosmodromu przynależy 6 kompleksów startowych, 9 wyrzutni rakiet i 8 stacji montażowo-testowych. Lotnisko jest w stanie przyjąć maszyny o wadze do 220 ton. 
Na terenie kosmodromu znajdują się platformy startowe dla wszystkich typów rakiet krajowych i sześć ośrodków: 
Punkty pomiarowe, niezbędne do analiz matematycznych trajektorii rakiet, zostały zlokalizowane poza terenem Kosmodromu Plesieck, w miastach takich jak: Norylsk, Mirny, Siewierodwińsk i Narjan-Mar.
Najbliżej Plesiecka leży miasto Mirny (ros. Мирный), w którym znajduje się muzeum kosmodromu. 
Historia.
Kosmodrom powstał w czasie zimnej wojny i pierwotnie miał służyć wyłącznie celom wojskowym, to jest testom rakiet międzykontynentalnych R-7.
11 stycznia 1957 roku przyjęto Uchwałę Komitetu Centralnego KPZR i Rady Ministrów ZSRR w sprawie utworzenia obiektu wojskowego o kryptonimie „Angara”. Jego budowę rozpoczęto 15 lipca 1957 roku (w niektórych źródłach tę datę uważa się za powstanie Kosmodromu Plesieck). Pod koniec lat pięćdziesiątych w "Angarze" powstała pierwsza na świecie wyrzutnia pocisków międzykontynentalnych. 
W lutym 1959 roku obiekt „Angara” został przemianowany na Trzeci Poligon Artylerii Przeciwlotniczej ZSRR. Do końca 1964 roku uruchomiono cztery wyrzutnie rakiet typu R-7, trzy wyrzutnie rakiet typu R-9 i siedem wyrzutni rakiet R-16. W Plesiecku testowano łącznie dziesięć typów rakiet. 
Z czasem obiekt rozbudowano, a jego przeznaczenie uległo zmianie, w związku z rozwojem programu badań kosmicznych i na mocy dekretu Komitetu Centralnego KPZR i Rady Ministrów ZSRR ze stycznia 1963 roku. Modernizacja trwała trzy lata.
17 marca 1966 roku w Plesiecku odbył się nieudany start rakiety Wostok 8A92. Kolejną nieudaną próbę podjęto 14 października tego samego roku oraz 19 stycznia i 13 marca 1967 roku. Od 24 czerwca 1977 roku w Plesiecku odbył się pierwszy start rakiety Cyklon-3. Do 30 stycznia 2009 roku odbyły się łącznie 122 starty rakiet Cyklon-3. 
Po rozpadzie ZSRR Plesieck stał się kluczowym kosmodromem Federacji Rosyjskiej, gdyż Bajkonur znalazł się na terenie niepodległego Kazachstanu. Na mocy dekretu Borysa Jelcyna z 11 listopada 1994 roku Plesieck mianowano głównym kosmodromem państwowym, pozostającym pod dowództwem wojsk rakietowych. 
Na początku lat dziewięćdziesiątych Kosmodrom Plesieck zajmował pierwsze miejsce na świecie pod względem liczby sztucznych satelitów, wysłanych z obiektu. Do 1993 roku było ich 1372. Drugie miejsce zajmował kosmodrom Bajkonur (917 sztucznych satelitów). 25 marca 1993 roku w Plesiecku odbyła się próba wystrzelenia rakiety Start-1. 22 grudnia 1999 roku miał miejsce start rakiety Rokot. 
W 2001 roku rozpoczęto budowę kompleksu startowego rakiet kosmicznych Angara (nazwa nawiązuje do pierwszego miana kosmodromu). Prace ukończono w 2014 roku. 
Do 12 kwietnia 2002 roku z Plesiecka wysłano 1929 sztucznych satelitów i ponad 500 międzykontynentalnych rakiet balistycznych.
8 listopada 2004 odbył się pierwszy start rakiety Sojuz 2.
W 2011 roku Siły Powietrzno-Kosmiczne Federacji Rosyjskiej zapowiedziały przeznaczenie 170 milionów dolarów na przebudowę i remont kosmodromu Plesieck. 
22 czerwca 2015 roku kosmodrom Plesieck otrzymał Order Suworowa w uznaniu dla wzmocnienia bezpieczeństwa państwa oraz tworzenia i testowania technologii rakietowej i kosmicznej. 
29 maja 2016 roku siły powietrzne Federacji Rosyjskie wystrzeliły z Plesiecka rakietę nośną Sojuz-2.
Wypadki w kosmodromie.
W wyniku awarii w kosmodromie Plesieck kilkukrotnie doszło do wypadków.
26 czerwca 1973 roku, na skutek wybuchu rakiety Kosmos-3M, zginęło dziewięciu wojskowych z jednostki o numerze 63551, w tym dowódca major Borys Grigoriewicz Chomiakow. 
18 marca 1980 roku podczas tankowania rakiety Wostok-2M doszło do eksplozji, w której zginęło 48 osób. Wybuch nastąpił 2 godziny i 15 minut przed planowanym startem, o 19:01 czasu lokalnego, na platformie oznaczonej numerem 43. Rakieta uległa całkowitemu spaleniu. W celu ustalenia okoliczności tragedii powołano komisję rządową, której przewodniczył Leonid Smirnow. Za przyczynę wybuchu uznano wyciek nadtlenku wodoru. 5 lutego 1996 roku, po kolejnej analizie okoliczności tragedii ustalono, że nie nastąpiła ona z winy personelu technicznego. Ofiary (głównie żołnierze jednostki 13991 i cywilny personel techniczny) zostały pochowane w mieści Mirny, gdzie znajduje się pomnik upamiętniający katastrofę. 
W październiku 1987 roku w jednym z budynków kosmodromu wybuchł pożar, w którym zginęło pięć osób. 
15 października 2002 roku jedna osoba zginęła w wyniku eksplozji rakiety Sojuz U.  
9 listopada 2013 roku, podczas czyszczenia kontenera na paliwo rakietowe, zginęło dwóch pracowników technicznych, a trzech trafiło do szpitala z objawami zatrucia. 
Dowódcy.
Dowódcy kosmodromu Plesieck (wcześniej bazy rakietowej „Angara” i Trzeciego Poligonu Artylerii Przeciwlotniczej ZSRR):
Logistyka.
Lokalizacja kosmodromu Plesieck umożliwia starty obiektów na orbity okołobiegunowe. Jednocześnie niesie za sobą problemy logistyczne. Zimą w obwodzie archangielskim temperatura może spaść do minus 50 °C. Przez wiele miesięcy w roku prace odbywają się w skomplikowanych warunkach atmosferycznych, to jest podczas mrozów lub śnieżyc. 
Ponadto kosmodrom jest znacznie oddalony od centrum przemysłowego kraju. Wszystkie rakiety wystrzelone z Plesiecka są montowane na miejscu. Niezbędne części, materiały, narzędzia itp. transportuje się z centralnej Rosji, głównie maszynami wojskowymi, lądującymi na lotnisku na terenie kosmodromu. 
W Plesiecku pracuje kilkanaście tysięcy ludzi. Wszyscy mieszkają w mieście Mirny, które znajduje się około 2 km od centrów technicznych. Takie rozwiązanie przyjęto, aby uniknąć niedogodności, z jakimi mierzyli się pracownicy kosmodromu Bajkonur, którzy od miejsca zamieszkania do pracy dojeżdżali pociągiem co najmniej dwie godziny dziennie. W celu usprawnienia pracy wszystkie kompleksy startowe są połączone torami kolejowymi z centrami technicznymi.  
W kosmodromie Plesieck służą żołnierze wojsk rakietowych jednostki oznaczonej numerem 13991, z siedzibą w mieście Mirny. 
Lokalne władze i dowódcy kosmodromu podpisali porozumienie w sprawie uprzątania okolicznych terenów z części, które oddzielają się po starcie i spadają na ziemię. W 2007 roku usunięto ponad 148 ton metalowych szczątków, będących fragmentami rakiet lub innymi odpadami z Plesiecka. 
Ochrona obiektu i technologii.
W ZSRR baza rakietowa „Angara”, Trzeci Poligon Artylerii Przeciwlotniczej, a następnie kosmodrom Plesieck, były obiektami tajnymi z uwagi na strategiczne znaczenie militarne. Oficjalnie o istnieniu kosmodromu poinformowano w 1983 roku. 
Wcześniej obiekt był przedmiotem zainteresowania krajów zachodnich. W połowie lat sześćdziesiątych brytyjski fizyk Geoffrey E. Perry wraz ze swoimi uczniami badał sygnały radzieckich satelitów za pomocą amatorskiego sprzętu radiowego. W 1966 roku Perry ustalił, że radzieckie satelity znalazły się na innej orbicie i mogły tam zostać umieszczone wyłącznie z północnej części ZSRR, gdzie oficjalnie nie znajdował się żaden kosmodrom. Zlokalizował miejsce, z którym się komunikowały i tym samym wykrył istnienie Plesiecka. Odkrycie zostało opisane w mediach, a sprawą zainteresowały się wywiady wojskowe krajów zachodnich. Powołano specjalną grupę operacyjną o nazwie Kettering. 3 listopada 1966 roku potwierdziła ustalenia Perry’ego i lokalizację kosmodromu.
Obecnie obiekt nie jest tajny, ale technologia wykorzystywana w Plesiecku oraz grafik przewidywanych startów są objęte tajemnicą państwową. 
10 lutego 2012 roku starszy inżynier Plesiecka, podpułkownik Władimir Wasiljewicz Niestieriec został skazany przez sąd wojskowy na trzynaście lat więzienia za szpiegostwo na rzecz CIA. Podczas procesu ustalono, że pobierał wynagrodzenie od rządu USA za przekazywanie informacji o testach rakiet bojowych, co uznano za zdradę stanu. 

</doc>
<doc id="140299" url="https://pl.wikipedia.org/wiki?curid=140299" title="Układ Brukselski">
Układ Brukselski



</doc>
<doc id="140300" url="https://pl.wikipedia.org/wiki?curid=140300" title="LTSP">
LTSP



</doc>
<doc id="140301" url="https://pl.wikipedia.org/wiki?curid=140301" title="Lech Majewski (generał)">
Lech Majewski (generał)

Lech Lucjan Majewski (ur. 30 czerwca 1952 w Ostrowcu Świętokrzyskim) – generał broni pilot Wojska Polskiego w stanie spoczynku.
Życiorys.
Absolwent Technikum Hutniczo-Mechanicznego w Ostrowcu Świętokrzyskim. Myślał o podjęciu studiów w Krakowie na Akademii Górniczo-Hutniczej, jednak po odbyciu obozu Lotniczego Przysposobienia Wojskowego LPW-2 w Krośnie postanowił zostać lotnikiem.
W latach 1972–1976 był podchorążym Wyższej Oficerskiej Szkoły Lotniczej w Dęblinie.
W latach 1983–1986 był słuchaczem Wojskowej Akademii Lotniczej ZSRR.
W 2007 roku objął stanowisko asystenta szefa Sztabu Generalnego Wojska Polskiego do spraw Sił Powietrznych.
25 lutego 2011 roku złożył w Wojskowej Prokuraturze Okręgowej w Warszawie zawiadomienie o uzasadnionym podejrzeniu popełnienia przestępstwa przeciwko bezpieczeństwu w ruchu powietrznym przez załogę Jaka-40 w dniu 10 kwietnia 2010 roku (zob. katastrofa polskiego Tu-154 w Smoleńsku).
20 maja 2010 roku został Dowódcą Sił Powietrznych.
17 grudnia 2013 roku w Belwederze Prezydent RP Bronisław Komorowski wręczył mu akt zwolnienia ze stanowiska dowódcy Sił Powietrznych i akt mianowania z dniem 1 stycznia 2014 roku na stanowisko Dowódcy Generalnego Rodzajów Sił Zbrojnych. 30 czerwca 2015 roku zakończył zawodową służbę wojskową i przeszedł w stan spoczynku w związku z osiągnięciem wieku 63 lat.
Jest pilotem klasy mistrzowskiej, z nalotem około 2000 godzin. Pilotował wszystkie polskie warianty myśliwca MiG-21 oraz MiG-29. Pierwsze doświadczenia lotnicze zdobywał za sterami TS-8 Bies, Lim-2, SBLim-2A i TS-11 Iskra. Jako jeden z pierwszych Polaków wykonał loty zapoznawcze za sterami odrzutowców F-16, Mirage 2000, Hawk, M-346 i F/A-18.
Jest profesorem wizytującym Akademii Obrony Narodowej, przewodniczącym konwentu Wyższej Szkoły Oficerskiej Sił Powietrznych i członkiem rady naukowej Instytutu Technicznego Wojsk Lotniczych. Posługuje się językami: angielskim i rosyjskim.
9 kwietnia 2019 roku został zatrzymany przez żandarmerię wojskową w wyniku śledztwa prowadzonego przez Wydział ds. Wojskowych Prokuratury Okręgowej w Warszawie. Śledztwo dotyczy m.in. działania na szkodę interesu publicznego oraz niedopełnienia obowiązków służbowych przy organizacji Radom Air Show w latach 2010–2015.

</doc>
<doc id="140304" url="https://pl.wikipedia.org/wiki?curid=140304" title="Głód">
Głód

Głód – fizjologiczne odczucie stanu organizmów wyższych związane z niedoborem pożywienia, składników pokarmowych (takich jak np. białka, tłuszcze, cukry, witaminy czy sole mineralne). Jest także popędem przyczyniającym się do zachowań skierowanych na pobieranie pokarmu i jego zdobywanie. Przeciwieństwem uczucia głodu jest uczucie sytości.
Opis.
Podłożem uczucia głodu jest obniżenie stężenia takiego składnika pokarmowego, jak np. glukoza, który jest rejestrowany przez ośrodki głodu i sytości w części mózgu zwanej podwzgórzem.
Głód wywołuje zachowanie popędowe ukierunkowane na pobieranie pokarmu.
Długotrwały głód (głodzenie) prowadzi do spowolnienia wzrostu i rozwoju dzieci, może powodować pojawienie się opuchlizny głodowej. Jego efektem jest też apatia, a ostateczną konsekwencją bywa śmierć głodowa. Według różnych szacunków człowiek może przeżyć bez pożywienia 2-3 tygodnie, bez wody około 7 dni. Zdarzają się jednak przypadki takiego spowolnienia metabolizmu i przemiany materii, szczególnie u niemowląt, że ten czas ulega zdecydowanemu wydłużeniu.
Ponieważ głód jest uczuciem bardzo dojmującym, na przestrzeni dziejów często był stosowany jako jedno z narzędzi do wymuszania zeznań i posłuszeństwa, a także zadawania dodatkowych cierpień więźniom i skazańcom. Był także stosowany na szeroką skalę jako broń w czasie działań wojennych.
Badania nad głodem.
Badania nad głodem prowadziła w 1942 grupa lekarzy żydowskich w getcie warszawskim. Część opracowanych wyników przekazano w 1943 na stronę „aryjską”. Zostały one opublikowane w 1946 w książce "Choroba głodowa. Badania kliniczne nad głodem wykonane w getcie warszawskim z roku 1942".

</doc>
<doc id="140306" url="https://pl.wikipedia.org/wiki?curid=140306" title="Ołownicowce">
Ołownicowce

Ołownicowce, zawciągowce ("Plumbaginales" Lindl.) – rząd roślin okrytonasiennych wyróżniany w niektórych ich systemach klasyfikacyjnych. Zaliczane tu rośliny rosną głównie na terenach suchych i ciepłych.
Systematyka.
Takson wyróżniany w niektórych systemach klasyfikacyjnych z założenia dzielących okrytonasienne na wiele rzędów (np. system Reveala z okresu 1994-1999, system Takhtajana z 1997). W ujęciu systemu APG II z 2003 i Angiosperm Phylogeny Website zaliczana tu rodzina ołownicowatych stanowi jedną z linii rozwojowych goździkowców, obejmujących wiele rzędów wyróżnianych przez Reveala i Takhtajana.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Plumbaginanae" Takht. ex Reveal, rząd ołownicowce ("Plumbaginales" Lindl.). 
Do ołownicowców należy jedna rodzina:
Niektórzy systematycy tę rodzinę dzielą na kilka, które na ogół traktowane są jako synonimy podrodzin ołownicowatych:

</doc>
<doc id="140307" url="https://pl.wikipedia.org/wiki?curid=140307" title="Zawciągowce">
Zawciągowce



</doc>
<doc id="140311" url="https://pl.wikipedia.org/wiki?curid=140311" title="Urządzenie pomiarowe">
Urządzenie pomiarowe



</doc>
<doc id="140313" url="https://pl.wikipedia.org/wiki?curid=140313" title="Ołownicowate">
Ołownicowate

Ołownicowate, zawciągowate ("Plumbaginaceae" Juss.) – rodzina roślin okrytonasiennych z grupy dwuliściennych właściwych. Należy do niej 27 rodzajów i ponad 800 gatunków, w tym setki drobnych gatunków pochodzenia mieszańcowego w tym też apomiktów. Są szeroko rozprzestrzenione na kuli ziemskiej, szczególnie licznie występują w obszarze śródziemnomorskim. Spotykane są także na terenach okołobiegunowych. Większość przedstawicieli występuje na siedliskach suchych lub zasolonych. Do rodzimej flory Polski należy tylko zawciąg pospolity ("Armeria maritima"), poza tym uprawiane są rośliny z rodzaju zatrwian ("Limonium") i ołownica ("Plumbago").
Morfologia.
Rośliny z tej rodziny to zarówno rośliny jednoroczne, byliny, jak i krzewy oraz liany. Liście ułożone są skrętolegle, często w rozecie przyziemnej. Są pojedyncze i całobrzegie, czasem uszkowate u nasady, ale bez przylistków. Promieniste i obupłciowe kwiaty zebrane są w wierzchotki i skrętki, skupione dodatkowo w główki ("Armeria"), kłosy ("Acantholimon"), grona i wiechy ("Limonium"). Przysadki są łuskowate i czasem tworzą okrywę. Kielich z 5 zrosłych działek ma kształt rurki, często suchobłoniastej i barwnej. Płatki korony, także w liczbie 5, są wolne, połączone u nasady lub tworzą długą rurkę. Pręciki w liczbie 5. Jednokomorowa zalążnia górna powstaje z 5 owocolistków i tyle też jest szyjek słupka. Owocem jest zwykle jednonasienny, niepękający orzeszek otulony w trwałym kielichu, rzadziej niełupka i torebka.
Systematyka.
Rodzina siostrzana dla rdestowatych, blisko spokrewniona także z tamaryszkowatymi i pomorzlinowatymi w obrębie kladu polygonids w rzędzie goździkowców:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa goździkowe ("Caryophyllidae" Takht.), nadrząd "Plumbaginanae" Takht. ex Reveal, rząd ołownicowce ("Plumbaginales" Lindl.), rodzina ołownicowate ("Plumbaginaceae" Juss.). 

</doc>
<doc id="140314" url="https://pl.wikipedia.org/wiki?curid=140314" title="Zawciągowate">
Zawciągowate



</doc>
<doc id="140315" url="https://pl.wikipedia.org/wiki?curid=140315" title="Linia Hitlera">
Linia Hitlera

Linia Hitlera, zwana również Linią Sengera (niem. "Senger-Riegel") – linia umocnień niemieckich we Włoszech (głębokość 3–5 km), przebiegająca 15–25 km za Linią Gustawa: od Monte Cairo, przez Piedimonte, Pontecorvo, San Olivia, do Terracina.

</doc>
<doc id="140318" url="https://pl.wikipedia.org/wiki?curid=140318" title="Kurmanbek Bakijew">
Kurmanbek Bakijew

Kurmanbek Salijewicz Bakijew (, ; ur. 1 sierpnia 1949 w Masadanie w rejonie Suzak) – kirgiski polityk, premier Kirgistanu w latach 2000–2002 oraz w 2005, jeden z liderów tzw. tulipanowej rewolucji w marcu 2005, prezydent Kirgistanu od 25 marca 2005 do 15 kwietnia 2010.
Kariera polityczna.
Od kwietnia 1997 do grudnia 2000 sprawował urząd gubernatora obwodu czujskiego. Od 21 grudnia 2000 do 22 maja 2002 pełnił urząd premiera Kirgistanu. 
W marcu 2005 objął stanowisko prezydenta w następstwie tulipanowej rewolucji, która odsunęła od władzy prezydenta Askara Akajewa. Po dymisji Nikołaja Tanajewa, Bakijew został również mianowany przez kirgiski parlament premierem rządu przejściowego. W wyborach prezydenckich z 10 lipca 2005 zwyciężył w pierwszej turze zdobywając 88,9% głosów. 14 sierpnia 2005 został zaprzysiężony na stanowisku. 
W 2007 powołał do życia partię Ak Dżoł, która następnie wygrała wybory parlamentarne w grudniu 2007. W lipcu 2009 odniósł zdecydowane zwycięstwo w wyborach prezydenckich. Oba głosowania zdaniem międzynarodowych obserwatorów nie spełniły standardów demokratycznych. 
6 kwietnia 2010 z powodu społecznego niezadowolenia polityką prezydenta doszło w Kirgistanie do antyrządowych zamieszek pod przewodnictwem opozycji. 7 kwietnia 2010 przeciwnicy prezydenta rozpoczęli szturm na jego siedzibę oraz zdobyli inne budynki administracji państwowej. Wojsko i służby bezpieczeństwa otworzyły ogień do protestujących, w wyniku czego zginęły co najmniej 84 osoby, a ponad 1,5 tys. zostało rannych. Bakijew zmuszony był uciekać na południe kraju, stanowiące bastion jego poparcia. Władzę w państwie przejęła opozycja, która powołała rząd tymczasowy na czele z Rozą Otunbajewą. Rząd ogłosił rozwiązanie parlamentu i przejęcie obowiązków prezydenta. Bakijew odmówił jednak rezygnacji z urzędu, oskarżając odpowiedzialnością za przemoc i śmierć obywateli opozycję. W kolejnych dniach próbował mobilizować swoich zwolenników z południa kraju, jednak pod wpływem nacisków ze strony OBWE, USA i Rosji oraz zapowiedzi rządu tymczasowego o rozpoczęciu akcji policyjnej skierowanej przeciw niemu, 15 kwietnia 2010 odleciał do sąsiedniego Kazachstanu. Tego samego dnia przesłał do kazachskiej ambasady w Biszkeku oficjalne pismo informujące o rezygnacji ze stanowiska szefa państwa.
Postępowanie karne.
12 lutego 2013 kirgiski sąd skazał Bakijewa zaocznie na 24 lata więzienia za tuszowanie przestępstw oraz nadużycia władzy podczas sprawowania funkcji głowy państwa. 
25 lipca 2014 sąd orzekł, że były prezydent jest winny organizowania brutalnego tłumienia protestów antyrządowych, które doprowadziły do obalenia jego reżimu w 2010 roku i skazał go na dożywotnie więzienie. Tego wyroku Bakijew również nie odbędzie, ponieważ od czasu przewrotu ukrywa się na Białorusi, gdzie tamtejsze władze chronią go przed ekstradycją. 

</doc>
<doc id="140320" url="https://pl.wikipedia.org/wiki?curid=140320" title="Mount McKinley">
Mount McKinley



</doc>
<doc id="140321" url="https://pl.wikipedia.org/wiki?curid=140321" title="New Horizons">
New Horizons

New Horizons (pol. "Nowe Horyzonty") – międzyplanetarna sonda kosmiczna amerykańskiej agencji NASA, której celem było zbadanie Plutona (planety karłowatej na krańcach Układu Słonecznego), jego księżyca Charona oraz co najmniej jeszcze jednego innego obiektu Pasa Kuipera. W związku z odkryciem czterech małych księżyców Plutona (Nixa, Hydry, Kerberosa i Styxa), do celów misji zostały dodane zadania związane z badaniem tych obiektów. W drodze do Plutona, sonda sfotografowała księżyce i pierścienie Jowisza oraz wykonała manewr asysty grawitacyjnej. Sonda nie została wprowadzona na orbitę Plutona, lecz przeleciała obok niego 14 lipca 2015 roku. Po opuszczeniu Plutona sonda została skierowana do jednego z obiektów Pasa Kuipera (486958) Arrokoth, do którego dotarła 1 stycznia 2019 roku.
Sonda została wyniesiona rakietą nośną Atlas V 551 z przylądka Canaveral na Florydzie 19 stycznia 2006 roku. Po starcie została wprowadzona na trajektorię transferową do Plutona, będącą jednocześnie trajektorią ucieczkową z Układu Słonecznego. Sonda opuściła Ziemię z prędkością wynoszącą 16,26 km/s (58 539 km/h). Opuszczenie układu Ziemia - Księżyc zajęło 9 godzin. Dla porównania loty załogowe na Księżyc w ramach programu Apollo zajmowały około 3 dób. 
Misja New Horizons realizowana jest w ramach programu New Frontiers. Jest ona piątą sondą w historii eksploracji przestrzeni kosmicznej, która znalazła się na trajektorii ucieczkowej z Układu Słonecznego. Cztery poprzednie sondy, które opuściły już Układ Słoneczny to Pioneer 10, Pioneer 11, Voyager 1 i Voyager 2.
Całkowity koszt misji wynosi około 720 milionów USD. W sumie tej zawarty jest koszt budowy sondy, jej instrumentów naukowych, rakiety nośnej, analizy zebranych danych oraz koszty operacyjne misji w latach 2001–2017.
Cele misji.
W przypadku przedłużenia misji i skierowania sondy do kolejnych ciał Pasa Kuipera zostaną przeprowadzone analogiczne obserwacje mijanych obiektów.
Konstrukcja sondy.
Kadłub sondy wykonany jest z aluminium i ma kształt graniastosłupa trójkątnego o długości 2,11 m, maksymalnej szerokości 2,74 m i wysokości 0,68 m. Do boku kadłuba przymocowany jest generator radioizotopowy (RTG) zawierający 11 kg ditlenku plutonu. Na początku misji generator dostarczał energii o mocy około 240 W i napięciu 30 V. Podczas przelotu koło Jowisza dostarczana moc wynosiła 234 W, a podczas przelotu koło Plutona spadła do około 200 W. Łączność z sondą zapewniają: antena główna o średnicy 2,1 m, mniejsza antena o średnicy 0,3 m oraz dwie anteny pomocnicze, które używane były tylko do odległości 5 AU od Ziemi. Prędkość przesyłania danych na Ziemię z okolic Plutona wynosi od 600 do 1200 bitów na sekundę. Sonda wyposażona jest w zestaw 4 silników o ciągu 4,4 N i 12 silników o ciągu 0,8 N. Służą one do wykonywania korekt kursu i do kontroli położenia sondy. Materiał pędny dla silników stanowi hydrazyna. Sonda przez większą część lotu jest stabilizowana obrotowo, natomiast podczas przelotów obok planet używana jest stabilizacja trójosiowa. Całkowita wysokość sondy od podstawy kadłuba do szczytu zestawu anten wynosi 2,2 m. Całkowita masa startowa wynosiła 478 kg, w tym 77 kg hydrazyny i 30 kg masy aparatury naukowej.
Przebieg misji.
Sonda New Horizons została wyniesiona w przestrzeń kosmiczną z przylądka Canaveral na Florydzie, przy użyciu rakiety nośnej Atlas V 551, 19 stycznia 2006 roku.
Bezpośrednio po starcie sonda została wprowadzona na trajektorię transferową do Plutona, będącą jednocześnie trajektorią ucieczkową z Układu Słonecznego. Po zakończeniu pracy silników rakietowych oraz głównego silnika (łącznie 47 min 22 s), sonda opuściła okolice Ziemi z prędkością wynoszącą 16,26 km/s (58 536 km/h), co czyni ją pojazdem kosmicznym opuszczającym Ziemię z największą w historii startów uzyskaną prędkością. Z tą prędkością opuszczenie układu Ziemia – Księżyc zajęło sondzie około 9 godzin. Dla porównania loty translunarne programu Apollo zajmowały około 3 doby.
Aby ograniczyć grawitacyjne oddziaływanie Słońca, powodujące stopniowe zmniejszanie prędkości sondy w czasie opuszczania przez nią Układu Słonecznego, trajektorię zaplanowano w taki sposób, aby wykorzystać asystę grawitacyjną Jowisza, ponownie zwiększyć prędkość sondy i skrócić tym samym czas lotu do Plutona. 28 lutego 2007 sonda przeleciała koło Jowisza, wykonując obserwacje tej planety, jej księżyców i pierścieni.
Około dwie trzecie czasu lotu sonda spędziła w hibernacji – była 18 razy wprowadzana i potem wybudzana. Najkrócej „spała” 36 dni, najdłużej 202.
Na pokładzie sondy została umieszczona płyta CD z nazwiskami 435 000 osób, które wpisały się na listę chętnych. Na pokładzie znajduje się także amerykańska flaga, niewielki kawałek kadłuba samolotu rakietowego SpaceShipOne oraz mały aluminiowy pojemnik z prochami odkrywcy Plutona, Clyde’a Tombaugha.
Jeszcze zanim sonda przeleciała obok Plutona poszukiwano potencjalnych kolejnych obiektów do badań. Znaleziono 5 ewentualnych kandydatów, spośród których odrzucono trzy, a ostateczny wybór miał dokonać się pomiędzy 2014 MU69 a . 28 sierpnia 2015 roku NASA poinformowała, że to właśnie 2014 MU69 został wybrany jako kolejny cel sondy New Horizons. Decyzja taka została podjęta z uwagi na najmniejsze zużycie paliwa, które będzie potrzebne, by dostać się do obiektu, według szacunków sonda miałaby zużyć na to około 1/3 paliwa pozostałego jej po przelocie obok Plutona.
Przelot 1 stycznia 2019 w pobliżu (486958) Arrokoth nie oznacza końca misji. Sonda ma nadal wystarczającą ilość paliwa aby zbadać z bliska jeszcze jeden obiekt, o ile będzie się on znajdował w pobliżu aktualnej trajektorii lotu. Dotychczasowe poszukiwania za pomocą Teleskopu Subaru nie przyniosły rezultatów, jednak Alan Stern potwierdził, że będą kontynuowane w kolejnych latach ponieważ "potencjał do przełomowych odkryć podczas kolejnego przelotu jest zbyt duży, aby nie szukać dalej"

</doc>
<doc id="140322" url="https://pl.wikipedia.org/wiki?curid=140322" title="Peoniowate">
Peoniowate



</doc>
<doc id="140323" url="https://pl.wikipedia.org/wiki?curid=140323" title="Premierzy Kirgistanu">
Premierzy Kirgistanu



</doc>
<doc id="140324" url="https://pl.wikipedia.org/wiki?curid=140324" title="Girolamo Mei">
Girolamo Mei

Girolamo Mei (ur. 27 maja 1519 we Florencji - zm. w lipcu 1594 w Rzymie) – włoski humanista, filolog klasyczny, badacz starogreckiej teorii muzyki. Znał klasyczną grekę i pomagał swojemu nauczycielowi, filozofowi P. Vettoriemu, opracowywać krytyczne wydanie dzieł greckich tragików i filozofów. Działał w ośrodkach akademickich Włoch (Florencja, Rzym, Padwa), a także we Francji (Lyon).
Był związany ideologicznie z członkami Cameraty Florenckiej, a zwłaszcza z Vincenzo Galileim, z którym prowadził obfitą korespondencję. 
Uważa się, że Mei wywarł znaczący wpływ na pisma teoretyczne Vincenzo Galileiego, a tym samym pośrednio na ideologię i twórczość muzyczną Cameraty. Chyba największym jego osiągnięciem było jednak odnalezienie i odczytanie pierwszego w czasach nowożytnych autentycznego zabytku muzyki antycznej - hymnów kitarzysty Mesomedesa z II wieku n.e. Wydał go w roku 1581 Vincenzo Galilei w swoim traktacie "Dialogo della musica antica e moderna".

</doc>
<doc id="140325" url="https://pl.wikipedia.org/wiki?curid=140325" title="VMware Workstation">
VMware Workstation

VMware Workstation – komercyjny pakiet oprogramowania dostarczany przez firmę VMware Inc (będącą obecnie własnością EMC Corporation). Najważniejszym jego składnikiem jest stacja robocza, składająca się z maszyny wirtualnej odpowiedniej dla komputera w architekturze x86, która pozwala na tworzenie i uruchamianie wielu wirtualnych komputerów jednocześnie. Każda maszyna wirtualna, tzw. host, może uruchamiać własny system operacyjny, tzw. gościa, takiego jak m.in. Microsoft Windows, Linux, systemy z rodziny BSD oraz wiele innych. Aplikacja VMware Workstation pozwala uruchamiać wiele systemów operacyjnych jednocześnie na jednej fizycznej maszynie. Dodatkowo, systemy uruchamiane jako wirtualne mogą komunikować się między sobą za pomocą protokołów internetowych. Pozwala to np. na testowanie tworzonych rozwiązań klient-serwer. Inne produkty VMware pomagają w zarządzaniu maszynami wirtualnymi, ułatwiając między innymi ich przenoszenie pomiędzy wieloma maszynami rzeczywistymi.
Opis.
Komputer i system operacyjny, na którym uruchomiono program VMware Workstation, jest rozpoznawany jako host. Instalacje systemów operacyjnych uruchamianych w ramach maszyny wirtualnej są rozpoznawane jako goście. Podobnie jak emulator, VMware Workstation udostępnia całkowicie wirtualny sprzęt systemu gościa: na przykład przyłączając się do istniejącej (fizycznej) sieci, komputer gość rozpozna kartę sieciową AMD PCnet. VMware emuluje wszystkie urządzenia w ramach maszyny wirtualnej, włącznie z kartą grafiki, kartą dźwiękową, kartą sieciową oraz dyskami twardymi. Program udostępnia także dostęp do fizycznych urządzeń przez porty USB, RS-232 i LPT.
Ponieważ wszystkie maszyny typu gość używają identycznych sterowników niezależnie od aktualnego komputera hosta, instancje maszyn wirtualnych są wysoko przenośne między komputerami. Dla przykładu, uruchomiony komputer gościa może być zatrzymany, przeniesiony do innego fizycznego komputera oraz ponownie uruchomiony by dokończyć to, co zaczął. Dzięki Vmotion, nowemu składnikowi VirtualCenter, wstrzymywanie maszyny wirtualnej podczas przenoszenia odbywa się automatycznie i na stosunkowo krótki czas (do kilkudziesięciu milisekund). Dzięki temu, użytkownicy zazwyczaj nie zauważają przestojów w pracy takiej maszyny.
Należy pamiętać, że wirtualna maszyna zajmuje zasoby systemu operacyjnego, na którym jest uruchamiana (np. moc obliczeniowa procesora, pamięć RAM), co może mieć duży wpływ na jego wydajność.

</doc>
<doc id="140326" url="https://pl.wikipedia.org/wiki?curid=140326" title="Punkt dostępowy">
Punkt dostępowy



</doc>
<doc id="140327" url="https://pl.wikipedia.org/wiki?curid=140327" title="Metoda analizy starożytnych">
Metoda analizy starożytnych

Metoda analizy starożytnych ("analisis antiquorum") – metoda rozwiązywania równań. Aby rozwiązać taką metodą równanie f(x) = g(x) zakładamy, że to równanie ma rozwiązanie i że tym rozwiązaniem jest liczba "a". Wówczas otrzymujemy zdanie prawdziwe f(a) = g(a). Następnie, stosując prawa arytmetyki, znajdujemy liczbę "a". Na koniec sprawdzamy, czy znaleziona liczba jest rozwiązaniem równania.
Metoda analizy starożytnych jest często wykorzystywana przy rozwiązywaniu równań, w których niewiadoma znajduje się pod znakiem pierwiastka kwadratowego. 

</doc>
<doc id="140328" url="https://pl.wikipedia.org/wiki?curid=140328" title="Dzwon okrętowy">
Dzwon okrętowy

Dzwon okrętowy – rodzaj dzwonu używanego na jednostkach pływających do celów sygnalizacyjnych. Wybija się przy jego użyciu tzw. szklanki oraz sygnały mgłowe, poruszając serce dzwonu za pomocą ringabuliny. Mimo że funkcje te na wielu dużych jednostkach przejęły praktycznie urządzenia elektryczne lub pneumatyczne, w dalszym ciągu, zgodnie z MPZZM wymagana jest jego instalacja. Z dzwonem okrętowym wiąże się wiele morskich tradycji (m.in. zdjęcie bandery oraz dzwonu to ostatnie czynności, które kończą życie statku).

</doc>
<doc id="140329" url="https://pl.wikipedia.org/wiki?curid=140329" title="Szklanka (ujednoznacznienie)">
Szklanka (ujednoznacznienie)



</doc>
<doc id="140331" url="https://pl.wikipedia.org/wiki?curid=140331" title="Iszenbaj Kadyrbiekow">
Iszenbaj Kadyrbiekow

Iszenbaj Diuszenbijewicz Kadyrbiekow, Ишенбай Дюшенбиевич Кадырбеков (ur. 16 lipca 1949 w Narynie) – kirgiski polityk, od 24 do 25 marca 2005 pełniący obowiązki prezydenta Kirgistanu.
Życiorys.
Piastował stanowiska ministra transportu i komunikacji oraz przewodniczącego Zgromadzenia Ustawodawczego Żogorku Kenesz za prezydentury Askara Akajewa.
W następstwie tulipanowej rewolucji, która odsunęła od władzy prezydenta Akajewa, 24 marca 2005 Kadyrbiekow rozpoczął pełnienie obowiązków prezydenta kraju. Następnego dnia przekazał władzę Kurmanbekowi Bakijewowi.

</doc>
<doc id="140335" url="https://pl.wikipedia.org/wiki?curid=140335" title="Reiki">
Reiki

 – słowo pochodzi od chińskiego lingqi (). Pojęcie to oznacza duchowy wpływ. 
Obecnie pojęcie reiki jest znane dzięki twórcy metody uzdrawiania, która nazywa się . Jest to system, metoda uzdrawiania za pomocą energii życiowej. Usui to nazwisko twórcy tej metody – Mikao Usui. Znak rei 霊 oznacza w języku japońskim ducha lub duszę, natomiast znak ki 気 jest pojęciem znacznie szerszym. Może oznaczać m.in.: ducha, duszę, serce jako uczucie, umysł, nastrój, energię. W słowie reiki jest odpowiednikiem chińskiego qi, czyli energii życiowej przenikającej wszechświat. 
Istnienie energii duchowej reiki – podobnie jak istnienie innych form energii życiowej (np. duszy ludzkiej) – nie zostało dotychczas potwierdzone przez obserwacje naukowe. Dlatego ta forma poprawy zdrowia należy do medycyny niekonwencjonalnej.
Zasada działania.
W systemie tym reiki postrzegana jest jako przenikająca wszystko i wszystkich energia. Przeciętny człowiek ma ograniczone możliwości posługiwania się nią, w większości przypadków nawet nie jest w stanie jej odczuć. Aby nabyć możliwość świadomego korzystania z energii reiki trzeba zostać inicjowanym przez mistrza reiki. Podczas seminariów towarzyszących inicjacji, mistrz przekazuje techniki uzdrawiania tą energią.
System reiki bazuje na podobnych założeniach jak inne gałęzie wschodniej medycyny (np. ajurweda czy medycyna chińska), czyli uznaje, że zdrowie oznacza harmonię zarówno w człowieku (jego ciele, umyśle i duchu), jak i w jego otoczeniu, zaś choroba powstaje w wyniku braku czy też zaburzenia owej harmonii. Jeśli chodzi o ciało (według wschodniej medycyny ożywiane przez nieustanne krążenie energii życiowej przez specjalne kanały – meridiany), zaburzenie może powstać np. przez zastanie się energii, zablokowanie meridianu, przez niezrównoważenie obiegu między poszczególnymi narządami lub między ciałem a otoczeniem.
Reiki ma usuwać te zaburzenia na dwa sposoby: przez pobudzanie organizmu do zdrowienia oraz przez niwelowanie blokad energetycznych w czakrach i meridianach. Osoba praktykująca reiki pobiera energię przez czakrę korony ("Sahasrara"), a oddaje pacjentowi przez czakry znajdujące się na wewnętrznej stronie dłoni, stosując nakładanie rąk na określone miejsca na ciele. Przekazujący, a zwykle również osoba poddawana temu tzw. „zabiegowi reiki”, może odczuwać energię reiki jako umiejscowione uczucie ciepła, zimna, nacisku lub mrowienia. Rodzaj odczuć zależy zarówno od rodzaju techniki użytej przez praktykującego reiki jak i od rodzaju problemu występującego u pacjenta. Stosuje się także w niektórych technikach/okolicznościach przekazywanie reiki w inny sposób – np. na odległość bądź za pomocą oddechu.
Reiki jest używana zarówno w stosunku do ludzi, jak również roślin i zwierząt. 
Historia reiki.
Na bazie informacji wyrytych w inskrypcji na kamieniu nagrobnym Usuiego wiemy, że Mikao Usui urodził się 15 sierpnia 1865 roku w prowincji Gifu, w Japonii. Zmarł 9 marca 1926 roku.
Starsze źródła sprzed roku 2000 podają, że Mikao Usui był dziekanem szkoły chrześcijańskiej w Kyoto. Szkołą tą miał być Uniwersytet Doshisha. Badania Williama Randa zanegowały jednak tę wersję legendy. Mikao Usui był świeckim mnichem ze szkoły buddyzmu Tendai, miał też możliwość studiowania buddyzmu szkoły Shingon, praktykującym również rdzenną religię shintō.
Według legendy Usui po samoinicjacji na górze Kurama zaczął uczyć i uzdrawiać żebraków i studentów. W kwietniu 1911 założył stowarzyszenie Usui Reiki Ryoho Gakkai, do którego należeli jego uczniowie. W tym samym roku otworzył klinikę w Tokio. Mikao po wypracowaniu własnych technik i zaleceń, co do stosowania ReiKi, zapisał je w podręczniku Usui ReiKi Hikkei. W następnych latach działalności Usui pomagał ofiarom kataklizmów nawiedzających Tokio i założył kolejna klinikę. Do swojej śmierci w 1926 Mikao Usui nauczył reiki ponad 2000 osób. Jednym z uczniów dr Usui był Chujiro Hayashi, który inicjował na mistrzynię Hawayo Takatę, propagatorkę reiki w świecie zachodnim.
Z „historycznego”, klasycznego Usui Reiki z czasem wyewoluowały także inne systemy – patrz
Pięć zasad.
Usui podziwiał prace literackie cesarza Meiji. W trakcie dopracowywania swojego systemu reiki, Usui streścił niektóre z prac cesarza do zestawu moralnych zasad, później znanego pod nazwą pięciu zasad reiki (五戒 "gokai", znaczące „pięć przykazań”, z buddyjskich nauk przeciwko zabijaniu, kradzieży, niewłaściwej praktyki seksualnej, kłamaniu oraz nieumiarkowaniu). Wielu nauczycieli i praktykujących reiki przestrzega tych zasad, czy też przykazań.
Kanji
招福の秘法,
萬病の霊薬.
今日丈けは:
朝夕合掌して心に念じ,
口に唱へよ.
心身改善.
臼井霊氣療法.
肇祖,
臼井甕男.
Rōmaji
Shōfuku no hihō,
Manbyō no reiyaku.
Kyō dake wa:
Asayū gasshō shite kokoro ni nenji,
Kuchi ni tonae yo.
Shinshin kaizen.
Usui Reiki Ryōhō.
Chōso,
Usui Mikao.
Polski
Tajemnicza sztuka przynosząca dobre szczęście,
Cudowne lekarstwo na wszystkie dolegliwości.
Chociaż dzisiaj:
Od rana do wieczora, miej złączone ręce i módl się cicho w myśli,
Jak i słowem.
Dla doskonalenia ducha i ciała.
Usui Reiki Ryōhō.
Założyciel,
Usui Mikao.
Nauczanie reiki.
Nauczanie reiki odbywa się w trzech etapach:
W wyniku zmian do zakresu wiedzy przekazywanego na seminariach, wprowadzanych przez niektórych mistrzów, w ostatnich dziesięcioleciach powstały samodzielne systemy różniące się od pierwotnego – stosowanego przez dr Usui. Stąd w niektórych systemach nauka reiki uzupełniana jest o techniki masażu, terapii kolorami, kamieniami i wszelkimi innymi technikami znanymi nauczycielowi, a mającymi na celu poprawę stanu zdrowia osoby poddawanej zabiegom reiki. Inne zmiany wprowadzane przez tych nauczycieli reiki polegają na zwiększeniu ilości symboli lub znacznym zmniejszeniu kosztów ponoszonych przez adeptów za inicjację, a niekiedy wręcz zupełnym ich wyeliminowaniu. Jednym z systemów, który w pełni kultywuje tradycję i instrukcje nauczania reiki opracowane przez Usui jest system Usui Shiki Ryoho.
Należy zaznaczyć, że terminu „mistrz reiki” używa się nie w znaczeniu „mistrz duchowy” a raczej „mistrz-rzemieślnik” czyli po prostu nauczyciel. Reiki nie jest bowiem religią ani formą kultu, a mistrz nie wymaga od ucznia podporządkowania czy uznania swojej duchowej wyższości. Jego rola sprowadza się do samego aktu inicjacji, przekazania wiedzy teoretycznej, a następnie nauczenia i przećwiczenia odpowiednich technik. 
Od ucznia zależy ile inicjacji zechce przejść, jednak doradza się ukończenie drugiego kursu zanim zacznie się przeprowadzać zabiegi na innych. Pierwszy stopień uznawany jest bowiem za pewien wstęp, który pozwala uczniowi oswoić się z nowymi możliwościami i uporządkować własne zdrowie zanim zabierze się za zdrowie innych. Zdaniem jednak niektórych praktyków inicjacja w kolejne stopnie i symbole nie jest w ogóle potrzebna ze względu na rosnące (wskutek praktykowania metody) możliwości inicjowanego. 
Stanowisko nauki.
Reiki nie jest weryfikowalne przez naukę, dlatego jakiekolwiek teorie na temat jego istnienia, a także zasad działania pozostają dla naukowców w sferze wiary (bądź częściej, niewiary). Jako takie są dla niej niefalsyfikowalne. Tak więc dla naukowców reiki pozostaje pseudonauką. Systematyczny przegląd z 2008 r. statystycznych badań klinicznych nad metodami leczniczymi reiki doprowadził autorów przeglądu do wniosku, że nie istnieją żadne wiarygodne dowody na skuteczność jakiejkolwiek terapii tego rodzaju. W związku z odrzuceniem tej formy terapii przez środowiska naukowe zostało przeprowadzonych niewiele badań, które miały na celu potwierdzenie bądź zaprzeczenie skuteczności reiki. Zwykle doniesienia o korzystnych skutkach terapii reiki są przez lekarzy przypisywane efektowi placebo. Kärin Olson przeprowadziła badania wpływu reiki na zmniejszenie odczuwania bólu w trakcie jednoczesnego podawania opioidów. Znaczący odsetek badanych doznał odczucia zmniejszenia bądź znacznego zmniejszenia bólu bezpośrednio po terapii (podkreślono jednocześnie brak związku między skalą zmniejszenia bólu a ilością podawanych środków przeciwbólowych). Dostępne są dane liczbowe.
Szczątkowe badania naukowe nie przeszkadzają zwolennikom, by reiki było stosowane jako integralna bądź dodatkowa forma terapii w około 800 szpitalach i placówkach medycznych w Stanach Zjednoczonych, z czego 64 placówki włączyły terapię reiki do swojej standardowej oferty opieki medycznej.
Stanowisko Kościoła katolickiego.
Jak dotąd, Kościół Katolicki nie przedstawił swojego oficjalnego stanowiska odnośnie do reiki.
W marcu 2009 r., Komitet ds. Doktryny Episkopatu Stanów Zjednoczonych wydał dekret 
zakazujący praktykowania reiki przez katolików, które dotąd były stosowane w niektórych amerykańskich katolickich szpitalach i przychodniach. Dekret ten jest jedynie stanowiskiem Biskupów Kościoła Katolickiego Stanów Zjednoczonych. Dekret konkluduje (pkt. 12):

</doc>
<doc id="140339" url="https://pl.wikipedia.org/wiki?curid=140339" title="Góry Kaskadowe">
Góry Kaskadowe

Góry Kaskadowe (ang. "Cascade Range", fr. "Chaîne des Cascades") – pasmo górskie w Ameryce Północnej, wchodzące w skład Kordylierów. Najwyższymi szczytami pasma są Mount Rainier – 4392 m n.p.m. i Mount Shasta – 4317 m n.p.m. Inne wybitne szczyty to Mount Adams (3751 m n.p.m.) w stanie Washington i Mount Hood (3426 m n.p.m.) oraz Trzy Siostry w Oregonie. Główną rzeką jest Kolumbia, głównym miastem Seattle.
Historia odkryć.
Pierwszym Europejczykiem, który dotarł do Gór Kaskadowych był Manuel Quimper. Peruwiański (o hiszpańskich korzeniach) kartograf i odkrywca, który w 1790 roku dotarł na północno-zachodnie wybrzeże Ameryki. Opublikował on pierwsze rysunki tych gór. Jednak nazwy, które nadał nie zostały przyjęte. Wiele obecnych nazw szczytów pochodzi od holenderskiego podróżnika i odkrywcy pływającego w służbie brytyjskiej George’a Vancouvera. W latach 1791-1795 badał pacyficzne wybrzeża Ameryki Północnej wzdłuż Oregonu, Waszyngtonu i Kolumbii Brytyjskiej. Pierwszym odkrytym i nazwanym szczytem w dniu 30 kwietnia 1791 roku był Mount Baker. Nazwa pochodziła od nazwiska trzeciego oficera w ekspedycji kapitana Vancouvera, Josepha Bakera. Najwyższy szczyt łańcucha – Mount Rainier, otrzymał nazwę w maju 1792 roku, którą Vancouver chciał uhonorować swojego przyjaciela admirała Petera Rainiera. Ponadto w październiku 1792 roku odkryto i nazwano Mount Hood, od nazwiska brytyjskiego admirała, lorda Samuela Hooda. W tym samym okresie wulkan St. Helens nazwano dla uczczenia brytyjskiego dyplomaty Alleyne Fitzherberta (1753–1839), który nosił tytuł barona St. Helens. Ekspedycja Lewisa i Clarka w czasie podróży rzeką Kolumbia w 1806 roku opisała górę Mount Jefferson, której nazwa pochodziła od inicjatora ekspedycji, trzeciego prezydenta Stanów Zjednoczonych, Thomasa Jeffersona.
Położenie.
Góry rozciągają się od rzeki Fraser w Kolumbii Brytyjskiej w Kanadzie do Lassen Peak w Kalifornii. Posiadają liczne wygasłe wulkany, ale dwa spośród nich są czynne i wybuchały w ciągu ostatniego stulecia – Mount St. Helens (południowo-zachodnia część stanu Waszyngton wybuchł w 1980 roku, powodując znaczne straty. Lassen Peak w północnej Kalifornii wybuchł po raz ostatni w 1921 roku. Mount St. Helens wybuchał ponownie w latach 2004-2008.
Góry Kaskadowe są zaporą dla zachodnich wiatrów niosących znad Pacyfiku masy wilgotnego powietrza, co powoduje znaczne ilości opadów deszczu. Spływające z gór rwące potoki stworzyły głębokie doliny gęsto porośnięte drzewami szpilkowymi i paprociami.
Przez pasmo Gór Kaskadowych przebija się wiele tuneli kolejowych. Tunel Gór Kaskadowych (ang. "Cascade Tunnel") to jest najdłuższym tunelem na zachodniej półkuli. Przecina na długości 12,54 km granitowe grzbiety górskie w hrabstwach Chelan i King stanu Washington. Zbudowany został w roku 1929 przez przedsiębiorstwo Great Northern Railway. Koszt budowy wyniósł 25 milionów dolarów.
Główne szczyty.
Szczytami Gór Kaskadowych przekraczającymi wysokość 2500 m n.p.m. są.

</doc>
<doc id="140340" url="https://pl.wikipedia.org/wiki?curid=140340" title="Franciszek Gągor">
Franciszek Gągor

Franciszek Gągor (ur. 8 września 1951 w Koniuszowej, zm. 10 kwietnia 2010 w Smoleńsku) – generał Wojska Polskiego, doktor nauk wojskowych, szef Sztabu Generalnego Wojska Polskiego w latach 2006–2010, specjalista w dziedzinie rozpoznania i operacji pokojowych.
Życiorys.
Wykształcenie.
Był absolwentem I Liceum Ogólnokształcącego im. Jana Długosza w Nowym Sączu (matura w 1969). W latach 1969–1973 studiował w Wyższej Szkole Oficerskiej Wojsk Zmechanizowanych we Wrocławiu. Był także absolwentem filologii angielskiej na Uniwersytecie im. Adama Mickiewicza w Poznaniu (1983) oraz studiów strategicznych w Akademii Obrony NATO w Rzymie (2001). W 1998 w Akademii Obrony Narodowej w Warszawie obronił rozprawę naukową nt. „Międzynarodowe operacje pokojowe oraz ich miejsce we współczesnej doktrynie obronnej Rzeczypospolitej Polskiej” i uzyskał stopień naukowy doktora nauk wojskowych. W 2002 odbył Podyplomowe Studia Strategiczno-Operacyjne na Narodowym Uniwersytecie Obrony Stanów Zjednoczonych w Waszyngtonie.
Służba wojskowa.
Po promocji oficerskiej został skierowany do 2 pułku czołgów średnich, w którym służył na stanowisku dowódcy plutonu rozpoznania, a następnie dowódcy kompanii rozpoznania. W 1978 wyznaczono go starszym wykładowcą w Wyższej Szkole Oficerskiej Wojsk Zmechanizowanych. Od 1988 do 1990 był starszym oficerem operacyjnym ds. kontyngentów wojskowych w Głównym Zarządzie Szkolenia Bojowego Wojska Polskiego, a następnie pracował w Zarządzie Wojskowych Spraw Zagranicznych.
W latach 1976–1977, będąc starszym oficerem operacyjnym w polskim kontyngencie, brał udział w misji pokojowej II Doraźnych Sił Pokojowych ONZ w Egipcie (UNEF II – Second United Nations Emergency Force). Od 1980 do 1985 kierował Pionem Operacyjnym PKW na Misji Obserwacyjnej Sił Narodów Zjednoczonych ds. Nadzoru Rozdzielenia Wojsk na Wzgórzach Golan (UNDOF – United Nations Disengagement Observer Force), natomiast w latach 1989–1990 pełnił funkcję zastępcy szefa Logistyki Sił Narodów Zjednoczonych w tej operacji. W 1991 został zastępcą dowódcy polskiego kontyngentu w operacji „Pustynna Burza”, a w 1992 służył jako zastępca dowódcy sektora Misji Obserwacyjnej ONZ w Iraku i Kuwejcie (UNIKOM – United Nations Iraq-Kuwait Observation Mission).
W lutym 1992 objął stanowisko szefa Wydziału Misji Pokojowych Oddziału Kontaktów Zagranicznych i Misji Pokojowych Zarządu Wojskowych Spraw Zagranicznych, w lipcu tegoż roku został wyznaczony na szefa Oddziału Wojskowych Misji Pokojowych Zarządu. Następnie, po zmianach organizacyjnych, od maja 1993 kontynuował służbę na takim samym stanowisku w Departamencie Wojskowych Spraw Zagranicznych Ministerstwa Obrony Narodowej w Warszawie, po czym był kolejno dyrektorem Biura Kontroli Zbrojeń i Misji Międzynarodowych – zastępcą dyrektora Departamentu (1994–1996) oraz dyrektorem Departamentu (1996–1999). W 1999 został szefem Generalnego Zarządu Operacyjnego P-3 w Sztabie Generalnym Wojska Polskiego w Warszawie.
W 2003 kierował Misją Obserwacyjną ONZ w Iraku i Kuwejcie, po czym pełnił funkcję dowódcy Sił Narodów Zjednoczonych ds. Nadzoru Rozdzielenia Wojsk na Wzgórzach Golan. W latach 2004–2006 był polskim przedstawicielem wojskowym przy Komitetach Wojskowych NATO i Unii Europejskiej w Brukseli. 27 lutego 2006 został szefem Sztabu Generalnego Wojska Polskiego.
Zginął 10 kwietnia 2010 w katastrofie polskiego samolotu Tu-154 w Smoleńsku w drodze na obchody 70. rocznicy zbrodni katyńskiej. Trumna z jego ciałem przybyła do Polski 16 kwietnia 2010 roku o godz. 22:00. 21 kwietnia został pochowany w Kwaterze Smoleńskiej na Cmentarzu Wojskowym na Powązkach.
Upamiętnienie.
20 kwietnia 2010 odsłonięto poświęconą mu tablicę pamiątkową w siedzibie Sztabu Generalnego Wojska Polskiego w Warszawie, a 15 sierpnia 2010 tablicę pamiątkową na terenie Ministerstwa Obrony Narodowej Islamskiej Republiki Afganistanu w Kabulu.
14 lipca 2010 na IX Nadzwyczajnym Krajowym Zjeździe Delegatów Związku Żołnierzy Ludowego Wojska Polskiego podjęto uchwałę o zmianie nazwy na Związek Weteranów i Rezerwistów Wojska Polskiego im. gen. Franciszka Gągora.
3 września 2011 gen. Franciszek Gągor został patronem Zespołu Szkół w Koniuszowej, gdzie znajduje się poświęcona mu Izba Pamięci oraz tablica pamiątkowa.
11 października 2011 na terenie Wojskowej Akademii Technicznej im. Jarosława Dąbrowskiego w Warszawie odsłonięto tablicę pamiątkową poświęconą pamięci gen. Franciszka Gągora, a 25 października 2011, z okazji 93. rocznicy odrodzenia Sztabu Generalnego WP, poświęconą mu tablicę pamiątkową odsłonięto w siedzibie Sztabu Generalnego WP.
27 kwietnia 2012 imię gen. Gągora otrzymała sala widowiskowo-konferencyjna w siedzibie AON.
7 września 2012 Związek Weteranów i Rezerwistów Wojska Polskiego przyjął imię Generała Franciszka Gągora.
8 września 2012 szlakowi turystycznemu Nowy Sącz – Ptaszkowa zostało nadane imię generała Franciszka Gągora.
16 sierpnia 2013 odsłonięto jego pomnik-popiersie w Panteonie Bohaterów Sanktuarium Narodowego na Cmentarzu Poległych w Bitwie Warszawskiej w Ossowie.
8 września 2014 przy dworcu kolejowym w Nowym Sączu odsłonięto tablicę pamięci generała Gągora.
Rodzina i życie prywatne.
Miał żonę Lucynę oraz dwoje dzieci: Michała i Katarzynę. Biegle władał językiem angielskim, znał także język rosyjski i francuski. Interesował się historią, fotografią analogową i tenisem ziemnym. Wraz z Krzysztofem Paszkowskim napisał książkę pt. „Międzynarodowe operacje pokojowe w doktrynie obronnej Rzeczypospolitej Polskiej” (wyd. 1999).

</doc>
<doc id="140342" url="https://pl.wikipedia.org/wiki?curid=140342" title="Franz Grillparzer">
Franz Grillparzer

Franz Grillparzer (ur. 15 stycznia 1791 w Wiedniu, zm. 21 stycznia 1872 w Wiedniu) – austriacki dramatopisarz i prozaik. W swojej twórczości łączył elementy stylistyki klasycznej i romantycznej.

</doc>
<doc id="140352" url="https://pl.wikipedia.org/wiki?curid=140352" title="Magura">
Magura

Magura – słowo pochodzenia wołoskiego, oznaczające wyniosły, samotny masyw górski.
Najprawdopodobniej przejęte ok. VI w. od Słowian i przekształcone z "*mogyla" („mogiła, kurhan, wzgórze”) na "magura".
Wraz z migracjami Wołochów rozpowszechniło się na obszar całych Karpat. Występuje w nazwach licznych obiektów geograficznych, w szczególności pasm i szczytów górskich.

</doc>
<doc id="140354" url="https://pl.wikipedia.org/wiki?curid=140354" title="Wojna rosyjsko-turecka (1686–1700)">
Wojna rosyjsko-turecka (1686–1700)

Wojna rosyjsko-turecka 1686–1700 – wojna pomiędzy Carstwem Rosyjskim a Imperium Osmańskim, będąca częścią walki państw europejskich przeciw agresji tureckiej. W 1686 roku car Rosji Piotr I zdecydował się przyłączyć do działań antytureckiej Świętej Ligi (w 1684 – Austria, Rzeczpospolita, Wenecja). W latach 1686–1689 Rosjanie przeprowadzili nieudaną kampanię na Krymie w 1687 i 1689. W latach 1695–1696 próbowali zdobyć należący do Imperium osmańskiego port Azow w ramach tzw. kampanii azowskiej. Jako że samo oblężenie od strony lądu nie wystarczało do zajęcia miasta lub wzięcia go głodem, Rosjanie wysłali swoją flotę na Morze Azowskie, blokując Turkom dostęp do miasta od strony morza. Po licznych atakach z lądu i morza miasto poddało się 28 lipca 1696 roku. W związku z przygotowaniami Rosji do wojny ze Szwecją i zawarciem przez inne państwa na Kongresie Karłowickim 1698 – 1699 pokoju z Turcją, po trwającym kilka lat konflikcie obie strony podpisały w roku 1700 w Konstantynopolu traktat pokojowy na okres 30 lat. Azow przekazano Rosji.
Dalsze dzieje.
Azow przeszedł, wraz z Zaporożem, w 1711 roku w ręce Turcji w wyniku traktatu pruckiego. Tereny te Rosja odzyskała ostatecznie w 1739 roku.

</doc>
<doc id="140355" url="https://pl.wikipedia.org/wiki?curid=140355" title="SU-100">
SU-100

SU-100 – średnie działo samobieżne produkcji radzieckiej z okresu II wojny światowej.
Historia.
W końcu 1943 roku, w związku z planowanym przezbrojeniem czołgu T-34 w armatę 85 mm, konieczne stało się dalsze wzmocnienie uzbrojenia dział samobieżnych. Podjęto decyzję o skonstruowaniu nowego średniego działa samobieżnego, wyposażonego w armatę 100 mm. Zespół pod kierunkiem gen. F. Pietrowa z Fabryki Artyleryjskiej nr 9 w Swierdłowsku, skonstruował nową armatę oznaczoną D-10. Równocześnie, w fabryce „Uralmaszzawod” w Swierdłowsku, dokonano adaptacji kadłuba działa SU-85. Podstawowe modyfikacje zastosowane w nowym pojeździe, to:
- zmiana uzbrojenia z armaty kal. 85 mm na 100 mm
- pogrubienie pancerza czołowego z 45 do 75 mm
- dodanie wieżyczki dowódcy kompatybilnej z czołgiem T-34/85
- użycie nowo zaprojektowanych części z czołgu T-34/85
- wiele mniejszych zmian, np: zamiana celownika MK-III na MK-IV
Służba.
Nowe działo samobieżne przyjęto do uzbrojenia armii radzieckiej w lipcu 1944, a do końca 1944 roku dostarczono ok. 500 nowych dział. W pierwszej połowie 1945 wyprodukowano jeszcze ok. 700 wozów.
W 1944 roku zostało zaprojektowane działo Uralmasz-1, znane jako SU-101 i drugi prototyp uzbrojony w armatę 122 mm SU-102, jednak nie weszło do produkcji ze względu na koniec wojny.
Były one niezwykle efektywnym środkiem walki z nowymi typami czołgów niemieckich. Odegrały bardzo istotną rolę w końcowej fazie wojny, m.in. w operacji balatońskiej i berlińskiej.
Od kwietnia 1945 roku, działa SU-100 znalazły się w uzbrojeniu ludowego Wojska Polskiego, ale większe ich ilości dotarły dopiero po wojnie. Na uzbrojeniu Wojska Polskiego pozostawały do końca lat 60.
W okresie powojennym, działo SU-100 weszło na uzbrojenie armii państw Układu Warszawskiego oraz Kuby i państw arabskich. Zostało użyte bojowo w wielu regionalnych konfliktach zbrojnych (np. wojna koreańska, wojny arabsko-izraelskie). Do dziś pełnią służbę w kilku państwach.
Od 2015 roku działa SU-100, wraz z T-34 są używane w Jemeńskiej wojnie domowej, gdzie część tych maszyn została zniszczona przez lotnictwo, lub poprzez kierowane pociski przeciwpancerne.
Egzemplarze muzealne.
W Polsce zostało zachowane tylko jedno działo samobieżne SU-100. Pojazd znajduje się w Muzeum Broni Pancernej w Poznaniu - oddziale Muzeum Wojska Polskiego w Warszawie.

</doc>
<doc id="140356" url="https://pl.wikipedia.org/wiki?curid=140356" title="Robot internetowy">
Robot internetowy

Robot internetowy, robot indeksujący – program zbierający informacje o strukturze, stronach i treściach znajdujących się w internecie. Efekty pracy robota mogą być różne, w zależności od jego przeznaczenia, na przykład może on skanować wybrane witryny w celu zbudowania bazy adresów e-mail, natomiast roboty zbierające treści dla wyszukiwarek działają szerzej:
W przypadku robota Google tzn. Googlebota mówi się o robotach wykonujących „Google's fresh crawl” i „Google's deep crawl” lub „Google's main crawl”. „Fresh crawl” jest wykonywany często, nawet kilka razy dziennie - robot najprawdopodobniej sprawdza co się zmieniło na stronie, „deep crawl” głębokie indeksowanie najprawdopodobniej polega na pobieraniu większej ilości danych z witryny i odbywa się kilka razy w miesiącu. 
Blokada dostępu dla robota internetowego.
Administrator strony internetowej może zablokować dostęp robotom indeksującym. Wówczas adres URL nie zostanie zeskanowany, co oznacza, że nie będzie widoczny w indeksie oraz wynikach wyszukiwania wyszukiwarki, takiej jak Google. Blokada dostępu dla robota odbywa się poprzez konfigurację pliku robots.txt. 

</doc>
<doc id="140362" url="https://pl.wikipedia.org/wiki?curid=140362" title="Bracia szkolni">
Bracia szkolni

Bracia szkolni (właściwie Zgromadzenie Braci Szkół Chrześcijańskich, lasalianie, FSC) – zgromadzenie zakonne założone przez francuskiego kapłana św. Jana Chrzciciela de la Salle (stąd nazwa lasalianie). Jest to instytut na prawie papieskim, który tworzą zakonnicy bez święceń kapłańskich. Celem zgromadzenia jest wychowanie młodzieży w duchu chrześcijańskim w ramach powołania przez Kościół katolicki. Bracia zajmują się służbą wychowawczą młodzieży ubogiej i tzw. trudnej.
Przyczynili się do rozwoju szkolnictwa we Francji – zakładali szkoły elementarne, zawodowe i niedzielne szkoły dla robotników. Z inicjatywy lasalian powstawały pierwsze seminaria nauczycielskie. Obecnie prowadzą działalność edukacyjną na wszystkich szczeblach w 82 krajach świata. Działają też jako nauczyciele-misjonarze. Główna siedziba Zgromadzenia znajduje się w Rzymie.
Historia wspólnoty na świecie.
W marcu 1679 roku Jean-Baptiste de La Salle (od którego wzięła się nieoficjalna angielska nazwa zakonu "De La Salle Brothers") przypadkiem spotkał Adriana Nyela w klasztorze Sióstr Dzieciątka Jezus. Nyel poprosił La Salle o pomoc w otwarciu bezpłatnych szkół dla biednych chłopców w Reims. W 1694 r. powstał w Paryżu nowicjat i szkoła. La Salle spędził życie ucząc biedne dzieci w parafialnych szkołach charytatywnych. Szkoła kwitła i poszerzała zakres. W 1725 r., sześć lat po śmierci La Salle, stowarzyszenie zostało uznane przez papieża pod oficjalnym tytułem „Bracia Szkół Chrześcijańskich”. La Salle został kanonizowany jako święty 15 maja 1900 r. W 1950 r. Papież Pius XII ogłosił go „specjalnym patronem wszystkich nauczycieli młodzieży w Kościele katolickim”.
Zakon, zatwierdzony przez papieża Benedykta XIII w 1725 r., szybko rozprzestrzenił się we Francji. Został rozwiązany dekretem Zgromadzenia Narodowego utworzonego po rewolucji francuskiej w lutym 1790 r., który został odwołany przez Napoleona I w 1804 r. Zakon został formalnie uznany przez rząd francuski w 1808 r. Od tego czasu jego członkowie przeniknęli do prawie wszystkich krajów Europy, Afryki , Ameryce, Azji i Australii.
W 1860 r. biskup Rangunu Paul Bigandet sprowadził z Kalkuty do Birmy trzech lasalian, którzy następnie stworzyli w tym kraju sieć dziesięciu szkół misjonarskich. Pierwsza z nich powstała w Mulmejn. Najbardziej znana z tych szkół, "Szkoła Średnia pod wezwaniem św. Pawła" w Rangunie, kształciła dzieci miejscowych Anglików oraz bogatych kupców ciesząc się wysokim prestiżem. Na terenie tej szkoły utworzono w 1922 r. pierwsze w Birmie szkolne laboratorium.
Historia wspólnoty w Polsce.
Próby sprowadzenia wspólnoty w XIX wieku.
Pierwszą z prób była prośba o. Grzegorza Kulaka, jezuity, przedstawiona w imieniu arcybiskupa lwowskiego Franciszka Piszteka, radzie generalnej w Rzymie w 1843. Metropolita lwowski proponował wysłanie jednego księdza i jednego młodzieńca, który odbyłby nowicjat w Paryżu i powróciłby do Polski, gdzie przeszczepiłby zgromadzenie. Rada generalna nie wyraziła jednak na to zgody, gdyż nie gwarantowało to zasady wspólnotowości życia.
W 1858 książę Aleksander Lubomirski w imieniu hrabiny Józefiny Fredro do rady generalnej napisał list, który zawierał dwa warianty:
Z nieznanych powodów żaden z tych wariantów nie został przyjęty. Następna propozycja wypłynęła w 1895 r. od biskupa krakowskiego kard. Jana Puzyny. Zaproponował on aby bracia założyli w Krakowie szkołę i nowicjat. Propozycja ta upadła z obawy, że rząd austriacki nie wyrazi na nią zgody. Wreszcie w 1898 r. doszło do nawiązania korespondencji pomiędzy ks. Zygmuntem Gorazdowskim, a przełożonym prowincji wiedeńskiej, br. Cosmusem Knauffem, w wyniku której nastąpiło w 1903 r. sprowadzenie braci szkolnych do Lwowa, którzy prowadzili założoną przez Gorazdowskiego polsko-niemiecką szkołę katolicką pw. św. Józefa.
Początki działalności.
We Lwowie bracia prowadzili szkołę powszechną do 1939 r. oraz internat dla uczniów seminarium nauczycielskiego w latach 1903–1906 i internat dla młodzieży gimnazjalnej od 1937 do 1939 r. Bracia podejmowali tu również próby zorganizowania nowicjatu, ale spełzły one na niczym. Dlatego też w 1921 r. zakupiono dom w Częstochowie przy ul. Humbertowskiej 71 (późniejsza Pułaskiego), gdzie za pozwoleniem biskupa włocławskiego, Stanisława Zdzitowieckiego, otwarto w 1922 r. nowicjat, który jednak został zamknięty w 1937 r. z powodu niewłaściwego prowadzenia. Źródła milczą, jakie postawiono zarzuty. Na miejsce nowicjatu powołano do życia tzw. juwenat misyjny, który miał na celu rekrutację kandydatów w Polsce i wysyłanie ich za granicę w celu należytej formacji religijno-intelektualnej, by podjęli oni pracę na terenach misyjnych.
W 1933 r. z inicjatywy Stowarzyszenia Dobroczynności dla Chrześcijan, któremu patronował ks. prałat Bolesław Wróblewski, zaproponowano braciom przejęcie internatu w Częstochowie przy ul. Dąbrowskiego 47. Internat był przeznaczony dla chłopców uczęszczających do szkół na terenie miasta. Trudne warunki materialne spowodowały likwidację internatu już w 1936 r.
Wówczas bracia przyjęli propozycję prowadzenia szkoły zawodowej oraz dokształcającej od Stowarzyszenia byłych Wychowanków z Liskowa. Pełnili tam także funkcję wychowawców w sierocińcu i internacie. Propozycja ta została im przedstawiona przez ks. Wacława Blizińskiego. Owocna praca braci w Liskowie trwała do wybuchu drugiej wojny światowej.
Po likwidacji nowicjatu w Częstochowie w 1937 r., otwarto tam w roku następnym szkołę powszechną z internatem. Zakład ten z przerwami działał do 1948 r., po zamknięciu szkoły w okresie okupacji, bracia wystarali się u władz okupacyjnych o pozwolenie na nauczanie indywidualne, które przekształciło się w tajne. Przewidując utratę domu przy ul. Pułaskiego 71, zakonnicy zwrócili się z prośbą do burmistrza Stanisława Rybickiego, by przydzielił im cztery pokoje przy ul. Sułkowskiego 9. Przewidywania się spełniły i w kwietniu 1942 r. zabrano braciom dom na potrzeby armii niemieckiej. Bracia przenieśli się do pokoi przyznanych przez burmistrza, gdzie mieszkali razem z 12 wychowankami do czasu, kiedy przystąpili do organizacji Domu Dziecka. Inicjatywa powołania tego typu placówki wyszła z Polskiego Komitetu Opiekuńczego (PKOp), który wystąpił z prośbą do braci, aby otworzyli Dom Dziecka dla dzieci, których ojcowie zaginęli w czasie wojny. Dom Dziecka otwarto w 1941 r. i był on prowadzony do momentu upaństwowienia tegoż zakładu w 1949 r. W tym czasie bracia otoczyli opieką od 40 do 60 chłopców. Po zakończeniu wojny część chłopców z Domu Dziecka w Częstochowie została przeniesiona do Dusznik-Zdroju z inicjatywy Państwowego Urzędu Repatriacyjnego (PUR) w Katowicach. W tym uzdrowiskowym miasteczku dolnośląskim braciom powierzono organizację domu dziecka i szkoły powszechnej, które to placówki istniały do 1949 r.
Okres PRL-u.
Po wojnie bracia odzyskali budynek w Częstochowie przy ul. Pułaskiego 71 i wznowili działalność Szkoły Powszechnej, zlikwidowanej w 1940 r. Otwarto tam również Gimnazjum męskie, które już działało w okresie okupacji od 1944 r. na tajnych kompletach, wykorzystując w tym celu pomieszczenia Domu Dziecka, prowadzonego przez braci. Obydwie placówki oświatowe istniały do 1948 r., kiedy to pozbawiono braci wszystkich instytucji szkolno-wychowawczych, które dotychczas prowadzili. W rezultacie stracili oni możliwość zarobkowania i utrzymania się. Wszyscy bracia zgromadzili się w jednym domu, jaki im pozostał na terenie Polski, tj. w Częstochowie przy ul. Pułaskiego 71. Po likwidacji szkół i innych placówek wychowawczych w 1949 r. powstało pytanie, co dalej? Bracia stopniowo szukali nowego terenu działalności pedagogicznej. Zaangażowali się jako nauczyciele i wychowawcy w Niższym Seminarium Duchownym w Częstochowie (1951) i w Lublinie (1952). Korzystali ze sposobności, by zdobywać jeszcze wyższe kwalifikacje dla przyszłej misji. Niektórzy załamywali się, nie widząc szansy rozwoju małej wspólnoty zakonnej, liczącej mniej niż 10 braci.
W 1952 r. władze państwowe zajęły część domu w Częstochowie przy ul. Pułaskiego 71, gdzie urządzono hotel robotniczy, pozostawiając braciom tylko kaplicę i strych. Wtedy też, mimo ciasnoty lokalowej i niedostosowania się części mieszkańców do atmosfery zakonnej, biskup łódzki Michał Klepacz, ówczesny przewodniczący Episkopatu Polski, pozwolił na otwarcie nowicjatu w warunkach wyjątkowych, bo nie odpowiadających wymogom prawa kanonicznego co do odosobnienia i pomieszczeń. Podobny los spotkał wspólnotę braci z Lublina, gdzie władze doprowadziły do zamknięcia liceum biskupiego i internatu. W odpowiedzi duchowieństwo lubelskie zaproponowało braciom nauczanie religii w salach katechetycznych.
Czterdzieści lat po ponownym otwarciu nowicjatu, został przełamany impas powołaniowy. Liczba braci wzrosła, co pozwoliło na podejmowanie nowych zadań dla dzieci i młodzieży szkolnej. W 1970 r. bracia szkolni zaangażowali się jako wychowawcy i nauczyciele w Zakładzie dla Niewidomych w Laskach k. Warszawy. W trzy lata później na zaproszenie ks. Wojciecha Wołosa bracia przybyli do Gdańska, by następnie przenieść się do Sopotu i pracować jako katecheci. W 1975 r. od Paulinów bracia otrzymali budynek przy ul. Lisinieckiej 38 w Częstochowie, dziś ul. Stefana kard. Wyszyńskiego i otworzyli zakład dla chłopców z umiarkowanym upośledzeniem umysłowym. W tym samym roku przejęli po siostrach szkolnych de Notre-Dame zakład dla chłopców upośledzonych w Zawadzkiem na Opolszczyźnie. Zaangażowanie się w tę formę pracy było spowodowane propozycjami, wysuwanymi pod adresem braci, jak i tym, że praca katechetyczna nie pozwalała im na utrzymanie. Ten nowy kierunek w historii polskiej prowincji był świadomie wybrany przez ówczesnego prowincjała br. Franciszka Taranka. W 1982 r. wizytatorem polskiej prowincji został br. Tadeusz Gorla. Kontynuował on politykę zakonną poprzedników i nadal organizował nowe wspólnoty katechetyczne: w Łodzi (1981), Ksawerów-Pabianice (1983), Gowarczów (1984), Sosnowiec (1986), Jaworzno (1987), Stalowa Wola (1987) Piotrków Trybunalski (1988), Warszawa ul. Deotymy 41 (1988), Warszawa ul. Łagowska (1990) i dwie wspólnoty oparte na pracy opiekuńczo-wychowawczej z dziećmi upośledzonymi umysłowo w Uszycach (1983), w Przytocku (1989). Tak duży i liczebny przyrost wspólnot był możliwy tylko dlatego, że za tego prowincjała liczba braci znacznie się zwiększyła. Tak duży przyrost kandydatów pozwolił braciom myśleć o pomocy misjom. Po wizycie w Polsce br. superiora Jose Pablo Basterrechea w 1982 r., zamiary spełniły się i kilku braci wyjechało najpierw do Francji na kursy przygotowawcze, aby potem pracować w Kamerunie. W 1991 r. bracia polscy przyjęli ofertę współpracy z braćmi słowackimi, doprowadzając do utworzenia Szkoły Podstawowej w Bratysławie.
Czasy współczesne.
W 1990 r. pojawiły się pierwsze oferty pracy katechetycznej na terenach byłego Związku Socjalistycznych Republik Radzieckich. Pierwszą tego typu ofertą była prośba ks. proboszcza z parafii św. Jozafata w Teolinie na Białorusi. Została odrzucona z powodu złych warunków mieszkalnych. Dopiero druga propozycja została przyjęta przez ówczesnego prowincjała br. Mariana Szamreja. Wypłynęła ona od polskich kapucynów pracujących w Winnicy, którzy potrzebowali katechetów, gdyż w tej dziedzinie zapotrzebowanie było wielkie. Kapucyni tę propozycję wysunęli braciom, znając ich dobrą pracę w Stalowej Woli. Początki kryzysu, jakie dotknęły polską prowincję, zaczęły się przejawiać w braku powołań, dlatego chcąc wysłać braci na wschód, należało zamknąć którąś z już istniejącą placówek. Pogłębiający się kryzys powołaniowy zmusił braci w 1994 r. do przekazania tej placówki braciom z prowincji austriackiej. Ten sam kryzys doprowadził do likwidacji w 1992 r. placówki w Jaworznie, gdyż bracia posiadali duże dwa domy w Piotrkowie Trybunalskim, nie w pełni wykorzystane z powodu braku kadry, dlatego zdecydowano się na zamknięcie placówki formacyjnej dla postulantów w Jaworznie i założenie jej w Piotrkowie Trybunalskim, tam też zorganizowano dom formacyjny. Podobne przyczyny doprowadziły do zamknięcia placówek w Gowarczowie i Warszawie przy ul. Łagowskiej. W 1992 r. po 43 latach bracia powrócili do prowadzenia Szkoły Podstawowej, którą zorganizowano w Gdańsku. Pragnąc posiadać pieniądze na to nowe dzieło, bracia w roku 1993 sprzedali dom w Sopocie. Brak pieniędzy był również powodem likwidacji placówki w Sosnowcu w 1993 r. Widząc narastający brak powołań, jak i odejścia braci, br. prowincjał Marian Szamrej, za namową przełożonego generalnego, przystąpił w 1992 r., do organizowania domu formacyjnego dla nowicjuszy w Kopcu niedaleko Częstochowy. Był to pierwszy dom poświęcony wyłącznie potrzebom formacyjnym.
W 1994 r. prowincjałem został br. Michał Andrejko, który musiał się uporać z problemem braku powołań, oraz z nowo powstałym problemem, jakim stały się masowe wystąpienia braci ze zgromadzenia, w tym bardzo wielu po ślubach wieczystych. Wymusiło to na prowincjale 1995 r. zamknięcie kolejnej placówki, tym razem w Łodzi, bowiem wymagała ona remontu, a bracia nie posiadali odpowiednich środków finansowych.
Status prawny.
Pierwsza rejestracja zgromadzenia została dokonana przez Ministerstwo WR i OP w 1923 r., kolejna 5 sierpnia 1949 r. przez Ministerstwo Administracji Publicznej. Synowie św. Jana de La Salle od momentu przybycia na ziemie polskie nie posiadali własnej struktury organizacyjnej. Do 1937 r. podlegali pod prowincję austriacko-węgierską, następnie do 1964 r. pod prowincję czechosłowacką obejmującej Polskę i Czechosłowację. W tym czasie funkcję przełożonego prowincji czechosłowackiej, pełnił brat Alfons Słaboszewski. Pierwszym prowincjałem polskiej prowincji został brat Stanisław Rybicki. Dokument stwierdzający ten stan rzeczy został wydany dopiero po latach, przez brata superiora Johna Johnstona w dniu 21 sierpnia 1988 r. Stwierdza się w nim, iż „istniejące w Polsce domy tego Zgromadzenia otrzymały 24 marca 1964 r. status wyodrębnienia terytorialnego po odłączeniu się od prowincji czechosłowackiej”.
Chronologia powstawania poszczególnych placówek w Polsce.
Obecnie główny ośrodek braci szkolnych w Polsce mieści się w Częstochowie.

</doc>
<doc id="140363" url="https://pl.wikipedia.org/wiki?curid=140363" title="Karabela">
Karabela

Karabela – zwana również "polską karabelą bojową" (typ II w klasyfikacji Wojciecha Zabłockiego). Szabla z anatomiczną rękojeścią w formie głowy ptaka i otwartym jelcu. Konstrukcja rękojeści umożliwiała zarówno pewny chwyt jak i wykonywanie cięć łukowych z nadgarstka (młyńce), podczas których szabla obracała się na poduszce dłoni. Charakterystyczna dla terenów Polski, kojarzona z sarmatyzmem. W użyciu od XVII do XVIII wieku. Wiele egzemplarzy wyposażano w bogate zdobienia rękojeści, często kosztem wartości bojowej.
Historia.
Pierwsze świadectwo używania karabeli w Polsce pochodzi ze schyłku XV wieku. Napisane po łacinie akta wojennej wyprawy z województwa kaliskiego i poznańskiego przeciw Turkom i Wołochom w latach 1497–1498 pośród uzbrojenia i wyposażenia zabieranego na wyprawę wymieniają również karabelę: "„Debit in ondum currum ad servandum mensole, coclevia, carrabella y dlatha”" oraz dalej: "„Pro mensoli, tallairis, coclearis, cum pudlo et carabellaet dlatho”".
Podobne szable były używane głównie przez posiłkowe wojska bałkańskie w służbie tureckiej, jak również w Rosji, Mołdawii i w Armenii w XVII i XVIII wieku. Niewiele odbiegały od nich również szable marokańskie (z niewielkim kabłąkiem). Główną innowacją polskiej karabeli była dopracowana konstrukcja rękojeści i wyważenie głowni ułatwiające cięcia łukowe z nadgarstka w walce piechoty. Podobne wizualnie szable pochodzenia obcego nadają się tylko do cięć z ramienia.
Porównanie z podobnymi szablami zagranicznymi.
W stosunku do podobnych szabel pochodzenia obcego występują niewielkie różnice funkcjonalne na korzyść karabeli polskiej, decydujące o jej większej przydatności do cięć z nadgarstka:
Charakterystyka.
Podział na grupy według cech użytkowych.
Historycznie wyróżnić można 3 główne grupy, podzielone według wartości użytkowej:
Karabele dostosowane były do cięć łukowych z nadgarstka podczas walki pieszej (typ IIa i IIb) jak również cięć zamachowych z ramienia podczas walki na koniu. do obrony stosowano zasłony odbijające. Rękojeść odpowiadała precyzyjnie ułożeniu dłoni i pozwalała na oparcie kciuka na grzbiecie trzonka przy cięciu z nadgarstka. Przy cięciach z ramienia, stosowanych z konia, kciuk znajdował się wzdłuż boku rękojeści. Dziób głowicy w kształcie głowy ptasiej zapobiegał wypadnięciu karabeli z dłoni podczas szermierki. Zaokrąglenie głowicy pozwalało na wykonywanie młyńców podczas których szabla obracała się poduszce dłoni. System szermierki polskiej autorstwa Starzewskiego można łączyć w wykorzystaniem karabeli typu IIa I IIb.
Zachowane egzemplarze.
Karabela typu IIa
Egzemplarz nr 3446 z Muzeum Wojska Polskiego W Warszawie, prawdopodobnie z XVII wieku.
Głownia:
Rękojeść:
Karabela typu IIb
Egzemplarz nr 439 z Muzeum Świętokrzyskiego w Kielcach, prawdopodobnie z połowy XVIII wieku.
Głownia:
Rękojeść:
Karabela typu IIc
Egzemplarz nr 676 z Muzeum Wojska Polskiego W Warszawie, prawdopodobnie z połowy XVII wieku. Szabla niedostosowana do cięcia z nadgarstka.
Głownia:
Rękojeść:
Karabele ozdobne, do stroju.
Rękojeść w kształcie głowy ptaka była bardzo wdzięcznym polem do popisu dla złotników. Większość bogato zdobionych karabel miała ograniczone własności użytkowe, z powodu niedopasowania rękojeści. Powszechne było dorabianie ozdobnej i nieporęcznej oprawy do starszej głowni. Wykorzystywano kamienie półszlachetne, kość słoniową, róg, kość, inkrustowane drewno. Łatwo rozpoznawalne i estetyczne rękojeści produkowała radziwiłłowska szlifiernia w Jankowicach koło Naliboków, działająca w drugiej połowie XVIII wieku, stosująca chalcedon i inne kamienie półszlachetne, często inkrustowane.
Pochodzenie nazwy.
Przytacza się często kilka teorii na pochodzenie nazwy "karabela":
Odniesienia w literaturze.
„Pamiętają i swoi, i nieprzyjaciele
Jego damaskowaną krzywą karabelę
którą piki i sztyki rzezał na kształt sieczki
I której żartem skromne dał imię Rózeczki”
Adam Mickiewicz – "Pan Tadeusz"
„Nad murawą czerwone połyskują buty,
bije blask z karabeli, świeci się pas suty”
Adam Mickiewicz – "Pan Tadeusz"
Karabela upowszechniła się jako „broń kostiumowa” szlachty polskiej dopiero w XVIII wieku. Niektóre egzemplarze były bogato zdobione złotem, srebrem i drogimi kamieniami. Posiadanie karabeli tak nierozłącznie utożsamiało się z przynależnością do stanu szlacheckiego, że noszono je powszechnie, częstokroć z sentencjami grawerowanymi na głowni, np. 
W Polsce wyprodukowano kilkaset tysięcy karabel ozdobnych.

</doc>
<doc id="140364" url="https://pl.wikipedia.org/wiki?curid=140364" title="Karabin maszynowy Hotchkiss wz. 25">
Karabin maszynowy Hotchkiss wz. 25

Ciężki karabin maszynowy wz. 25 Hotchkiss – modyfikacja ciężkiego karabinu maszynowego Hotchkiss mle 14 przystosowująca go do naboju 7,9 mm Mauser wykonana na zamówienie Wojska Polskiego.
Ckm wz. 25 powstał na przełomie 1924 i 1925 roku. Nie była to broń udana, modyfikacja była pobieżna i nie objęła przystosowania lufy do nowego naboju. Skutkowało to słabą celnością i mocnym nagrzewaniem się lufy. Dlatego też tę broń szybko wycofano z piechoty i skierowano do jednostek artyleryjskich oraz Korpusu Ochrony Pogranicza. Ostatecznie, po wymianie luf karabiny użyte zostały jako uzbrojenie pojazdów pancernych i zostały wykorzystane w kampanii wrześniowej. Część karabinów przejętych w jej następstwie przez Wehrmacht, w armii niemieckiej otrzymała oznaczenie 7,9 mm sMG 238(p).
Historia.
Próba ujednolicenia broni maszynowej w Wojsku Polskim.
Po zakończeniu I wojny światowej Wojsko Polskie dysponowało całą mozaiką broni strzeleckiej, zarówno produkcji państw zaborczych, jak i Ententy. Po zakończeniu walk o granice, trwających w latach 1918-1921, postanowiono ujednolicić uzbrojenie Wojska Polskiego.
W roku 1921 Rada Ambasadorów zdecydowała o przyznaniu Polsce znajdującej się w Gdańsku poniemieckiej fabryki broni "Königliche Gewehrfabrik". W wyniku takiego obrotu sprawy zdecydowano, że przepisowym karabinem Wojska Polskiego będzie Mauser wz. 98, a w konsekwencji podstawowym nabojem karabinowym nabój 7,9 mm Mauser.
Przyjęcie jako przepisowego naboju karabinowego 7,9 mm Mauser spowodowało problem z bronią maszynową. Jedynym ciężkim karabinem maszynowym strzelającym tą amunicją był niemiecki Maxim wz. 08. Jednakże posiadane przez Polskę karabiny tego typu były już mocno zużyte, zaś zakup nowych był niemożliwy z tego powodu, że zakazano Niemcom ich produkcji. Pozostałe karabiny maszynowe znajdujące się w znacznej liczbie na wyposażeniu Wojska Polskiego (Schwarzlose wz. 07/12, Maxim wz. 10, Vickers wz. 09 oraz Hotchkiss wz. 14) strzelały inną amunicją. Przystosować do amunicji niemieckiej można było tylko rosyjskie Maximy wz. 10, co zresztą uczyniono, tworząc ckm Maxim wz. 10/28. Pozostałe należało wycofać i zastąpić nową konstrukcją.
W roku 1924, pod naciskiem opcji profrancuskiej w Sztabie Głównym, jako nowy ciężki karabin maszynowy dla Wojska Polskiego wybrano Hotchkissa, z tym że w wersji na nabój niemiecki. Na przełomie 1924 i 1925 roku decyzją władz wojskowych zamówiono w przedsiębiorstwie Hotchkiss 1250 odpowiednio zmodyfikowanych karabinów. Prowadzono też rozmowy na temat późniejszej produkcji tej broni w Polsce. Nowe karabiny maszynowe otrzymały w Polsce oznaczenie wz. 25. Wyróżniały się nieco krótszą lufą oraz zasilaniem amunicją 7,9 mm Mauser.
Latem 1926 roku w Centralnej Szkole Strzelniczej w Toruniu przeprowadzono próby nowego ciężkiego karabinu maszynowego wz. 25. Wykazały one szereg wad, m.in. znaczne przegrzewanie się luf, co skutkowało ich szybkim zużyciem, a także znaczne obniżenie celności w porównaniu z ckm mle 14. Wady te zapewne dałoby się usunąć w wyniku złożenia reklamacji, lecz po zamachu majowym w 1926 roku opcja profrancuska w Sztabie Głównym mocno się osłabiła i całkowicie zrezygnowano z renegocjowania umowy z Hotchkissem.
Rezygnacja z karabinów maszynowych wz. 25 spowodowała, że sprawa wymiany ckm-ów w Wojsku Polskim powróciła. W roku 1927 rozpoczęto nową procedurę konkursową, w wyniku której wybrano amerykańskiego Browninga M1917A1. Jednakże z uwagi na złe doświadczenia przy zakupach broni za granicą (chodzi o kontrakt na rkm wz. 28) oraz fakt, że patenty Colta w Polsce już wygasły i konstrukcja Browninga nie była w Polsce chroniona, zdecydowano skopiować tę konstrukcję i bezlicencyjna modyfikacja karabinu Browning weszła na wyposażenie Wojska Polskiego na początku lat 30. XX wieku jako ciężki karabin maszynowy wz. 30.
Wykorzystanie ckm wz. 25 w Wojsku Polskim.
Dostarczone przez Hotchkissa karabiny trafiły do różnych rodzajów wojsk. Jednakże z powodu wad w roku 1927 wycofano je z jednostek piechoty i przekazano do artylerii, gdzie z broni maszynowej strzelano mniej intensywnie. W piechocie w większości wypadków zastąpiono je starymi karabinami maszynowymi wz. 14.
Ostatecznie karabiny maszynowe wz. 25 po wymianie luf na nowe, wykonane w Polsce trafiły w większości do broni pancernej. Uzbrojone były w nie m.in. tankietki TK-3 i TKS oraz samochody pancerne wz. 28, wz. 29 i wz. 34, a także drezyny pancerne Tatra i niektóre czołgi FT-17.
Tak uzbrojone tankietki oraz samochody pancerne wzięły udział w walkach podczas kampanii wrześniowej. Po jej zakończeniu pewną liczbę sprawnych pojazdów TK-3 i TKS przejęli Niemcy, następnie wprowadzając na wyposażenie Wehrmachtu. Część przezbrojono w broń niemiecką, pozostałe zaś rozbrojono i wykorzystywano w charakterze ciągników gąsienicowych.
Ckmy wz. 25 znajdowały się też na wyposażeniu oddziałów Korpusu Ochrony Pogranicza. Znajdowały się one w 2. i 18. batalionie, gdzie w roku 1930 ostatecznie zostały zastąpione przez karabiny mle 14.
Ckm wz. 25 w rękach niemieckich.
Podczas kampanii wrześniowej armia niemiecka przejęła dużą ilość polskiego sprzętu pancernego. Znajdujące się na ich wyposażeniu karabiny maszynowe wz. 25 przejęto do uzbrojenia Wermachtu pod oznaczeniem 7,9 mm sMG 238(p).
Opis konstrukcji.
Ckm wz. 25 był modyfikacją francuskiego karabinu maszynowego mle 14 Hotchkiss, chłodzonego powietrzem, działającego na zasadzie wykorzystania energii gazów prochowych odprowadzanych przez boczny otwór w lufie. Od pierwowzoru różnił się krótszą lufą (o długości 755 mm), a także zmianami dostosowującymi broń do naboju 7,9 mm Mauser. Modyfikacje te polegały na dostosowaniu taśmy nabojowej, donośnika, czółka zamka i komory zamkowej.
Próby odebranych przez Polskę karabinów w roku 1926 wykazały, że zmiany te były niewystarczające. Niezmieniony pozostał przewód lufy, z rzeźbą bruzd i ich skokiem dostosowanym do amunicji francuskiej 8 × 50 mm R Lebel. Spowodowało to znaczne obniżenie celności, gdyż amunicja niemiecka miała kaliber o 0,1 mm mniejszy i prowadzenie pocisków było niestabilne. Ponadto nabój 7,9 mm generował większe ciśnienie maksymalne, co powodowało zwiększenie szybkostrzelności i w przypadku broni z ryglem wahliwym prowadziło do przyspieszonego zużycia i pękania iglic, klinów ryglowych i ich zawiasów. Większa była też liczba zacięć. Pojawił się też problem przegrzewania luf i szybszego ich zużycia, co wynikało z niedostosowania luf do stosowanej w Polsce amunicji z pociskiem w płaszczu stalowym.
Masa karabinu wz. 25 wynosiła 23,8 kg, zaś samej lufy 9,9 kg. W wyniku zastosowania krótszej lufy zmniejszyła się długość całkowita broni i wynosiła 1289 mm. Energia początkowa pocisków 7,9 mm wynosiła 4516 J, dla porównania w przypadku karabinu mle 14 było to 2873 J. Taki wzrost energii spowodował wzrost prędkości początkowej do 840 m/s (w przypadku mle 14 – 670 m/s).
W Wojsku Polskim zarówno do karabinu wz. 14, jak i wz. 25 najczęściej stosowano głównie podstawę trójnożną wz. 16 o masie 24 kg.
Karabin wz. 25 zasilany był z taśmy sztywnej mieszczącej 30 nabojów 7,9 mm Mauser (jej odcinki mogły być łączone) lub, przy zastosowaniach w pojazdach bojowych, z taśmy półsztywnej o pojemności 120 nabojów.

</doc>
<doc id="140365" url="https://pl.wikipedia.org/wiki?curid=140365" title="Karafka">
Karafka

Karafka – naczynie szklane lub kryształowe, rzadziej porcelanowe. W zależności od przeznaczenia, karafki posiadają różne kształty, na dole bardziej pękate, zakończone dłuższą szyjką. Często są bogato zdobione. Mogą być okrągłe, kwadratowe, prostokątne, beczułkowe lub wysmukłe. Szyjki są różnej długości i szerokości. Karafki do nalewek, whisky i likierów wyposażone są w szklany, korkowy lub drewniany korek zabezpieczający zawartość przed wietrzeniem. W przypadku serwowania wody czy wina, korki nie są wymagane.
Karafka służy do przechowywania i serwowania wina, wódki lub innych trunków. Najczęściej przelewane są do niej napoje z butelek służących do przechowywania lub transportu tak, aby nie trudzić się ich czyszczeniem lub kłopotać ich sfatygowanym wyglądem.

</doc>
<doc id="140367" url="https://pl.wikipedia.org/wiki?curid=140367" title="Pracownia dydaktyki fizyki">
Pracownia dydaktyki fizyki

Pracownia dydaktyki fizyki (Pdf) – przedmiot nauczania, którego celem jest przygotowanie przyszłych nauczycieli fizyki do poprawnego wykonywania doświadczeń dydaktycznych na lekcjach.
Podstawa przedmiotu to wykonywanie doświadczeń fizycznych. Doświadczenia te mają być wykonywane w taki sposób, w jaki byłyby wykonywane na lekcji. Nie jest ważny wynik doświadczenia lecz przedstawienie jego przebiegu.

</doc>
<doc id="140371" url="https://pl.wikipedia.org/wiki?curid=140371" title="Tringa glareola">
Tringa glareola



</doc>
<doc id="140376" url="https://pl.wikipedia.org/wiki?curid=140376" title="Rzeźba renesansu">
Rzeźba renesansu

Rzeźbę renesansową można podzielić na architektoniczną i od architektury niezależną. Wykonywano rzeźby w marmurze, kamieniu i brązie. Popularna była tzw. "majolika", czyli wypalana glinka z domieszką wapnia, kryta barwnymi polewami.
Do rzeźby związanej z architekturą należy reliefowa dekoracja w kamieniu, która zdobiła fasady, wnętrza, głowice kolumn i portale. Ściśle związana z architekturą była także rzeźba nagrobkowa. Twórcą nowego typu nagrobka był Donatello.
Zaprojektował on nagrobek antypapieża Jana XXIII. Na sarkofagu spoczywa zmarły jakby w spokojnym śnie. Umieszczony jest on w niszy utworzonej między dwiema kolumnami o korynckich kapitelach. Z czasem ten rodzaj nagrobka przeszedł ewolucję. Twórcą nowego typu był Andrea Sansovino – w nagrobkach stworzonych przez niego widzimy nowy układ postaci zmarłego, głowa jest wsparta na ręce, jedna noga natomiast ugięta w kolanie. Postać znajduje się w półśnie.
Rzeźbę architektoniczną tworzą także pomniki, np. posągi konne dowódców wojsk najemnych. Widać tu nawiązanie do antycznego pomnika Marka Aureliusza.
Ulubionymi tematami w dziełach o wymowie religijnej są: Madonna z Dzieciątkiem, Pietà oraz postać biblijnego bohatera Dawida.
Dzięki zainteresowaniu się sztuką antyku, powszechne stały się tematy mitologiczne. Rzeźbiono postacie bogów, nimfy, amorki i wykorzystywano je jako motywy rzeźby dekoracyjnej. 

</doc>
<doc id="140379" url="https://pl.wikipedia.org/wiki?curid=140379" title="Berezwecz">
Berezwecz

Berezwecz (biał. "Беразьве́чча") – północno-wschodnia część miasta Głębokie w obwodzie witebskim na Białorusi. Przed II wojną światową wieś na terenie Polski w ówczesnym powiecie głębockim, w dawnym województwie wileńskim. Berezwecz stanowił garnizon macierzysty batalionu KOP „Berezwecz”. Leży między jeziorami Wielkim, Podłużnym i Muszkackim.
Historia.
W 1637 wojewoda i starosta mścisławski Józef Korsak Głębocki ufundował tu klasztor bazylianów, na miejscu dawnego monasteru prawosławnego. Na miejscu drewnianego klasztoru w latach 1756–1767 wzniesiono murowany zespół kościelno-klasztorny w stylu barokowym według projektu J.K. Glaubitza. Klasztor i kościół wzniesione były na północnym brzegu jeziora Wielkiego. Przy klasztorze funkcjonowała sześcioklasowa szkoła. Po kasacie bazylianów klasztor i kościół w 1839 przejęli prawosławni. W okresie II Rzeczypospolitej kościół służył jako świątynia katolicka, a w dawnym klasztorze kwaterował Korpus Ochrony Pogranicza. W tym okresie we wsi wybudowano dwa domy w stylu zakopiańskim.
Według Powszechnego Spisu Ludności z 1921 roku zamieszkiwały tu 84 osoby, 38 było wyznania rzymskokatolickiego, 37 prawosławnego, a 9 mojżeszowego. Jednocześnie 74 mieszkańców zadeklarowało polską przynależność narodową, 9 żydowską, a 1 rosyjską. Było tu 19 budynków mieszkalnych. W 1931 w 11 domach zamieszkiwało 369 osób.
Wierni należeli do parafii rzymskokatolickiej w Głębokiem i prawosławnej w Hołubiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w m. Podświle.
Po agresji sowieckiej na Polskę Armia Czerwona zajęła Berezwecz 18 września 1939. Dawny budynek klasztorny przekształcony został przez NKWD na więzienie śledcze. W czerwcu 1941 r., po wybuchu wojny niemiecko-sowieckiej, NKWD dokonało masakry więźniów politycznych przetrzymywanych w Berezweczu.
Po II wojnie światowej miejscowość leżała w BSRR. 
W 1949 r. zburzono polski cmentarz wojskowy żołnierzy 19 Pułku Ułanów Wołyńskich, ofiar wojny polsko-bolszewickiej, a na jego miejscu wybudowano domy mieszkalne dla pracowników kolonii. Z ocalałych fragmentów nagrobków utworzono lapidarium, znajdujące się na skraju kwatery żołnierzy polskich na cmentarzu "Kopciówka". W 1970 r. zburzono kościół Bazylianów, stanowiący unikatowy zabytek wileńskiego baroku. Od 1991 roku Berezwecz leży w Republice Białorusi. Budynek poklasztorny jest nadal użytkowany jako więzienie.
Od września 2004 r. w Berezweczu działa żeński monaster prawosławny św. Michała Archanioła.
Miejsce martyrologii.
Okupacja rosyjska.
Po inwazji III Rzeszy na ZSRR NKWD podjęło likwidację więzienia (patrz Masakry więzienne NKWD 1941). Kilkaset osób zlikwidowano w klasztorze, a pozostałych kilka tysięcy więźniów poprowadzono w kolumnie marszowej (dwanaście osób w szeregu, przy długości kolumny około 1500 m) w kierunku Połock – Witebsk. Po opuszczeniu Berezwecza przez Armię Czerwoną mieszkańcy miejscowości dotarli na teren więzienia. Za klasztorem w nie zasypanych dołach leżały okaleczone ciała. W klasztorze po rozbiciu świeżego muru wysypały się ciała żywcem zamurowanych. Kolumna marszowa więźniów (bez jedzenia i picia) na „drodze śmierci” pozostawiała ciała. Więźniów zlikwidowano za Dźwiną w okolicach kołchozu Taklinowo (obecnie wieś Mikołajewo, koło Ułły) dnia 25 (26) czerwca 1941. Po nalocie niemieckiego samolotu, do kolumny więźniów położonej na drodze strzelano z karabinów maszynowych.
Okupacja niemiecka.
Od września 1941 klasztor użytkowali Niemcy. Było to miejsce kaźni: Rosjan, Białorusinów, Polaków, Żydów, Włochów i przedstawicieli innych narodowości. Więźniów mordowano na terenie klasztoru i lasu Borek położonego na zachodnim brzegu jeziora Wielkiego, przy folwarku Borek Łopatowski.
Na terenie lasu znajduje się zagospodarowany cmentarz. Po lewej stronie wejścia od cmentarza znajduje się napis na kamiennej płycie w języku białoruskim – „"Tu pochowano ciała ponad 27 tysięcy wojennych więźniów obozu śmierci Berezwecz i około 200 włoskich żołnierzy zamordowanych przez niemieckich-faszystowskich zaborców w 1941–1944 latach”." Przy głównej alei leży 27 kamieni – każdy symbolizuje tysiąc zamordowanych.
Na terenie lasu, obok pomnika ofiar likwidacji głębockiego getta, w 2002 r. staraniem Rady Ochrony Pamięci Walk i Męczeństwa wzniesiono pomnik upamiętniający zamordowanych tu Polaków. Rozstrzelanych 4 marca 1942 roku i beatyfikowanych przez papieża Jana Pawła II 13 czerwca 1999 roku:
Rozstrzelanych 4 lipca 1942 roku:
Historycy szacują, że na terenie cmentarza spoczywa około 30 tys. osób, w tym także ofiary NKWD z lat 1939–1941 i po roku 1944.

</doc>
<doc id="140380" url="https://pl.wikipedia.org/wiki?curid=140380" title="Testament (zespół muzyczny)">
Testament (zespół muzyczny)

Testament – amerykańska grupa muzyczna wykonująca thrash metal. Powstała w 1983 roku w San Francisco, początkowo pod nazwą Legacy.
Historia.
Legacy.
Historia grupy rozpoczęła się latem 1983 roku, gdy początkujący perkusista Louie Clemente wyruszył z Los Angeles do San Francisco w poszukiwaniu muzyków do własnego zespołu. Kilka dni później pojawił się w domu gitarzysty Erica Petersona. Obydwaj rozpoczęli próby w małym pokoju w domu Erica, grając m.in. utwory Motörhead i wykonawców NWOBHM, opracowując także pierwsze własne pomysły.
Od tej pory w zespole pojawiali się i znikali nowi muzycy. Ten stan trwał do czasu, gdy zjawił się wśród nich wokalista Steve „Zetro” Sousa. Wkrótce sprowadził on basistę Grega Christiana. Po ustaleniu składu zespołowi nadano nazwę Legacy. Kiedy wydawało się, że grupa jest już gotowa do pracy, pojawiły się nowe problemy personalne.
Po ukazaniu się taśmy demo i zaistnieniu na scenach kalifornijskich klubów, okrzyknięto grupę jednym z najlepszych zespołów jaki pojawił się w Bay Area od czasu Metalliki i Exodusu. Niemal wszystkie heavymetalowe wytwórnie płytowe z USA stanęły w kolejce, by podpisać kontrakt z Legacy. Wśród nich była także firma Megaforce. John i Marsha Zazula zorganizowali grupie kilka koncertów z Anthrax. Kiedy planowano już podpisanie kontraktu, wydarzyła się rzecz, która zszokowała muzyków, stawiając wówczas pod znakiem zapytania przyszłość zespołu.
Eric: – „Najpierw usłyszałem o kłopotach w Exodusie. Wiedziałem, że Exodus chce się pozbyć swojego wokalisty Paula Baloffa. Potem usłyszałem plotki o tym, że nasz Zet ma go zastąpić. Nie mogłem w to uwierzyć. Odbyliśmy ze Steve’em męską rozmowę. Powiedziałem: Nie! człowieku, mamy nagrywać płytę. Zet był zrozpaczony, nawet płakał, ale zdania nie zmienił. To była noc przed ostatnim naszym wspólnym koncertem. Wiele osób radziło nam, żebyśmy zagrali tę sztukę bez Zeta. Przestrzegali nas, że przyjdą fani Exodusu, którzy dotąd byli także naszymi fanami i zemszczą się na Zecie za to, że śmiał w tamtym zespole zastąpić Baloffa. Nie słuchaliśmy ich i wyszliśmy na scenę w pełnym składzie. To był zupełnie niezły show, ale rzeczywiście aż do piątego utworu ludzie siedzieli odwróceni do Zeta tyłem. To go strasznie wkurzyło. W pewnym momencie nie wytrzymał, zeskoczył z estrady i zaczął bić się z jakimś facetem... Wkrótce opuścił Legacy”.
Alex Skolnick: – „To wydało mi się nieprawdopodobne. Zet był tak zaangażowany w działalność zespołu, że gdybym miał zgadywać kto pierwszy opuści grupę, znalazłby się na końcu listy”.
Eric: – „Spytałem go o przyczyny. Powiedział, że chce podpisać kontrakt z dużą wytwórnią, by rzucić swoją codzienną pracę. Mówił, że Exodus niedługo już taki kontrakt podpisze. Nie chciał męczyć się latami z Legacy”.
Publiczność i zespoły, czyli tzw. metalowa scena undergroundowa z Bay Area San Francisco uważana była za najbardziej zintegrowaną na świecie. Publiczność dopingowała wszystkie grupy z okolicy, a zespoły potrafiły nawet pomagać sobie czasami przy pisaniu muzyki. Wszyscy bardzo lubili Baloffa – był on, jak cały Exodus, legendą tego środowiska. Wyrzucenie Paula z zespołu groziło rozpadem wśród metalowców z San Francisco.
Eric: – „Ludzie stanęli po stronie Baloffa. Przez Steve’a byliśmy bezpośrednio w to zaangażowani. Nasze stosunki z Exodusem uległy wówczas pogorszeniu. Dopiero po pewnym czasie wszystko ucichło, a my znowu jesteśmy przyjaciółmi”.
Po odejściu Steve’a Sousy, w Legacy pojawił się Chuck Billy – Indianin z pochodzenia, występujący niegdyś w speedmetalowym zespole Rampage, a później w komercyjnej grupie Guilt.
Eric: – „Chuck zadzwonił do Alexa i przyszedł do nas na próbę. Kiedy zaczął śpiewać, stanęliśmy jak wryci, gapiąc się na siebie. Nie wiedziałem co powiedzieć. Byłem szczęśliwy, gdy dotarło do mnie, że Chuck ma mocniejszy głos i większą skalę niż Zet”.
Louie Clemente: – „Chuck jest bardziej wszechstronny jako wokalista niż Zetro. Potrafi śpiewać ciężko i miękko, jest melodyjny i agresywny jednocześnie. Zetro zawsze używał skrzypiącego wokalu, który bardzo szybko przechodził w pisk”.
Eric: – „Po przyjściu Chucka, Zet zaczął się bardzo źle o nas wyrażać. Mówił: rzeczą, którą naprawdę lubię w Exodusie jest to, że piszemy prawdziwy materiał, czego nigdy nie robiliśmy w Legacy. Ciekawy jestem, kto upoważnił go do takich wypowiedzi na temat naszych tekstów, skoro faktycznie to on właśnie je napisał. Oto jego słowa – „Przemoc, Terror, Szalejące fale, Śmierć sieje panikę, Nie można uciec, Ciemność zwycięża, Nie ma nikogo, kto by nas uratował” [Raging Waters – przyp.]. I co mieliśmy zrobić z takimi tekstami?”
Testament – "The Legacy".
Po przyjściu Billy’ego do zespołu, aktualna stała się sprawa kontraktu płytowego. Najlepsza propozycja wpłynęła od Megaforce, współpracującej już wówczas z Atlantic Records. Wkrótce grupa wyruszyła do Nowego Jorku, gdzie w Ithaca Studio, pod okiem producenta Alexa Perialasa nagrała swój debiutancki album. Przed wydaniem debiutanckiego albumu zespół zmuszony został do zmiany nazwy.
Eric: – „Wszyscy znali nas pod nazwą Legacy. Utrata jej była dla nas bardzo bolesna. Najpierw dowiedzieliśmy się, że w latach siedemdziesiątych nagrywała dla Atlantic jakaś dyskotekowa grupa Legacy. Powiedziano nam, że gdybyśmy chcieli procesować się, stracilibyśmy dużo czasu i pieniędzy. Nazwę Testament wymyślił Billy Milano z S.O.D., obecnie M.O.D. Żeby jednak nie rozstawać się na zawsze z nasza poprzednią nazwą, użyliśmy jej jako tytułu naszej płyty.”
Debiutancki album zespołu Testament zatytułowany "The Legacy" ukazał się w Stanach Zjednoczonych 13 kwietnia 1987 roku
Na krążku umieszczono trzy z czterech nagrań z taśmy demo, rezygnując z utworu „Reign of Terror”, cztery inne nagrania skomponowane z dawnym wokalistą („Over the Wall”, „The Haunting”, „C.O.T.L.O.D.”, „First Strike Is Deadly”) i dwa nowe utwory, napisane przez zespół w nowym składzie („Apocaliptic City”, „Do or Die”). Jedynym wykonanym w średnim tempie nagraniem był „Alone in the Dark”, a właśnie „Do or Die” i „C.O.T.L.O.D.” były jakby sztandarowymi, najmocniejszymi utworami na płycie. Prasa przyjęła album wręcz fantastycznie. Wśród niektórych recenzji pojawiać się jednak zaczęły opinie o naśladowaniu Metalliki i Exodusu.
Alex: – Byliśmy naprawdę zdziwieni liczbą pozytywnych recenzji, szczególnie w Europie, jakie otrzymywaliśmy po "The Legacy". Niestety zawsze znajdą się dziwni ludzie mówiący „zrzynacie z tego i tego zespołu”, „jesteście clowne band” itd. Te tendencje trochę nas martwią. Zresztą takie komentarze ukazują się jedynie w dużych pismach, gdzie piszący nie mają zbytniego pojęcia o czym piszą. W specjalistycznych magazynach i małych fanzinach wszystko wygląda inaczej.
Eric: – Testament był po Death Angel drugą w historii thrash metalu grupą rozprowadzaną przez dużą wytwórnię, a co się z tym wiąże – nasze płyty pojawiały się na półkach różnych sklepów różnych krajach. Reklamowano nas jako thrash z San Francisco, a ten w niektórych miejscach kojarzył się wyłącznie z Metallicą. I tak zaczęto mówić i pisać, że jesteśmy jej kopią. Nic bardziej błędnego. Na szczęście słuchacze i magazyny lepiej zorganizowane w temacie wiedzą, że z nikogo nie zrzynamy, choć energia i styl są te same. Ale "The Legacy" zawiera nie tylko te elementy...”
Rzeczą, która z pewnością łączyła Testament z Metallicą i Exodusem był fakt, że żaden z tych zespołów nie tworzył własnego wizerunku.
Eric: – „Jesteśmy naturalni, wyglądamy tak jak ci, którzy przychodzą na nasze koncerty. Dziwi mnie natomiast, że skoro chłopaki z Anthrax mieszkają w Nowym Jorku, gdzie oprócz lata nigdy nie ma więcej niż 80 stopni Fahrenheita ["27 °C"], to po co decydują się na robienie zdjęć w Kalifornii, w szortach, w których u siebie i tak nie mogą chodzić. My również mieliśmy zwyczaj chodzić w bermudach, jeszcze wcześniej zanim wpadł na to Anthrax. Ale my nosiliśmy je dlatego, że mieszkamy w Kalifornii, gdzie jest zwykle za ciepło, by nosić coś innego”.
Po ukazaniu się "The Legacy" kierownictwo Megaforce zadbało o dobrą promocję zespołu. Grupa wyruszyła na trasy koncertowe – po Europie z Anthrax i Stanach Zjednoczonych z Overkill. Szczególnie to pierwsze tournée odniosło ogromny sukces utrwalający pozycję grupy na kontynencie europejskim i Wyspach Brytyjskich. Dziennikarze europejscy okrzyknęli najmłodszego w zespole Alexa Skolnicka za najlepszego nowego gitarzystę na heavymetalowej scenie. Niejako z wdzięczności za gorące przyjęcie zdecydowano się wypuścić na rynek europejski EP-kę "Live in Eindhoven", zawierającą fragmenty (pięć utworów) koncertu zespołu przed piętnastotysięczną publicznością, podczas holenderskiego festiwalu Dynamo. Po powrocie muzyków z Europy na potrzeby MTV nakręcono w więzieniu Alcatraz teledysk do utworu „Over the Wall”.
"The New Order".
Ostatecznie sprzedano ponad 100 tys. egzemplarzy "The Legacy", co pozwoliło grupie spokojnie przygotowywać się do nowej sesji nagraniowej. Ponownie postanowiono skorzystać z usług Alexa Perialasa i nowojorskiego studia Ithaca. Według zapowiedzi muzyków, ich nowy album miał odbiegać stylistycznie od debiutanckiego krążka.
Eric: – Bardzo nam pochlebia, że jesteśmy porównywani do tak wspaniałego zespołu jak Metallica, ale nie lubimy kiedy uważa się nas za ich naśladowców. Naprawdę ciężko pracujemy nad nowymi pomysłami i jesteśmy pewni, że nasz nowy album obali wszystkie oskarżenia.
Płyta ukazała się w kwietniu 1988 r. pod tytułem "The New Order". Poprzedzona została teledyskiem i singlem „Trial by Fire” zawierającym specjalną wersję tego utworu, a także nieopublikowany dotychczas „Reign of Terror” i cover Aerosmith „Nobody’s Fault”.
Eric: – "The New Order" jest dowodem na to, że rozwijamy się muzycznie. Gitary mają bardziej klasyczne brzmienie. Wprowadziliśmy też intra, których nie stosowaliśmy na pierwszej płycie. Nadaje to nowemu albumowi zupełnie inny rodzaj feelingu. Mieliśmy tym razem możliwości, by popracować nad udoskonaleniem naszego brzmienia i unikać tak jak tylko możliwe zewnętrznych wpływów”.
Chuck: – Mieliśmy znacznie więcej czasu na realizację tej płyty i upewnienie się, że wszystko brzmi tak jak tego chcieliśmy. Poza tym nie czuliśmy już tak ogromnej presji by dogonić najlepszych, jak podczas realizacji "The Legacy".
"The New Order" potwierdził nieprzeciętne zdolności aranżacyjne i techniczne muzyków. Album był z pewnością tym, czego oczekiwali fani tego zespołu. Płyta stanowiła całość mówiącą o zagrożeniu nuklearnym świata. Wyraźnej poprawie uległy apokaliptyczne teksty zespołu. Tempo wykonywanych utworów wyraźnie zmalało, brzmienie nieco wypolerowano, a mimo to zespół nie stracił swojej dynamiki i energii. Sztandarowym utworem na płycie stał się doskonale skomponowany, wykonany w podobnym co „Alone in the Dark” tempie „Trial by Fire”. Pojawiły się także instrumentalne kompozycje – balladowe „Musical Death (A Dirge” – znane później tylko pod tą nazwą), „Hypnosis” i intra stanowiące interesujące tło dla szybkich, pełnych ciekawych pomysłów i rozwiązań harmonicznych, nieustannych zmian tempa utworów „Eerie Inhabitants”, „The New Order”, „Into the Pit”, „Disciples of the Watch”, „The Preacher” i „A Day of Reckoning”. Pod względem wykonania i bogactwa pomysłów płyta była majstersztykiem. Grupa nie oparła się także panującej wśród metalowych zespołów modzie na nagrywanie coverów, czyli własnych wersji starych utworów innych wykonawców i umieściła na płycie dawny przebój Aerosmith „Nobody’s Fault”. Na trasie po Stanach Zjednoczonych rolę supportu pełniła grupa Vio-lence (z grupą tą związany był Rob Flynn z Machine Head, po odejściu z Forbidden Evil). Innymi zespołami, z którymi występował wówczas Testament były m.in. Judas Priest, Megadeth, Voivod, Anthrax. Zespół wystąpił też wówczas po raz pierwszy na festiwalu Monsters of Rock w Castle Donnington.
"Practice What You Preach".
W 1989 roku wyszedł trzeci album Testamentu – "Practice What You Preach", który nagrany został w Fantasy Studios, w Berkeley w Kalifornii. Płyta ta odniosła nadspodziewany sukces. Sprzedano ją w liczbie ponad 400 000 egzemplarzy.
"Souls of Black".
W 1990 roku wyszła płyta "Souls of Black" nagrana została ponownie w Fantasy Studios, a jej produkcją zajął się Michael Rosen. Nagrań dokonano w niecały miesiąc. Niedługo potem zarejestrowane zostało pierwsze i ostatnie, jak dotąd, oficjalne domowe video "Seen Between the Lines". Zawiera ono fragmenty koncertów, zdjęcia zza sceny i inne.
"The Ritual".
Ostatnim albumem nagranym w starym składzie był "The Ritual" z 1992 roku wyprodukowany przez Tony’ego Platta. Nagrań dokonano w One on One Recordings, w Los Angeles. Zespół wyraźnie złagodził brzmienie i wprawił w zakłopotanie wielu fanów. Niedługo później Alex Skolnick opuścił Testament, tworząc Exhibit-A, a potem przenosząc się do Savatage, z którym nagrał tylko jedną płytę "Handful of Rain". Alex współuczestniczył także w kilku muzycznych projektach, które muzycznie zbliżone były do jazzu, jest autorem rubryki Cutting Edge w Guitar Magazine. Mimo tego jest nadal przyjacielem zespołu i całkiem niedawno pojawiły się, zdaje się bezzasadne, plotki na temat jego powrotu do zespołu. Niedawno ukazała się płyta Attention Deficit jazzowej grupy Alexa, a aktualnie wznowiony został The Skol-Patrol i utworzony Joe Denizon &amp; Stratospheerius.
Szeregi zespołu opuścił także Louie Clemente, który skończył swą karierę muzyczną za namową żony. Obecnie wspólnie z nią sprzedaje w jej sklepie z antykami w New Jersey. W ten sposób Louie stracił kontakt z zespołem. Dopiero podczas jednego z koncertów Riding the Snake Tour'99 odbywającego się w New Jersey poproszony na scenę, pojawił się na niej przy ogólnym aplauzie publiczności. Nie zgodził się jednak zagrać w żadnym z utworów. Wystąpił natomiast u boku starych kumpli na koncercie "Live in London (album Testament)Live in London" w 2005 r.
W 1993 roku powstał minialbum "Return to the Apocalyptic City", na który złożyło się kilka nagrań koncertowych zarejestrowanych w Los Angeles Palladium, już w nowym składzie z ex-muzykami Forbidden – gitarzystą Glenem Alvelaisem i perkusistą Paulem Bostaphem, późniejszym muzykiem Slayera. Na minialbumie znalazła się także skrócona wersja „Return to Serenity” z płyty "The Ritual" nagrana w jeszcze starym składzie. Na ep-ce znalazł się też po raz pierwszy na płycie studyjnej utwór z pochodzący z taśmy demo – „Reign of Terror”. Na drugiej części trasy w składzie zespołu znalazł się John Tempesta, który wcześnie grał w Exodusie.
"Low".
W 1994 roku wydana została nowa płyta – "Low". Nagrań dokonano w A&amp;M Studios, w Hollywood, w Kalifornii i w Studio D, w Sausalito, także w Kalifornii. John Tempesta nagrał partie perkusyjne do tej płyty, ale jeszcze przed jej premierą przeszedł do White Zombie. Dlatego nie ma go w oficjalnym składzie umieszczonym we wkładce płyty. Nową postacią w zespole został gitarzysta – James Murphy.
Niektórzy obawiali się, iż nowy członek zespołu może wpłynąć na zmianę prezentowanego dotychczas stylu. Motywowane to było wcześniejszą obecnością Jamesa w kilku formacjach deathmetalowych. Okazało się jednak, że zmiana ta wpłynęła odświeżająco na jakość muzyki. Do utworu „Low” nakręcony został teledysk.
Na trasie rolę perkusisty pełnił Jon Dette – nowa postać w zespole, dotychczasowy fan zespołu, grający w thrashowym Evildead pod koniec istnienia tej grupy.
Wkrótce w związku ze słabą promocją i narastającymi nieporozumieniami zespół opuścił wytwórnię Atlantic, z którą był związany przez wiele lat swojej kariery. Spowodowało to założenie własnej wytwórni – Burnt Offerings Inc., aby móc w pełni kontrolować proces wydawania i promocji przyszłych płyt. Tymczasem Atlantic bez porozumienia z zespołem wypuściła na rynek kompilację "The Best of Testament", z której wydania muzycy nie odnieśli żadnych korzyści finansowych. W 1995, już nowa wytwórnia, wydała album "Live at the Fillmore", zawierający 14 utworów koncertowych i 3 akustyczne. Są to ballady z poprzednich płyt. Utwór „Return to Serenity” jest wzbogacony o kobiece wokale. Płytę nagrano w składzie: Chuck Billy, Eric Peterson, James Murphy, Greg Christian i Jon Dette. Promując tę płytę, Testament wystąpił w roli headlinera na Metal Hammer Festiwal w Krakowie pod koniec 1996 roku. Niedługo po ukończeniu trasy w zespole nastąpiły kolejne roszady personalne. Jon Dette opuścił grupę, znajdując się przez krótki czas w grupie Slayer. Jego miejsce zajął Chris Kontos, który uprzednio grał w Machine Head. W tym składzie nagrany zostały jedynie utwory „Rapid Fire” grupy Judas Priest na pierwszą część składanki w hołdzie temu zespołowi i „New Eyes of Old” na soundtrack do filmu Strange Days Jamesa Camerona (druga wersja utworu znalazła się później na płycie "Demonic").
Niedługo później doszło do odejścia Grega Christiana, który zajął się własnym projektem – Flange, a także Jamesa Murphy’ego, który rozpoczął prace nad swoim solowym albumem. Wkrótce zespół rozpadł się.
Chuck, Eric i Chris postanowili stworzyć grupę Dog Faced Gods, która brzmiałaby zapewne w sposób zbliżony do utworu o tym tytule, pochodzącego z płyty "Low". Jak pokazała przyszłość, nic z tych planów nie wyszło. Jedną z przyczyn były nieporozumienia Chucka i Erica z Chrisem. W międzyczasie Chuck zaistniał wokalnie na solowym albumie Jamesa Murphy’ego „Convergence” w balladce „Touching The Earth” (Chuck ponownie tworzy bardzo ciekawy duet wokalny z Michelle Rea Dean).
"Demonic".
Przez pewien czas o muzykach nie było słychać, lecz w końcu doszło do reaktywacji Testamentu w niemal całkowicie zmienionym składzie. Z poprzedniego pozostali jedynie Chuck i Eric, a obok nich pojawili się muzycy wcześniej związani z grupą – Glen Alvelais i Derrick Ramirez – związany z Testamentem jeszcze za czasów istnienia grupy pod szyldem Legacy. Skład grupy uzupełnił perkusista Gene Hoglan, niestety tylko jako muzyk sesyjny. W tym składzie w 1997 roku nagrany został w Driftwood Studios, a wyprodukowany przez Daniela Bergstranda, nowy album – "Demonic", płyta stanowiąca olbrzymi krok naprzód w historii zespołu, ze względu na stylistyczne zbliżenie do death metalu (ciężar, tempo, growling). W maju 1997 zespół wystąpił ponownie na festiwalu Dynamo Open Air w Holandii. W 1998 roku na rynku pojawiła się kompilacja "Signs of Chaos" zawierająca wybrane utwory zespołu i dwa niepublikowane dotąd covery – „Sails of Charon” – „Scorpions” i „Draw the Line” – Aerosmith.
Pod koniec 1998 roku w zespole doszło do kolejnych zmian. Powrócił James Murphy, dotychczas zajęty pracą w Konkhrze (uczestniczył w nagrywaniu płyty "Weed Out the Weak"). Tymczasowym perkusistą został Dave Lombardo, związany wówczas z Grip Inc.
"The Gathering".
Do zespołu dołączył także basista Steve DiGiorgio z Sadus. Sesje nagraniowe odbyły się na przełomie 1998 i 1999 roku. W międzyczasie wydana została druga solowa płyta Jamesa Murphy’ego – "Feeding the Machine", na której ponownie udziela się Chuck (w utworze „No One Can Tell You”). Na płycie tej pojawia się też Chris Kontos (w „Race With the Devil on Spanish Highway”). W czerwcu 1999 ukazała się długo oczekiwana płyta "The Gathering". O zespole znów zrobiło się głośno, w prasie ukazało się wiele bardzo pozytywnych recenzji. W sierpniu 1999 rozpoczęła się trasa „Riding the Snake Tour'99" po Stanach Zjednoczonych, na której rolę supportu pełnił The Haunted. Tuż przed rozpoczęciem europejskiej części trasy skład zmienił się. Dave’a, zajętego pracą w projekcie Fantômas (razem z Mikiem Pattonem, Trevorem Dunnem i Buzzem Osborne’em) zastąpił Jon Dette. Na trasę europejską Testament wyruszył w zmienionym składzie. Nowym gitarzystą został Steve Smythe z Vicious Rumors, a perkusistą Steve Jacobs, w przeszłości związany z Forbidden, a grającym już wcześniej z Testamentem na trasie Demonic po Ameryce Południowej. Trasę po Europie rozpoczęły cztery koncerty w Polsce: w Szczecinie, Poznaniu, w Warszawie (w Stodole) i w Katowicach. Supportami miały być zespoły Vanize i Delirious, które jednak w Polsce nie zagrały. Na podstawie jednego z numerów niemieckiego miesięcznika Rock Hard dowiedziałem się, że dwa wyżej wymienione zespoły uczestniczyły w dalszej części trasy. Na początku 2000 roku z zespołu odszedł Steve Jacobs, a na jego miejsce przyszedł Joe Allen z Sadus. Na wiosnę zespół wystąpił na festiwalach Dynamo Open Air Eindhoven, belgijskim Graspop i włoskim Gods of Metal. Pojawiły się również informacje o powstaniu grupy Dragonheart, przemianowanej później na Dragonlord będącej side-projectem Erica Petersona. W jej składzie znaleźli się także Steve Smyth, Steve DiGiorgio, Joe Allen i Lyle Livingstone.
"First Strike Still Deadly".
W 2001 roku do zespołu powrócił Alex Skolnick. W tym samym roku zostaje nagrana płyta "First Strike Still Deadly".
W 2003 roku Chuck Billy w zupełności doszedł do zdrowia, a w 2005 roku Greg Christian ponownie objął posadę gitarzysty basowego. Wówczas zespół wyruszył w europejską trasę koncertową, świętując zjednoczenie pierwotnego składu (warto wspomnieć, że na bębnach podczas trasy grali – na zmianę – zarówno ówczesny (John Tempesta), jak i pierwotny (Louie Clemente) perkusista).
24 marca 2007 roku zespół wystąpił w katowickiej hali „Spodek” w ramach XXI edycji festiwalu „Metalmania” w składzie: Chuck Billy, Greg Christian, Eric Peterson, Alex Skolnick i Nicholas Barker.
W lipcu 2007 roku zespół zagrał koncert w Jaxx Nightclub w Springfield wraz z perkusistą Paulem Bostaphem. Jakiś czas potem zespół potwierdził powrót Bostapha oraz fakt, że nagra z nimi nowy album.
"The Formation of Damnation".
"The Formation of Damnation" (wydany 25 kwietnia 2008 roku) jest pierwszym od dziewięciu lat albumem studyjnym zespołu, który zawiera nowy materiał. Jest także pierwszym od wydania w 1992 roku "The Ritual" na którym zagrał gitarzysta Alex Skolnick, a także pierwszym od wydania w 1994 "Low" nagranym z basistą Gregiem.
"Dark Roots Of Earth".
Płyta "Dark Roots of Earth" ukazała się 27 lipca 2012 w Europie i 31 lipca 2012 w Stanach Zjednoczonych. Do składu powrócił Gene Hoglan, płyta określana jest jako jedno z najważniejszych dokonań grupy od czasu „Practice What You Preach” (Teraz Rock).

</doc>
<doc id="140381" url="https://pl.wikipedia.org/wiki?curid=140381" title="Izoterma Dubinina-Raduszkiewicza">
Izoterma Dubinina-Raduszkiewicza



</doc>
<doc id="140382" url="https://pl.wikipedia.org/wiki?curid=140382" title="Izoterma Dubinina-Astachowa">
Izoterma Dubinina-Astachowa



</doc>
<doc id="140383" url="https://pl.wikipedia.org/wiki?curid=140383" title="Izoterma Fowlera-Guggenheima">
Izoterma Fowlera-Guggenheima



</doc>
<doc id="140384" url="https://pl.wikipedia.org/wiki?curid=140384" title="Izoterma Hilla-deBoera">
Izoterma Hilla-deBoera



</doc>
<doc id="140386" url="https://pl.wikipedia.org/wiki?curid=140386" title="Pasłęk">
Pasłęk

Pasłęk (dawniej "Holąd Pruski", , prus. ) – miasto w województwie warmińsko-mazurskim, w powiecie elbląskim, siedziba gminy miejsko-wiejskiej Pasłęk.
Miasto położone jest na północnym skraju Pojezierza Iławskiego. Pod względem historycznym Pasłęk leży we wschodniej części Prus Górnych zwanej Hockerlandią, na obszarze dawnej Pogezanii, a etnograficznie zaliczane bywa (kontrowersyjnie) do Powiśla. Przez miasto przepływa rzeka Wąska uchodząca do jeziora Druzno.
W latach 1975–1998 miasto administracyjnie należało do woj. elbląskiego.
Według danych z 1 stycznia 2018 Pasłęk liczył 12 298 mieszkańców.
Historia.
Średniowiecze.
We wczesnym średniowieczu był tu gród pruskiego plemienia Pogezanów. Po raz pierwszy wymieniony w dokumentach z 1267 r. jako "Pazluch", jednak wzmianka o najbliższych okolicach – "Pozolucensis Provincia", pojawia się już pod datą 1231 w piśmie polskich Dominikanów do Papieża Grzegorza IX. Miasto założono w końcu XIII w. na miejscu staropruskiej osady Pazluk z rozkazu mistrza krzyżackiego Meinhardta z Kwerfurtu. Znajdowało się ono na terenie historycznej krainy Prusy Górne, która została zajęta przez Zakon krzyżacki w roku 1249. Pierwszymi osadnikami byli Holendrzy sprowadzeni do osuszania miejscowych bagien. Była to pierwsza osada holenderska w Prusach Książęcych i jednocześnie na terenie dzisiejszej Polski. Dała ona początek intensywnemu, trwającemu aż do początków XIX w. osadnictwu olęderskiemu.
Prawa miejskie, w tym przypadku prawo chełmińskie w roku 1297 nadał Mistrz krajowy Meinhard z Kwerfurtu i po osiedleniu kolonistów z Holandii nadał miastu nazwę "Hollandt". Ówcześnie był to ośrodek handlowo-rzemieślniczy. Na przełomie XIII i XIV wieku wybudowano mury miejskie z basztami trzema bramami. Ok. 1318 wybudowano zamek, który w późniejszych latach rozbudowywany. Po bitwie pod Grunwaldem miasto zostało zajęte przez wojska Jagiełły. W czasie trwania wojny trzynastoletniej (1454–1466) opowiedział się po stronie polskiej i dobrowolnie poddał wojskom polskim, jednak na mocy pokoju toruńskiego (1466) razem z resztą Prus Górnych pozostał pod władaniem krzyżackim (w zamian za Sztum). Ponownie wojska polskie oblegały Pasłęk podczas wojny polsko-krzyżackiej w 1521 r., po zajęciu miasta pozostawały tu do 1525 r.
w Królestwie Polski.
Po 1525 roku miasto znajdowało się na terenie Prus Książęcych, a później Niemiec. W 1543 miasto strawił ogień zaprószony prawdopodobnie przez dworzan ks. Albrechta. Od 1627 przez rok Pasłęk okupowały wojska szwedzkie Gustawa Adolfa, w Pasłęku w kościele św. Bartłomieja w 1635 podpisano traktat pokojowy między Polską a Szwecją. W czasie drugiej wojny polsko-szwedzkiej w 1656 r. na zamku pasłęckim spotkali się: król szwedzki Karol Gustaw i elektor Fryderyk Wilhelm. Obaj władcy uzgodnili działania wojskowe przeciw Polsce. W latach wojny siedmioletniej od 1758 do 1762 miasto okupowali Rosjanie.
wiek XIX.
Znaczne zniszczenia spowodowały wojska Cesarstwa Francuskiego w latach 1807 i 1812, w 1807 miasto zajął Marszałek Francji Jean Baptiste Jules Bernadotte, który później został królem Szwecji. W 1818 Pasłęk został siedzibą powiatu.
W wieku XIX miasto intensywnie się rozwijało, powstały niewielkie zakłady przemysłowe, uruchomiono linię kolejową (w 1882), początkowo do Morąga, a później do Olsztyna i Elbląga (w 1883). W 1898 r. w Pasłęku powstało Górnopruskie Towarzystwo Historyczne ("Oberländischer Geschichtsverein"), którego honorowym przewodniczącym został książę Alexander zu Dohna ze Słobit. W 1939 miasto liczyło 6345 mieszkańców.
II wojna światowa.
28 stycznia 1945 roku wojska hitlerowskie zostały wyparte z miasta przez oddziały 2 armii uderzeniowej i 5 armii pancernej gwardii 2 Frontu Białoruskiego Armii Czerwonej.
Po zakończeniu II wojny światowej (1939–1945) miasto znalazło się w granicach Polski, zniszczone w 80% przez działania wojenne oraz podpalenia dokonane przez żołnierzy radzieckich.
Proceder podpaleń, który nie był niecodziennym, wspomniał świadek jednego z nich, w Prusach Wschodnich, Lew Kopielew, który tak odtworzył rozmowę na temat sprawców podpaleń: 
Klarownie sprawę takiego zachowania żołnierza radzieckiego tłumaczyły słowa radzieckiego generała armii Iwana Czerniachowskiego
PRL i III RP.
Obecną nazwę administracyjnie zatwierdzono 7 maja 1946. W pierwszych latach powojennych władze polskie usunęły dotychczasowych mieszkańców Pasłęka do Niemiec, zastępując ich głównie ludźmi wysiedlonymi z terenów wschodnich II RP.
W Pasłęku znajdują się obecnie dwa przedszkola, dwie szkoły podstawowe oraz dwie szkoły średnie.
Demografia.
Według danych z 30 czerwca 2014 r. miasto liczyło 12 452 mieszkańców.
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Oświata.
Na terenie miasta i gminy znajdują się następujące placówki oświatowe:
– przedszkola:
– szkoły podstawowe:
– szkoły średnie:
Przemysł.
Miasto utrzymuje się głównie z lokalnego przemysłu m.in. rolnictwa i przemysłu lekkiego. Funkcjonuje tutaj mleczarnia Sery ICC Pasłęk, produkująca wyroby nabiałowe na całą Polskę północną, młyn oraz suszarnia zboża.
Transport.
Przez miasto przechodzą drogi:
Sport.
Polonia Pasłęk.
W mieście swą siedzibę ma Polonia Pasłęk – klub wielosekcyjny. Początkowo klub funkcjonował pod nazwą Związkowy Klub Sportowy Ogniwo Pasłęk. Pierwszym prezesem został Jan Czymbor. Obok piłki nożnej funkcjonują między innymi siatkówka i sekcja motorowa, w kolejnych latach powstają koszykówka, kick-boxing i lekkoatletyka. W 1957 roku zmieniono nazwę na Miejski Klub Sportowy Polonia Pasłęk z prezesem Bogdanem Korzeniowskim. Rok 1980 przyniósł kolejną zmianę nazwy Międzyzakładowy Ludowy Klub Sportowy Polonia Pasłęk. W 1999 roku piłkarze Polonii awansują do IV ligi.
Aktualnie Polonia Pasłęk występuje w lidze okręgowej, w grupie warmińsko-mazurskiej.
Klub Sportowy Polonia Pasłęk, rok założenia 1950, Barwy klubowe: niebiesko-biało-czerwone
Stadion Miejski w Pasłęku został gruntownie przebudowany w latach 2011-2012. Pojemność trybun po modernizacji wynosi 1450 miejsc. W ramach inwestycji powstała również bieżnia tartanowa oraz oświetlenie. Rewitalizacji doczekała się również murawa piłkarska. Gmina Pasłęk na realizację tego przedsięwzięcia otrzymała dofinansowanie ze środków Funduszu Rozwoju Kultury Fizycznej w ramach „Wojewódzkiego wieloletniego programu rozwoju bazy sportowej”. Przyznana kwota to 950 tys. zł (200 tys. zł w roku 2011 i 750 tys. zł w roku 2012).
Strzelnica.
Strzelnica myśliwska w Gołąbkach k. Pasłęka powstała na terenie K.Ł. „Bóbr” w Pasłęku i stanowi własność tego koła. Pełni też funkcję Okręgowej Strzelnicy Myśliwskiej Okręgu Elbląskiego. Jest pięknie położona i utrzymana. Można na niej sprawnie przeprowadzić wszystkie konkurencje strzelań myśliwskich. Kilka lat z rzędu drużyna reprezentująca K.Ł. „Bóbr” składająca się z trzech zawodników wygrywa Mistrzostwa Okręgu Elbląskiego i reprezentuje okręg na Krajowym Konkursie Kół Łowieckich.
Golf.
Pole golfowe Sand Valley powstało w latach 2006-2009. Codzienne prace konstrukcyjne i kształtujące pole prowadzone były przez Tonego Ristole. To właśnie jego rzemiosło widać we wszystkich detalach pola. Natomiast Lassi Pekka Tilander i Kai Hulkkonen odpowiadali za wytyczenie fairwayów i sporządzenie projektu komponujące pole golfowe z naturalną rzeźbą terenu. Pole Golfowe znajduje się przy drodze ekspresowej E7 kilkaset metrów od zjazdu z węzła Pasłęk północ.
Współpraca międzynarodowa.
Miasta i gminy partnerskie:

</doc>
<doc id="140387" url="https://pl.wikipedia.org/wiki?curid=140387" title="Izoterma Hilla-de Boera">
Izoterma Hilla-de Boera



</doc>
<doc id="140388" url="https://pl.wikipedia.org/wiki?curid=140388" title="Nowotaniec">
Nowotaniec

Nowotaniec – wieś w Polsce, w województwie podkarpackim, w powiecie sanockim, w gminie Bukowsko. Leży na Pogórzu Bukowskim nad potokiem Pielnica. W 2011 wieś zamieszkiwały 423 osoby.
Nowotaniec uzyskał lokację miejską w 1444 roku, zdegradowany w 1918 roku. W latach 1975–1998 miejscowość położona była w województwie krośnieńskim.
Wieś położona jest przy drodze wojewódzkiej nr 889 z Sieniawy, przez Bukowsko do Szczawnego. Droga ta łączy się z DW982 prowadzącą przez Radoszyce na Słowację. Z Nowotańca w kierunku północnym przez Nadolany i Jędruszkowce do Pisarowiec biegnie droga powiatowa 2207R, łącząca DW889 z drogą krajową nr 28 łączącą Sanok z Rymanowem. Wieś graniczy od zachodzie z Wolą Sękową, na północy z Nadolanami, od strony południowej z Nagórzanami. Na północ od wsi biegnie linia kolejowa z Sanoka do Rzeszowa: najbliższa stacja kolejowa znajduje się w odległych o około 9 km Nowosielcach.
Historia.
Historia miejscowości datowana jest od 1340, gdy król Kazimierz III Wielki przyłączył Grody Czerwieńskie do Polski. Wieś początkowo niemiecka z biegiem lat uległa polonizacji.
W 1366 król Kazimierz III Wielki wydając przywilej lokacyjny pozwolił "discreto Phalislao Rzoslon" założyć wieś na prawie niemieckim (tzw. prawo magdeburskie) po obu stronach potoku zwanego Brzozowa. W 1444 po uzyskaniu przywileju miejskiego miejscowość uzyskało prawo urządzania 2 jarmarków w roku w wigilię Zielonych Świątek i dzień Narodzenia Najświętszej Marii Panny (8 września) oraz targ tygodniowy organizowany we wtorki.
W 1419 król nadał za zasługi szlachetnemu rycerzowi Matjaszowi Czarnemu, wieś Brzozowa zwaną także Lobetanz. Nowotaniec był własnością rodziny Balów herbu Gozdawa do połowy XVI w.
Nowotaniec to miasto od 25 lutego 1444 według przywileju króla Władysława wydanego w Orszawie nad Dunajem. W 1435 pojawiła się po raz pierwszy nazwa Nowotaniec. Kościół parafialny pw. św. Mikołaja wzmiankowany jest od 1424.
Parafię nowotaniecką założył w 1462 Jan Bal (zm. 1480), stolnik sanocki. Od 1508 część miasta należała do Macieja Wzdowskiego, a następnie do jego syna Adama. W 1511 Maciej Wzdowski nadał miastu kolejne przywileje, a w 1520 jego syn Adam powierzył dzierżawcy swemu Pawłowi Dynowiczowi osadzenie tu nowych kmieci. W latach 1558–1713 pod wpływem prądów reformatorskich w Nowotańcu powstał kościół tzw. helwecki
W 1613 protestanci oddali katolikom świątynię, budując nową. W 1698 odbywał się jeszcze w Nowotańcu synod kalwiński.
XVIII w. to okres upadku miejscowości. W 1624 Tatarzy zniszczyli dobra należące do całej parafii, kościół oraz kaplicę należącą do Nowotańca w Bukowsku. W 1647 Władysław IV Waza – zapewnił Nowotańcowi gospodarczą pomyślność, wydając w tym roku przywilej na skład wina węgierskiego. W 1673 mienie mieszczan nowotanieckich zostaje złupione po raz pierwszy przez wojska własnego autoramentu. W tym samym roku dobra Stanów, w tym sam Nowotaniec, łupi ich własna siostra, Krystyna Zalewska z Biecza. Wskutek pożaru całej parafii Sejm Wiszeński (Sądowa Wisznia) z 1714 zwolnił Nowotaniec od wszelkich podatków. W 1713 na prośbę braci Stanów, król August II Sas ustanowił w Nowotańcu cztery jarmarki roczne, a mianowicie w dzień św. Filipa i Jakuba apostołów (3 maja), w pierwszą niedzielę po św. Trójcy, w dzień Narodzenia Najświętszej Marii Panny (8 września) oraz w dzień św. Marcina (11 listopada). Mimo tego miasteczko nie wróciło już do dawnej świetności. W 1717 r. w wyniku utraty wpływów przez protestantów oraz porażki stronnictwa proszwedzkiego Stanowie sprzedają Nowotaniec oraz przyległe wsie katolikowi, łowczemu lwowskiemu, Józefowi Bukowskiemu za kwotę 52.370 złp, który zobowiązany jest również spłacić siostrę Stanów w kwocie 9.500 złp. Przywilej targowy Nowotaniec traci w roku 1748 na korzyść oddalonego o 4 km Bukowska "novae fundationis". Po Bukowskich Nowotaniec zostaje sprzedany Gumowskim. Tu mieszkał dziedzic zamku i Nowotańca Jakub Ignacy Bronicki.
W końcowym okresie konfederacji barskiej, w maju 1772 r., od południa weszły do miejscowości oddziały austriackie, głównie ze słowackiego Preszowa (tzw. "preszowska straż przednia") dowodzone przez gen. Esterhazy’ego.
Do 1772 (I rozbiór Polski) miasteczko należało administracyjnie do ziemi sanockiej województwa ruskiego. Od 1772 do cyrkułu leskiego, a następnie sanockiego. Po reformie administracyjnej w 1864, powiat sądowy Bukowsko, gmina Bukowsko, starostwo sanockie w kraju Galicja. W 1898 miasteczko liczyło 634 mieszkańców, ogółem były 103 domy. Większość poborowych służyła w sanockim 45 Galicyjskim Regimencie Piechoty Arcyksięcia Józefa Ferdynanda.
W latach 1812–1944 miejscowość była własnością szlachecką, należącą do rodziny Krzywkowicz-Poźniak herbu Przestrzał (m.in. Adolf Poźniak). Rodzina Stanów sprzedała miejscowość, która do 1944 r. pozostała w prywatnych rękach.
7 listopada 1918 powołano w Nowotańcu radę robotniczo–chłopską, powstałą w związku z proklamowaniem tzw. Republiki Tarnobrzeskiej.
W 1928 miasteczko posiadało Ochotniczą Straż Pożarną, ośrodek medyczny, kasę kredytową Stefczyka, stolarnię, kuźnię, rzeźnię oraz kilka sklepów. Do września 1939 funkcjonowała 7-klasowa szkoła podstawowa. Poza działalnością zarobkową w rolnictwie oraz rzemiośle część mieszkańców znalazła zatrudnienie w Sanockiej Fabryce Wagonów, na kolei oraz w zakładach gumowych Schmidta.
Miasteczko zostało zajęte przez oddziały niemieckie 10 września 1939, rano w niedzielę.
W listopadzie 1939 po przywróceniu organizacji szkół powszechnych w miejsce zlikwidowanej szkoły 7-klasowej, powstaje w Nowotańcu szkoła 6-klasowa.
W okresie do sierpnia 1944 mieściła się w Nowotańcu Placówka AK nr IV. Od lata 1944 w Nowotańcu działała również placówka BCh. Na początku sierpnia 1944 do Nowotańca dotarły pierwsze oddziały Armii Czerwonej. 12 sierpnia Niemcy rozkazali przeniesienie się cywilnej ludności do Bukowska, po czym zorganizowali obronę w miasteczku. Następnego dnia odrzucili radziecki atak aż do Jędruszkowiec i w okolice górnej Pielni. Front w tym stanie ustalił się i trwał do 16 września 1944.
Początki ofensywy radzieckiej dały o sobie znać w miasteczku 14 września 1944, kiedy to podczas sowieckiego lotniczego bombardowania zginęło 16 osób a 16 domów zostało zburzonych. W nocy z 15 na 16 września artyleria niemiecka ze Stawisk (część Nadolan) wycofała się w kierunku Woli Sękowej, a rano w sobotę oddziały czechosłowackie zajęły Nowotaniec, Nadolany i Nagórzany. Do Pielni słowaccy żołnierze dotarli o godz. 9.30 rano. Ostatnie wojskowe auto niemieckie opuściło Nowotaniec 16 września 1944 r. o godz. 8 rano, kierując się przez rynek, a następnie polną drogą w stronę Woli Sękowej. W październiku 1944 komenda placówki AK w Nowotańcu po wkroczeniu Armii Czerwonej została aresztowana przez NKWD.
Koniec wojny z ukraińskim podziemiem przyniósł duże zniszczenia Nowotańca – 6 kwietnia 1946 oddziały UPA spaliły zupełnie dwie wioski, w tym Nowotaniec, z których pozostały jedynie: kościół, plebania, szkoła i trzy domy. Nowotaniec utracił prawa miejskie po 1946.
Architektura.
Osada położona po obu brzegach potoku Brzozowa, na jednym ze szlaków handlowych prowadzących na Węgry, którą założył na mocy przywileju królewskiego w 1366 na 80 łanach "Falisław de Rzosłon".
Pierwotnie ośrodkiem miasteczka lokowanego w 1444 był rynek na rzucie zbliżonym do kwadratu ("prawdopodobnie była tu wcześniej osada targowa "Lobetans" (1409) wybudowana wokół okrągłego placu"), w środku którego znajdował się ratusz, na północy położony był łaciński kościół parafialny pw. Najświętszej Marii Panny i św. Mikołaja, zbór kalwiński stał obok kościoła w stronę zamku, w dolnej części rynku znajdowała się bożnica oraz rytualna łaźnia. W 1508 „Novotanyecz oppidulum” miało cztery karczmy warzące piwa i płacące po 18 groszy podatku. Z przywileju wydanego w 1511 przez Adama Wzdowskiego, wynika, że w ratuszu urządzona była postrzygalnia, waga miejska, natomiast "pod ratuszem" kramy przekupniów, oraz ramy sukienników dla urządzania "blechy". W 1515 właściciel tych dóbr Mikołaj II płacił podatki od 12 łanów ziemi, młyna i trzech karczm. W 1589 miasto płaciło szosu 4 floreny 24 gr., od bani gorzałki 1 floren, rzemieślników 2, komorników 4, handlarzy 2. Od 1446 Oppidulum, miasteczko Novothancze posiadało dwa przedmieścia (obecnie wsie) – od północy Nadolany, od południa Nagórzany o pow. 6 ½ łana (1589). Zamek znajdował się naprzeciwko obecnego kościoła, obok cmentarza założonego w 1784, na wzgórzu zwanym „Na Zamku”. Wcześniejszy cmentarz znajdował się obok kościoła. Na obrzeżach miasteczka do połowy XVIII w. funkcjonował również cmentarz protestancki "kirchof", zlokalizowany w połowie drogi między Nowotańcem a Wolą Sękową. Obecnie w tym miejscu stoi kapliczka przydrożna pw. św. Tekli. Przy granicy miasteczka z Wolą Sękową nad potokiem Mętnym położony był również cmentarz żydowski. W miejscu tym do chwili obecnej zachowało się kilka macew. Według lustracji sporządzonej przez władze austriackie w 1785 grunty nowotanieckie podzielone były na 4 niwy. Pierwsza niwa skupiała się wokół domów w centrum miasteczka obejmowała również kościół i cmentarz. Druga niwa zwana "Zaliczki" skupiała się po zachodniej stronie osady do granic z Nadolanami i Nagórzanami, niwa trzecia zwana "Stawiska" graniczyła z Nadolanami. Niwa czwarta zwana "Zapłociska" ciągnęła się wzdłuż drogi o tej samej nazwie do wsi Wolica i Bukowsko aż do rzeki Sanoczek. Ogółem w 1819 miasteczko liczyło 93 domy mieszkalne. Z biegiem lat pierwotnie miasteczko, przekształcone stopniowo w osadę rolniczą.
Królewszczyzną nie był Nowotaniec nigdy. Władali nim przez wieki Balowie, Wzdowscy, Stanowie, Bukowscy, Broniccy, Gumowscy, Brochwicz-Wiktorowie, Sas-Jaworscy i Krziwkowicz-Poźniakowie. Poźniakowie do końca II wojny światowej.
Obok takich miejscowości jak Bukowsko, Jaśliska, Nagórzany i Niebieszczany miejscowość do 1946 leżała na terenach południowego pograniczna kulturowego poza zasięgiem zwartego osadnictwa polskiego (wyspa językowa), otoczona wsiami z dominującą przewagą ludności rusińskiej.
Parafia.
Ustalenie granic parafii nastąpiło w dekrecie biskupim w 1668. Pożar z 1714 zniszczył kościół, który spłonął z całym wyposażeniem. W 1745 odbudowany jako murowany i konsekrowany.
Synagoga.
Powstała pod koniec XIX w., obecnie już nieistniejąca synagoga. Murowany dom z kamienia łamanego, pokryty blachą. Obok synagogi znajdowała się również murowana rytualna mykwa. Dom modlitwy prowadzony przez Rochmesów usytuowany był po północnej stronie nowotanieckiego rynku, obok domu Thalenbergów. Synagoga została zdewastowana w 1946 podczas kolejnych podpaleń i ataków UPA na miasto.
Zamek Stanów.
Zbudowany prawdopodobnie pod koniec XV w., obecnie zrujnowany, średniowieczny zamek. W okresie międzywojennym widoczne były jeszcze pozostałości piwnic zamkowych, które zostały zasypane prawdopodobnie pod koniec wojny. W 1976 badania archeologiczne w Nowotańcu prowadzili archeolodzy z Sanoka.
Środowisko naturalne.
Klimat.
Nowotaniec leży w strefie klimatu górskiego. Cechą charakterystyczną są tu porywiste ciepłe wiatry zwane fenami wiejące od południa poprzez Przełęcz Dukielską oraz łupkowską, stąd też cała okolica zwana jest przez miejscowych "wichrowymi wzgórzami". Najkorzystniejsze warunki klimatu Pogórza Bukowskiego posiadają stoki o nachyleniach pow. 5% przy ekspozycji do słońca od strony południowej, południowo-wschodniej i południowo-zachodniej. Jako dobrze nasłonecznione tereny te posiadają bardzo korzystne warunki termiczno–wilgotnościowe odpowiednie dla osadnictwa i rolnictwa. Okres zalegania pokrywy śnieżnej waha się w granicach 60 – 80 dni, liczba dni z przymrozkami waha się od 110 – 120 w roku, a dni mroźnych jest około 30. Średnia roczna suma opadów waha się w granicach 700 – 900 mm. Okres wegetacyjny w gminie Bukowsko trwa przeciętnie 200 dni w roku. Większa część opadów przypada na wiosnę i początek lata.
Najpogodniejszymi okresami w roku są koniec lata i jesień. Zima jest okresem o największym zachmurzeniu. Średnia roczna temperatura wynosi 8 °C, średnia stycznia – 3 °C, średnia lipca 18 °C,
Flora.
Kompleksy leśne na tym terenie mają charakter mieszany, przeważają zespoły bukowe, które są zarazem najcenniejszy gatunkiem w drzewostanie okolicy, oraz nieznaczna domieszka jodły pospolitej. Do gatunków drzew często spotykanych w okolicznych lasach należą również: jawor, osika, lipa drobnolistna i dąb.
Toponimika nazwy wsi.
Podstawą przyjęcia nazwy była wśrn. forma "Lobetans", którą na gruncie polskim przyjęto jako Lubotaniec (drugi człon nazwy od apelatywu „taniec”). Podstawy: niem. "lobe" (pol. wesoły) + niem. "tanz" (taniec) mogą sugerować pochodzenie nazwy „Nowotaniec” od istniejącej tu wcześniej karczmy. Wariant " (2)" od nazwy osobowej „Lobentans” – Piotra Labentans, " (3)" od nazwy topograficznej na Morawach, ta w związku z saksońską akcją kolonizacyjną w wyniku której powstała nowa grupa etniczna (zob. Głuchoniemcy).
W 2. połowie XV w. osadę lokowano powtórnie i w związku z tym nastąpiła zmiana nazwy na Nowotaniec.
Na ziemi sanockiej w pobliżu Nowotańca adaptowane były i inne niemieckie nazwy miejscowości na język polski, m.in. Haczów Hanshoff, Jaśliska Hohenstaht, Zarszyn Sehrschoen, Poraż Kuntzendorf, Rymanów Reimanhaw (Dąbrówka Niemiecka), Brzozów Bresen, położone wzdłuż szlaku komunikacyjnego z zachodu na wschód, a obecnie drogi nr 28 Zator – Wadowice – Nowy Sącz – Gorlice – Biecz – Jasło – Krosno – Sanok – Medyka. Główne skupisko tych osad znajduje się na obszarze tzw. Dołów Jasielsko-Sanockich po prawej i lewej stronie dorzecza Wisłoki.
Polityka w Nowotańcu.
Nowotaniec był przez szereg dziesięcioleci głównym ośrodkiem działalności lewicowej w powiecie sanockim. Tradycje te sięgają 1918, kiedy powstała tu jedna z pierwszych komunistyczna Rada Delegatów Chłopskich. 6 listopada 1918 na wiecu w Tarnobrzegu proklamowano utworzenie tzw. Republiki Tarnobrzeskiej. 7 listopada powołano Radę Robotniczo–Żołnierską w Przemyślu, tworząc tzw. Republikę Przemyską. W szeregu miejscowościach, m.in. w Sanoku, Nowotańcu, Nadolanach powstały rady robotniczo–chłopskie. W okresie międzywojennym z Nowotańca wywodziło się wielu działaczy KPP. Mieszkali tu Ludwik, Czesław i Józef Sieradzccy, Kazimierz Konieczny, Bronisław Rakoczy (członek Komunistycznej Partii Francji), Jan, Tadeusz i Feliks Dębiccy, Czesław Jakubowski, Bronisław Gackowski, Benedykt Krawiec, Edward Pawiak, Władysław Drozd, Józef Długosz, a także współpracujący z nimi Andrzej Dębicki z Wolicy i Jan Próżny z Woli Sękowej. Po 1942 za pośrednictwem Benedykta Krawca oraz komunistów krakowskich powstała w Nowotańcu komórka organizacyjna PPR. Pierwsze zebranie organizacyjne tej partii odbyło się w domu Józefa Długosza w Nowotańcu, po wcześniejszym kontakcie z Andrzejem Budą z Krakowa. W kilka dni później nastąpiło zaprzysiężenie nowych członków tej organizacji. Na sekretarza grupy wybrano wówczas Tadeusza Sieradzkiego, Nowotaniecka komórka PPR stanowiła jedną spośród 18 dzielnic Komitetu Podokręgowego „Nafta”. Kontakt z okręgiem utrzymywała Jadwiga Ludwińska „Sabina”, która kwaterowała w domu Anastazji Szczerby w Nadolanach. Późną jesienią 1943 spośród członków PPR z Nowotańca zorganizowana została grupa wypadowa Gwardii Ludowej. W lipcu 1944 nastąpił kolejny nabór do GL. We wrześniu 1944 sekretarzem został Tadeusz Dębicki. Początkowo w partii było niewielu członków – 20 w Sanoku i 15 na terenie powiatu. „Rozwojowi PPR skutecznie przeszkadzała działalność zbrojnych band ukraińskich i polskich”. Równolegle z działalnością komunistów z Nowotańca, podjęła współpracę wywiadowczą na rzecz Armii Czerwonej konspiracyjna komórka z Sanoka.
W 1924 została założona Niezależna Partia Chłopska w Nowotańcu; w 35. rocznicę tego wydarzenia w dniu 8 listopada 1959 odbyły się uroczystości w Nowotańcu w tym odsłonięcie tablicy upamiętniającej, czego dokonał sekretarz KW PZPR w Rzeszowie Jan Sabik; inskrypcja brzmiała: "W dowód pamięci powstania komitetu organizacyjnego NPCh w Nowotańcu w 1924 r., walczącej o władzę robotniczo-chłopską – hołd składa ludność powiatu sanockiego".
Działalność polityczną prowadzili również członkowie powiatowej trójki politycznej Stronnictwa Chłopskiego Wł. Mistrzyk i L. Harkała, komendant SCh Władysław Malik, Kazimierz Sokołowski i Stanisław Silarski „Jałowiec” z Nadolan, następnie członek Stronnictwa Ludowego, członkowie gminnej trójki w Bukowsku oraz Mieczysław Śliwiak. W tajemnicy przed dowódcami NOW i AK poszczególni członkowie tych organizacji przechodzili do Sch a później BCh. Według części członków AK przystąpienie dowódca – plutonu z Nowotańca Jana Banasiewicza („Bohuna”) do Batalionów Chłopskich nastąpiło latem 1944.
W październiku 1944 komenda Placówki AK w Nowotańcu po wkroczeniu Armii Czerwonej została aresztowana przez NKWD, a dwóch jej członków dostało wyroki 2 lat zsyłki na Sybir. Julian Dziedzic i Eugeniusz Królicki wrócili z zesłania w 1946. Dla utrzymania porządku utworzono tu w 1945 tzw. milicję obywatelską, której komendantem w Nowotańcu został Kazimierz Konieczny członek PPR. Konieczny został zastrzelony przez członków podziemia antykomunistycznego, w odwecie za przekazywanie informacji sowieckiej NKWD. W 1945 roku szefem powiatowego Urzędu Bezpieczeństwa w Sanoku byli pochodzący z Nowotańca Tadeusz Sieradzki (23 l.) oraz przybywający w tej miejscowości Marcin Drozd (23 l.) mianowany zastępcą naczelnika sanockiego więzienia.
W czerwcu 2008, w wyborach uzupełniających do Senatu RP zwycięstwo odniósł w Nowotańcu Andrzej Lepper. W wyborach do parlamentu europejskiego w 2009 zwyciężyła w Nowotańcu Elżbieta Łukacijewska. W wyborach prezydenckich w 2010 zwyciężył w Nowotańcu Jarosław Kaczyński.
Oświata w Nowotańcu.
1 września 1999 na bazie dotychczasowej szkoły podstawowej, powołano Zespół Szkół w Nowotańcu, w jego skład wchodzą: gimnazjum publiczne oraz szkoła podstawowa. W szkole kształci się ponad 250 uczniów na 12 oddziałach. Szkoła mieści się w dawnym budynku szkolnym wystawionym w latach 20. XX w., w 2000 dobudowano nowe skrzydło.
W parafii nowotanieckiej istniała w XVIII w. zimowa szkółka parafialna, utrzymywana przez proboszcza. Uczył w niej organista nauki czytania i pisania, ale tylko w porze zimowej. Natomiast każdej niedzieli miejscowy proboszcz nauczał religii, w soboty odpytywał oraz wizytował szkołę. Pod koniec XVIII w. nauczycielem nowotanieckim był miejscowy organista Antoni Ryglewicz, który prowadził zajęcia we własnym domu.
W 1912 w Nowotańcu funkcjonowała 2-klasowa szkoła ludowa, w której nauczali Ludwik Kłapouszczak, Bronisława Dobrowalska z Kurpielów, oraz Maria Kłapouszczakowa. 4-klasowa szkoła dla dzieci z Nowotańca mieściła się wtedy w Bukowsku, a jej kierownikiem był Leon Magierowski. W 1913 w Nowotańcu wybudowano nową piętrową murowaną 4 klasową szkołę powszechną oraz dwupokojowe mieszkanie dla nauczyciela. Pierwszym kierownikiem szkoły był Jan Radwański, który sprawował władzę w szkole do 1930.
Do września 1939 szkoła była 7 klasowa, a od listopada 1939 6 klasowa. Po agresji Niemiec na Polskę kierownikiem szkoły był nadal Jan Dzundza, który na stałe mieszkał w Sanoku. W latach 1940–1944 kolejnymi kierownikami szkoły byli Władysław Jara i, a następnie wysiedlony z Poznania Józef Jurdziński, religii nauczył wysiedlony również z Poznania ks. Antoni Szymczak.
Sport.
We wsi działa Ludowy Klub Sportowy „Cosmos” Nowotaniec założony w 1947 (pod obecną nazwą, zaczerpniętą od amerykańskiego klubu New York Cosmos, występuje od 1977).
Klub posiada własny stadion o pojemności 300 miejsc oraz boisko o wymiarach 92 × 61 m. Od lutego 2008 prezesem klubu jest Robert Pieszczoch, a grającym trenerem jest były piłkarz Stali Sanok Szymon Gołda. W klubie występują także inni zawodnicy Stali: Piotr Badowicz i Piotr Spaliński. W 2016 roku drużyna osiągnęła największy sukces awansując do nowej III ligi, grupy IV, które są rozgrywkami czwartego poziomu ligowego piłki nożnej mężczyzn w Polsce i w których występuje 18 drużyn z województw: lubelskiego, małopolskiego, podkarpackiego i świętokrzyskiego.
Zwyczaje i obrzędy.
Do wybuchu wojny tzw. Lany Poniedziałek po Wielkanocy odbywał się w Nowotańcu we wtorek, według tradycji przekazywanej ustnie zwyczaj ten ma kilkuwiekową tradycję; odpust w Nowotańcu przypada na 26 lipca.
W 1774, 4 listopada jak wynika z zapisu sądu wójtowskiego w Sanoku, wydano wyrok pozwalający Żydowi Mośkowi Zelmanowiczowi na rzeźnictwo na potrzeby karczmy w Nagórzanach pod warunkiem że, „będzie przekazywał cechowi nowotaniewckiemu co roku po funcie wosku, na Boże Narodzenie i Boże Ciało oraz po 6 groszy kwartalnie w okresie tzw. "żałomszy suchedniowych"; miał też zapraszać braci cechowych w godnie święta na pół garnca wódki”
Dawne zwyczaje i obrzędy pielęgnuje zespół pieśni i tańca oraz kapela ludowa Bukowianie, której kierownikiem artystycznym był do 2007 Piotr Przyboś.
Liczba ludności.
Emigracja.
Po 1848 nasiliły się procesy migracyjne ludności:

</doc>
<doc id="140389" url="https://pl.wikipedia.org/wiki?curid=140389" title="Izoterma Brunauera-Deminga-Deminga-Tellera">
Izoterma Brunauera-Deminga-Deminga-Tellera



</doc>
<doc id="140390" url="https://pl.wikipedia.org/wiki?curid=140390" title="Izoterma Lopez-Gonzaleza-Dietza">
Izoterma Lopez-Gonzaleza-Dietza



</doc>
<doc id="140391" url="https://pl.wikipedia.org/wiki?curid=140391" title="Izoterma Langmuira-Freundlicha">
Izoterma Langmuira-Freundlicha



</doc>
<doc id="140392" url="https://pl.wikipedia.org/wiki?curid=140392" title="Centralne Biuro Komunistów Polski">
Centralne Biuro Komunistów Polski

Centralne Biuro Komunistów Polski w ZSRR – ośrodek komunistów polskich w ZSRR, powołany przez Sekretariat KC WKP(b) w celu przejęcia władzy w Polsce, działający pomiędzy styczniem a sierpniem 1944. Struktura tajna, afiliowana przy Komitecie Centralnym Wszechzwiązkowej Komunistycznej Partii (bolszewików) (WKP(b)).
Powstanie.
Centralne Biuro Komunistów Polski powstało na przełomie stycznia i lutego 1944 na mocy decyzji Sekretariatu Komitetu Centralnego Wszechzwiązkowej Komunistycznej Partii (bolszewików) w celu przejęcia władzy w Polsce.
Za datę powołania uważa się 10 stycznia 1944, kiedy to wydano dokument programowy Biura. Organizatorzy CBKP przyznali sobie sami funkcję nadrzędną nad PPR. CBKP było strukturą tajną, a jego skład personalny był utajniony nawet wobec poinformowanych o samym fakcie jego istnienia. O jego istnieniu władze PPR dowiedziały się w początkach sierpnia 1944 w Lublinie, zaś sekretarz generalny PPR Władysław Gomułka 18 lipca 1944 w Warszawie, z pierwszej depeszy otrzymanej przez PPR od CBKP poprzedniego dnia.
Podział funkcji kierownictwa.
Pracami Biura faktycznie kierował Berman. Ta siódemka była aprobowana przez Kreml i posiadała znaczny wpływ na komunistów, jak i na wojska Berlinga w ZSRR i w kraju. Zawadzki jako przewodniczący miał był łącznikiem z KC partii bolszewickiej i rządem ZSRR. Wspólnie ze Świerczewskim miał czuwać nad aparatem politycznym wojska i zajmować się sprawami rozbudowy Korpusu.
Wasilewska była odpowiedzialna za działalność Związku Patriotów Polskich. Sprawy krajowe należały do Bermana, który z Radkiewiczem kierował sprawami Biura. Minc opracowywał projekt przyszłej polityki, społeczno-gospodarczej w Polsce. Sprawy propagandy podlegały Wierbłowskiemu.
Działalność.
CBKP wobec zaniechania koncepcji PKN postanowiło upolityczniać stopniowo Zarząd Główny Związku Patriotów i całej organizacji. Wpływało również na sprawy krajowe i posunięcia PPR i podległej jej Krajowej Rady Narodowej. Centralne Biuro miało wewnętrzne obawy, czy PPR nie ulega 'sekciarskim błędom'. Zalecało Gomułce złagodzenie zbyt ostrych sformułowań w sprawie nacjonalizacji przemysłu. Biuro obawiało się, że rozbudowa terenowych rad narodowych będzie przyjęta przez Polaków jako próba sowietyzacji.
Biuro kierowało obsadą stanowisk w ZPP, I Korpusie Armii Polskiej w ZSRR, następnie Armii Polskiej w ZSRR. Prowadziło poszukiwania i ewidencję komunistów polskich w ZSRR, powołało Polski Sztab Partyzancki, współdecydowało o składzie Polskiego Komitetu Wyzwolenia Narodowego i treści manifestu. Uznawało program PPR i KRN za zbyt radykalny. W sierpniu 1944 członkowie Biura stworzyli większość w utworzonym wówczas, również tajnym, Biurze Politycznym PPR. Do BP PPR weszli wówczas: Władysław Gomułka, Bolesław Bierut, Jakub Berman, Hilary Minc i Aleksander Zawadzki (trzej ostatni ze składu CBKP). W sierpniu 1944 na miejsce CBKP powołano przedstawicielstwo KC PPR w Moskwie, które funkcjonowało do 1948. W 1948 grupa wywodząca się z CBKP usunęła ze stanowiska sekretarza generalnego PPR Władysława Gomułkę, faktycznie przejmując władzę w partii.

</doc>
<doc id="140393" url="https://pl.wikipedia.org/wiki?curid=140393" title="Uogólniona izoterma Freundlicha">
Uogólniona izoterma Freundlicha



</doc>
<doc id="140394" url="https://pl.wikipedia.org/wiki?curid=140394" title="Chitarrone">
Chitarrone

Chitarrone – rodzaj lutni. Strunowy szarpany instrument muzyczny, popularny w XVI-XVIII wieku. 
Jest odmianą teorbanu, lecz posiada od niego znacznie dłuższą szyjkę, ale mniejszy korpus. Posiada struny melodyczne (1 pojedyncza i 5 podwójnych) oraz struny basowe w liczbie 5-8. Instrument ten miał szerokie możliwości gry akordowej (wielogłosowej). 
Chitarrone było często używane do akompaniamentu przy utworach wokalnych i kameralnych jako instrument realizujący basso continuo.

</doc>
<doc id="140395" url="https://pl.wikipedia.org/wiki?curid=140395" title="Izoterma Sipsa">
Izoterma Sipsa



</doc>
<doc id="140399" url="https://pl.wikipedia.org/wiki?curid=140399" title="Wrak">
Wrak

Wrak – zatopiona lub poważnie uszkodzona jednostka pływająca opuszczona przez załogę. Określenie to używane jest często również w stosunku do zepsutych lub zniszczonych samochodów i maszyn. 
Wraki statków częściowo lub całkowicie zatopione na niewielkiej głębokości i utrzymujące się na wodzie lub tuż pod jej powierzchnią np. dzięki ładunkowi o dużym wyporze (drewno, puste beczki, itp.), a nieogłoszone jeszcze w księgach locji jako stanowiące zagrożenie dla żeglugi, oznacza się znakiem "odosobnione niebezpieczeństwo" lub podwójnym znakiem kardynalnym według międzynarodowego systemu oznakowania nawigacyjnego. 
W mowie potocznej i żargonie marynarskim statek zniszczony (wyeksploatowany), stanowiący zagrożenie dla załogi na nim zatrudnionej tzw. „pływający wrak” lub statek po poważnej awarii, uszkodzeniu w stanie nienadającym się do dalszej żeglugi.
Wraki statków stały się tłem licznych opowiadań, a ich katastrofy tematami przewodnimi wielu książek i filmów. Wiele wraków stało się obecnie obiektami podwodnej turystyki (nurkowanie komercyjne) do tego stopnia, że istnieją przypadki komercyjnego zatapiania statków w późniejszych celach rekreacyjnych.

</doc>
<doc id="140402" url="https://pl.wikipedia.org/wiki?curid=140402" title="Izoterma HJ">
Izoterma HJ

Izoterma Harkinsa-Jury, w skrócie izoterma HJ – rodzaj izotermy adsorpcji, która opisuje adsorpcję jako równowagę pomiędzy ciekłą błonką adsorbatu a jego parą. Nie jest stosowana dla niskich pokryć – jedynie w obszarze, gdy ilość adsorbatu na powierzchni adsorbentu jest na tyle duża, aby można mówić o cieczy (dwu- lub trójwymiarowej), a więc w obszarze tworzenia tzw. wielowarstwy odpowiadającym również obszarowi kondensacji kapilarnej w mezoporach.
gdzie:
Izoterma HJ jest często podawana w formie tzw. krzywej formula_7 (ang." t-curve"):
gdzie:
Zaletą tej izotermy jest łatwość dopasowania do danych doświadczalnych, dane doświadczalne przedstawia się w prostych współrzędnych liniowych:
gdzie formula_5 i formula_3 są bezpośrednio dostępne z pomiaru.
Izoterma HJ jest często wykorzystywana przy obliczaniu rozkładu porów adsorbentów na podstawie analizy izoterm adsorpcji i desorpcji azotu w temperaturze ciekłego azotu w tzw. metodzie BJH. Zamiast izotermy HJ używa się czasami także izotermy Halseya (inaczej "izoterma Frenkela-Halseya-Hilla").

</doc>
<doc id="140403" url="https://pl.wikipedia.org/wiki?curid=140403" title="Izoterma Halseya">
Izoterma Halseya

Izoterma Halseya, inaczej izoterma Frenkela-Halseya-Hilla (skrót izoterma FHH) – rodzaj izotermy adsorpcji, która ma podobne właściwości i zastosowania jak izoterma Harkinsa-Jury. Wyraża się równaniem:
gdzie:
"UWAGA. W podanych równaniach bardzo często stosuje się zamiast logarytmów naturalnych logarytmy dziesiętne!"
Często izoterma ta używana jest jako tzw. krzywa formula_8 (ang. "t-curve") podająca zależność grubości warstewki adsorbatu od ciśnienia:
Izoterma ta najczęściej stosowana jest przy ustaleniu wartości parametru formula_10
Zaletą izotermy dla ustalonej wartości formula_3 jest łatwość dopasowania do danych doświadczalnych, dane doświadczalne przedstawia się w prostych współrzędnych liniowych:
gdzie formula_6 i formula_4 są bezpośrednio dostępne z pomiaru, a formula_3 jest ustalone.
Jeżeli podstawimy formula_17 (ciśnienie względne), wówczas ogólną postać izotermy można przedstawić jako:
W tej postaci możemy wyznaczyć oba parametry izotermy. Należy pamiętać jednak o tym, aby stosować to równanie jedynie w ograniczonym obszarze ciśnień względnych – tam gdzie wykres będzie liniowy. Ze względu na specyficzne matematyczne właściwości użytych przekształceń, może być konieczne określenie wartości parametru formula_3 z ostatniego z równań, a potem dokładne określenie parametru formula_20 na podstawie drugiego z równań (z ustaloną wartością formula_3).
Izoterma Halseya jest czasem wykorzystywana przy obliczaniu rozkładu porów adsorbentów na podstawie analizy izoterm adsorpcji i desorpcji azotu w temperaturze ciekłego azotu w tzw. metodzie BJH, jednak częściej używa się w tym celu izotermy Harkinsa-Jury.

</doc>
<doc id="140404" url="https://pl.wikipedia.org/wiki?curid=140404" title="Izoterma FHH">
Izoterma FHH



</doc>
<doc id="140405" url="https://pl.wikipedia.org/wiki?curid=140405" title="Izoterma Harkinsa-Jury">
Izoterma Harkinsa-Jury



</doc>
<doc id="140406" url="https://pl.wikipedia.org/wiki?curid=140406" title="Izoterma Frenkela-Halsey'a-Hilla">
Izoterma Frenkela-Halsey'a-Hilla



</doc>
<doc id="140408" url="https://pl.wikipedia.org/wiki?curid=140408" title="Niemowlę">
Niemowlę

Niemowlę (okres niemowlęcy) – dziecko od urodzenia do końca pierwszego roku życia. Wyodrębnienie to w psychologii rozwojowej dokonywane ze względu na szczególną wagę rozwoju małego dziecka w tym okresie. Wyodrębnienie okresu niemowlęctwa jest ważne także z uwagi na mnogość i intensywność przemian zachodzących w organizmie dziecka w tym czasie. Pierwszy miesiąc życia dziecka jest okresem noworodkowym.
Termin ten obejmuje okres od urodzenia (noworodek) do momentu, kiedy potrafi ono samodzielnie utrzymać postawę pionową (pionizacja). Okres ten trwa około 12 miesięcy. W okresie tym następuje intensywny rozwój fizyczny, umysłowy oraz psychiczny. Niemowlę odżywiane jest naturalnym pokarmem matki – przez 6 miesięcy życia wyłącznie, następnie pokarmem kobiecym oraz produktami uzupełniającymi. Według najnowszych standardów karmione piersią powinno być "na żądanie". Po ukończeniu szóstego miesiąca życia wprowadzane są do karmienia niemowlęcia pokarmy uzupełniające, początkowo papki, następnie pokarmy stałe. Około 2./3. miesiąca niemowlę zaczyna wydawać pierwsze nieartykułowane dźwięki – jest to tzw. "głużenie", potrafi także ruszać głową na boki, położone na brzuchu unosi wysoko głowę, a uśmiech dziecka staje się coraz bardziej świadomy. Około 6. miesiąca zaczyna dźwięki formułować bardziej świadomie (tzw. "gaworzenie"). Z pozycji na plecach trzymane za rączki podciąga się do siedzenia. Chwyta wszystko, co jest w jego zasięgu, i posługuje się już obiema rękami. Około 7. miesiąca pojawiają się zęby mleczne. Niemowlę wydaje dźwięki sylabowe, powtarzając te same sylaby. Rozpoznaje usłyszane słowa i kojarzy je z przedmiotami, a także reaguje na swoje imię.
W pierwszym okresie niemowlę przesypia większość dnia, przerywając sen jedynie na karmienie i stopniowo zmniejszając długość snu do 12. godzin w nocy i paru godzin w ciągu dnia. Aktualnie rekomendowana długość snu niemowląt (4–11 miesięcy) wynosi od 12 do 15 godzin na dobę.
Opisany rozwój niemowlęcia jest pewną normą przeciętną, natomiast indywidualny rozwój zależy od wielu czynników, w tym genetycznych.

</doc>
<doc id="140409" url="https://pl.wikipedia.org/wiki?curid=140409" title="Izoterma Tiomkina">
Izoterma Tiomkina



</doc>
<doc id="140410" url="https://pl.wikipedia.org/wiki?curid=140410" title="Izoterma Dubinina-Izotowej">
Izoterma Dubinina-Izotowej



</doc>
<doc id="140411" url="https://pl.wikipedia.org/wiki?curid=140411" title="Izoterma bi-DR">
Izoterma bi-DR



</doc>
<doc id="140418" url="https://pl.wikipedia.org/wiki?curid=140418" title="Puchała (herb szlachecki)">
Puchała (herb szlachecki)

Puchała - Puchala (Sławęcin, Sławięcin, Biała) – polski herb szlachecki.
Opis herbu.
W polu błękitnym, na srebrnej podkowie półtrzecia krzyża takiegoż. Klejnot: trzy pióra strusie srebrne
(późniejsze wersje dopuszczały złotą podkowę, a nawet złoty krzyż).
Najwcześniejsze wzmianki.
XIV wiek
Herbowni.
Berentowie, Chaszkowscy, Chybińscy, Cywińscy (Ciwińscy), Kotomirscy (Kotomierscy), Kotowscy, Lipiańscy, Lutostańscy, Mystkowscy, Polescy, Puchałowie, Puchłowscy, Puchalscy, Rogaszewscy, Skierscy, Spychałowie, Świniarscy, Tyscy

</doc>
<doc id="140419" url="https://pl.wikipedia.org/wiki?curid=140419" title="Lamer">
Lamer

Lamer (z ang. "lame" – "kulawy") – potoczne i pejoratywne określenie osoby niekompetentnej - a przy tym starającej się uchodzić za dobrze obeznaną - w określonej dziedzinie lub mało inteligentnej, niedojrzałej, upośledzonej społecznie.
Terminu używa się w różnych kontekstach, jednak zazwyczaj w związku z elektroniką lub mediami elektronicznymi (IRC, BBS, sieciowe gry komputerowe).
Lamer to termin wywodzący się prawdopodobnie ze slangu subkultury hakerów.

</doc>
<doc id="140421" url="https://pl.wikipedia.org/wiki?curid=140421" title="Fatima">
Fatima



</doc>
<doc id="140422" url="https://pl.wikipedia.org/wiki?curid=140422" title="Koń pełnej krwi arabskiej">
Koń pełnej krwi arabskiej



</doc>
<doc id="140424" url="https://pl.wikipedia.org/wiki?curid=140424" title="Fatima (miasto w Portugalii)">
Fatima (miasto w Portugalii)



</doc>
<doc id="140432" url="https://pl.wikipedia.org/wiki?curid=140432" title="Mikronukleus">
Mikronukleus

Mikronukleus – jądro generatywne występujące u orzęsków (Ciliata), razem z makronukleusem tworzą ich aparat jądrowy. W odróżnieniu od poliploidalnego makronukleusa mikronukleus jest zwykle diploidalny. Mikronukleus jest wyciszony transkrypcyjnie i pełni funkcję zbliżoną do komórek linii płciowej u organizmów wielokomórkowych. W procesie koniugacji płciowej ulega fuzji z mikronukleusem partnera koniugacyjnego, a następnie przechodzi podział mitotyczny i odtwarza nowy mikro- i makronukleus. W przypadku uszkodzenia makronukleusa połączonego z brakiem partnera do koniugacji, może podzielić się autogamicznie.
Nazwa mikronukleus pochodzi z połączenia greckiego słowa: μικρός (mały) oraz łacińskiego "nucleus" (pestka, jądro orzecha).

</doc>
<doc id="140434" url="https://pl.wikipedia.org/wiki?curid=140434" title="Spadkodawca">
Spadkodawca

Spadkodawca – osoba fizyczna, której prawa i obowiązki majątkowe o charakterze cywilnoprawnym stają się z chwilą śmierci tej osoby spadkiem, a więc wyodrębnioną masą majątkową, poddaną przepisom prawa spadkowego, która przechodzi z tą chwilą na jedną lub kilka osób, zwanych spadkobiercami. Ustanie osób prawnych i innych jednostek organizacyjnych określają właściwe przepisy.
Spadkodawca może wyrazić swoją wolę przez testament. Jeśli nie pozostawi testamentu, krąg spadkobierców zostanie ustalony na podstawie ustawy (dziedziczenie ustawowe).
Spadkodawca może zawrzeć z przyszłym spadkobiercą ustawowym umowę w formie aktu notarialnego, w której tenże spadkobierca zrzeknie się dziedziczenia po nim.

</doc>
<doc id="140436" url="https://pl.wikipedia.org/wiki?curid=140436" title="Santiago de Compostela">
Santiago de Compostela

Santiago de Compostela (galicyjska wymowa: [], hiszpańska wymowa: []) – miasto w północno-zachodniej Hiszpanii, w prowincji A Coruña, stolica regionu Galicja. Położone na zachodnim pogórzu Gór Kantabryjskich, ok. 35 km od wybrzeża Oceanu Atlantyckiego. W mieście znajduje się stacja kolejowa Santiago de Compostela. Przemysł lekki i rzemiosło artystyczne, ośrodek handlowy, turystyczny i pielgrzymkowy.
Cel pielgrzymowania.
Miejsce spoczynku św. Jakuba Większego jednego z dwunastu apostołów, uczniów Jezusa Chrystusa. Od średniowiecza znany ośrodek kultu i cel pielgrzymek. Do Santiago de Compostela, które było w tamtym czasie jednym z trzech głównych celów średniowiecznego pątnictwa (obok Rzymu oraz Ziemi Świętej), wyruszali ludzie wszystkich stanów. Pielgrzymka do grobu apostoła bywała też traktowana jako element resocjalizacji, czy to zadany sobie samodzielnie, czy to nakazany wyrokiem sądowym. Na szlakach do Composteli, zwanych Drogą św. Jakuba, znajdują się liczne schroniska (albergue), prowadzone przez bractwa i stowarzyszenia przyjaciół Dróg św. Jakuba, osoby prywatne oraz samorządy. Jednym z symboli pielgrzymki i pielgrzymów do Santiago de Compostela jest muszla przegrzebka, nazywana także muszlą świętego Jakuba. Pierwotnie w średniowieczu, muszla była symbolem ukończonej pielgrzymki, a pielgrzym zabierał ją z wybrzeża Atlantyku, po dotarciu na koniec średniowiecznego świata - przylądek Finisterre. Obecnie muszla taka stanowi znak rozpoznawczy pielgrzymów w drodze do Santiago de Compostela.
Oświata i nauka.
W Santiago de Compostela znajduje się uniwersytet, który współpracuje z uniwersytetami w Polsce, np. Uniwersytetem Łódzkim (wydział filologiczny, wydział prawa i administracji – stypendium Erasmus, Socrates).

</doc>
<doc id="140438" url="https://pl.wikipedia.org/wiki?curid=140438" title="Log (przyrząd pomiarowy)">
Log (przyrząd pomiarowy)

Log (od ang. "log", „kloc, kłoda, polano”) – przyrząd pomiarowy określający prędkość poruszania się jednostki pływającej oraz przebytą przez nią drogę. Pierwotnie (tzw. "log ręczny") miał postać wyskalowanej linki nawiniętej na szpulę z drewnianym klockiem przymocowanym do jej końca, a pomiaru dokonywano poprzez wyrzucenie za rufę lub burtę klocka i pomiar szybkości, z jaką rozwinęła się linka (tradycyjnie w węzłach). Pomiar prędkości prowadzony poprzez splunięcie za burtę i obserwowanie położenia śliny nazywa się żartobliwie "logiem hiszpańskim".
Pozostałe rodzaje
Możliwe jest także satelitarne mierzenie prędkości albo w oparciu o technologie radarowe itp.
Na wielkich jednostkach oprócz logu mierzącego prędkość do przodu instaluje się (na dziobie i na rufie) dodatkowe logi, o dużej dokładności, mierzące prędkość poprzeczną. Logów tych używa się w czasie manewrów portowych.

</doc>
<doc id="140442" url="https://pl.wikipedia.org/wiki?curid=140442" title="Acrocephalus palustris">
Acrocephalus palustris



</doc>
<doc id="140443" url="https://pl.wikipedia.org/wiki?curid=140443" title="Pontyfikowie">
Pontyfikowie



</doc>
<doc id="140444" url="https://pl.wikipedia.org/wiki?curid=140444" title="Log">
Log



</doc>
<doc id="140447" url="https://pl.wikipedia.org/wiki?curid=140447" title="Fulica atra">
Fulica atra



</doc>
<doc id="140448" url="https://pl.wikipedia.org/wiki?curid=140448" title="Zgromadzenie Braci Szkół Chrześcijańskich">
Zgromadzenie Braci Szkół Chrześcijańskich



</doc>
<doc id="140449" url="https://pl.wikipedia.org/wiki?curid=140449" title="Trawa">
Trawa



</doc>
<doc id="140450" url="https://pl.wikipedia.org/wiki?curid=140450" title="Dziedziczenie (prawo)">
Dziedziczenie (prawo)

Dziedziczenie – wejście spadkobiercy lub kilku spadkobierców (będące skutkiem zdarzenia prawnego – śmierci osoby fizycznej) w sytuację prawną spadkodawcy polegającą w szczególności na nabyciu praw i obowiązków majątkowych, których podmiotem był spadkodawca.
Krąg spadkobierców wyznacza wola spadkodawcy przy dziedziczeniu testamentowym lub przepis ustawy przy dziedziczeniu ustawowym.
Dziedziczenie w Polsce.
Obecna regulacja.
Instytucja dziedziczenia jest częścią prawa spadkowego. Uregulowana jest w Kodeksie cywilnym z 23 kwietnia 1964 r.
Obecnie istnieją dwa porządki dziedziczenia:
Dziedziczeniu testamentowemu zostało przyznane pierwszeństwo przed dziedziczeniem ustawowym. Zgodnie z art. 926 § 1 Kodeksu cywilnego dziedziczenie ustawowe może zajść co do części albo co do całości spadku.
Zgodnie z art. 926 § 3 Kodeksu cywilnego dziedziczenie ustawowe co do części spadku następuje wtedy, gdy spadkodawca nie powołał do tej części spadkobiercy albo gdy którakolwiek z kilku osób, które powołał do całości spadku, nie chce lub nie może być spadkobiercą. Do sytuacji, w których spadkobierca jest uznawany za osobę niemogącą być spadkobiercą zalicza się zwłaszcza osobę niegodną dziedziczenia, zaś osoba jest traktowana jako nie wyrażająca chęci do bycia spadkobiercą w momencie odrzucenia spadku.
Zgodnie z art. 926 § 2 Kodeksu cywilnego dziedziczenie ustawowe co do całości spadku następuje wtedy, gdy spadkodawca nie powołał spadkobiercy albo gdy żadna z osób, które powołał, nie chce lub nie może być spadkobiercą.
Historia dziedziczenia w Polsce.
Średniowiecze.
Prawo spadkowe w średniowiecznej Polsce charakteryzowało się dwoma wykorzystywanymi do dziś porządkami dziedziczenia – testamentowym i beztestamentowym.
Dziedziczenie z testamentu do XII wieku było niedopuszczalne, a później podlegało niezliczonym restrykcjom. Dlatego epoka feudalizmu uznawana jest za rozkwit dziedziczenia beztestamentowego. Stopniowo jednak następowała indywidualizacja własności, czyli dozwolenie właścicielowi na swobodne dysponowanie nią.
Geneza prawa spadkowego nie jest jasna. Wiąże się ją z instytucją niedziału, czyli zbiorowej własności będącej w rękach rodziny. W miarę postępu doktryny indywidualizacji wartości, tworzyło się coraz szersze pole dla prawa spadkowego, głównie w formie dziedziczenia beztestamentowego.
Dziedziczenie beztestamentowe ("ab intestato").
Dziedziczenie to wyróżnia:
Dziedziczenie testamentowe ("ex testamento").
Dziedziczenie testamentowe było znacznie mniej popularne. We wczesnym średniowieczu, wskazywano, że jest ono niezgodne z dwoma zasadami. Po pierwsze testament był formą aktu prawnego sporządzonego za życia, a wywołującego skutki po śmierci testatora. Po drugie na mocy testamentu dziedzicem mógł się stać ktoś spoza kręgu najbliższych krewnych zmarłego. Jednak od XII wieku, pod bezpośrednim wpływem Kościoła i pośrednim wpływem prawa rzymskiego, testament stał się formą zapisu części majątku głównie na rzecz osób trzecich (zazwyczaj samego Kościoła). Początkowo zapisy te nie mogły naruszać prawa osób najbliższych do dysponowania całością majątku. Stopniowo, pod wpływem Kościoła, dozwolono na testamentowe rozporządzanie całością majątku po śmierci. Na początku XVI wieku, w konstytucjach sejmowych (z 1505, 1510 i 1519 r.) zakazano pod groźbą nieważności, dysponowania całością dóbr materialnych. Zasady te zostały także wcielone do praw miejskich.

</doc>
<doc id="140451" url="https://pl.wikipedia.org/wiki?curid=140451" title="Ignacy Zakka I Iwas">
Ignacy Zakka I Iwas

Moran Mor Ignacy Zakka I Iwas (ur. 21 kwietnia 1933 w Mosulu, zm. 21 marca 2014 w Kilonii) – duchowny „monofizyckiego” kościoła jakobickiego, od 1980 122. patriarcha tego kościoła – „Patriarcha Antiochii i Całego Wschodu, Najwyższy Kapłan Powszechnego Syryjskiego Ortodoksyjnego Kościoła Antiochii”.
Patriarcha urodził się 21 kwietnia 1933 (niektóre źródła podają 1932) w Mosulu (Irak). Ukończył tamtejsze szkoły prowadzone przez kościół jakobicki, a następnie studiował w seminarium teologicznym świętego Efrema. Po ukończeniu seminarium przez jakiś czas był jego wykładowcą. W 1955 został sekretarzem kurii patriarchatu, następnie osobistym sekretarzem patriarchy Ignacego Efrema I Barsuma, a po jego śmierci – kolejnego patriarchy Ignacego Jakuba III.
6 czerwca 1954 Zakka Iwas został mnichem, a 11 listopada 1957 odebrał święcenia kapłańskie. W 1958 ukończył podyplomowy kurs dziennikarstwa. W latach 1960-1962 studiował anglistykę, języki orientalne i teologię pastoralną w prowadzonym przez kościół episkopalny Ogólnym Seminarium Teologicznym ("General Theological Seminary") w Nowym Jorku, gdzie został magistrem anglistyki. W latach 1962 i 1963 był obserwatorem patriarchy jakobickiego na dwóch sesjach soboru watykańskiego II.
17 listopada 1963 ówczesny patriarcha jakobicki Jakub III wyświęcił Zakkę Iwasa na biskupa, nadając mu imię Seweriusza, i mianował go metropolitą archidiecezji Mosulu. Podczas remontu starożytnego jakobickiego kościoła świętego Tomasza w Mosulu, 1 września 1964 Mor Seweriusz odkrył zamurowane w jego ścianie relikwie świętego Tomasza. W 1969 Mor Seweriusz został metropolitą archidiecezji Bagdadu i Basry. W tym okresie został członkiem kilku bliskowschodnich akademii naukowych i reprezentował kościół jakobicki w Światowym Związku Kościołów. W 1978 zastępował jakobickiego metropolitę Australii.
11 lipca 1980 synod kościoła jakobickiego wybrał Mor Seweriusza na patriarchę. 14 września 1980 jakobicki katolikos Wschodu, Mor Bazyli Paweł II, w asyście arcybiskupów wyświęcił Mor Seweriusza na 122. patriarchę Antiochii pod imieniem Ignacego Zakki I. Staraniem patriarchy zostało rozbudowane jakobickie seminarium duchowne w Damaszku. Patriarcha złożył wiele wizyt apostolskich w diecezjach jakobickich całego świata, w tym dwukrotnie, w 1982 i w 2002, odwiedził kościół monofizycki w Indiach. 26 lipca 2002 patriarcha wyświęcił dotychczasowego przewodniczącego synodu kościoła Indii Mor Dionizego Tomasza na nowego katolikosa Indii pod imieniem Mor Bazylego Tomasza.
Podczas wizyty patriarchy w Watykanie, 23 czerwca 1984, patriarcha i Jan Paweł II podpisali wspólny komunikat, nawiązujący do wspólnych fundamentów nauki obu kościołów. Dążenia do interkomunii zostały potwierdzone w przemówieniach papieża i patriarchy wygłoszonych 6 maja 2001, kiedy to papież odwiedził patriarchalną katedrę świętego Jerzego w Damaszku. Podobnej treści deklarację patriarcha podpisał z prawosławnym patriarchą Antiochii.
Kuria i oficjalna siedziba patriarchy mieści się w Damaszku, jednak w rzeczywistości patriarcha przebywał stale w klasztorze świętego Efrema w Ma’arat Sayyidnaya niedaleko tego miasta.
Ignacy Zakka I zmarł 21 marca 2014 w wieku 80 lat.

</doc>
<doc id="140452" url="https://pl.wikipedia.org/wiki?curid=140452" title="Włośnica">
Włośnica



</doc>
<doc id="140453" url="https://pl.wikipedia.org/wiki?curid=140453" title="Lakshmi Mittal">
Lakshmi Mittal

Lakshmi Narayan Mittal (dewanagari लक्ष्मी नारायण मित्तल) (ur. 15 czerwca 1950 w Sadulpur, stan Radżastan, Indie), to mieszkający w Londynie biznesmen indyjskiego pochodzenia, działający w branży przemysłowej. Ojciec biznesmena Aditya Mittal i Vanisha Mittal.
Jest prezesem ArcelorMittal (największego na świecie producenta stali). Jego majątek przed kryzysem finansowym szacowany był na około 51 miliardów dolarów, co plasowało go na czwartym miejscu wśród najbogatszych ludzi świata. Obecnie jednak spadł na niższe pozycje. Posiada aktywa m.in. w Południowej Afryce, Indonezji, Kazachstanie, Rumunii, Bułgarii, Czechach i Polsce. W Polsce znany głównie z przejęcia od Skarbu Państwa Polskich Hut Stali.
Przejęcie europejskiego potentata branży stalowej - firmy Arcelor - stanowiło największą fuzję w historii branży stalowej (wartość - 38 mld dolarów) i zapewniło Mittalowi tytuł człowieka roku dziennika Financial Times.
Karierę biznesową rozpoczynał na początku lat 70. w należącej do jego ojca Mohana Lal Mittala niewielkiej hucie. Po kilku latach powstała spółka Ispat - pierwsze samodzielne przedsięwzięcie Mittala. Spółka zaczynała działalność nie w Indiach, ale w Indonezji. Prawdziwy sukces w biznesie odniósł dlatego, że jako pierwszy zauważył konieczność konsolidacji branży stalowej. Imperium zbudował, przejmując i wyprowadzając na prostą huty w złej kondycji finansowej.
Posiada prywatny odrzutowiec, ogromny jacht „Amevi”, a jego londyński dom (kupiony od Berniego Ecclestone'a, szefa Formuły 1) kosztował 128 mln dolarów. Kilkadziesiąt milionów dolarów wydał na kilkudniowe wesele córki w pałacu w Wersalu.
Znany z polityki drastycznego obniżania kosztów w swoich zakładach. Według dodatku do „Sunday Times” z kwietnia 2007 r. został uznany za najbogatszego mieszkańca Wielkiej Brytanii z majątkiem szacowanym na 19 miliardów funtów. 11 stycznia 2013 Lakshmi Mittal odebrał godność Doktora Honoris Causa AGH za wkład w restrukturyzację i unowocześnienie przemysłu hutniczego w Polsce.

</doc>
<doc id="140454" url="https://pl.wikipedia.org/wiki?curid=140454" title="Pojemność adsorpcyjna">
Pojemność adsorpcyjna



</doc>
<doc id="140455" url="https://pl.wikipedia.org/wiki?curid=140455" title="Adsorpcja zlokalizowana">
Adsorpcja zlokalizowana



</doc>
<doc id="140456" url="https://pl.wikipedia.org/wiki?curid=140456" title="Adsorpcja mobilna">
Adsorpcja mobilna



</doc>
<doc id="140458" url="https://pl.wikipedia.org/wiki?curid=140458" title="Lakshmi Narayan Mittal">
Lakshmi Narayan Mittal



</doc>
<doc id="140468" url="https://pl.wikipedia.org/wiki?curid=140468" title="Bam Margera">
Bam Margera

Bam Margera, właśc. Brandon Cole Margera (ur. 28 września 1979 w West Chester) – profesjonalny skater, twórca serii filmów kaskaderskich CKY, osobowość radiowa, gwiazda programów "Viva la Bam" oraz "Jackass", emitowanych przez MTV.
Wczesne lata.
Margera urodził się w West Chester, Pensylwania. Jego rodzice to Phil i April Margera. Jest również młodszym bratem Jessa Margery i bratankiem Vincenta „Don Vito” Margery. Kiedy miał trzy lata, jego dziadek dał mu przezwisko „Bam”, ponieważ miał zwyczaj biegania i uderzania w ściany. Uczęszczał do West Chester East High School, które porzucił kiedy jego przyjaciel, Chris Raab został wydalony za rozsmarowanie kału na szafce. Pod naciskiem rodziców otrzymał potem dyplom GED.
Kariera telewizyjna.
Margera zaczął filmować siebie i swoich przyjaciół, podczas wykonywania trików skateboardowych i wyczynów kaskaderskich, co przerodziło się w serię filmów CKY. Wydał niezależnie CKY, CKY2K, CKY3 i CKY4. CKY oznacza „Camp Kill Yourself” (Obóz Samobójców) i jest odniesieniem do filmu "Uśpiony obóz". W filmach tych wystąpili liczni przyjaciele Bama, m.in. Ryan Dunn, Brandon DiCamillo, Rake Yohn, Chris Raab, Brandon Novak Razem utworzyli ekipę znaną jaką CKY Crew. CKY to także rockowy zespół muzyczny, którego członkiem jest brat Bama – Jess (zobacz grupa muzyczna CKY). Historia oraz relacje między zespołem a filmami są silnie powiązane.
Po sukcesie CKY, były redaktor magazynu "Big Brother" Jeff Tremaine, zauważył filmy Margery i wciągnął go do zespołu, który przerodził się w program "Jackass" kanału MTV. Bam oraz Ryan Dunn otrzymali role pierwszoplanowe, natomiast reszta grupy CKY, grała w różnym stopniu role drugoplanowe. Margera pojawił się także w filmach ' oraz '. Niektóre scenki w pierwszym pełnometrażowym "Jackassie" były kręcone w okolicach West Chester, natomiast podobne scenki w drugiej części zostały usunięte po aresztowaniu wujka Bama Vincenta.
Po "Jackassie", Margera otrzymał od MTV swój własny program zatytułowany "Viva la Bam", który miał pięć sezonów pomiędzy 2003 a 2005 rokiem. Pokazywał on Margerę i jego grupę podczas wykonywania różnych wyczynów oraz misji. Program kręcony był głównie w West Chester, ale również w Nowym Orleanie, Los Angeles, Brazylii, Finlandii, Meksyku, Amsterdamie i Transylwanii. Jako dodatek do regularnych odcinków, pojawiły się dodatkowe epizody takie jak „Viva La Spring Break” i „zaginiony” odcinek dołączony do płyty "Viva La Bands".
W 2008 roku powstała kontynuacja program pt. "Bam’s Unholy Union", gdzie pokazuje Bama już zaręczonego i przygotowującego się wraz ze swoją narzeczoną Melissą Rothstein do ślubu, który również był pokazany w programie. Również w 2008 roku, Margera miał „znaczącą, nie seksualną rolę” w pornograficznym filmie "The Fantasstic Whores 4" Giny Lynn, razem z Brandonem Novakiem.
W 2009 roku Margera pojawia się w "Nitro Circus". Tematem jego następnego programu będzie jego powrót do szkoły. Pojawi się również razem z Dunnem w ósmym odcinku programu „Viva la bam-like” na Spike TV.
W 2005 roku pojawił się także w programie Punk'd autorstwa Ashtona Kutchera.
Niezależne filmy.
Margera napisał, wyprodukował i wystąpił w trzech niezależnych filmach. Wyreżyserował i napisał scenariusz (wspólnie z Brandonem DiCamillo oraz Chrisem Aspite) do niskobudżetowego, pełnometrażowego filmu "", w którym również wystąpił. Jest to film oparty na prawdziwych wydarzeniach w życiu swojego przyjaciela Ryana Dunna. Dunn zagrał samego siebie jako głównego bohatera, podczas gdy Margera zagrał „Valo” – postać opartą na nim samym oraz elementami o wokalistę zespołu HIM i jednocześnie jego przyjaciela Ville Valo.
Margera również wyreżyserował "Minghags", wcześniej zatytułowany "Kiss a Good Man’s Ass". Film jest luźną kontynuacją "Haggard". Filmowanie rozpoczęło się 5 kwietnia 2007 roku. Film został wydany od razu na DVD w grudniu 2008.
W tym samym miesiącu, Margera wydał również film o tematyce świątecznej zatytułowany "", gdzie Bam wraz z przyjaciółmi udaje się do Finlandii w okolice koła podbiegunowego w celu odnalezienia Świętego Mikołaja. W filmie wystąpili również: Ville Valo z HIM, Dudesons, Hanoi Rocks, Mark the Bagger 
Kariera skatera.
Od 2003 roku Margera jest członkiem Team Element, demonstracyjnego zespołu Element Skateboards. Jest również sponsorowany przez firmy takie jak: Adio Footwear, Destructo Trucks, Speed Metal Bearings, Electric Visual oraz Fairman's Skateshop. Chociaż nie bierze udziału w zawodach o wyższym poziomie umiejętności, jego duża liczba sponsorów zapewnia mu status „Pro”. Margera przyznał, że Element Skateboards płaci mu 2 miliony dolarów rocznie za noszenie ubrań z ich logo. Jako profesjonalny skater, wiosną 2005 roku w Phoenix, skutecznie wykonał "Pętlę (The Loop)". Przed nim udało się tej sztuki dokonać 13 innym zawodnikom, ale żaden z nich nie był skaterem ulicznym.
Radio Bam i muzyka.
24 listopada 2004 Margera rozpoczął cotygodniowe show na kanale 28 (Faction) radia Sirius Satellite o nazwie "Radio Bam". Występuje w nim wraz z kolegami z ekipy Jackass i CKY.
W 2005 r. Margera utworzył własną wytwórnię muzyczną Filthy Note Records. Wyreżyserował teledyski dla Clutch, Turbonegro, Viking Skull, Vains of Jenna, kilka dla CKY oraz cztery teledyski: „Buried Alive By Love”, „The Sacrament”, „And Love Said No” i „Solitary Man”, dla fińskiego zespołu HIM.
Margera również gra na keyboardzie w zespole Gnarkill wraz z Brandonem DiCamillo, Jessem Margerą, Richim Vose i Mattem Cole.
Wystąpił gościnnie w teledysku zespołu Bloodhound Gang – „Foxtrot Uniform Charlie Kilo” oraz wraz z ekipą Jackassa w teledysku zespołu Wolfmother – „Joker And The Thief”, a także wyprodukował teledysk The 69 Eyes – „Lost Boys”, pojawiając się w paru scenach. Wystąpił w całym teledysku Billy’ego Idola – „Plastic Jesus” oraz The 69 Eyes – „Dead N' Gone”.
Bam jest fanem fińskiego zespołu love-metalowego HIM i przyjaźni się z jego wokalistą, którym jest Ville Hermanni Valo. Na większości swoich deskorolek ma heartagramy – znak rozpoznawczy jego i His Infernal Majesty.
Inne projekty.
Bam Margera użyczył swój wizerunek na potrzeby skateboardowych gier komputerowych z serii "Tony Hawk’s". Przykładowo, jest główną postacią w „Underground”, „Underground 2” oraz „Project 8”. Jest też jedną z postaci w „Pro Skater 3”, „Pro Skater 4”, „American Wasteland” i „Proving Ground”. Użyczył również głosu w grze "".
Miał krótki występ gościnny w filmie "Grind", w którym grał obok takich aktorów jak Joey Kern, Vince Vieluf, Mike Vogel i "Destroying America".
Pod koniec września 2008 r., Margera otworzył bar/teatr o nazwie „The Note” w jego rodzinnym mieście West Chester.
Pod koniec 2009 roku wydał książkę o swoich wspomnieniach zatytułowaną "Serious as Dog Dirt".
Telewizja, film, publikacje.
Książka.
Bam Margera, "Serious as Dog Dirt" (MTV; 17 listopada 2009) 

</doc>
<doc id="140472" url="https://pl.wikipedia.org/wiki?curid=140472" title="Andrzej Ekiert">
Andrzej Ekiert

Andrzej Ekiert (ur. 10 sierpnia 1946 w Chrzanowie) – polski oficer, generał broni Wojska Polskiego.
W latach 1960–1964 był uczniem Liceum Ogólnokształcącego im. Stanisława Staszica w Chrzanowie, a w latach 1964–1967 był podchorążym Oficerskiej Szkoły Wojsk Zmechanizowanych im. Tadeusza Kościuszki we Wrocławiu. Po ukończeniu szkoły oficerskiej pełnił służbę w 1 pułku zabezpieczenia na stanowiskach: dowódcy plutonu regulacji, starszego pomocnika szefa sztabu batalionu i szefa sztabu batalionu. W latach 1973–1976 był słuchaczem Akademii Sztabu Generalnego im. gen. broni Karola Świerczewskiego w Rembertowie. Jest żonaty, ma dwoje dzieci.
Przebieg służby.
W latach 1986 – 1988 był słuchaczem Wojskowej Akademii Sztabu Generalnego Sił Zbrojnych ZSRR im. K. J. Woroszyłowa w Moskwie.

</doc>
<doc id="140476" url="https://pl.wikipedia.org/wiki?curid=140476" title="Erhard Heiden">
Erhard Heiden

Erhard Heiden (ur. 23 lutego 1901, zm. we wrześniu 1933) – dowódca (Reichsführer) SS, członek ruchu nazistowskiego od najwcześniejszych lat (nr NSDAP – 74, nr SS – nieznany).
Życiorys.
Od kwietnia 1923 członek Stosstrupp Adolf Hitler – oddziału sformowanego do ochrony Adolfa Hitlera; od 1925 członek Schutzstaffeln (SS) – nowej formacji, stworzonej w miejsce nieistniejącego po puczu monachijskim Stosstrupp Adolf Hitler. Od marca 1927 pełnił funkcję Reichsführera SS, nosząc w tym czasie stopień SS-Sturmbannführera. Zastępcą Heidena został Heinrich Himmler, przyszły twórca potęgi SS.
W czasie kierowania SS Heiden, podobnie jak jego poprzednik Joseph Berchtold, nie potrafił skutecznie przeciwstawiać się działaniom dowództwa SA, zmierzającym do zahamowania rozwoju SS. Pomimo iż starał się podnosić karność i dyscyplinę w podległych sobie oddziałach, nie zdołał zapobiec upadkowi ich morale. Ponadto, w czasie jego kierownictwa, liczebność SS spadła z 1000 do 280 osób.
Na początku 1929, kiedy wyszły na jaw jego powiązania z policją Republiki Weimarskiej (ponoć miał być w 1920 jej agentem), Heiden został usunięty ze stanowiska Reichsführera SS (z dniem 29 stycznia 1929). Nie odegrał już potem znaczącej roli. Zmarł w niejasnych okolicznościach we wrześniu 1933.

</doc>
<doc id="140485" url="https://pl.wikipedia.org/wiki?curid=140485" title="Andrzej Majewski (aforysta)">
Andrzej Majewski (aforysta)

Andrzej Majewski (ur. 12 listopada 1966 we Wrocławiu) – polski aforysta, pisarz, fotograf, reżyser, scenarzysta i kompozytor.
Życiorys.
Ukończył Akademię Ekonomiczną oraz studia doktoranckie na Wydziale Prawa Uniwersytetu Wrocławskiego. Jego aforyzmy publikowane były w antologiach aforystyki polskiej i światowej, także wydawanych za granicą. Aforyzmy były tłumaczone m.in. na angielski, niemiecki, hebrajski, serbski, rosyjski, włoski, grecki, rumuński, kataloński, czeski, koreański, turecki, arabski, chiński. Fundator Sapere Aude Foundation Polska. Prezes Towarzystwa Ekologicznego Nasz Wrocław, społecznik, organizator konkursów i imprez dla młodzieży. Autor i kompozytor piosenek dla dzieci. Członek stowarzyszenia Mensa. Autor artykułów naukowych o tematyce prawnej oraz popularnonaukowych o tematyce ekonomicznej i społecznej. Wicemistrz Rajdowych Mistrzostw Polski Automobilklubów (1998).

</doc>
<doc id="140487" url="https://pl.wikipedia.org/wiki?curid=140487" title="Adsorpcja zlokalizowana i mobilna">
Adsorpcja zlokalizowana i mobilna

W przypadku adsorpcji fizycznej rozróżnienie adsorpcji jako zlokalizowanej lub mobilnej związane jest z możliwością przemieszczania się cząsteczek adsorbatu po powierzchni adsorbentu. Jeżeli bariera potencjału pomiędzy sąsiednimi miejscami „s1" i „s2" równa ΔEs1,s2 jest duża w porównaniu z energią kinetyczną zaadsorbowanych cząsteczek (2 stopnie swobody dla ruchu na płaszczyźnie, Ekin,2D = kT), wówczas mówimy o adsorpcji zlokalizowanej, jeżeli ta bariera jest znacznie mniejsza, wówczas przeważa charakter mobilny (cząsteczki poruszają się dość swobodnie po powierzchni), przy wielkości bariery ~kT mówimy o adsorpcji częściowo mobilnej:
Wpływ mobilności na adsorpcję.
Należy zwrócić uwagę na to, że na przykład w przypadku adsorpcji z roztworów gęste upakowanie cząsteczek rozpuszczalnika i innych składników roztworu (szczególnie przy powierzchni w pewien sposób dodatkowo porządkującej układ), powoduje że mobilność cząsteczek jest ograniczona niezależnie od wielkości bariery potencjału pomiędzy miejscami adsorpcyjnymi. Podobną rolę odgrywają cząsteczki adsorbatu przy dużych zapełnieniach powierzchni.
Niezależnie od ruchów w płaszczyźnie powierzchni, cały czas zachodzą procesy adsorpcji na powierzchni i desorpcji już zaadsorbowanych cząsteczek co warunkuje istnienie równowagi dynamiczna pomiędzy procesami adsorpcji i procesami desorpcji.
Mobilność adsorpcji powoduje zmniejszenie adsorpcji (cząsteczki bardziej sobie przeszkadzają) – widać to szczególnie przy porównaniu par typowych izoterm opisujących adsorpcją zlokalizowaną i mobilną:
W obu przypadkach (dla każdej z par izoterm) osiągnięcie tej samej wartości pokrycia powierzchniowego θ* wymaga zwiększenia ciśnienia adsorbatu "p" o ten sam czynnik:
Adsorpcja częściowo mobilna.
Izotermy adsorpcji częściowo mobilnej (np. izoterma Lee-O’Connella lub izoterma Hollanda) pozwalają opisać przypadki pośrednie. Po wykorzystaniu w całkowej izotermie adsorpcji możemy otrzymać odpowiednią izotermę dla powierzchni heterogenicznej (niejednorodnej energetycznie).

</doc>
<doc id="140488" url="https://pl.wikipedia.org/wiki?curid=140488" title="Adsorpcja częściowo mobilna">
Adsorpcja częściowo mobilna



</doc>
<doc id="140491" url="https://pl.wikipedia.org/wiki?curid=140491" title="Funkcja produkcji">
Funkcja produkcji

Funkcja produkcji – w ekonomii funkcja, przy pomocy której bada się zależności zachodzące pomiędzy nakładami i zasobami produkcyjnymi a efektami produkcji; przykładami są
Produkcja jest procesem, w którym poprzez kombinację pracy ludzkiej, środków i przedmiotów pracy oraz przy użyciu właściwej technologii powstają nowe dobra, czyli produkty i usługi.
Rodzaje produkcji.
Zestaw wyrobów wytwarzanych przez przedsiębiorstwo przemysłowe i wykaz świadczonych przez nie usług nosi nazwę asortymentu produkcji.
Czynniki produkcji.
W procesie produkcji zużywane są czynniki produkcji nabywane na rynku bądź zdobyte inną pozarynkową drogą, są to:
Rola tego czynnika jest szczególnie ważna w gospodarce o charakterze rolniczym. Wzrost powierzchni ziemi uprawnej przypadającej na jednego zatrudnionego pozwala zwiększyć rozmiary produkcji rolnej. Rola ziemi jako czynnika produkcji nie jest już tak istotna w gospodarkach wysoko uprzemysłowionych. Na przykład szybki rozwój gospodarczy Hongkongu dokonał się, mimo iż w kraju tym występuje znaczne przeludnienie, a ziemia jest czynnikiem rzadkim. Jednakże jest mało prawdopodobne, by zwiększenie nakładu jednego czynnika wytwórczego obniżyło produkcyjność pozostałych.
Wzrost podaży ziemi umożliwia zatem zwiększenie rozmiarów produkcji.
Przyrosty podaży ziemi mają stosunkowo niewielkie znaczenie jako czynnik wzrostu we współczesnych gospodarkach. W pozostałych modelach teoretycznych ziemia jest czynnikiem produkcji, którego podaż jest z założenia stała. Jednakże w praktyce różnica między ziemią i kapitałem nie jest tak wyrazista. Poprzez wzrost zużycia nawozów sztucznych – rolniczego kapitału – na jednostkę powierzchni ziemi uzyskujemy właściwie zwiększenie areału uprawy. Inwestycje w dziedzinie irygacji i wysuszania pozwalają zamieniać bagna i tereny pustynne w ziemie uprawne.
Istnieją dwa źródła wzrostu całkowitych rozmiarów zatrudnienia: wzrost liczby ludności oraz zwiększenia udziału zatrudnionych w ogólnej liczbie ludności. Rzeczywisty nakład czynnika praca zależy jednak od czasu pracy oraz od liczby zatrudnionych.
Przy danej wielkości zatrudnienia wydłużenie czasu pracy spowoduje wzrost nakładu czynnika praca i rozmiarów produkcji.
Zwiększenie poziomu produkcji na jednego mieszkańca w ujęciu realnym, nie wynika z wydłużenia czasu pracy, ponieważ w ostatnim stuleciu tydzień uległ znacznemu skróceniu. Po II wojnie światowej najistotniejszym źródłem zwiększania nakładu czynnika praca był, jak się wydaje, stały wzrost stopnia aktywności zawodowej zamężnych kobiet. W ten sposób przy danej liczbie ludności zwiększa się nakład czynnika – praca, produkcja całkowita i w przeliczeniu na jednego mieszkańca.
Elementami kapitału są maszyny, budynki, zapasy materiałów i wyrobów, które wraz z innymi czynnikami wytwórczymi uczestniczą w procesie produkcji. Przy danych rozmiarach siły roboczej wzrost całkowitych zasobów kapitału i kapitału przeliczeniu na jednego zatrudnionego pozwala na zwiększenie produkcji. W miarę upływu czasu kapitał zużywa się.
Do utrzymania istniejącego zasobu kapitału konieczna jest określona wielkość. Inwestycje te muszą być odpowiednio większe jeśli przy rosnącym zatrudnieniu chcemy utrzymać techniczne uzbrojenie pracy na nie zmienionym poziomie (kapitał na jednego zatrudnionego). Przy jeszcze większych rozmiarach inwestycji wzrośnie technicznie uzbrojenie pracy, co pozwoli zwiększyć wydajność pracy, czyli wielkość produktu wytworzonego przez jednego zatrudnionego. Wzrost technicznego uzbrojenia pracy jest zatem jednym z podstawowych sposobów zwiększenia wydajności i dochodu na jednego mieszkańca.
Postęp technologiczny.
Postęp techniczny indukowany występuje gdy pracownicy potrafią np. po pół roku lepiej obsługiwać nowe maszyny.
W każdym momencie społeczeństwo dysponuje pewnym zasobem wiedzy dotyczącej metod wytwarzania. Część tej wiedzy jest zapisana w książkach dokumentacji technicznej. Większość jednak wiedzy technicznej to praktyczne umiejętności i kwalifikacje, będące efektem żmudnego zdobywania doświadczenia zawodowego. Postęp techniczny dokonuje się poprzez wynalazki, czyli odkrywanie nowej wiedzy, oraz innowacje, tj. zastosowanie nowej wiedzy w procesie produkcji.
Wynalazki.
Najbardziej istotne wynalazki prowadzą do spektakularnego postępu wiedzy technicznej. Typowymi przykładami są: koło, silnik parowy czy nowoczesny komputer. Olbrzymi postęp techniczny dokonał się nie tylko w przemyśle, ale i w rolnictwie.
Proces tworzenia się społeczeństw przemysłowych rozpoczął się dopiero wtedy, gdy wzrost wydajności w rolnictwie umożliwił przejście części zatrudnionych do przemysłu. Wcześniej niemal wszyscy musieli pracować na roli wyłącznie po to, aby zapewnić sobie środki na przeżycie. Ważną rolę we wzroście produkcji rolnej i całej gospodarki odegrały m.in. takie wydarzenia, jak zastąpienie pracy zwierząt maszynami, wprowadzenie systemów odwadniania i irygacji pól, zastosowanie nawozów sztucznych i nowych, hybrydowych odmian nasion. Wiedza uprzedmiotowiona w kapitale. Innowacje, których celem jest zastosowanie nowej wiedzy w praktyce, często wymagają inwestycji w postaci maszyn i urządzeń. Na przykład do zastąpienia pracy wołu pracą traktora nie wystarczy wiedza o zasadach jego konstrukcji trzeba ponieść jeszcze określone nakłady inwestycyjne. Wynalazki o dużym znaczeniu mogą więc wywołać falę inwestycji i innowacji, związanych z koniecznością ich wdrożenia w produkcji. W Wielkiej Brytanii w połowie XIX w. byliśmy świadkami ery kolei, w latach międzywojennych – samochodu, a obecnie – mikroelektroniki.
Uczenie się przez wykonywanie (ang. learning by doing). Kapitał ludzki jest w produkcji równie istotny jak kapitał rzeczowy. Pracownicy, nabywając doświadczenia i odbywając praktykę zawodową, podnoszą poziom swoich umiejętności. Najbardziej znany przykład uczenia się przez pracę, określany mianem efektu Horndala, pochodzi ze szwedzkiej stalowni. Od momentu jej uruchomienia w 1836 r. przez kolejne piętnaście lat wyposażenie w maszyny oraz liczba zatrudnionych nie uległy żadnym zmianom. Mimo to wydajność pracy rosła rocznie średnio 2%. W końcu jednak, po całkowitym opanowaniu przez pracowników umiejętności zawodowych, kolejne przyrosty wydajności stawały się coraz trudniejsze do osiągnięcia.
Proces produkcji dzielimy na:
Efektem procesu produkcyjnego są określone produkty i usługi.
Produkty te mogą być przeznaczone bądź do dalszej produkcji przez inne przedsiębiorstwa (krajowe lub zagraniczne), bądź też do bezpośredniej, ostatecznej konsumpcji w kraju lub zagranicą (eksport). Produkty te mogą prezentować różny poziom techniczny, różną jakość typu i wykonania, co będzie miało ścisły związek z kosztami produkcji oraz cenami.
Typy produkcji.
Konkretne zasoby, służące producentowi do wytwarzania konkretnych produktów, nazywa się czynnikami produkcji (nakładami). Nakłady, które ulegają zmianie wraz ze zmianami wielkości produkcji, nazywa się zmiennymi, natomiast nakłady, które nie ulegają zmianie wraz ze zmianami wielkości produkcji, nazywa się stałymi.
Produkcja całkowita – całkowita ilość dóbr wytworzonych w krótkim okresie z podniesionych nakładów na zmienne czynniki produkcji.
Okres krótki – taki, w którym nie zmienia się technologia produkcji, a jedynie tzw. "zmienne czynniki produkcji". Okres długi – taki, w którym zmienia się technologia produkcji, a więc zmieniają się wszystkie czynniki produkcji.
Produkcja polega na kombinowaniu (łączeniu) określonych nakładów (czynników produkcyjnych) w celu osiągnięcia efektu w postaci wytworzonych produktów lub usług. Zależność między wielkością produkcji a rozmiarem nakładów czynników można przedstawić przy pomocy funkcji produkcji. Ogólna postać funkcji produkcji: formula_1 gdzie Q – wielkość produkcji F – czynniki produkcji. Rodzaje funkcji produkcji:
Czynniki produkcji dzieli się na czynniki stałe i czynniki zmienne.
Etapy produkcji.
Funkcję produkcji dwóch czynników zmiennych (czyli np. zależność wielkości produkcji od zatrudnionej siły roboczej i wykorzystanego kapitału) można przedstawić jako bryłę geometryczną w postaci tzw. wzgórza produkcji. Boki podstawy przedstawiają skalę zużycia czynników potrzebnych do wyprodukowania X produktu całkowitego (wysokość bryły).
Funkcja produkcji.
Obrazuje zależność między wielkością poniesionych nakładów (ilością czynników produkcji) na produkcję dóbr a osiągniętymi wynikami (ilość wytworzonego produktu). Przy założeniu dwóch czynników produkcji: pracy – L i kapitału – K, funkcja produkcji jest równa:
X=f(L, K), c.p.
W kontekście funkcji produkcji mówi się o tzw. efektywności technicznej produkcji, czyli sytuacji, w której producent maksymalizując efekt produkcji nie będzie wkładał do produkcji więcej czynników aniżeli jest to konieczne dla osiągnięcia tego poziomu efektu.
Funkcja produkcji wskazuje technicznie (a nie ekonomicznie) możliwą wielkość produkcji. Po włączeniu kosztów czynników produkcji do analizy możliwości producenta uzyskamy rzeczywistą wielkość produkcji, jaką może on wytworzyć przy danym poziomie kosztów.
Wówczas będziemy mówili o efektywności ekonomicznej produkcji, czyli sytuacji polegającej na takim wykorzystaniu nakładów czynników produkcji, aby koszt wytworzenia jednostki produktu był minimalny. Efektywność ekonomiczna oznacza wybór w oparciu o zasadę najmniejszego kosztu produkcji.
Dokonując wyboru metod wytwarzania, producent powinien kierować się kryterium efektywności ekonomicznej i technicznej. Oba jednak optima producenta będą optimami cząstkowymi. Dopiero po uwzględnieniu relacji pomiędzy kosztami i przychodami określimy warunki pełnej równowagi producenta.

</doc>
<doc id="140494" url="https://pl.wikipedia.org/wiki?curid=140494" title="Adsorpcja fizyczna">
Adsorpcja fizyczna

Adsorpcja fizyczna lub mniej precyzyjnie fizysorpcja, to zjawisko lub proces adsorpcji na skutek działania sił oddziaływania międzycząsteczkowego - sił van der Waalsa (z wyłączeniem wiązań chemicznych - wówczas mówimy o adsorpcji chemicznej, czyli chemisorpcji) - pomiędzy cząsteczką adsorbatu a powierzchnią adsorbentu. Energia związana z procesem adsorpcji fizycznej (ciepło adsorpcji) jest z reguły rzędu kilku kJ/mol (rzadko kilkunastu kJ/mol), podczas gdy w przypadku adsorpcji chemicznej są to wielkości o rząd większe (ciepło reakcji chemicznej). Wielkość adsorpcji fizycznej silnie zależy od temperatury oraz ciśnienia lub stężenia adsorbatu, a obniżenie ciśnienia lub podwyższenie temperatury prowadzi do łatwej i szybkiej desorpcji.
Oprócz oddziaływań adsorbat-adsorbent w układzie takim istnieją zawsze zwiększające wielkość adsorpcji oddziaływania adsorbat-adsorbat. Jako tzw. oddziaływania boczne zwiększają wartość adsorpcji w obrębie monowarstwy adsorpcyjnej, prowadzą również do pojawienia się kolejnych warstw adsorbatu na już zapełnionej monowarstwie - tzw. zjawisko formowania wielowarstwy odpowiadające skraplaniu pary cieczy przy ciśnieniu obniżonym na skutek przyciągających sił adsorpcyjnych.
Siły van der Waalsa zależą od rodzaju powierzchni adsorbentu i adsorbatu, jednak mają charakter w dużym stopniu niespecyficzny, gdyż wynikają przede wszystkim z powszechnego istnienia sił dyspersyjnych (Londona) związanych z budową materii (dodatnio naładowane jądro i krążące wokół jądra ujemnie naładowane elektrony). Poza przypadkiem trwałych dipoli oraz wiązań wodorowych są również bezkierunkowe. 
Adsorpcja fizyczna jest jednym ze zjawisk tworzących w sumie zjawisko adsorpcji, a to ostatnie jednym ze zjawisk określanych wspólną nazwą sorpcji (nazwa niezbyt precyzyjna nazwa obejmuje zjawiska adsorpcji, absorpcji, gdzie mechanizmem jest podział objętościowy, zjawiska tzw. sorpcji wymiennej oraz inne w wyniku których określone substancje przemieszczają się z jednej fazy do drugiej z wytworzeniem pewnego stanu równowagi).

</doc>
<doc id="140496" url="https://pl.wikipedia.org/wiki?curid=140496" title="Apple Macintosh">
Apple Macintosh



</doc>
<doc id="140497" url="https://pl.wikipedia.org/wiki?curid=140497" title="Takifugu">
Takifugu

Takifugu – rodzaj głównie morskich ryb z rodziny rozdymkowatych. 
Występowanie.
Występują w wielu akwenach pomiędzy 45° szerokości północnej a 45° szerokości południowej, zwykle w wodach słonych, w pobliżu raf koralowych lub wybrzeży, ale czasem także w wodach słodkich lub słonawych. 
Klasyfikacja.
Gatunki zaliczane do tego rodzaju :
Pokarm.
Ich pożywieniem są głównie glony, mięczaki, bezkręgowce, czasem skorupiaki. Rzadko atakowana przez drapieżniki ze względu na zawartość toksyn w organizmie. Odstrasza napastników, nadymając się do rozmiarów kilkakrotnie większych niż normalne.

</doc>
<doc id="140499" url="https://pl.wikipedia.org/wiki?curid=140499" title="Ozyrys (planeta)">
Ozyrys (planeta)



</doc>
<doc id="140500" url="https://pl.wikipedia.org/wiki?curid=140500" title="Apteka">
Apteka

Apteka – placówka ochrony zdrowia publicznego zajmująca się wydawaniem leków i innych produktów medycznych (np. opatrunków, środków higienicznych). Apteki recepturowe zajmują się także przygotowywaniem leków recepturowych zgodnie z przepisaną przez lekarza receptą. Pacjenci mogą skorzystać w aptekach także z konsultacji medycznych w sprawie stosowania poszczególnych leków w przypadku konkretnych dolegliwości.
Apteką kieruje farmaceuta po studiach farmaceutycznych, spełniający także warunek pięcioletniego stażu pracy w aptece. Prawo wydawania leków, potocznie "pracy przy pierwszym stole", mają magistrzy farmacji oraz technicy farmaceutyczni. Praca personelu obejmuje przede wszystkim sporządzanie, wytwarzanie i wydawanie produktów leczniczych i wyrobów medycznych.
Według danych UOKiK 1 grudnia 2014 funkcjonowało w Polsce 14.352 aptek i punktów aptecznych. 30% aptek działa w ramach sieci handlowych. Jedna apteka przypada średnio na 2600-2700 mieszkańców, przy średniej UE wynoszącej 4500 osób (w Belgii 1:2200, w Szwecji 1:7500).
Historia.
We wczesnym średniowieczu apteka miała inną rolę – mianowicie opierała się na ziołolecznictwie, ale przede wszystkim można było tam kupować rzeczy niezwiązane z medycyną. Było to np. później sprowadzone kakao i czekolada, lecz także wyroby domowe: masło, mleko. Produkowano tam również alkohole, tzn. piwo i wino, które sprzedawał ówczesny farmaceuta, zwany bimbrownikiem lub aptekarzem.
W Polsce przez praktycznie całe powojenne półwiecze (nie licząc kilku lat po 1945 roku) apteki mogły być wyłącznie własnością państwową i podlegały Centralnemu Zarządowi Aptek. Po roku 1989 przepisy prawa zmieniły się w ten sposób, że właścicielami aptek mogą być również osoby prywatne; istniał projekt, żeby zawęzić prawo posiadania apteki tylko wykwalifikowanym farmaceutom, ale zamierzenie to nie powiodło się, dlatego nie wszyscy właściciele aptek uznają potrzebę respektowania zasad etyki zawodowej. Fakt ten, a także niespójna i niekonsekwentna polityka państwa wobec systemu opieki zdrowotnej w ogólności, w tym zasad refundacji kosztów leków, są przyczyną obserwowanej w wielu miejscach sytuacji, że niektóre apteki – pragnąc zapewnić sobie jak największą sprzedaż – zamiast pełnić swoje główne zadania w łańcuchu placówek medycznych coraz bardziej poszerzają wachlarz sprzedaży specyfików paramedycznych i kosmetycznych. Asortyment taki normalnie mógłby być sprzedawany w każdym sklepie albo kiosku, nie wymaga bowiem od osób nim handlujących żadnych specjalnych kwalifikacji; sprzedawany jednak w aptece wydaje się potencjalnym nabywcom bardziej wiarygodny i skuteczniejszy, niż gdyby pochodził z kiosku na rogu ulicy, dlatego producenci takich środków zachęcają właścicieli aptek do podjęcia się ich dystrybucji. Od 2012 roku w polskich aptekach nie można reklamować sprzedawanych produktów.
Godziny otwarcia aptek są w Polsce ustalane przez rady powiatów (w miastach na prawach powiatów przez rady miast), w uchwale będącej aktem prawa miejscowego.
Rodzaje aptek.
Specyficzną odmianą aptek są zamknięte placówki wewnątrzszpitalne, pracujące wyłącznie na potrzeby szpitala, nie obsługujące bezpośrednio pacjentów niehospitalizowanych. Wymagania stawiane personelowi takich aptek praktycznie nie różnią się od wymagań stawianych osobom, pracującym w aptekach otwartych. Zadaniem aptek szpitalnych jest:
Do realizacji swoich zadań apteki szpitalne często wyposażone są w specjalistyczne pracownie, gdzie farmaceuci, w warunkach całkowitej aseptyki przygotowują jałowe postaci leków.
Mianem "apteki leków gotowych" nazywa się − w odróżnieniu od "aptek recepturowych" – takie, w których nie przygotowuje się leków wg receptury, a jedynie sprzedaje się gotowe specyfiki, oryginalnie opakowane przez producentów, bądź przepakowywane z większych opakowań do mniejszych ("fasowane"), zgodnie z zapotrzebowaniem pacjenta oraz przepisaną przez lekarza receptą.
Istnieją również apteki internetowe działające na zasadach podobnych do sklepów internetowych.

</doc>
<doc id="140502" url="https://pl.wikipedia.org/wiki?curid=140502" title="Adsorpcja chemiczna">
Adsorpcja chemiczna



</doc>
<doc id="140503" url="https://pl.wikipedia.org/wiki?curid=140503" title="Ozyrys (ujednoznacznienie)">
Ozyrys (ujednoznacznienie)



</doc>
<doc id="140505" url="https://pl.wikipedia.org/wiki?curid=140505" title="Oddziaływania boczne">
Oddziaływania boczne

Oddziaływania boczne w adsorpcji oznaczają oddziaływania między cząsteczkami adsorbatu (adsorbat-adsorbat) w przeciwieństwie do oddziaływań pionowych, oznaczających oddziaływania adsorbat-adsorbent. Oddziaływania boczne mogą być niespecyficzne (np. w izotermie Fowlera-Guggenheima lub izotermie Hilla-deBoera) lub specyficzne, np. o charakterze wiązań wodorowych lub asocjacji cząsteczek jak w przypadku izotermy Kisielewa.

</doc>
<doc id="140507" url="https://pl.wikipedia.org/wiki?curid=140507" title="Siły międzycząsteczkowe">
Siły międzycząsteczkowe



</doc>
<doc id="140509" url="https://pl.wikipedia.org/wiki?curid=140509" title="Operacja rozminowania Polski po 1944">
Operacja rozminowania Polski po 1944

W czasie działań wojennych w latach 1944–1945 terytorium Polski (w jej dzisiejszych granicach) zostało gęsto zaminowane. Rozległe pola minowe położono na terenach wzdłuż Wisły, szczególnie w okolicach przyczółków warecko-magnuszewskiego i sandomierskiego, na północ od Warszawy w okolicach ujścia Bugu i Narwi. Bardzo gęsto zaminowane były także Warmia i Mazury, Toruń, Poznań oraz pas biegnący od Pomorza Zachodniego na północy przez Piłę, Kostrzyn nad Odrą, Zieloną Górę, Głogów, Wrocław, Koźle do Raciborza na południu. Ponadto zaminowano przełęcze górskie w Karpatach, Górnośląski Okręg Przemysłowy i wszystkie miasta ogłoszone przez Niemców twierdzami. Poza polami minowymi na terytorium Polski znajdowała się ogromna ilość niewykorzystanej amunicji i niewybuchy.
Przebieg operacji.
1945–1956.
W pierwszej połowie 1945 roku polskie wojska inżynieryjne przeprowadziły szczegółowe rozpoznanie Polski. Stwierdzono, iż obszar podlegający sprawdzeniu i rozminowaniu wynosić będzie 250 tys. km², a więc ponad 75% powierzchni kraju. Obszary gęsto zaminowane zajmowały 5820 km², średnio zaminowane – 13 654 km², a słabo zaminowane – 208 984 km². Ponadto na wybrzeżu i polskich wodach terytorialnych zaminowanych było około 1450 km². Pierwsze szacunki określały, iż na terytorium Polski znajduje się około 9 mln min i 25 mln sztuk amunicji. Jak się okazało później, liczby te nie odpowiadały rzeczywistości – min i amunicji było o kilka milionów więcej.
Do rozminowania przystąpiono jeszcze w okresie działań wojennych. W drugiej połowie stycznia 1945 roku do rozminowania Warszawy przystąpiły 2, 4 i 5 Brygada Saperów oraz 9 Batalion 1 Brygady Saperów – w sumie 4190 żołnierzy Wojska Polskiego. W celu usprawnienia oczyszczania Warszawy z min, amunicji i niewybuchów powołano Główny Sztab Rozminowania. Zasadnicze rozminowanie zakończono 10 marca 1945 roku. Bilans bez mała 2 miesięcy ciężkiej służby saperów był następujący:
Ponadto zebrano i zniszczono znaczne ilości trotylu i prochu. Podczas rozminowania zginęło 33 żołnierzy, a rannych zostało 28.
W trakcie rozminowania Warszawy zapadła decyzja o skierowaniu do takich samych zadań 2 i 5 Brygady Saperów, 3 Brygady Pontonowo-Mostowej, 2 Zapasowego Pułku Saperów oraz kompanii saperów z 1 i 2 Zapasowego Pułku Piechoty. W pierwszej kolejności miały one rozminować dawną niemiecką rubież obronną biegnącą z południa na północ wzdłuż Wisłoki–Wisły–Narwi–Biebrzy i Kanału Augustowskiego. Skierowano tam:
3 czerwca 1945 roku Naczelny Dowódca Wojska Polskiego marszałek Polski Michał Żymierski wydał rozkaz o przyspieszeniu prac nad całkowitym rozminowaniem terytorium Rzeczypospolitej. Do akcji skierowano: 1 i 4 Brygadę Saperów, bataliony saperów wszystkich dywizji piechoty, batalion saperów z 1 Korpusu Pancernego, batalion saperów z 7 Brygady Inżynieryjno-Saperskiej – w sumie 32 bataliony inżynieryjno-saperskie.
Bataliony saperskie dywizji piechoty przeznaczone do akcji rozminowania składały się etatowo z trzech kompanii. Dodatkowo włączono do nich plutony saperskie z pułków piechoty. Stan osobowy był zróżnicowany i wynosił od 180 do 220 żołnierzy. Liczniejszy był batalion saperów z 1 Korpusu Pancernego, który w okresie od lipca do października 1945 roku liczył 240-270 żołnierzy.
Terytorium kraju zostało podzielone na 7 rejonów i 2 podrejony, które przydzielono brygadom i batalionom:
W skali kraju akcją rozminowania kierował dowódca saperów Wojska Polskiego gen. dyw. Stanisław Lisowski.
Rejony i podrejony podzielono z kolei na odcinki batalionowe, kompanijne oraz pasy plutonów i drużyn saperskich. Odcinek batalionowy obejmował kilkanaście gmin (2-3 powiaty) i miał długość przeciętnie 45–60 km. Tylko w rejonie przygranicznym na południowym zachodzie długość ta osiągała 100 km. Długość odcinków kompanijnych wynosiła od 10 do 30 km, pas rozminowania plutonu – od 6 do 8 km (3–5 dni pracy), zaś drużyny – 0,5–2 km (jeden dzień pracy). Szerokość pasa poszukiwania jednego sapera wynosiła przeciętnie 2 m.
W 1945 roku sprawdzono i rozminowano 272 000 km², zdjęto i zniszczono 10 711 940 min różnego typu oraz 22 460 784 sztuk amunicji i niewybuchów. Śmierć poniosło 464 żołnierzy, a 515 zostało rannych.
Należy podkreślić, iż podstawową sprawą była liczba saperów bezpośrednio zaangażowanych w rozminowanie. Na początku czerwca sięgał on 60% ogólnych stanów osobowych, lecz już wkrótce wzrósł do 85% stanów osobowych pododdziałów. Według dostępnych danych w rozminowaniu uczestniczyło 5000 saperów.
Poza żołnierzami w akcji rozminowania uczestniczyły także osoby cywilne – ochotnicy przeszkoleni na kursach organizowanych przez prawie wszystkie jednostki saperskie. W 1945 roku wyszkolono ponad 1600 ochotników, którzy usunęli i zniszczyli 45 310 min i 28 800 sztuk amunicji różnego rodzaju. Nie wiadomo, ilu cywilnych minerów zginęło i zostało rannych. Wojska inżynieryjne nie ewidencjonowały tych strat, a organa administracyjne nie miały obowiązku informowania o nich wojska.
Podstawowe rozminowanie kraju, mimo znacznych osiągnięć, nie było jednak skończone. Postanowiono zatem, iż będzie kontynuowane w 1946 roku na terenach, gdzie jeszcze go nie prowadzono. Zarządzono także rozminowanie sprawdzające całej powierzchni Polski.
Rozminowanie powtórne i sprawdzające prowadzono także w następnych latach. I tak w 1947 uczestniczyło w nim 11 batalionów, każdy po dwie kompanie (1650 żołnierzy), w 1948 – 9 batalionów (1350 żołnierzy), w 1949 – 9 batalionów (1350 żołnierzy), w 1950 – 15 batalionów (2250 żołnierzy), w 1951 – 10 batalionów (1500 żołnierzy), w 1952 – 14 batalionów (2100 żołnierzy), w 1953 – 12 batalionów (1800 żołnierzy), w 1954 – 17 batalionów (2550 żołnierzy), w 1955 – 15 batalionów (2250 żołnierzy) i w 1956 – 15 batalionów (2250 żołnierzy).
W 1956 roku zakończono rozminowanie kraju. Od 1957 roku zaczął się okres oczyszczania. Na zakończenie rozminowania minister Obrony Narodowej gen. dyw. Marian Spychalski wydał rozkaz nr 11/MON z 30 stycznia 1957 roku, w którym złożył podziękowania i nagrodził wyróżniające się jednostki i saperów.
W czasie operacji oczyszczania terytorium kraju z min, amunicji, niewybuchów i innych przedmiotów niebezpiecznych w latach 1945–1956 śmierć poniosło 627 żołnierzy, a 674 zostało rannych. W poszczególnych latach straty kształtowały się następująco:
Jeżeli chodzi o efekty rozminowania kraju, to, jak wspomniano wcześniej, były one znacznie większe niż zakładano szacunkowo w 1945 roku. W latach 1945–1956 wykryto i zniszczono 14 763 514 min różnego typu oraz 58 805 852 różnych wybuchowych i niebezpiecznych przedmiotów (amunicja, niewybuchy, ładunki wybuchowe itp.).
Według danych Stowarzyszenia Saperów Polskich i Kapituły Odznaki „Za Rozminowanie Kraju” obecnie żyje jeszcze około 2000 uczestników tych wydarzeń.
Po 1956.
Operacja rozminowania, formalnie zakończona w 1956 roku, trwa do tej pory i pociąga za sobą ofiary wśród saperów. W latach 1957–1975 w oczyszczaniu terenów Polski z min, amunicji, niewybuchów itp. uczestniczyło średnio 350 żołnierzy rocznie, a od 1957 roku do końca 1994 roku – zginęło 13 żołnierzy, a 25 zostało rannych. Jesienią 2019 roku przy neutralizowaniu niewybuchów z czasów II wojny światowej w Kuźni Raciborskiej zginęło 3 saperów z 6 Batalionu Powietrznodesantowego z Gliwic.

</doc>
<doc id="140512" url="https://pl.wikipedia.org/wiki?curid=140512" title="Janusz Radek">
Janusz Radek

Janusz Dariusz Radek (ur. 6 kwietnia 1968 w Starachowicach) – polski wokalista i aktor teatralnych inscenizacji muzycznych. Członek Akademii Fonograficznej ZPAV.
Życiorys.
Ukończył w 1987 II Liceum Ogólnokształcące im. Stanisława Staszica w Starachowicach. Jest absolwentem historii na Uniwersytecie Jagiellońskim. W 2012 został odznaczony Brązowym Krzyżem Zasługi.
Występuje z recitalami:
Role w spektaklach muzycznych:
Karierę rozpoczynał od śpiewania poetyckiego – komponował piosenki do tekstów Bolesława Leśmiana, Leopolda Staffa i E.E Cummingsa. W latach 1994–1995 współtworzył krakowski kabaret "Zielone Szkiełko". W latach 90. śpiewał w zespołach – punkrockowym Gównoprawda i rockowych: Moonwalker, Obcy, Jutro oraz Zanderhaus. Od 1999 często występuje w spektaklach teatralno-muzycznych.
Nagrał piosenki (w tym tytułową) do polskiej wersji pierwszej serii anime "Pokémon" i piosenkę do dobranocki "O rety! Psoty Dudusia Wesołka".
Zagrał rolę Krzysztofa Kamila Baczyńskiego w fabularyzowanym dokumencie "Do potomnego" w reż. Antoniego Krauzego.
W 2003 za wykonanie utworu z repertuaru Czesława Niemena „Dziwny jest ten świat” otrzymał nagrodę dziennikarzy na 40. Krajowym Festiwalu Piosenki Polskiej w Opolu. W 2004 z utworem „Pocztówka z Avignon” zajął piąte miejsce w Krajowych Eliminacjach do 49. Konkursu Piosenki Eurowizji.
Był jednym z solistów Tryptyku Świętokrzyskiego (oratoria Świętokrzyska Golgota, Tu es Petrus i Psałterz wrześniowy) Zbigniewa Książka i Piotra Rubika.
Często zapraszany do udziału w koncertach okolicznościowych, na których wykonuje jednorazowo specjalnie przygotowane utwory lub covery znanych piosenek m.in.:
Współpracował z Piotrem Zanderem, Andrzejem Mogielnickim, Zbigniewem Preisnerem, Leszkiem Możdżerem, Piwnicą Pod Baranami, Łukaszem Czujem, Piotrem Rubikiem, Mateuszem Pospieszalskim oraz Robertem Kasprzyckim.
Jesienią 2022 brał udział w 17. edycji programu rozrywkowego telewizji Polsat "Twoja twarz brzmi znajomo", po dziewięciu odcinkach dotarł do finału, w którym zajął trzecie miejsce.
Życie prywatne.
Ma żonę Beatę oraz dwie córki – Zuzannę i Anielę. Mieszka w Lednicy Górnej.

</doc>
<doc id="140513" url="https://pl.wikipedia.org/wiki?curid=140513" title="Izoterma Frumkina">
Izoterma Frumkina



</doc>
<doc id="140515" url="https://pl.wikipedia.org/wiki?curid=140515" title="Wiener Prater">
Wiener Prater

Wiener Prater – park publiczny (600 ha) w Wiedniu, położony między Dunajem a Kanałem Dunajskim. Niegdyś były to tereny łowieckie Habsburgów, które cesarz Józef II udostępnił publiczności w 1766 r. Jego nazwa pochodzi od łacińskiego słowa "pratum", co oznacza tyle co łąki. Jest to popularny ośrodek wypoczynkowo-sportowy.
Wurstelprater.
Miejsce zabaw i spotkań jest nazywane "Wurstelprater". Znajduje się tutaj lunapark, do którego atrakcji należą m.in. kolejki górskie, domy strachu, karuzele oraz kolejka parkowa Liliputbahn. Przy wejściu do parku stoi jeden z najstarszych diabelskich młynów – Wiener Riesenrad – o wysokości niecałych 65 m.
Park jest otwarty od marca do października. Kilka atrakcji, takich jak restauracje i budki z jedzeniem, jest otwartych przez cały rok. Park można odwiedzać bezpłatnie. Cena za bilet na poszczególne atrakcje wynosi od 1 do 15 euro.
Kolejki górskie.
Zlikwidowane.
Na rok 2022 z 41 zbudowanych w historii parku kolejek górskich 26 zostało zlikwidowanych:
Czynne.
Na rok 2022 w parku znajduje się 15 czynnych kolejek górskich:
W budowie.
W 2022 roku w budowie była 1 nowa kolejka górska:
Linki zewnętrzne.
http://www.youtube.com/watch?v=TL3Xyq5KTfU – film o Praterze

</doc>
<doc id="140521" url="https://pl.wikipedia.org/wiki?curid=140521" title="Kolumna morowa w Wiedniu">
Kolumna morowa w Wiedniu

Kolumna morowa w Wiedniu (niem. "Pestsäule") – barokowa kolumna Trójcy Świętej znajdująca się na Placu Graben w Wiedniu.
Epidemia dżumy z 1679 roku – szalejąca wcześniej w Londynie i Neapolu – zabiła w Wiedniu około 100 tys. osób.
Monumentalny pomnik wotywny ku czci Trójcy Świętej, ufundowany przez cesarza Leopolda I w podzięce Bogu za zakończenie zarazy, wzniesiono w latach 1687–1693. W tym miejscu pośpiesznie grzebano zwłoki ludzi, którzy pomarli od zarazy. Pierwszą kolumnę wykonano z drewna, później zastąpiono ją marmurową.
Architekt Johann Bernhard Fischer von Erlach był głównym wykonawcą dzieła, natomiast część rzeźb wykonali: Paul Strudel, Matthias Rauchmiller, Tomas Kracker, Josef Früwirth i inni. Całość udekorowana jest rzeźbami i reliefami.

</doc>
<doc id="140523" url="https://pl.wikipedia.org/wiki?curid=140523" title="Proch nitrocelulozowy">
Proch nitrocelulozowy

Proch nitrocelulozowy – proch szary (także "biały"), podstawowy materiał wybuchowy stosowany obecnie w broni strzeleckiej i artyleryjskiej jako materiał miotający pociski.
Wynaleziony w XIX wieku, zasadniczo przyjmuje się, że we Francji przez chemika Paula Vieille w 1886, jednak wiadomo o równoległych pracach prowadzonych w cesarskich Niemczech. Zastąpił proch czarny, znacznie lepiej spełniając funkcję materiału, którego spalanie pozwala uzyskać gazy rozpędzające pociski w broni lufowej.
Produkuje się go przez zmieszanie dwóch postaci nitrocelulozy – kolodium oraz bawełny strzelniczej w eterze i alkoholu i – po odparowaniu – rozdrobnieniu pozostałości na drobne skrawki. Proch nitrocelulozowy jest głównym składnikiem używanych obecnie mieszanek materiałów wybuchowych, określanych wspólnie mianem prochów bezdymnych.
Podstawowe zalety prochu szarego w porównaniu z prochem czarnym:
Proch nitrocelulozowy (wbrew powszechnej opinii) nie detonuje, bowiem niezamknięty w obudowie rozprasza się szybciej, niż zapala, a zatem nie dochodzi do kumulacji spalin prochowych. Aby uzyskać efekt wybuchu trzeba zamknąć proch w obudowie. Wtedy, dzięki tym samym własnościom, powstaje w prochu regularna fala wybuchu, która pozwala na precyzyjne kontrolowanie całego zjawiska.

</doc>
<doc id="140524" url="https://pl.wikipedia.org/wiki?curid=140524" title="Plac Graben">
Plac Graben

Plac Graben – plac w kształcie wydłużonego prostokąta, jedno z najważniejszych miejsc w Wiedniu. Jego nazwa pochodzi od wykopu, znajdującego się w połowie drogi między świecką częścią miasta, którą reprezentował Hofburg, a częścią o zabudowie sakralnej, reprezentowaną przez katedrę św. Szczepana. Na obu krańcach placu znajdują się fontanny: na jednym Fontanna Józefa, na drugim Fontanna Leopolda; niemalże pośrodku stoi zaś Kolumna Morowa.

</doc>
<doc id="140525" url="https://pl.wikipedia.org/wiki?curid=140525" title="Proch szary">
Proch szary



</doc>
<doc id="140526" url="https://pl.wikipedia.org/wiki?curid=140526" title="Everton FC">
Everton FC



</doc>
<doc id="140527" url="https://pl.wikipedia.org/wiki?curid=140527" title="HD 209458 b">
HD 209458 b

HD 209458 b (nieoficjalna nazwa: "Ozyrys") – planeta pozasłoneczna, krążąca wokół gwiazdy HD 209458 w gwiazdozbiorze Pegaza. Jest to pierwsza odkryta planeta tranzytująca, a zarazem pierwsza planeta pozasłoneczna, u której zaobserwowano atmosferę i zbadano jej skład chemiczny. Planeta posiada także rozdętą otoczkę wodorową, która podlega parowaniu na skutek promieniowania gwiazdy.
Nazwa.
Oficjalną nazwą planety jest HD 209458 b, utworzona z oznaczenia gwiazdy w katalogu Henry’ego Drapera. Litera b jest standardowym oznaczeniem dla pierwszej odkrytej planety w układzie. Nieoficjalna nazwa „Ozyrys” pochodzi od imienia Ozyrysa, boga starożytnego Egiptu. Jest ona często używana przez media i źródła internetowe, ale nie została nadana planecie przez odkrywców.
Charakterystyka.
Planeta krąży wokół gwiazdy ciągu głównego podobnej do Słońca, znajdującej się w odległości ok. 153 lat świetlnych od Ziemi. Jej macierzysta gwiazda ma jasność widomą 7,65 i jest widoczna z powierzchni naszej planety przez lornetkę. Planeta krąży po niemal kołowej orbicie w płaszczyźnie równika gwiazdy (kąt między płaszczyzną równika a pł. orbity to λ = 0,1° ± 2,4°). Odległość dzieląca planetę od gwiazdy to 0,047 j.a., co stanowi ósmą część średniego promienia orbity Merkurego. Okres orbitalny HD 209458 b trwa zaledwie 3,5 doby. Temperatura powierzchni planety to ok. 860 °C. Masa planety jest 220 razy większa od masy Ziemi, co stanowi 0,69 masy Jowisza.
Jest to jeden z wielu gorących jowiszy, odkrytych poza Układem Słonecznym.
Odkrycie i badania planety.
Tranzyt.
HD 209458 b została odkryta w listopadzie 1999 roku metodą spektroskopową. Naukowcy mieli nadzieję, że pośród kilku badanych tą metodą układów znajdzie się taki, w którym orbita planety przechodzi (z ziemskiego punktu widzenia) przed tarczą gwiazdy. Wkrótce po odkryciu planety zespół Davida Charbonneau zaobserwował cykliczne spadki jasności gwiazdy HD 209458 o 1,7%, wywołane przez zaćmiewającą planetę. Zjawisko powtarza się co ok. 3,5 dnia, każdy tranzyt trwa 3 godziny, a planeta zasłania 1,5% tarczy gwiazdy.
Atmosfera.
27 listopada 2001 roku Teleskop Hubble'a wykrył obecność sodu w jego atmosferze. Był to pierwszy pomiar widma światła pochodzącego z pozasłonecznej planety.
W roku 2003 astronomowie odkryli ogromną wodorową egzosferę, która otacza HD 209458 b. Otoczka wodorowa ma elipsoidalny kształt i temperaturę 10 000 °C. Tak rozgrzany gaz może opuścić studnię grawitacyjną planety, co powoduje, że ponad 10 tys. ton wodoru ucieka z tej planety w ciągu sekundy. Analiza światła gwiazd (w 2004 r.) przechodzącego przez otoczkę gazową Ozyrysa wykazała, że rozdętą atmosferę opuszczają także atomy węgla i tlenu. Przyczyną tego zjawiska może być unoszenie hydrodynamiczne. Otoczka przesłania 15% tarczy gwiazdy podczas tranzytu, gazy opuszczające planetę tworzą też warkocz podobny do kometarnego, który ciągnie się na 200 000 km.
Analizy z 2007 roku wskazują, że z dużym prawdopodobieństwem w atmosferze HD 209458 b występuje także para wodna.
20 października 2009 naukowcy z Jet Propulsion Laboratory w Kalifornii wykryli w atmosferze HD 209458 b śladowe ilości pary wodnej, ditlenku węgla i metanu, związków chemicznych niezbędnych do zaistnienia życia.
W 2010 roku astronomom z Leiden Observatory w Holandii udało się zaobserwować tlenek węgla poruszający się z prędkością od 5000 do 10 000 km/h pomiędzy dzienną a nocną stroną planety. Ponieważ planeta jest stale odwrócona tą samą stroną do gwiazdy, jej nocna strona jest znacznie chłodniejsza. Powstałe w ten sposób wielkie różnice temperatur powodują powstawanie silnych wiatrów. To pierwsze obserwacje wiatrów powstających w atmosferze planety pozasłonecznej. Zespół dokonał też pierwszego bezpośredniego pomiaru prędkości orbitalnej planety oraz określono ilość tlenku węgla występującego w atmosferze planety.
Bezpośrednia obserwacja.
Dnia 22 marca 2005 roku Ozyrys jako pierwsza planeta pozasłoneczna został poddany bezpośrednim obserwacjom przez należący do NASA Teleskop Spitzera. Teleskop zarejestrował promieniowanie podczerwone pochodzące z planety, potwierdzając, że ma ona bardzo wysoką temperaturę powierzchniową (&gt;1000 K).

</doc>
<doc id="140529" url="https://pl.wikipedia.org/wiki?curid=140529" title="Brand z Amberu">
Brand z Amberu



</doc>
<doc id="140530" url="https://pl.wikipedia.org/wiki?curid=140530" title="Deirdre z Amberu">
Deirdre z Amberu



</doc>
<doc id="140533" url="https://pl.wikipedia.org/wiki?curid=140533" title="T48">
T48

T48 – amerykańskie lekkie działo samobieżne z okresu II wojny światowej, zbudowane na podwoziu półgąsienicowego transportera opancerzonego M3. Większość przekazano ZSRR, gdzie służyły pod oznaczeniem SU-57.
Historia.
Działo zostało opracowane w 1942 roku na wniosek mieszanej brytyjsko-amerykańskiej komisji uzbrojenia. Opracowano prototyp uzbrojony w 6-funtową armatę konstrukcji brytyjskiej, produkowaną w USA na licencji pod oznaczeniem M1. Armia amerykańska nie przyjęła pojazdu na swoje uzbrojenie. Ustalono jednak, że będzie on produkowany dla armii brytyjskiej.
W roku 1943 zakłady White Motor Company w Cleveland i Diamond T Motor Car Company w Chicago wyprodukowały 962 pojazdy. Z tego 680 wysłano do Wielkiej Brytanii. Nie znalazły tam szerszego zastosowania, gdyż uznano, że armata 57 mm jest nieodpowiednia do zwalczania ciężkich czołgów niemieckich. Część pojazdów, po wymontowaniu uzbrojenia, używano w armii brytyjskiej jako zwykłe transportery opancerzone.
Służba.
Większość pojazdów (650 sztuk) w oryginalnej postaci wysłano (w ramach umowy Lend-Lease) do ZSRR, gdzie przyjęto je do uzbrojenia Armii Radzieckiej pod oznaczeniem SU-57.
Działo SU-57 znalazło się na uzbrojeniu ludowego Wojska Polskiego. W marcu 1944 przybył transport 15 pojazdów, z których 13 włączono do kompanii dział samobieżnych. Weszła ona w skład 1 batalionu rozpoznawczego. 7 czerwca 1944 roku z dział utworzono 7 samodzielny dywizjon artylerii samobieżnej. Sprzęt ten wykruszył się w walkach i z powodu awarii. Uzupełnień nie przysyłano, bo był on nietypowy. 10 maja 1945 roku pozostało w 7 sdas 5 dział tego typu.
Po wojnie zostały one przekazane do KBW. Demontowano z nich działa i używano jako transportery opancerzone, m.in. podczas walk z oddziałami UPA w południowo-wschodniej Polsce. Wycofano je z uzbrojenia pod koniec lat 50.
Pojazdy następnie trafiły do łódzkich zakładów filmowych, gdzie statystowały w filmach udając niemieckie transportery opancerzone z okresu II wojny światowej. Działa SU-57 występowały między innymi w filmie "Krajobraz po bitwie".

</doc>
<doc id="140534" url="https://pl.wikipedia.org/wiki?curid=140534" title="T-70">
T-70

T-70 – czołg lekki produkcji radzieckiej z okresu II wojny światowej produkowany w latach 1942–1943, trzeci wśród czołgów radzieckich biorących udział w wojnie pod względem liczby wyprodukowanych egzemplarzy po T-34 i T-26. Na jego zmodyfikowanym podwoziu skonstruowano działo samobieżne SU-76 i najliczniej produkowaną jego wersję rozwojową SU-76M.
Historia.
Główny konstruktor Nikołaj Astrow w momencie wdrażania produkcji seryjnej T-60 rozpoczął prace nad jego modernizacją. Astrow postanowił przede wszystkim zmienić zespół napędowy, aby możliwe było wzmocnienie opancerzenia i uzbrojenia nowego czołgu. Pod koniec listopada 1941 powstał prototyp zespołu silnikowego "GAZ-203", który tworzyły dwa połączone rzędowo silniki (jeden za drugim). Takie ułożenie silników wymusiło wydłużenie kadłuba i wzrost masy oraz spowodowało przeciążenie silnika. Dlatego też dodano po jednym kole jezdnym z każdej strony oraz pogrubiono drążki skrętne. Montaż prototypu czołgu oznaczonego fabrycznie "GAZ-70" rozpoczęto w grudniu 1941 przebiegał bardzo wolno. Pierwszy prototyp ukończono 14 lutego 1942, a 6 dni później czołg przeszedł pierwsze próby. Pojazd wykazywał wiele problemów: niewygodną obsługę uzbrojenia, niedostateczną zdolność pokonywania śniegu oraz nieznaczne tylko wzmocnienie pancerza w stosunku do T-60. Dodatkowo nowy czołg miał być znacznie droższy od poprzednika. Astrow zobowiązał się do wprowadzenia zmian i usunięcia zgłaszanych problemów. 6 marca 1942 Stalin podpisał dekret, na mocy którego czołg pod oznaczeniem T-70 został przyjęty do uzbrojenia RKKA – Robotniczo-Chłopskiej Armii Czerwonej ("Рабоче-Крестьянская Красная Армия").
Przed rozpoczęciem produkcji seryjnej wprowadzono zmiany w konstrukcji czołgu. Zastąpiono odlewaną wieżę konstrukcji Diedkowa wieżą wielokątną, spawaną z płyt walcowanych, a krawędzie spawów wzmocniono stalowymi kątownikami.
Produkcja.
Seryjną produkcję czołgu rozpoczęto w marcu 1942 w Zakładach GAZ w Gorkim, a następnie planowano rozpoczęcie produkcji w Fabryce Nr 37 w Swierdłowsku i Fabryce Nr 38 w Kirowie. Pierwsze wozy opuściły fabrykę GAZ i Nr 38 w kwietniu 1942. W Fabryce Nr 37 zmontowano ogółem jedynie 10 czołgów. W momencie wdrażania produkcji T-70 zakłady zostały przeniesione z Moskwy do Swierdłowska, gdzie kontynuowały produkcję T-60, a następnie zostały przekształcone w Zakłady Nr 50 i nie zajmowały się produkcją czołgów. Zakłady Nr 38 prowadziły produkcję do grudnia 1942, kiedy zostały przestawione na produkcję działa samobieżnego SU-76. W zakładach tych wyprodukowano 1378 czołgów. Produkcję czołgu zakończono w Zakładach GAZ w październiku 1943. Ostatnie pojazdy przekazano do odbioru na początku grudnia 1943.
Łącznie wyprodukowano około 8200 czołgów T-70 i T-70M (8226, 8231). Z ogólnej liczby wyprodukowanych czołgów około 5000 (60%) stanowiły pojazdy wersji T-70M, a 6843 czołgi wyprodukowały zakłady GAZ, co stanowiło prawie 85% produkcji.
Wersje.
Od początku prowadzono produkcję czołgu w dwóch wariantach – czołg dowódczy wyposażony w radiostację ze zmniejszonym zapasem amunicji do armaty – 70 szt. oraz czołg liniowy pozbawiony radiostacji.
Pojazdy na podwoziu czołgu T-70.
Podwozie czołgu oraz zespół napędowy T-70 po różnych modyfikacjach wykorzystano do budowy prototypowych i seryjnych dział samobieżnych:
Inne pojazdy na podwoziu T-70:
Opis konstrukcji.
Przedział kierowania znajdował się z lewej strony do kierunku jazdy, za nim przedział bojowy. Po prawej stronie z przodu znajdował się przedział transmisyjny, a za nim wzdłuż prawej ściany przedział silnikowy. Z tyłu pojazdu po lewej stronie umieszczono dwa zbiorniki paliwa o pojemności 440 dm³, a z prawej strony wentylator i chłodnicę cieczy.
Opancerzenie tworzyły walcowane płyty pancerne łączone za pomocą spawania i montowane na szkielecie z kątowników stalowych. Od listopada 1942 płyty były hartowane i powierzchniowo utwardzane, co zwiększyło odporność kadłuba. Grubość górnego pancerza czołowego wynosiła 35 mm, a dolnego 45 mm. Boczny i tylny pancerz miał grubość 15-25 mm, a górny pancerz i dno – 10 mm. Wieżę wykonano ze spawanych płyt pancernych o grubości 35 mm wzmocnionych stalowymi kątownikami na krawędziach. Jarzmo armaty było spawane lub odlewane. Na górze wieży umieszczono pojedynczy właz dowódcy z peryskopem obrotowym.
W podwoziu zastosowano zawieszenie na wałkach skrętnych, które tworzyło 5 par kół nośnych i 3 pary kół podtrzymujące gąsienice. Koła napędowe z przodu, a napinające z tyłu. Część pierwszych pojazdów z Fabryki Nr 38 miała koła odlewane, późniejsze koła tłoczone podobnie, jak w zakładach GAZ.
Czołg był napędzany zespołem silnikowym "GAZ-203", który składał się z dwóch sprzężonych 4-suwowych, 6-cylindrowych o pojemności 3480 cm³, gaźnikowych silników typu "GAZ-202" chłodzonych cieczą. Przedni silnik nosił oznaczenie "GAZ-70-6004", a tylny "GAZ-70-6005" o łącznej mocy 140 KM przy 3400 obr./min.
Główne sprzęgło i skrzynia przekładniowa pochodziły z samochodu ZiS-5 posiadającej 4 przełożenia do przodu i jedno do tyłu.
Załoga czołgu składała się z 2 osób. Z przodu, po lewej stronie miejsce zajmował mechanik-kierowca, który dysponował włazem umieszczonym w czołowej płycie kadłuba. Początkowo właz był wyposażony jedynie w szczelinę obserwacyjną zabezpieczoną wkładką ze szkła pancernego. Później na górze włazu montowano peryskop obrotowy. Pod siedzeniem kierowcy umieszczono w dnie kadłuba właz awaryjny. Drugim członkiem załogi był dowódca, który zajmował miejsce w wieży i zajmował się obsługą uzbrojenia oraz radiostacji. Dowódca dysponował teleskopowym celownikiem "TOP" lub "TMFP" oraz rezerwowym celownikiem mechanicznym.
Całe uzbrojenie było umieszczone w wieży czołgu. Składało się z armaty czołgowej "wzór 1932/1938" 20K kalibru 45 mm o długości lufy 46 kalibrów. Działo było lekko przesunięte w prawo względem osi wzdłużnej pojazdu. Armata przemieszczała się w pionie -6° +20°. Zapas amunicji – 70 szt. dla czołgów z radiostacją i 90 szt. dla czołgów bez radiostacji, z czego 20 szt. znajdowało się w magazynkach. Szybkostrzelność wynosiła 7-12 strzałów na minutę. Do armaty stosowano pociski przeciwpancerne o masie 1,42 kg i prędkości początkowej pocisku 760 m/s oraz odłamkowe o masie 2,13 kg i prędkości 355 m/s. Z armatą sprzężony był karabin maszynowy DT kalibru 7,62 mm zamontowany w jarzmie kulistym, który mógł się przemieszczać w pionie -6° +20°. Zapas amunicji wynosił 945 (15 magazynków) lub 1000 nabojów. We wnętrzu czołgu był przewożony jeden pistolet maszynowy PPSz z zapasem amunicji 213 nabojów oraz 10 granatów obronnych F-1.
Czołgi dowódcze wyposażono w radiostację krótkofalową "9-R" lub "12RT" umieszczoną w wieży. Do komunikacji wewnętrznej służyło urządzenie "TPU-2".
Służba.
ZSRR.
Czołgi T-70 znalazły się na uzbrojeniu samodzielnych brygad pancernych liczących 32 czołgi T-34 i 21 T-70 oraz samodzielnych pułków czołgów liczących 39 pojazdów. W pułku była jedna kompania licząca początkowo 16, a następnie 7-10 czołgów T-70. W batalionach rozpoznawczych 10 czołgów T-70 było etatowym wyposażeniem kompanii czołgów lekkich. Pojazdy były również na uzbrojeniu brygad lekkiej artylerii samobieżnej liczących 60 dział SU-76 i 5 czołgów T-70.
W pierwszym półroczu 1942 sformowano 157 i 162 Brygadę Pancerną. Były to pierwsze jednostki na uzbrojeniu, których znalazły się czołgi T-70. Chrzest bojowy czołgów nastąpił latem 1942 w czasie walk obronnych Frontu Południowo-Zachodniego. Pierwsze doświadczenia bojowe wykazały nieprzydatność czołgów lekkich w roli czołgów wspierających piechotę. T-70 miał też problemy w związku ze słabym uzbrojeniem w walce z niemieckimi czołgami. Podobnie jak T-60, okazały się niezbyt odpowiednie do wykonywania stawianych im zadań bojowych. Pancerz i uzbrojenie, mimo iż silniejsze były niewystarczające. Dowódca nie był w stanie w pełni wywiązywać się ze swoich obowiązków. Trudno mu było jednocześnie dowodzić czołgiem, utrzymywać łączność i strzelać z działa, a niejednokrotnie również dowodzić pododdziałem czołgów. Generał Michaił Katukow na prośbę Stalina o ocenę czołgów T-70 odpowiedział:
Szczytem bojowej kariery T-70 była bitwa na łuku kurskim. Wieczorem 4 lipca 1943 jednostki pancerne Frontu Centralnego liczyły 1487 czołgów, z czego 314 to T-70. Dodatkowo w odwodach frontu było 166 czołgów, z czego 55 T-70. Razem 369 czołgów, które stanowiły około 22% całego sprzętu pancernego frontu. W czasie bitwy pod Prochorowką według stanu z 11 lipca 1943 5 Armia Pancerna liczyła 985 czołgów i dział samobieżnych. Wśród tych pojazdów 314 to T-70, co stanowiło 32% sprzętu pancernego armii. Straty czołgów w czasie działań na Łuku Kurskim były procentowo niższe niż T-34. Miało to związek z taktyką, według której T-70 nacierały najczęściej w drugim rzucie. Czołgi miały też niewielkie rozmiary, co utrudniało bezpośrednie trafienie. Po doświadczeniach w czasie walk na Łuku Kurskim generał Rotmistrow napisał do Żukowa:
W listopadzie 1943 wprowadzono nowe etaty brygad pancernych mających na uzbrojeniu wyłącznie czołgi T-34. W miarę przechodzenia na te etaty zmniejszała się liczba T-70 w jednostkach pancernych. Od kwietnia 1944 zaczęto w pułkach pancernych likwidować kompanie czołgów uzbrojone w T-70. Pozostałe wozy wykorzystywano w dalszym ciągu w batalionach rozpoznawczych i brygadach lekkiej artylerii samobieżnej. Pojazdy przeznaczono do ochrony sztabów, dla oficerów łącznikowych oraz jako wozy dowódcze i szkolne. Niektóre czołgi przetrwały w jednostkach liniowych do końca wojny.
Czechosłowacja.
Czołgi T-70M znajdowały się w latach 1943-1947 na uzbrojeniu wojsk czechosłowackich walczących u boku RKKA. W czerwcu 1943 przybyło pierwszych 5 czołgów T-70M dla powstającego batalionu pancernego. 4 października 1943 przyjęto na stan kolejnych 6 pojazdów, a jeden uszkodzony używany do szkolenia zwrócono. 10 czołgów zgrupowano w kompanii czołgów lekkich dowodzonej przez ppor. Richarda Tesarika. 9 listopada 1943 jednostka czechosłowacka licząca 7 czołgów, gdyż trzy uległy wcześniej usterkom wzięła udział w walkach o Czerniachów wspierając 51 Dywizję Strzelców. W wyniku tych walk straciła 4 czołgi. Następnie czechosłowackie czołgi brały udział w ataku na wieś Ruda (stracono jeden pojazd) i ataku na Białą Cerkiew. W tym czasie oddano jeden czołg do jednostki radzieckiej. W pierwszej połowie 1944 batalion przeformowano w pułk, a następnie w 1 Czechosłowacką Samodzielną Brygadę Pancerną ("1 československá samostatná tanková brigáda"). W 3 batalionie zgrupowano 3 czołgi T-70 (jeden wkrótce spisano ze stanu ze względu na zużycie), które uzupełniono we wrześniu 1944 trzema kolejnymi. W październiku w walkach o zdobycie Zyndranowej wzięło udział 5 czołgów T-70. Po zakończeniu operacji dukielskiej w brygadzie pozostały 3 czołgi. W styczniu 1945 dwa pojazdy oddano do składnic sprzętu uszkodzonego. W brygadzie pozostał 1 T-70, który znajdował się w sztabie. W latach 1946-1947 zdekompletowany czołg pozostawał na terenie szkoły w Vyskowie, a następnie został oddany na złom. Razem wojska czechosłowackie użytkowały co najmniej 14 czołgów T-70.
Polska.
Czołgi T-70M znajdowały się w latach 1943-1949 na uzbrojeniu Ludowego Wojska Polskiego. Pierwsze pojazdy przybyły 8 lipca 1943 z Fabryki GAZ w Gorkim. Było to 7 pojazdów, które utworzyły 4 kompanię w 1 pułku czołgów. Pojazdy te wzięły udział w bitwie pod Lenino. 5 października 1943 przybyło kolejnych 8 czołgów, które utworzyły 4 kompanię w 2 pułku czołgów. Czołgi T-70 będąc na uzbrojeniu 1 Brygady Pancernej im. Bohaterów Westerplatte były wykorzystywane w czasie bitwy pod Studziankami. Służyły przede wszystkim do zadań łącznikowych, ochrony sztabu i dowozu amunicji oraz zaopatrzenia dla czołgów T-34. We wrześniu 1944, kiedy brygada przechodziła reorganizację prawie wszystkie czołgi wycofano ze składu brygady. Czołgi przekazano do 3 szkolnego pułku czołgów – 10 pojazdów i do Oficerskiej Szkoły Broni Pancernej – 3 czołgi. 1 pojazd trafił do 27 pułku artylerii samobieżnej. 1 czołg będący w momencie reorganizacji w naprawie pozostał w składzie brygady do marca 1945. 7 grudnia 1943 10 czołgów dostarczono do 1 batalionu rozpoznawczego 1 Korpusu Polskich Sił Zbrojnych, a następnie 1 Armii WP. W składzie batalionu brały udział w walkach m.in. o Wał Pomorski. W momencie zakończenia wojny w batalionie zostały tylko 2 czołgi. Najliczniej czołgi T-70 były reprezentowane w jednostkach szkolnych. 3 szkolny pułk czołgów użytkował 20 czołgów, a Oficerska Szkoła Broni Pancernej 21 T-70. Razem w latach 1943-45 LWP otrzymało 53 czołgi. 16 lipca 1945 pozostawało na stanie 41 pojazdów. Jesienią 1945 wszystkie sprawne czołgi zgrupowano w 1 batalionie rozpoznawczym i w 2 batalionie motocyklowym. W latach 1946-1947 czołgi użyto bojowo w walkach z operującymi na terenie południowo-wschodniej Polski oddziałami UPA. W maju 1949 czołgi będące w składnicach sprzętu przekazano na złom. Części i zespoły z wycofywanych pojazdów wykorzystywano do napraw dział samobieżnych SU-76M.
III Rzesza.
Zdobyczne pojazdy oznaczone "PzKpfw T-70(r)" były użytkowane w liczbie 40-50 sztuk przez oddziały niemieckie, najczęściej piechoty i policji. W dywizjonach artylerii lekkiej po usunięciu wieży pełniły rolę ciągników do holowania armat.
Zachowane pojazdy.
Do dziś zachowało się nie mniej niż 27 czołgów T-70 i T-70M. 
Jeden czołg w Muzeum Czołgów w Kubince, kolejny w Parku Zwycięstwa na Pokłonnej Górze w Moskwie oraz w muzeach w Wsiewołożosku w obwodzie leningradzkim, Orle, Togliatti, Saratowie i w mieście Wierchniaja Pyszma w obwodzie swierdłowskim. Jeden czołg znajduje się w Pskowie. Został on zmontowany z pięciu różnych pojazdów. Pięć czołgów ustawiono jako czołgi-pomniki w następujących miejscowościach:
Jeden pojazd w Muzeum historii Ukrainy w II wojnie światowej w Kijowie, a drugi na terenie dioramy „Bitwa o Dniepr” w Dnieprze. Pozostałe zachowane egzemplarze to czołgi-pomniki w miejscowościach: 
Czołg-pomnik w miejscowości Jeziaryszcza w rejonie horodeckim. 
Pojazd pozbawiony armaty w Muzeum Czołgów w Parola ("Panssarimuseo").
Egzemplarz, który początkowo stał jako czołg-pomnik w Baligrodzie. W 1975 został przeniesiony do Poznania, gdzie obecnie jest eksponatem w Muzeum Broni Pancernej w Poznaniu - oddziale Muzeum Wojska Polskiego w Warszawie. W jego miejscu jako pomnik w Baligrodzie ustawiono T-34/85
Pojazd jako eksponat w szkole wojsk pancernych w Chirchiq.

</doc>
<doc id="140537" url="https://pl.wikipedia.org/wiki?curid=140537" title="Wszechnica Piastowska">
Wszechnica Piastowska



</doc>
<doc id="140538" url="https://pl.wikipedia.org/wiki?curid=140538" title="Mewa białogłowa">
Mewa białogłowa

Mewa białogłowa ("Larus cachinnans") – gatunek dużego ptaka wodnego z rodziny mewowatych (Laridae).
Zasięg występowania.
Zamieszkuje Eurazję – od Europy Środkowej przez wybrzeża Morza Czarnego i Kaspijskiego do północno-zachodnich Chin i wschodniego Kazachstanu. Zimowiska obejmują głównie zachodnią, południową i południowo-wschodnią Europę, wybrzeża południowo-zachodniej Azji, w tym Półwyspu Arabskiego, i północno-wschodniej Afryki. W Europie gniazduje w Rosji, Białorusi, Litwie, Ukrainie, Rumunii, Bułgarii, Polsce, Czechach, Słowacji, Austrii, Niemczech, Niderlandach, Francji i na Węgrzech.
Gatunek zwiększa swą liczebność i zasięg w Europie. Jego ekspansja przebiega w linii wschód-zachód. Obecnie najdalej na zachód wysunięte stanowisko obserwowano w Paryżu. W Polsce coraz liczniejszy i spotykany w całym kraju, szczególnie latem po okresie lęgowym i zimą. Lęgi głównie w południowej części kraju, wzdłuż Wisły, a także w pasie pojezierzy w Wielkopolsce. Najdalej na północ wysunięte stanowiska znajdują się na Mazurach.
Systematyka.
Międzynarodowy Komitet Ornitologiczny (IOC) uznaje obecnie (2023) "L. cachinnans" za gatunek monotypowy.
Systematyka tego i kilku pokrewnych gatunków to jeden z najbardziej skomplikowanych przypadków w ornitologii. Do niedawna wydzielany podgatunek "L. cachinnans michahellis", zamieszkujący zachodnią i południową Europę oraz Maghreb i basen Morza Śródziemnego, od 2003 r. uważany jest za osobny gatunek – mewę romańską ("L. michahellis"). Natomiast mewa atlantycka, dawniej "L. cachinnans atlantis" (zamieszkująca Azory, Maderę i Wyspy Kanaryjskie), to według najnowszej systematyki podgatunek mewy romańskiej ("L. michahellis") – "L. michahellis atlantis". Kolejne zaliczane do niedawna do "L. cachinnans" podgatunki to:
W obrębie "L. cachinnans" wyróżniano niekiedy kolejne dwa podgatunki: "L. c. ponticus" (znad Morza Kaspijskiego) i "L. c. omissus"; czasem podgatunki "L. c. atlantis", "L. c. barabensis" i "L. c. mongolicus" łączono w jeden. W przeszłości (do 1982 r.) "L. cachinnans" był uznawany za podgatunek mewy srebrzystej ("L. argentatus").
Status i ochrona.
Międzynarodowa Unia Ochrony Przyrody (IUCN) od 2010 roku uznaje mewę białogłową za gatunek najmniejszej troski (LC – "Least Concern"); wcześniej była ona klasyfikowana przez IUCN jako podgatunek. Całkowita liczebność populacji nie jest znana z powodu niedawnych zmian taksonomicznych; organizacja BirdLife International w 2015 roku szacowała liczebność populacji europejskiej na 54 100 – 87 500 par lęgowych. Trend liczebności populacji uznawany jest za wzrostowy.
Gatunek w Polsce objęty jest ochroną częściową. Na "Czerwonej liście ptaków Polski" mewa białogłowa sklasyfikowana została jako gatunek najmniejszej troski (LC). W latach 2013–2018 liczebność populacji lęgowej na terenie kraju szacowano na 2000–3000 par. W 2021 roku populacja ta wyniosła 5554 pary na 44 stanowiskach.

</doc>
<doc id="140539" url="https://pl.wikipedia.org/wiki?curid=140539" title="Edward Raczyński (starszy)">
Edward Raczyński (starszy)

Edward Raczyński herbu Nałęcz, hrabia (ur. 2 kwietnia 1786 w Poznaniu, zm. 20 stycznia 1845 w Zaniemyślu) – magnat i polityk wielkopolski, mecenas sztuk i nauk.
Życiorys.
Urodził się w rodzinie ziemian wielkopolskich jako syn Filipa i Michaliny z Raczyńskich, wnuk starosty wielkopolskiego Kazimierza, brat Atanazego. Z żoną Konstancją z Potockich 1 voto Potocką miał jednego syna Rogera Maurycego.
W latach 1806-1809 służył w armii napoleońskiej i w wojsku Księstwa Warszawskiego. W 1810 został odznaczony Krzyżem Kawalerskim Orderu Virtuti Militari. 
W 1810 roku wyruszył w podróż do północnych krańców Europy, podczas której odwiedził Laponię, następnie udał się do Sztokholmu, gdzie przebywał trzy tygodnie. Na jego trasie znalazły się jeszcze kolejne miejscowości skandynawskie, takie jak: Örebro, Trollhättan i Ystad. Podróż tę określił jako najwspanialszą w życiu i wspominał także w późniejszym okresie swojego życia, co odznaczało ją tym bardziej na tle innych jego wypraw.
W 1814 roku odbył kolejną podróż, tym razem naukową przez Odessę, Konstantynopol do Azji Mniejszej, gdzie prowadził wykopaliska w starożytnej Troi. Dziennik z jego podróży ("Dziennik podróży do Turcyi odbytey w roku 1814") miał znaczącą wartość krajoznawczą, także naukową ze względu na wspomniane prowadzenie wykopalisk w pobliżu starożytnej Troi, ponadto dzięki umieszczeniu rysunków zwiedzanych terenów możemy znaleźć sporo informacji o życiu codziennym mieszkańców państwa tureckiego w początkach XIX wieku. Do hobby hrabiego można także zaliczyć jego próby zbudowania szybowca z trzciny, które niestety nie zakończyły się sukcesem.
W latach 1817-1820 wybudował kościół pw. św. Marcelina w Rogalinie. Jako patrona wybrał św. Marcelina na cześć Marcelego Lubomirskiego, swojego kuzyna, poległego podczas oblężenia Sandomierza w 1809 roku (podczas kampanii napoleońskiej). W dolnej części kościoła znajduje się mauzoleum Raczyńskich (a w nim tablice epitafijne i nagrobki przyścienne z prochami starszych członków rodziny Raczyńskich oraz sarkofagi kilku ostatnich członków tego rodu).
W swym majątku w Rogalinie zgromadził bardzo bogaty księgozbiór, po części pochodzący z zasobów bibliotecznych kasowanych przez władze pruskie zakonów. Księgozbiór ten stał się podstawą do utworzenia Biblioteki Raczyńskich w Poznaniu (1829), której był fundatorem.
Na skutek doniesień o odnalezieniu podczas związanych z budową poznańskiej Cytadeli ekshumacji na cmentarzu winiarskim (1828) szczątków osób rzekomo pogrzebanych żywcem, zdecydował o ufundowaniu w Poznaniu Przysionka śmierci (zwanego również domem dla pozornie zmarłych). Była to swoista kostnica przeznaczona dla osób obawiających się pogrzebania za życia. Ostatecznie jednak projekt zrealizowany został dopiero na podstawie testamentu Raczyńskiego przez jego syna Rogera w 1848 roku.
Był autorem i wydawcą dzieł historycznych i źródłowych (m.in. "Gabinet medali polskich..." (tom 1-4, 1838-1843|43), a także pionierem literatury krajoznawczej ("Wspomnienia Wielkopolski", "Dziennik podróży do Turcyi odbytey w roku 1814").
Od 1827 członek warszawskiego Towarzystwa Przyjaciół Nauk. Założył szkołę rolniczą w Jeżewie w pobliżu Śremu (1841). Wspierał finansowo pisarzy i uczonych, m.in. Adama Mickiewicza i Bronisława Trentowskiego.
Raczyński był propagatorem oświaty higienicznej w Wielkopolsce. W 1831, po epidemii cholery, przywleczonej przez wojska rosyjskie do sąsiedniego Królestwa Polskiego, współfinansował założenie pierwszego wodociągu w Poznaniu. Dla upamiętnienia tego wydarzenia wzniósł (1841) pomnik Higiei autorstwa Alberta Wolffa (obecnie, po remoncie, przed Biblioteką Raczyńskich na pl. Wolności w Poznaniu). Hrabia wniósł też znaczący wkład w utworzenie Szpital Przemienienia Pańskiego w Poznaniu. Za swoje zasługi dla Poznania został nagrodzony tytułem honorowego obywatela miasta w 1834 roku. 
Był też działaczem politycznym Wielkiego Księstwa Poznańskiego. Został deputowanym stanu rycerskiego na sejm prowincjonalny Wielkiego Księstwa Poznańskiego w 1841 roku oraz deputowanym powiatu śremskiego ze stanu rycerskiego na sejm prowincjonalny Wielkiego Księstwa Poznańskiego w 1843 roku. Opowiadał się za współpracą z Hohenzollernami, ale przy zachowaniu polskości. Opracował memoriał w sprawie używania języka polskiego przekazany królowi pruskiemu Fryderykowi Wilhelmowi IV.
W 1838 roku ogłosił w kilku czasopismach konkurs na opracowanie taniej technologii produkcji cukru z buraków, łatwej do wprowadzenia w polskich majątkach ziemskich (m.in. jako ratunek przed bankructwem dla zadłużonych właścicieli ziemskich i aby zwiększyć wartość ziemi i zapewnić pracę Polakom). Ustanowił nagrodę w postaci medalu o wartości 100 dukatów (równowartość 350 g czystego złota). Konkurs ten wygrał Antoni Podolski (emigrant, były oficer Armii Królestwa Polskiego), przyczyniając się do szybkiego rozwoju cukrownictwa.
W 1840 został odznaczony pruskim Orderem Orła Czerwonego II klasy z gwiazdą.
W latach 1840-1842 wybudował Kościół św. Wawrzyńca w Zaniemyślu, z fundacji Józefa i Laury Jaraczewskich (po ich śmierci).. 
Wspólnie z biskupem poznańskim, Teofilem Wolickim, był autorem koncepcji budowy tzw. Złotej Kaplicy w Katedrze Poznańskiej. Komitet budowy nowej kaplicy pod przewodnictwem Edwarda Raczyńskiego powstał w 1815 roku, lecz kaplicę przebudowano dopiero w latach 1836–1837, zaś wyposażenie skompletowano do 1841 roku. Raczyński sfinansował stojące w niej posągi Mieszka I i Bolesława Chrobrego. Niesłusznie oskarżony, m.in. przez Kazimierza Szumana, o nieprawidłowości i malwersacje przy budowie kaplicy, wpadł w depresję, a w styczniu 1845 roku popełnił samobójstwo, strzelając sobie w głowę z armatki wiwatówki. Stało się to na wyspie, nazwanej na jego cześć Wyspą Edwarda na Jeziorze Raczyńskim w Zaniemyślu. Grobowiec Raczyńskiego i jego żony, Konstancji Potockiej znajduje się przy kościele pw. św. Wawrzyńca w Zaniemyślu. Tylko serce Edwarda Raczyńskiego znajduje się w ufundowanym przez niego mauzoleum Raczyńskich w Rogalinie.
W kulturze.
Edward Raczyński jest jednym z bohaterów polskiego serialu historycznego "Najdłuższa wojna nowoczesnej Europy" (1979-81) w reżyserii Jerzego Sztwiertni. Odtwórcą jego roli był Mieczysław Voit.

</doc>
<doc id="140545" url="https://pl.wikipedia.org/wiki?curid=140545" title="Bismarck">
Bismarck

Miasta:
Inne miejscowości w USA:
Gminy w USA:

</doc>
<doc id="140546" url="https://pl.wikipedia.org/wiki?curid=140546" title="Lincoln">
Lincoln



</doc>
<doc id="140547" url="https://pl.wikipedia.org/wiki?curid=140547" title="ACTH">
ACTH



</doc>
<doc id="140551" url="https://pl.wikipedia.org/wiki?curid=140551" title="Aleksander Wejnert">
Aleksander Wejnert

Aleksander Wejnert (ur. 24 kwietnia 1809 w Warszawie, zm. 25 listopada 1879) – polski historyk, varsavianista.
Życiorys.
Był synem Antoniego Wejnerta, flecisty pochodzenia czeskiego. W latach 1827–1830 studiował na wydziale nauk prawnych i administracyjnych Królewskiego Uniwersytetu Warszawskiego. W latach 1832–1857 był urzędnikiem miejskim w Warszawie. W 1857 rozpoczął pracę jako główny kasjer na kolei warszawsko-wiedeńskiej. W 1879 został kierownikiem biblioteki Branickich.
Około 1836 został honorowym konserwatorem akt miasta Warszawy, urząd ten pełnił do 1872. Wykorzystując dostęp do archiwum miejskiego Warszawy badał przeszłość miasta. Publikował m.in. w „Bibliotece Warszawskiej”, „Gazecie Polskiej”, „Gazecie Warszawskiej”, „Tygodniku Powszechnym”, „Tygodniku Ilustrowanym” oraz w "Encyklopedii Powszechnej" Orgelbranda. Najważniejszą jego pracą jest 6-tomowa "Starożytność warszawska" (1848–1858), poświęcona zabytkom miasta. Opublikował także "Zabytki dawnych urządzeń sądowych m. Warszawy" i "O starostwach w Polsce końca XVIII w."
Jest patronem ulicy na warszawskim Mokotowie.

</doc>
<doc id="140553" url="https://pl.wikipedia.org/wiki?curid=140553" title="Pietrelcina">
Pietrelcina

Pietrelcina – miasto i gmina we Włoszech, w pobliżu Neapolu, w regionie Kampania, w prowincji Benewent. Miejsce urodzenia św. o. Pio.
Według danych na I 2009 gminę zamieszkiwało 3069 osób przy gęstości zaludnienia 106,6 os./1 km².
W miejscowości znajduje się stacja kolejowa Pietrelcina.

</doc>
<doc id="140554" url="https://pl.wikipedia.org/wiki?curid=140554" title="Dżer">
Dżer

Dżer – drugi bądź trzeci władca starożytnego Egiptu z I dynastii.
Lata panowania:
Jego imiona:
Był synem króla Aha i jednej z pomniejszych żon (lub konkubiny), Chenedhapi. 
Jego panowanie było okresem silnego rozwoju sztuki, rzemiosła, nauki i medycyny, a on sam posiadał opinię wielkiego medyka. Stworzył pisma o leczeniu dolegliwości, które były używane przez 3000 lat po jego śmierci.
W połowie swojego panowania podbił kraj Sedżet (najprawdopodobniej Synaj lub Palestyna). Walczył także z Nubijczykami i Libańczykami w delcie Nilu. Wiele wzmianek o nim jest zapisanych na tabliczkach z drewna i kości słoniowej. Jedna z nich pokazuje łodzie płynące w kierunku miast Delty Sais i Buto (wczesnej stolicy Dolnego Egiptu), inna zaś opisuje składanie ofiar z ludzi.
Rządził w sumie od 20 do 57 lat (według różnych źródeł i szacunków). W jego grobowcu w Umm el-Qaab w Abydos znaleziono szczątki 300 poddanych, którzy zostali zabici, aby służyć mu w przyszłym życiu (ta tradycja została wkrótce porzucona, a ludzi zastąpiono figurkami uszebti).
Od czasów Średniego Państwa wierzono, że w jego grobowcu spoczywa ciało Ozyrysa, a król Chendżer z XIII dynastii kazał wybudować tam posąg i miejsce to stało się centrum pielgrzymek. 
Jego żona Herneit została pochowana w Sakkarze.

</doc>
<doc id="140556" url="https://pl.wikipedia.org/wiki?curid=140556" title="Peter von der Rennen">
Peter von der Rennen

Peter von den Rennen (ur. 1607 w Gdańsku, zm. 1671 tamże) – gdański złotnik.
Jego rodzina pochodziła najprawdopodobniej z Nadrenii, był wyznania ewangelicko-reformowanego (kalwińskiego).
Był jednym z najświetniejszych złotników Gdańska w XVII w. Najsłynniejszym jego dziełem jest stworzony na zamówienie biskupa gnieźnieńskiego Wojciecha Pilchowicza relikwiarz Świętego Wojciecha, który został wykonany w 1662 roku. Powstawał on w Gdańsku przez ponad 3 lata. Przedstawiał półleżącą postać Świętego leżącego na sarkofagu, który był wsparty na sześciu orłach. Za wykonane ze srebra arcydzieło artysta dostał sumę 30 000 złotych polskich, co wystarczało w ówczesnych czasach na kupno ok. 500 wołów.
Relikwiarz przetrwał w katedrze gnieźnieńskiej do roku 1986, kiedy to został skradziony i przetopiony. Jednak dzięki gdańskiemu złotnikowi któremu złodzieje chcieli sprzedać srebrny złom, sprawcy kradzieży zostali schwytani przez Milicję Obywatelską a gdańscy złotnicy z odzyskanego srebra bardzo dokładnie odtworzyli relikwiarz, tak aby był zgodny z pierwowzorem.
Inne znaczące dzieła Petera von den Rennena to srebrny tron biskupi dla biskupstwa we Fromborku (nie przetrwał do dzisiaj) oraz trumienny relikwiarz Świętego Stanisława dla katedry wawelskiej (zamówiony przez krakowską kapitułę 2 maja 1669 roku).

</doc>
<doc id="140557" url="https://pl.wikipedia.org/wiki?curid=140557" title="Rybitwa białoskrzydła">
Rybitwa białoskrzydła

Rybitwa białoskrzydła ("Chlidonias leucopterus") – gatunek średniego, wędrownego ptaka wodnego z rodziny mewowatych (Laridae).
Występowanie.
Lęgnie się na stepach i lasostepach Eurazji od nizin polskich po Mandżurię. Zamieszkuje pas od północnej części Półwyspu Apenińskiego przez Europę Środkową i Wschodnią, Syberię, Zabajkale po północną Mongolię i dorzecze Amuru. Zimuje w Afryce oraz pasie od Azji Południowej po Australię, Nową Gwineę i Nową Zelandię. Rozszerza swój zasięg na zachód, o czym świadczy zanotowana próba lęgu w 1996 r. we wschodnich Niemczech i 1997 r. w Danii. Na zimowiska wędruje od lipca do września przez Europę Wschodnią, kierując się na południe od Sahary. Wraca natomiast przez Zachodnią i Środkową Europę w kwietniu i maju.
Nie wyróżnia się podgatunków.
W Polsce nielicznie gnieździ się na wschodzie kraju (głównie na Bagnach Biebrzańskich, gdzie lokalne zmiany populacji mają znaczny wpływ na krajową liczebność tego ptaka) oraz na terenie Parku Narodowego „Ujście Warty”. Ich liczebność w zależności od danego roku może być bardzo różna, czasem dochodzi do masowych pojawów. Przeloty krajowej populacji w maju i sierpniu–wrześniu.
Charakterystyka.
Cechy gatunku.
Rybitwa białoskrzydła jest większa od szpaka. Brak wyraźnego dymorfizmu płciowego. W szacie godowej ciało czarne poza podogoniem i ogonem, które są białe, pokrywy skrzydłowe, kuper i ogon białe, lotki popielate (pokrywy podskrzydłowe są czarne). Dziób i nogi czerwone. W szacie spoczynkowej ciało bieleje. Na głowie ciemna czapeczka, czoło białe. W tej szacie od rybitwy czarnej różni się brakiem ciemnej półobroży na karku. Nogi czerwone, dziób czarny, grzbiet i pokrywy skrzydłowe stają się popielate. Pierzenie do szaty spoczynkowej zaczyna się w czerwcu. Wtedy staje się podobna do rybitwy czarnej i białowąsej, ale widać u nich lekko kreskowany tył głowy, czarną plamkę uszną, a na bokach piersi nie ma plam. Osobniki młodociane przypominają dorosłe w szacie spoczynkowej, chociaż mają trójkątną plamę na grzbiecie, a całe pokrywy skrzydłowe są jaśniejsze i bardziej brunatne niż u rybitwy czarnej. Ich grzbiet kontrastuje z białym kuprem i ogonem.
Gdy leci, widać na skrzydłach czarne lotki. Podobna do rybitwy czarnej, ale jej upierzenie jest bardziej kontrastowe, ogon jest lekko wcięty i prawie prosty. 
Mimo że jest płochliwa, to nie ukrywa się i można ją znaleźć na odsłoniętych miejscach nad wodą. Podobnie jak inne rybitwy mało chodzi, a większą część czasu spędza w powietrzu. W czasie przelotów zbiera się w grupy liczące paręnaście osobników, wyjątkowo stada mogą dochodzić do setek.
Głos.
Słychać jej szorstki krzyk „krek” lub „czr-re”.
Biotop.
Gniazduje na bagnach otoczonych łąkami, z oczkami otwartej wody oraz kępami wysokiej trawy, w płytkich strefach przybrzeżnych, na mokradłach, zabagnionych dolinach rzecznych, zbiorniki zaporowe porośnięte szuwarami i zalewanych łąkach. Zimą środowiska bardziej zróżnicowane, łącznie z jeziorami i zaroślami mangrowymi. W okresie lęgowym rybitwy są ściśle związane z wodą, ale w czasie przelotów mogą oddalać się od niej. Warto podkreślić, że wiele z nich nie oblatuje Sahary po jej obrzeżach, wybrzeżami Atlantyku czy Doliną Nilu, ale pokonuje ją, lecąc wprost ponad jej powierzchnią.
Okres lęgowy.
Gniazdo.
Na znajdujących się ponad lustrem wody kępach roślin, może tworzyć kolonie liczące do 100 osobników. Gniazdo może się unosić na kożuchu z roślin lub na roślinnych kępach i tworzyć płaski kopiec. Pary są monogamiczne. 
Jaja.
W ciągu roku wyprowadza jeden lęg, składając w kwietniu–sierpniu (w Polsce w maju) 2–3 jaja.
Wysiadywanie.
Jaja wysiadywane są od zniesienia pierwszego jaja przez okres 14–22 dni przez obydwoje rodziców. Pisklęta opuszczają gniazdo jedynie w przypadku niebezpieczeństwa. Zdolność do lotu zdobywają w wieku 3–4 tygodni.
Pożywienie.
Głównie owady i ich larwy, które może łapać w locie, oraz inne bezkręgowce jak pajęczaki, mięczaki, pierścienice, ale też żaby, kijanki i małe ryby do 5 cm.
Gdy poluje, trzepie skrzydłami podobnie jak jaskółka, lecąc nisko nad zbiornikiem lub łąką (2–3 m wysokości). Zawisa w locie i rzuca się na ofiarę, lecz raczej bez nurkowania. Żeruje często z rybitwami czarnymi. Zbiera owady znad powierzchni wody lub lądu.
Status i ochrona.
Międzynarodowa Unia Ochrony Przyrody (IUCN) uznaje rybitwę białoskrzydłą za gatunek najmniejszej troski (LC – "least concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 3,1–4,0 milionów osobników. Ogólny trend liczebności populacji uznawany jest za stabilny.
W Polsce jest objęta ścisłą ochroną gatunkową oraz wymagająca ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie. Liczebność populacji lęgowej na terenie kraju w latach 2013–2018 szacowano na 300–5000 par. Liczebność tych ptaków w kolejnych latach podlega silnym fluktuacjom związanym ze stanem wód na rzekach. Na "Czerwonej liście ptaków Polski" rybitwa białoskrzydła sklasyfikowana została jako gatunek narażony (VU).

</doc>
<doc id="140559" url="https://pl.wikipedia.org/wiki?curid=140559" title="Aforysta">
Aforysta



</doc>
<doc id="140561" url="https://pl.wikipedia.org/wiki?curid=140561" title="SIM-lock">
SIM-lock

SIM-lock (SIM lock, potocznie simlock) – zabezpieczenie w oprogramowaniu telefonów komórkowych oraz modemów GSM zakładane przez producenta na życzenie operatora, najczęściej powodujące brak autoryzacji kart SIM pochodzących od innych operatorów.
W telefonie komórkowym z SIM-lockiem można zainstalować kartę SIM tylko jednego operatora, najczęściej samego sprzedawcy telefonu. Istnieje również możliwość takiego zablokowania telefonu, aby działał tylko z jedną, wybraną kartą SIM lub np. z kartami z określonego kraju. Umieszczenie innej karty w tak zablokowanym aparacie powoduje zwykle pokazanie napisu "Brak sieci" lub informacji o włączonej blokadzie. Najczęściej blokada SIM-lock jest zakładana na kod kraju i kod sieci (MNC + MCC), np. 260-01, która jest zwykle zakładana na życzenie operatora.
Zazwyczaj firma, która założyła SIM-locka, oferuje także możliwość jego zdjęcia za odpowiednią opłatą lub bezpłatnie po określonym czasie (np. na koniec terminowej umowy między klientem a operatorem). W większości telefonów operacja taka polega na wpisaniu w odpowiednim menu telefonu kodu odblokowującego NCK. Sklepy z telefonami i akcesoriami do nich oraz komisy zwykle również oferują możliwość zdjęcia SIM-locka, a cena tej operacji jest zależna głównie od tego, jak bardzo jest skomplikowana. Może ona zająć od jednej minuty do kilku dni, jak np. jest w przypadku odblokowywania iPhone'a.

</doc>
<doc id="140562" url="https://pl.wikipedia.org/wiki?curid=140562" title="Antyfona">
Antyfona

Antyfona (gr. „przeciwgłos”, „naprzemienna odpowiedź”) – w liturgii chrześcijańskiej werset rozpoczynający i kończący modlitwę – najczęściej psalm lub kantyk (pieśń), często zaczerpnięty z Psalmów lub innych ksiąg Pisma Świętego.
W chorale gregoriańskim antyfony to różne typy śpiewów, np. antyfony psalmowe czy antyfony mszalne. Wywodzą się one na ogół z praktyki wykonywania tekstów liturgicznych przez dwa chóry, recytujące lub śpiewające na przemian (śpiew antyfonalny). Zostały przejęte przez Kościół zachodni w IV w. z obrządku syryjskiego (śpiew ambrozjański).
Antyfony zwykle podkreślają obchodzone właśnie święto liturgiczne lub bieżące czytania biblijne. W liturgii bizantyńskiej "antiphanon" oznacza albo grupę trzech psalmów, albo grupę wersetów śpiewanych pomiędzy pierwszymi litaniami Boskiej Liturgii.
1. W Liturgii godzin Kościoła rzymskokatolickiego szczególne miejsce zajmują antyfony kantyków ewangelicznych (Kantyku Zachariasza w Jutrzni i "Magnificat" w Nieszporach), a ich linia melodyczna jest szczególnie zdobna. Antyfony do pieśni "Magnificat" śpiewane w drugiej części adwentu (17-23 grudnia) to tzw. Wielkie Antyfony, zwane również Antyfonami „O”. Każda z nich zaczyna się od określenia Zbawiciela jednym z Jego tytułów, np. „"O Radix"” – „O Korzeniu” (Różdżko Jessego), „"O Sapientia"” – „O Mądrości”. Pierwsze litery tytułów Jezusa Chrystusa tworzą akrostych – czytane od końca (tzn. od dnia 23 grudnia do 17 grudnia) tworzą zdanie „"Ero cras"” – łac. „Będę jutro”.
2. W Komplecie (Modlitwie na zakończenie dnia) – ostatniej godzinie Liturgii Godzin, występuje modlitwa, która kończy Liturgię Godzin danego dnia, tzw. Antyfona kończąca. Ma ona treść maryjną, zmienną w zależności od okresu liturgicznego:
3. W tradycyjnej liturgii Mszy św. występują trzy antyfony, przypisane do śpiewów procesyjnych: na wejście ("Introit"), na ofiarowanie ("Offertorium"), na Komunię ("Communio"). Są to tzw. śpiewy zmienne, ponieważ na różne dni liturgiczne przewidziane są różne zestawy antyfon i psalmów. Od antyfony Introitu pochodzą nazwy większości niedziel w tradycyjnym kalendarzu liturgicznym, np. Niedziela „"Ad te levavi"” (I Niedziela Adwentu, a zarazem pierwszy dzień roku liturgicznego), czy Niedziela "Laetare" (IV Niedziela wielkiego postu). W zwyczajnej formie rytu rzymskiego (tzw. mszy posoborowej) występują dwie antyfony: na wejście i na Komunię. 
4. Antyfonami bywają nazywane także krótkie modlitwy, np. po litaniach, różańcu, w godzinkach czy inne modlitwy do użytku prywatnego. Encyklopedia Staropolska Zygmunta Glogera podaje przykład takiej antyfony:
„Najpospolitszą jest antyfona, drukowana pod obrazkami Matki Boskiej Częstochowskiej, które w r. 1860 zaczęły rozchodzić się setkami tysięcy: «Nie racz pamiętać Panie na występki nasze, albo rodziców naszych i racz nie karać nas za grzechy nasze»."
5. Utwory muzyczne do użytku liturgicznego, oparte na tekstach antyfon.

</doc>
<doc id="140563" url="https://pl.wikipedia.org/wiki?curid=140563" title="Dżet">
Dżet



</doc>
<doc id="140564" url="https://pl.wikipedia.org/wiki?curid=140564" title="HCP 301D">
HCP 301D

HCP 301D ("SU45", "SP45", typ "301Db" oraz "301Da" i "301Dc") – polska uniwersalna lokomotywa spalinowa produkowana w latach 1970–1976 w Zakładach Metalowych im. Hipolita Cegielskiego w Poznaniu dla Polskich Kolei Państwowych jako seria SP45, później przebudowana. Była używana do prowadzenia pociągów pasażerskich na liniach niezelektryfikowanych.
Historia i eksploatacja.
Początkiem serii 45 były budowane w drugiej połowie lat 60. prototypy nowej lokomotywy spalinowej przeznaczonej do pracy na niezelektryfikowanych liniach. Potrzebę takiej konstrukcji uzasadniało stopniowe zmniejszanie się liczby sprawnych parowozów, przy wciąż rosnących potrzebach przewozowych. Pierwszy prototyp oznaczony "301D" zakłady HCP zbudowały w 1967, tworząc lokomotywę o mocy 1520 KM z polskim 12-cylindrowym silnikiem 12C22W, zbudowanym na bazie doświadczeń z produkcji mniejszego silnika a8C22 serii SM42. Do 1970 zaprojektowano jeszcze dwa prototypy: "301Da" (oznaczony później numerem inwentarzowym 500) i "301Db" o mocy 1750 KM, który przeznaczono do produkcji seryjnej i wprowadzenia na PKP jako serii SP45. Kilka najwcześniej wyprodukowanych lokomotyw wyposażono w czuwak aktywny, jednak z braku pieniędzy pozostałe lokomotywy otrzymały czuwaki pasywne.
Zarówno silniki jak i prądnice główne miały być produkowane w Polsce, jednak problemy techniczne wymusiły konieczność zakupu za granicą tych podzespołów do kilku pierwszych egzemplarzy. Docelowo maszyny serii 45 wyposażono w produkowany w zakładach HCP na licencji firmy Fiat silnik 2112SSF.
Egzemplarze z początku produkcji miały fabryczne wady, np. łatwo ulegały wykolejeniom, zaś układ paliwowy stwarzał możliwość pożaru. Z tego powodu w czasie produkcji zakłady HCP wprowadziły wiele poprawek, m.in. sprzęg międzywózkowy, gumowe przewody paliwowe oraz pudło samonośne (ryflowane blachy poszycia).
Na przełomie lat 80. i 90. wprowadzono modyfikację układu ogrzewania pociągu. Kotły parowe starszego typu zastąpiono instalacją do elektrycznego ogrzewania wagonów, wstawiając prądnicę grzewczą LCPb-400 produkowaną przez zakłady Dolmel we Wrocławiu. Głównym powodem tej zmiany był brak kupowanych za dewizy części do importowanych kotłów ogrzewczych. Dochodziło do sytuacji, gdzie lokomotywy wychodziły z napraw okresowych w sezonie letnim z niesprawnym kotłem ogrzewczym. Dodatkowo, wraz z postępem elektryfikacji stosowanie ogrzewania parowego powodowało kłopoty przy zmianie rodzaju trakcji pociągu. Negatywnym skutkiem tej zmiany było pogorszenie osiągów lokomotywy, gdyż włączone ogrzewanie pobierało 400 kW mocy od silnika spalinowego. Zimą, szczególnie na długich wzniesieniach z cięższymi pociągami załoga pociągu musiała wybierać, czy osiągnąć rozkładową prędkość, czy ogrzewać pociąg. Przy okazji dokonano pewnych przeróbek w innych układach lokomotywy, zaś całą serię przemianowano z SP45 na SU45. Zmiany tej nie należy kojarzyć z przeznaczeniem lokomotywy, gdyż i tak głównym zadaniem serii 45 pozostała praca z pociągami pasażerskimi, choć wraz z elektryfikacją kolejnych linii lokomotywy SU45 były przenoszone na linie niższych kategorii. Ogółem na serię SU45 przebudowano 191 lokomotyw. Pierwszą przebudowaną była SP45-074. Jej modernizację zakończono w dniu 15 stycznia 1988, zmiana oznaczenia na SU45-074 nastąpiła dopiero w dniu 1 stycznia 1992. Ostatnią 191. lokomotywą była SP45-061. Jej modernizację zakończono w dniu 30 września 1997, a zmiana oznaczenia na SU45-061 nastąpiła w listopadzie 1997.
Niektóre lokomotywy typu 301Db serii SP45 wycofano ze służby przed okresem modernizacji na serię SU45:
Egzemplarze, w których nie zmodernizowano ogrzewania i pozostawiono kocioł parowy, skasowano w 1999 roku, po czym pozostały lokomotywy oznaczone wyłącznie jako SU45. Pozostawiono jedynie jedną lokomotywę w skansenie kolejowym w Kościerzynie jako eksponat (SP45-139). Do niedawna SU45 można było spotkać na większości niezelektryfikowanych szlaków w Polsce, zarówno z pociągami osobowymi, jak i pospiesznymi. Nieliczne zostały sprzedane dla użytkowników prywatnych, w tym SU45-141 i 165 dla spółki cywilnej Unikol Railway Workshop z Kostrzyna; 141 później trafiła do spółki S&amp;K Train Transport z Zielonej Góry. 
W ramach ogłoszonego w marcu 2016 przetargu Przewozy Regionalne sprzedały lokomotywę SU45-115 bez ważnego dopuszczenia do ruchu Stowarzyszeniu Kolejowych Przewozów Lokalnych. 20 maja została ona przetransportowana do Pleszewa, gdzie rozpoczęła stacjonowanie oraz oczekiwanie na naprawę wymaganą do przywrócenia jej do eksploatacji.
26 maja 2016 lokomotywa SU45-089 utraciła dopuszczenie do ruchu. Tym samym egzemplarz SU45-079 był jedynym spalinowozem tej serii pozostającym w eksploatacji.
Konstrukcja.
SU45 jest lokomotywą sześcioosiową o układzie osi Co’Co’ (dwa wózki trzyosiowe). Spawana ostoja wraz z pudłem stanowi konstrukcję samonośną. Dwa skrajne przedziały pudła mieszczą kabiny maszynisty. W przedziale środkowym znajduje się 12-cylindrowy, czterosuwowy, wysokoprężny silnik spalinowy 2112SSF z doładowaniem wraz z prądnicą główną "GP-846B1" produkcji Dolmel Wrocław, na licencji Alstom (służącą także jako rozrusznik), zaś w dwóch przedziałach między silnikiem i kabinami, odpowiednio: agregat chłodzący i prądnica do ogrzewania wagonów "LCPb-400 o mocy 495kW". Sześć silników trakcyjnych "LSa-430" napędza każdą oś lokomotywy. Silniki są zawieszone systemem tramwajowym („za nos”). Pomiędzy wózkami lokomotywy umieszczono skrzynie mieszczące akumulatory oraz zbiorniki wody i paliwa (o pojemności 3500 l), a przeniesienie siły pociągowej i hamowania z wózków na pudło odbywa się za pomocą dźwigni kątowej. Zużycie oleju silnikowego wynosi katalogowo 36 litrów/godzinę, natomiast zużycie paliwa 223 g/kWh (164 g/KMh), co przy mocy znamionowej w warunkach normalnych (1700 KM) daje 279 kg/h. Ze względu na dużą ilość mocy pobieranej z silnika przez instalację grzewczą zimą podczas długich podjazdów pod górę lokomotywa nie miała wystarczająco dużo mocy na jednoczesne utrzymywanie prędkości rozkładowej i na ogrzewanie składu
Produkcja.
Ogółem wyprodukowano 270 lokomotyw tego typu: 

</doc>
<doc id="140573" url="https://pl.wikipedia.org/wiki?curid=140573" title="Felczer">
Felczer

Felczer (z niem. "Feldscher" „chirurg polowy”, z szw. "fältskär" „chirurg polowy, wykonujący proste zabiegi”) – zawód uprawniający do świadczenia pomocy medycznej chorym. Kwalifikacje felczera są niższe niż kwalifikacje lekarza. Nie wymaga się od niego ukończenia wyższych studiów medycznych, a jedynie szkoły średniej (np. liceum felczerskiego) i zdobycia odpowiednich kwalifikacji na poziomie średnim. W Polsce od wielu lat nie kształci się nowych felczerów, jednakże osoby, które w przeszłości wykształciły się w tym zawodzie, mogą go dalej wykonywać. Ponadto felczerzy z innych krajów Unii Europejskiej mogą po uznaniu ich kwalifikacji przez odpowiednie organy pracować w Polsce w swoim zawodzie.
Zgodnie z ustawą z roku 1950 o zawodzie felczera i rozporządzeniem Ministra Zdrowia z 11 marca 2005 roku, uprawnienia felczera obejmują świadczenia zdrowotne wobec pacjentów niewymagających specjalistycznej opieki lekarskiej oraz w nagłych przypadkach:
Ponadto felczer ma prawo wydawania orzeczeń o stanie zdrowia w przypadkach opisanych wyżej oraz orzekania o czasowej niezdolności do pracy. Felczer ma też uprawnienia do działań w zakresie oświaty zdrowotnej i profilaktyki, w tym wykonywania szczepień ochronnych.
Felczer lub starszy felczer ma prawo do wystawienia karty zgonu w przypadku gdy nie ma lekarza zobowiązanego do wystawienia takiej karty.
Pod nadzorem lekarza felczer jest również uprawniony do:
Zgodnie z przepisami ustawy o zawodzie felczera, ma on również prawo "zapisać na recepcie produkty lecznicze zawierające środki odurzające z grupy III N, substancje psychotropowe z grupy IV P oraz środki silnie działające z grupy B".
Prawo wykonywania zawodu przyznaje Naczelna Izba Lekarska, która prowadzi rejestr felczerów, bo felczerzy nie mają własnej izby jak lekarze czy pielęgniarki. Aby otrzymać prawo wykonywania zawodu, felczer musi przedstawić:
1. dyplom ukończenia szkoły felczerskiej w Polsce
lub 2. dyplom wydany w państwie spoza UE uznany przez prawo polskie za równoważny na podstawie umów międzynarodowych lub innych przepisów.
3. decyzja Ministra Zdrowia potwierdzająca kwalifikacje zawodowe felczera
Felczer może wykonywać swój zawód na przykład w przychodniach podstawowej opieki zdrowotnej (POZ) lub placówkach nocnej i świątecznej opieki zdrowotnej oraz w izbach wytrzeźwień. Felczer (starszy felczer) jest uprawniony do wystawienia zwolnień lekarskich. W celu uzyskania upoważnienia do wystawiania zaświadczeń lekarskich felczer występuje do ZUS z wnioskiem o jego udzielenie. Wymaganymi dokumentami, które muszą złożyć, są:
Powinien złożyć również pisemne oświadczenie, że zobowiązują się przestrzegać zasady orzekania o czasowej niezdolności do pracy i wykonywania wynikających z tego obowiązków.
Wszystkie wymagane dokumenty składa się w dowolnej jednostce ZUS. Upoważnienie wydawane jest przez ZUS w formie decyzji.
Centralny Rejestr Felczerów Naczelna Izba Lekarska prowadzi na zlecenie Ministerstwa Zdrowia. W Polsce w 2018 r. było 211 felczerów czynnych zawodowo i 532 niewykonujących zawodu.

</doc>
<doc id="140574" url="https://pl.wikipedia.org/wiki?curid=140574" title="Taraban">
Taraban

Taraban lub tułumbas (tur. "daraban") – duży, podłużny bęben kapeli janczarskich, używany także w dawnym wojsku polskim. 
Tarabanów używano do nadawaniu taktu w marszu oraz w bitwach do przekazywania rozkazów. Takie zastosowanie miało miejsce m.in. w bitwie pod Carrhae. Taraban jest wspomniany w czwartej zwrotce polskiego hymnu:
"Już tam ojciec do swej Basi"
"Mówi zapłakany:"
"Słuchaj jeno, pono nasi"
"Biją w tarabany"

</doc>
<doc id="140577" url="https://pl.wikipedia.org/wiki?curid=140577" title="Wysoki komisarz Narodów Zjednoczonych do spraw uchodźców">
Wysoki komisarz Narodów Zjednoczonych do spraw uchodźców

Wysoki komisarz Narodów Zjednoczonych do spraw uchodźców () – urząd Organizacji Narodów Zjednoczonych upoważniony do przewodzenia i koordynacji międzynarodowych działań mających na celu ochronę uchodźców i rozwiązywania ich problemów na całym świecie. Do głównych działań urzędu należy zapewnienie praw uchodźców oraz pomoc w zapewnieniu azylu lub repatriacji. Siedziba urzędu znajduje się w Genewie w Szwajcarii. Wysoki komisarz jest nominowany przez sekretarza generalnego ONZ i wybierany w głosowaniu przez Zgromadzenie Ogólne Organizacji Narodów Zjednoczonych.
Historia.
Urząd ten został powołany przez Zgromadzenie Ogólne 3 grudnia 1949 początkowo na okres trzech lat – od 1 stycznia 1951 do 31 grudnia 1953 – jednak w następnych latach przedłużano jego działalność na kolejne pięcioletnie kadencje. Zastąpił on działającą w latach 1947–1952 Międzynarodową Organizację Uchodźców oraz, jeszcze wcześniejszą, Administrację Narodów Zjednoczonych do spraw Pomocy i Odbudowy (1943–1947).
14 grudnia 1950 Zgromadzenie Ogólne nadało statut urzędowi Komisarza i uchwaliło projekt konwencji o uchodźcach.
W 1951 została podpisana w Genewie Konwencja Odnosząca się do Statusu Uchodźców (wprowadzona w życie 22 kwietnia 1954), zaś w 1967 podpisano w Nowym Jorku Protokół rozszerzający ją na kraje pozaeuropejskie.
Polska przystąpiła do obu układów w 1991 r.
Art. 35 Konwencji i art. 2 Protokołu zobowiązują państwa – strony "do współpracy z Urzędem Wysokiego Komisarza Narodów Zjednoczonych do Spraw Uchodźców lub z każdą inną agencją Narodów Zjednoczonych, która może go zastąpić w pełnieniu jego funkcji, a w szczególności dla ułatwiania jego obowiązku nadzorowania stosowania postanowień" tych umów. Według art. 38 Konwencji i art. 4 Protokołu spory, których nie można rozwiązać innymi sposobami na żądanie jednej ze stron rozpatruje Międzynarodowy Trybunał Sprawiedliwości.
22 grudnia 2003 Zgromadzenie Ogólne ONZ zniosło konieczność przedłużania mandatu urzędu na kolejne kadencje do czasu aż problem uchodźców nie zostanie rozwiązany ("continue the Office until the refugee problem is solved").
Za swoją działalność urząd został wyróżniony Pokojową Nagrodą Nobla w latach 1954 i 1981.

</doc>
<doc id="140580" url="https://pl.wikipedia.org/wiki?curid=140580" title="Petronas Towers">
Petronas Towers

Petronas Towers – dwie wieże w Kuala Lumpur, stolicy Malezji, o wysokości 452 metrów, jedne z najwyższych budowli świata. Zachowują one tytuł najwyższych bliźniaczych wież świata oraz budynków zbudowanych przed końcem XX wieku. Petronas Towers były najwyższymi budynkami świata od roku 1998 do 2004. Dwa drapacze chmur są połączone przejściem (mostem) o długości 58 m na poziomie 41. i 42. piętra.
Historia.
Wieże zaprojektował argentyński architekt César Pelli, a oddano je do użytku w 1998 roku. Mający 88 czterometrowych pięter nad ziemią i 4 piętra pod ziemią wieżowiec zbudowany jest głównie z żelbetu; elewacja wykonana jest ze szkła i stali. Wieże zbudowano na miejscu dawnego hipodromu. Twarda skała jest w tym miejscu osadzona bardzo głęboko, przez co budynek posiada prawdopodobnie najgłębsze fundamenty na świecie, sięgające na około 150 metrów w głąb ziemi i wymagające ogromnych ilości betonu.
Nietypowym posunięciem było wynajęcie dwóch różnych firm do budowy obu wież. Konkurencję wygrała firma Samsung Constructions odpowiedzialna za wieżę 2, mimo że zaczęli miesiąc później od budowniczych wieży 1, firmy Hazama Corporations, i choć później wystąpiły problemy z odchyleniami wieży od idealnego pionu (ok. 25 mm). Wieże zostały zbudowane na szkielecie dwóch żelbetowych rdzeni o wymiarach 23 x 23 metry otoczonych kręgiem bardzo wysokich kolumn, na których oparła się konstrukcja budynku.
Architektura wież nawiązuje do sztuki islamskiej, co wiąże się z tym, że głównym wyznaniem w Malezji jest islam.
Konstrukcja.
Obie wieże mają łącznie 76 wind, do transportu używanych jest 29 dwupoziomowych wind i 10 ruchomych schodów, poza tym wieże na wysokości 41 i 42 piętra, czyli na wysokości 170 metrów połączone są ze sobą zewnętrznym mostem o długości 58,5 m. Windy zabierają jednorazowo 26 osób.
Przy budowie wież pracowało do siedmiu tysięcy robotników jednocześnie, którzy zużyli 160 tys. m³ betonu, 77 tys. m³ nierdzewnej stali, 208 pali o długości od 60 do 115m, pokrytych płytą żelbetową o grubości 4,5 m.
Budynki posiadają łącznie 65 tys. m² szyb, co daje liczbę 32 000 okien. Aby umyć każdą wieżę tylko raz, potrzeba około miesiąca.
Przeznaczenie.
Biura.
Petronas Towers jest budynkiem biurowym. Pierwsza wieża (Tower One) mieści w całości biura firmy Petronas. W drugiej wieży (Tower Two) wynajmowane są biura wielu firmom, między innymi:
Przejście między budynkami.
Na 41 i 42 piętrze znajduje się przeszklone przejście między budynkami, dzięki któremu nie trzeba schodzić aż na poziom ulicy, by przejść z jednej wieży do drugiej. Przejście jest publicznie dostępne, otwarte od 8:00 do 16:30, wpuszczane są grupy po około 20 osób co 10 minut. Wjazd trwa 45 sekund, a na górze spędza się około 15 minut.
Suria KLCC.
Centrum handlowe znajdujące się na dole wieżowca. Znajduje się tam też Filharmonia Dewan, w której odbywają się koncerty Malezyjskiej Orkiestry Symfonicznej. W budynku znajduje się ponadto galeria sztuki, restauracje i bary.
KLCC Park.
Południowo-wschodnie wyjście centrum handlowego Suria KLCC jest skierowane w stronę parku poprzedzonego fontanną, przyciągającą tłumy turystów i fotografów. W znacznej mierze park jest otoczony przez budynki towarzyszące Petronas Twin Towers oraz rozległy budynek Kuala Lumpur Convention Centre, KLCC, połączony z ekskluzywnym Traders Hotel w południowej części parku.
Obszar zieleni zawiera ścieżki do spacerów i joggingu, stawy, wodospady kaskadowe oraz plac zabaw dla dzieci. Między wschodnim wejściem Traders Hotel a Suria KLCC nieustannie krąży pojazd do bezpłatnego przewozu osób. Pojazd zawraca na placu Petronas Twin Towers, między wyjściem Suria KLCC a fontannami.
Dolna, zewnętrzna część budynku Suria KLCC jest od strony parku przeznaczona na liczne restauracje i puby.

</doc>
<doc id="140582" url="https://pl.wikipedia.org/wiki?curid=140582" title="Jeżyna popielica">
Jeżyna popielica

Jeżyna popielica "Rubus caesius" L. (ostrężyna, popielica) – gatunek rośliny z rodziny różowatych. Występuje w strefie klimatu umiarkowanego w Eurazji. W Polsce jest pospolity. Jedna z nielicznych jeżyn stosunkowo łatwa do rozpoznania i dlatego popularna. Nazwa jest jednak często nadużywana i podawana w odniesieniu do innych jeżyn z podrodzaju "Rubus".
Biologia i ekologia.
Nanofanerofit, chamefit. Siedlisko: lasy aluwialne, zwłaszcza łęgi wierzbowe, wierzbowo-topolowe i w zbiorowiskach dla nich zastępczych, zarośla i przydroża, zwłaszcza w miejscach bogatych w związki azotu, na siedliskach świeżych. Kwitnie od maja do września. W klasyfikacji zbiorowisk roślinnych gatunek charakterystyczny (słabo) dla SCl. "Galio-Urticenea", a odmiana var. "dunensis" dla związku zespołów (All.) "Salicion arenariae".
Tworzy mieszańce z maliną właściwą ("R. idaeus" L.) oraz z licznymi innymi gatunkami.

</doc>
<doc id="140583" url="https://pl.wikipedia.org/wiki?curid=140583" title="Wojna Francji z Ligą Augsburską">
Wojna Francji z Ligą Augsburską

Wojna Francji z Ligą Augsburską zwana także wojną dziewięcioletnią, wojną orleańską, wojną o sukcesję w Palatynacie albo po prostu wojną palatynacką trwająca od 1688 do 1697 rozpoczęła się prowokacją francuskiego władcy Ludwika XIV, w której zażądał praw i alodiów (w przeciwieństwie do terytoriów) rzekomo należących się księciu Filipowi Orleańskiemu poprzez jego małżeństwo z Liselottą Palatynacką. W tej wojnie Francja dążyła do formalnej akceptacji przez cesarza rzymskiego swoich poprzednich zdobyczy terytorialnych zrealizowanych w ramach polityki reunionów.
Doprowadziły do niej dwa konflikty, które powstały w wyniku ingerencji Ludwika XIV w politykę Rzeszy. Pierwszy to próba wprowadzenia na stanowisko biskupa Kolonii swojego protegowanego Wilhelma von Furstenberga, przeciwko jednemu z kandydatów z Wittelsbach popieranemu przez papieża i cesarza. Z kolei w 1688 Ludwik XIV w imieniu swojej krewnej Elżbiety Wittelsbach zażądał prawa do dziedzictwa palatynackiego. Zimą 1688 wojska francuskie wtargnęły do Palatynatu puszczając z dymem liczne miasta i wioski. Przeciwko Francuzom szybko sformował się ruch oporu w całym landzie. Do końca 1689 r. w ręce sił Rzeszy wpadły Kolonia i Koblencja. W kwietniu 1689 król angielski Wilhelm III Orański powołał ligę antyfrancuską, nazwaną Wielką Koalicją (ang. "Grand Alliance"), w skład której weszły Rzesza, Anglia, Holandia, Hiszpania i Sabaudia. Po ciężkich walkach Francuzi zepchnięci zostali do defensywy. Jednak sprzymierzonym brakowało sił aby zupełnie zniszczyć wojska Ludwika XIV – Wilhelm Orański musiał walczyć o władzę w kraju, natomiast cesarz uwikłany był w wojnę z Turcją.
W bitwie morskiej pod La Hogue, rozegranej w dniach 27 maja–3 czerwca 1692 (17–23 maja według używanego wtedy w Anglii kalendarza juliańskiego), flota angielska rozbiła Francuzów, zapobiegając tym samym ostatecznie francuskim planom restytucji Stuartów w osobie zdetronizowanego Jakuba II. W końcu 20 września 1697 w Rijswijk zwaśnione strony zawarły pokój, na mocy którego Francja zrzekła się praw w Palatynacie, zwróciła Barcelonę i Luksemburg Hiszpanii i uznała księcia Lotaryngii, nie tracąc jednak zagarniętego wcześniej Strasburga. Holandia otrzymała natomiast utracone ziemie graniczne i korzystne warunki handlowe z Francją.
Przyczyny konfliktu.
Zamiarem syna Fryderyka V elektora Karola I Ludwika była stabilizacja stosunków politycznych Francji, poprzez małżeństwo swojej córki Elżbiety Charlotty (znanej jako Lizelota z Palatynatu) z księciem Filipem Orleańskim, bratem francuskiego króla Ludwika XIV.
Planowane małżeństwo napotkało jednak trudności. Po śmierci Karola II, Ludwik XIV zażądał jako posagu dla swojej szwagierki ziem Palatynatu. Żądania te zostały jednak odrzucone przez rezydującą w Düsseldorfie katolicką linię Palatynat-Neuburg reprezentowaną przez Filipa Wilhelma Wittelsbacha. Francuzi, swoją korzyść strategiczną upatrywali w tym, że cesarz uwikłany w tym czasie był w wojnę z Turcją. Celem wojny stało się zapewnienie i rozszerzenie francuskich zdobyczy na ziemiach niemieckich.
Przebieg wojny.
Niemcy.
W roku 1688 Francuzi wtargnęli do Palatynatu i na tereny znajdujące się po lewej stronie Renu. Cesarz, reasekurowany przez Wielką Koalicję, w odpowiedzi na zagrożenie francuskie podjął działania wojenne w Rzeszy, rok później do walk włączyły się pozostałe państwa koalicji: Anglia, Szwecja, Hiszpania, Sabaudia oraz Niderlandy. Podjęte przez te państwa działania zbrojne, zmusiły Francuzów do wycofania się z okupowanych terenów. Francuzi, nie chcąc zostawiać przeciwnikowi przyczółków do ewentualnej ofensywy, spustoszyli ziemie Palatynatu, tak, ze aż do czasów współczesnych zachowały się ślady zniszczenia miast i zamków. Swoje działania ponowili w latach 1692–1693, atakując tereny przygraniczne. Liczne miasteczka i wsie palatynackie zostały zrównane z ziemią. Zniszczono też Mannheim, Heidelberg i Spirę.
W trakcie operacji militarnych w Niemczech nie doszło do żadnej poważnej bitwy. Celem Francuzów było raczej osłabienie przeciwnika poprzez zniszczenie jego zaplecza. Celem armii Rzeszy było powstrzymywanie Francuzów przed kolejnymi atakami na ziemie niemieckie (Szwabia, Frankonia).
Walki z Anglią.
W roku 1689 przy pomocy francuskiej królowi angielskiemu Jakubowi II (obalonemu przez Wilhelma Orańskiego) udało się zająć prawie całą Irlandię. Zdobycze te, jednak szybko zostały utracone przez Jakuba po lądowaniu w Irlandii Wilhelma III. Jakub zbiegł do Francji. W roku 1692 Francuzi spróbowali ponownie obsadzić tron angielski Jakubem II. Tym razem zamierzali wysłać swoje oddziały bezpośrednio do Anglii, planując wysłanie 30 000 żołnierzy oraz floty transportowej. Anglikom udało się jednak w bitwie morskiej pod La Houge zniszczyć flotę francuską, co zniweczyło ostatecznie plany przeciwnika.
Włochy.
Relatywnie łatwą sytuację mieli Francuzi we Włoszech, wykorzystując zaangażowanie Austrii w walki z Turkami. Wojskowa neutralność księcia Sabaudii Wiktora Amadeusza II przez długi czas niepokoiła francuski dwór. Jego osobiste powiązania z cesarską rodziną oraz niechęć do Ludwika XIV, który przy każdej okazji traktował go z protekcjonalną arogancją, skłoniła go do przyłączenia się do koalicji antyfrancuskiej, pomimo tego, że zawierając sojusz z Francją mógłby liczyć na powiększenie swego szczupłego terytorium.
Z powodu niepewności co do intencji księcia Sabaudii Francja utrzymywała na alpejskim froncie armię pod dowództwem Catinata. Latem 1690 Ludwik XIV wysłał ultimatum do księcia Wiktora Amadeusza aby zmusić go by otwarcie opowiedział się po jednej lub drugiej stronie. Ludwik zażądał dostępu do twierdzy w Turynie.
Żądanie to ostatecznie przekonało księcia Sabaudii do przystąpienia do koalicji z Austrią i Hiszpanią. Na wieść o tym Catinat na czele 18-tys. armii wkroczył do Piemontu. 18 sierpnia 1690 w pobliżu słynącego z cennych zbiorów z dziedziny kultury i sztuki opactwa Staffarda 17-tys. armia sabaudzka, nie czekając na nadejście głównych sił austriacko-hiszpańskich, zaatakowała Francuzów. W toku bitwy opactwo uległo całkowitemu zniszczeniu, a Sabaudczycy ponieśli klęskę, tracąc 6700 żołnierzy. Dzięki swym zdolnościom i świetnemu wyszkoleniu swych wojsk Catinat wygrał bitwę tracąc ledwo 2000 żołnierzy. W krótkim czasie udało się Francuzom zająć niemal całą Sabaudię. Nie miało to jednak większego znaczenia w podjętych później negocjacjach pokojowych, które zmusiły Francję do zwrotu Sabaudii.
Niderlandy.
W Niderlandach Francuzi walczyli przeciwko armiom Rzeszy, Anglii i Niderlandów. Prowadzona przez marszałka von Luxemburg armia francuska odniosła kolejno 3 zwycięstwa w bitwach:
Dwa lata później, w 1695, artyleria francuska zniszczyła Brukselę. Mimo porażek sprzymierzonym udało się utrzymać przewagę militarną w Niderlandach.
Wojna na morzu.
Na morzu toczyły się walki pomiędzy Francją a Anglią i sprzymierzonymi z nią Hiszpanią oraz Niderlandami. Miejscem walk był głównie kanał La Manche, ale także Indie Zachodnie (zdobycie Cartageny przez Francuzów w roku 1697) i Nowa Fundlandia.
Po stronie francuskiej sporymi sukcesami wsławił się kapitan kaperski Jean Bart, który współdziałając z innymi kaprami w latach 1692–1697 zdobył 4000 statków. Nie zmieniło to jednak sytuacji na morzu i ostatecznej klęski Francuzów na tym akwenie.
Traktat pokojowy.
W roku 1697 wojnę zakończył traktat w Rijswijk. Francuzi zatrzymali Strasburg i Saarlouis, ale musieli zwrócić pozostałe zagarnięte miasta Rzeszy w Alzacji oraz należący do Hiszpanii Luksemburg. Holandia otrzymała prawo utrzymywania załóg w nadgranicznych twierdzach hiszpańskich Niderlandów (tj. Belgii), co było skierowane przeciwko Francji.

</doc>
<doc id="140587" url="https://pl.wikipedia.org/wiki?curid=140587" title="Pamir">
Pamir

Pamir (tadż.: Помир, "Pomir"; pers.: کوه های پامیر, "Kōh-e Pāmīr"; ; ujg.: پامىر ئېگىزلىكى, "Pamir ëgizliki") – łańcuch górski w Azji Centralnej; węzeł orograficzny, z którego rozchodzą się góry Hindukusz, Karakorum (a dalej Himalaje), Kunlun i góry systemu ałajskiego, łączącego się z Tienszanem. Przeważająca część Pamiru leży w Tadżykistanie (Górski Badachszan), skrajne części zaś w Chinach i Afganistanie. Region tworzy nieregularny czworobok (ok. 280 km z północy na południe i ok. 400 km z zachodu na wschód) ograniczony od północy Kotliną Ałajską, od wschodu Górami Kaszgarskimi, od południa grzbietem Hindukuszu, a od zachodu doliną rzeki Pandż. Najwyższym szczytem Pamiru jest położony w Tadżykistanie Szczyt Ismaila Samaniego, który osiąga wysokość 7495 m n.p.m. (w latach 1933–1962 nosił nazwę Pik Stalina, a w latach 1962–1998 Pik Komunizmu).
Opis.
Pamir jest dość zwartym obszarem o powierzchni około 100 tys. km² i o przeciętnej wysokości 4000 m n.p.m. W Pamirze znajdują się liczne lodowce górskie, na czele z największym – Lodowcem Fedczenki, który jest najdłuższym lodowcem na Ziemi poza strefami polarnymi. Inwentaryzacja, przeprowadzona przez badaczy radzieckich w czasie trwania Międzynarodowego Roku Geofizycznego (1957-58) wykazała, że na terenie Pamiru znajduje się 1179 lodowców o łącznej powierzchni 8041 km²
Klimat.
Wyższe rejony Pamiru pokryte są śniegiem przez cały rok. W niżej położonych rejonach oraz w dolinach panują długie, bardzo mroźne zimy i krótkie oraz chłodne lata. Roczna suma opadów wynosi ok. 130 mm, co jest przyczyną praktycznie braku lasów.
Geologia.
Pamir został wypiętrzony w orogenezie alpejskiej. Wyróżnia się cztery równoleżnikowo ułożone strefy zróżnicowane stratygraficznie i tektonicznie. W jądrach antyklinoriów występują prekambryjskie gnejsy i poprzerywane intruzjami paleozoiczne skały osadowe, w strefach niecek – mezozoiczne i kenozoiczne skały osadowe. Północne rejony Pamiru stanowią obszar aktywny sejsmicznie. Znajduje się tam także geologicznie młody krater uderzeniowy, który wypełnia jezioro Kara-kul, największe jezioro Pamiru.
Podział.
Pamir stanowi rodzaj płaskowyżu, z którego wypiętrzają się zwykle równoległe pasma górskie. Dzieli się na:
Najwyższe szczyty.
Ponadto do Pamiru zalicza się jeszcze inne szczyty. Nie jest to bez znaczenia, gdyż zaliczenie ich do Pamiru powoduje, że Szczyt Ismaila Samaniego nie byłby najwyższy. Szczyty te to:
Wyżej wymienione szczyty leżą w Pamirze Wschodnim, w Chinach przeważnie zaliczane są do Kunlunu.

</doc>
<doc id="140591" url="https://pl.wikipedia.org/wiki?curid=140591" title="Six">
Six



</doc>
<doc id="140593" url="https://pl.wikipedia.org/wiki?curid=140593" title="Grupa Sześciu">
Grupa Sześciu



</doc>
<doc id="140595" url="https://pl.wikipedia.org/wiki?curid=140595" title="Kurt Daluege">
Kurt Daluege

Kurt Daluege (ur. 15 września 1897 w Kreuzburgu, zm. 24 października 1946 w Pradze) – SS-Oberstgruppenführer, hitlerowski zbrodniarz wojenny, dowódca niemieckiej Policji Porządkowej (OrPo) w latach 1936–1942 i zastępca Protektora Czech i Moraw w latach 1942–1945.
Życiorys.
Urodził się w niemieckim wówczas Kluczborku (Kreuzburgu). Jako ochotnik wstąpił do armii niemieckiej i w stopniu porucznika walczył w trakcie I wojny światowej. Po wojnie ukończył studia w Berlinie i przez pewien czas pracował jako inżynier. Jako oficer freikorpsu wyróżnił się w bitwie o Górę św. Anny stoczonej w 1921 z powstańcami śląskimi. W 1922 należał do Freikorpsu "Rossbach". W tym samym roku wstąpił do NSDAP (nr NSDAP 31981), a następnie do SA. 22 marca 1926 tworzył pierwszy oddział SA w Berlinie i został jego dowódcą w randze SA-Gruppenführera.
Od 1928, kiedy to przeniósł się do SS, ścisłe współpracował z Heinrichem Himmlerem. W latach 1928–1933 był dowódcą SS w Niemczech Wschodnich ("SS-Gruppe Ost"). 30 sierpnia 1930 jego oddziały spacyfikowały bunt berlińskich bojówek SA, dowodzonych przez SA-Gruppenführera Waltera Stennesa. Był to pierwszy przypadek użycia SS przez partię w celu tłumienia żądań SA. W 1932 został posłem do pruskiego Landtagu, zaś od 1933, już jako SS-Gruppenführer, był posłem do Reichstagu oraz komendantem skoszarowanych oddziałów pruskiej policji krajowej (Landspolizei). Przekształcił wtedy tę formację w posłuszne narzędzie realizacji polityki nazistów. Przez Hermanna Göringa mianowany został komisarzem państwowym do spraw szczególnej wagi przy rządzie pruskim.
W 1934 był aktywnym uczestnikiem „nocy długich noży”, a po niej tymczasowo dowodził "SA-Gruppe" Berlin-Brandenburg, Mitte, Grenzmark, Pommern i Schlesien. W latach 1936–1942 Daluege stał na czele Głównego Urzędu Policji Porządkowej (Orpo), która w tym czasie została podporządkowana SS. Jako szef Ordnungspolizei w 1938 był z wizytą w Polsce. Był w tym czasie drugą po Himmlerze najbardziej wpływową personą w szeregach SS. W 1942 Daluege jako pierwszy otrzymał nowo wprowadzony stopień SS-Oberstgruppenführera i został wysłany do Czech, gdzie nadzorował śledztwo w sprawie zamachu na Reinharda Heydricha, a następnie został jego następcą na stanowisku zastępcy Protektora Czech i Moraw ("de iure" protektorem był Konstantin von Neurath, od jesieni 1941 urlopowany). Stanowisko to zajmował do 20 sierpnia 1943, gdy urząd protektora objął były minister spraw wewnętrznych Rzeszy Wilhelm Frick.
Po wojnie został ujęty przez Brytyjczyków i wydany władzom Czechosłowacji. Był sądzony za zbrodnie wojenne (między innymi za zmasakrowanie miejscowości Lidice, gdzie zamordowano 173 osoby cywilne) i skazany na karę śmierci. Wyrok wykonano przez powieszenie w Pradze 24 października 1946.

</doc>
<doc id="140596" url="https://pl.wikipedia.org/wiki?curid=140596" title="Pkgsrc">
Pkgsrc

Pkgsrc (The NetBSD Packages Collection) – system służący do budowy oprogramowania dla NetBSD oraz innych systemów uniksowych, pochodzącego z zewnętrznych źródeł. Został stworzony po to, aby w łatwy sposób umożliwić skonfigurowanie i kompilację programów na obsługiwanych platformach.

</doc>
<doc id="140602" url="https://pl.wikipedia.org/wiki?curid=140602" title="Polacy na mistrzostwach Europy w łyżwiarstwie figurowym">
Polacy na mistrzostwach Europy w łyżwiarstwie figurowym

Polacy na mistrzostwach Europy w łyżwiarstwie figurowym – przedstawienie wyników łyżwiarzy figurowych reprezentujących Polskę na Mistrzostwach Europy. 

</doc>
<doc id="140604" url="https://pl.wikipedia.org/wiki?curid=140604" title="Sandra Nasić">
Sandra Nasić

Sandra Nasić (ur. 25 maja 1976 w Getyndze) – niemiecka wokalistka, autorka tekstów i piosenek. Sandra Nasić znana jest przede wszystkim z występów w zespole muzyki rockowej Guano Apes, którego jest członkinią od 1994 roku. W 2007 roku ukazał się jej debiutancki album solowy zatytułowany "The Signal". Nasić gościła ponadto na płytach Apocalyptiki i DJ-a Tomkka.
Życiorys.
Sandra oraz jej siostra urodziły się w Niemczech, ale ich rodzice pochodzili z Chorwacji.
Chciała iść na studia na kierunku sztuki i projektowania, jednak zajęła się muzyką. Zanim dołączyła do Guano Apes w 1994 roku, śpiewała w hip-hopowym zespole Saprize. Z Guano Apes zapoznał ją przyjaciel. Chciał usłyszeć ich opinię na temat wokalistki, którą odkrył do własnego projektu.
W 2001 otrzymała EinsLive Korone dla najlepszej wokalistki.
W lutym 2005, po zakończeniu pożegnalnej trasy koncertowej Guano Apes, Sandra ogłosiła karierę solową, zapowiadając premierę albumu na rok 2006. Solowa płyta Sandry została wydana 28 września. Jest zatytułowana "The Signal".
Premiera singla "Fever" odbyła się 21 sierpnia 2007.
W 2009 roku zespół Guano Apes postanowił się zjednoczyć. Sandra razem z zespołem wystąpiła na Przystanku Woodstock 2009.

</doc>
<doc id="140605" url="https://pl.wikipedia.org/wiki?curid=140605" title="Ubóstwo">
Ubóstwo

Ubóstwo oznacza:

</doc>
<doc id="140606" url="https://pl.wikipedia.org/wiki?curid=140606" title="Jeżyna">
Jeżyna

Jeżyna, ożyna a. ostrężyna ("Rubus" L.) – rodzaj roślin z rodziny różowatych. Część przedstawicieli określana jest zwyczajowo w języku polskim malinami (gatunki o różnej przynależności w obrębie podrodzajów, które łączy czerwona barwa owoców i odpadanie ich od dna kwiatowego po dojrzeniu).
Z wyjątkiem nielicznych w naszej florze przedstawicieli rozmnażających się płciowo (np. malina moroszka i malina właściwa), pozostałe gatunki reprezentują podrodzaj "Rubus" reprezentowany w Europie Środkowej wyłącznie przez apomikty pochodzenia mieszańcowego. Z powodu apomiksji, hybrydyzacji i rozszczepiania cech mieszańców powstaje wielka różnorodność form jeżyn. Utrudnia to ich klasyfikację. W przypadku apomiktów kryterium wyodrębniania gatunku jest sztuczne i związane jest z rozległością zasięgu (krańcowe stanowiska powinny być oddalone o minimum 20 km). Wyodrębniające się morfologicznie jeżyny zajmujące mniejszy areał uważane są za biotypy lokalne.
Liczba gatunków jest różna w zależności od ujęcia systematycznego. Niektórzy autorzy podają 300–400 gatunków diploidalnych. Index Kewensis podaje 72 gatunki. Z Polski podano od 50 do 90 gatunków (w zależności od ujęcia systematycznego). Krytyczna lista roślin naczyniowych Polski z 2002 roku zawiera wykaz 89 gatunków.
Złożona systematyka tego rodzaju wymaga często od zajmujących się nim taksonomów wąskiej specjalizacji. Specjalizację taką wyodrębnia się i określa mianem batologii – nauki o jeżynach.
Biologia i ekologia.
Rośliny wieloletnie – krzewy i byliny. Gatunki europejskie mają kwiaty raczej bez zapachu, owadopylne. Rosną zarówno na stanowiskach zacienionych jak i słonecznych (na drugich znacznie lepiej kwitną i owocują). Zajmują bardzo różne siedliska, suche, świeże i wilgotne, większość gatunków preferuje siedliska żyzne, zwykle związane z lasami, ich okrajkami i zaroślami.
Systematyka.
Rodzaj należący do, plemienia "Rubeae", podrodziny "Rosoideae", rodziny różowatych ("Rosaceae" Juss.), rzędu różowców, kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rosanae" Takht., rząd różowce ("Rosales" Perleb), podrząd "Rosineae" Rchb., rodzina różowate ("Rosaceae" Juss.), podrodzina "Ruboideae" Thomé, plemię "Rubeae" Dumort., podplemię "Rubinae" Focke in Engl. &amp; Prantl, rodzaj "Rubus".
W obrębie rodzaju "Rubus" wyróżnia się 13 podrodzajów, z których największy "Rubus" ("Eubatus") dzielony jest dalej na 12 sekcji:

</doc>
<doc id="140607" url="https://pl.wikipedia.org/wiki?curid=140607" title="Bieda">
Bieda

Bieda, ubóstwo – pojęcie ekonomiczne i socjologiczne opisujące stały brak dostatecznych środków materialnych dla zaspokojenia potrzeb jednostki, w szczególności w zakresie jedzenia, schronienia, ubrania, transportu oraz podstawowych potrzeb kulturalnych i społecznych. Ubóstwo stanowi zagrożenie dla realizacji celów lub zadań życiowych.
Wyróżnia się kilka kategorii ubóstwa:
Definicje ubóstwa.
Ze względu na brak jednolitej definicji biedy zarówno w Polsce, jak i na świecie, oraz często trudno wymierną, subiektywną ocenę biedy, różni autorzy starają się tę wieloaspektową kwestię ująć jak najpełniej:
Ubóstwo można podzielić na:
Socjolog Władysław Misiak wyróżnił w 1999 dwa rodzaje ubóstwa: jawne i ukryte. Jawne jest rejestrowane przez oficjalne statystyki, a ukryte polega na nieujawnianiu nierejestrowanych źródeł dochodu. W obu przypadkach ograniczeniom podlega konsumpcja.
Działania na rzecz ograniczenia sfery ubóstwa.
Ubóstwo jest powszechnie występującym zjawiskiem społecznym. Problem ten dotyczy wszystkich państw na całym świecie, bez względu na ustrój polityczny państwa, położenie geograficzne czy poziom rozwoju danego społeczeństwa. Nie istnieją żadne rozwiązania prawne czy faktyczne, które sprawiłyby, żeby problem całkowicie zniknął, jednak zwalczanie ubóstwa weszło na stałe do programów władzy na wszystkich szczeblach. Jest to obecnie ogólny cel polityczny. Są podejmowane działania międzynarodowe, a nawet globalne na rzecz ograniczenia sfery ubóstwa.
Globalny program zwalczania ubóstwa.
Został zapoczątkowany przez ogólnoświatowy program rozwoju ludzkiego zwanego Milenijne Cele Rozwoju. Jednym z głównych celów programu było zwalczanie skrajnego ubóstwa i głodu na świecie. Skupiał się na dwóch zadaniach:
Zadania te miały zostać zrealizowane w okresie 2001-2015. Program skonstruowany został na podstawie programów przygotowanych na przestrzeni lat, między innymi przez ONZ w latach 90. Zostały w nim zawarte poprawki i nowe idee dotyczące między innymi zmierzenia się z globalizacją, rewolucją informatyczną i nowymi technologiami. Zakres programu był w pełni globalny. Postępy rozwoju były monitorowane przez coroczne raporty.
Podsumowanie projektu.
W Raporcie o Milenijnych Celach Rozwoju na rok 2015 wykazano, że wysiłki podejmowane od 15 lat w celu osiągnięcia ośmiu ambitnych celów (między innymi ograniczenie umieralności dzieci, wyeliminowanie skrajnego ubóstwa i głód, zapewnienie powszechnego nauczania na poziomie podstawowym) wyznaczonych w Deklaracji Milenijnej w 2001 r. przyniosły w dużej mierze pozytywne rezultaty na całym świecie. Przedstawione w raporcie dane wraz z analizą dowodzą, że dzięki celowym interwencjom, solidnym strategiom, odpowiednim zasobom i woli politycznej można poczynić postępy nawet w najuboższych regionach. Zaledwie dwadzieścia lat temu prawie połowa krajów rozwijających się doświadczała skrajnego ubóstwa. Liczba osób, które obecnie żyją w skrajnym ubóstwie, zmniejszyła się o ponad połowę z poziomu 1,9 miliarda w 1990 r. do 836 milionów w 2015 r. Wskazuje się na to, że na całym świecie 2,1 miliarda ludzi uzyskało dostęp do odpowiednich urządzeń sanitarnych. Od 2000 do 2014 r. kraje rozwinięte zwiększyły skalę oficjalnej pomocy rozwojowej o 66 procent w ujęciu realnym, osiągając wysokość 135,2 miliarda USD.
Większości celów nie udało się w pełni osiągnąć, międzynarodowa mobilizacja na rzecz ich realizacji pozwoliła poprawić warunki życia setek milionów ludzi na całym świecie. Dane dotyczące wykonania założeń z 2001 roku przedstawia dokument z realizacji celów.
Milenijne Cele Rozwoju stanowiły dobry punkt wyjścia dla stworzenia nowej agendy rozwojowej ONZ i Celów Zrównoważonego Rozwoju, które zostały ogłoszone we wrześniu 2015 r. podczas specjalnej konferencji ONZ.
Agenda na rzecz zrównoważonego rozwoju 2030.
Światowi przywódcy przyjęli dokument "“Przekształcanie naszego świata: Agenda na Rzecz Zrównoważonego Rozwoju – 2030”" na szczycie Agendy Zrównoważonego Rozwoju 2030 w dniu 25 września 2015 r., w siedzibie głównej ONZ (Nowy Jork). Wzięło w nim udział ponad 100 głów państw, szefów rządów, przedstawicieli biznesu, społeczeństwa obywatelskiego i religijnego. Polska została reprezentowana przez prezydenta Andrzeja Dudę. Koordynacyjną rolę w realizacji założeń globalnej agendy rozwojowej przez Polskę objęło Ministerstwo Rozwoju.
Agenda 2030 to uniwersalne ramy przeznaczone dla wszystkich krajów, których celem jest pomoc w eliminacji ubóstwa i osiągnięciu zrównoważonego rozwoju do 2030 r. Nowe Cele Zrównoważonego Rozwoju wychodzą poza obszary Milenijnych Celów Rozwoju i obejmują również między innymi kwestie dostępu do energii, dobrego rządzenia, jak również zrównoważonej produkcji i konsumpcji. Agenda zawiera zestaw 17 celów obejmujących szeroki zakres wyzwań, takich jak ubóstwo, głód, zdrowie, edukacja, równość płci, zmiany klimatu, zrównoważony rozwój, pokój, sprawiedliwość społeczna.
Wizja rozwoju świata nakreślona w Agendzie 2030 skoncentrowana jest na pięciu wielkich zmianach transformacyjnych, określonych jako zasada 5P:
Unijne programy zwalczania ubóstwa.
Początkowo Unia Europejska nie uwzględniała wymiaru społecznego, który był zawarty w zapisie Traktatu Rzymskiego. Unia Gospodarcza i Walutowa w szybszym tempie rozwijały politykę gospodarczą pomijając fakt zwiększania się integracji społecznej. W ten sposób powstały rozbieżności między polityką gospodarczą a społeczną. Polityka społeczna została wyrazie podporządkowana celom polityki gospodarczej, a zwłaszcza temu jak funkcjonował rynek pracy. Unijna polityka społeczna obejmuje głównie zagadnienia zatrudnienia. Punktem zwrotnym w działaniach zwalczającym ubóstwo oraz wykluczenie społeczne była tzw. Strategia Lizbońska – realizowana w latach 2000–2010. Po upływie tego czasu została zastąpiona przez program – Europa 2020.
Program Europa 2020.
Jest nowym, długookresowym programem rozwoju społeczno-gospodarczego Unii Europejskiej na lata 2010–2020. Został zatwierdzony przez Radę Europejską 17 czerwca 2010 r.
Program zawiera trzy wzajemnie ze sobą powiązane priorytety:
Unia Europejska określiła nadrzędne cele, które mają zostać osiągnięte do 2020 roku:
Powyżej wymienione cele są ze sobą wzajemnie powiązane i to właśnie od ich osiągnięcia zależeć będzie sukces Programu Europa 2020. Każde państwo członkowskie może dopasować strategię Europa 2020 do swojej szczególnej sytuacji, przekładając na krajowe cele i metody działania.

</doc>
<doc id="140608" url="https://pl.wikipedia.org/wiki?curid=140608" title="Terminal">
Terminal



</doc>
<doc id="140610" url="https://pl.wikipedia.org/wiki?curid=140610" title="Prasa hydrauliczna">
Prasa hydrauliczna

Prasa hydrauliczna – urządzenie techniczne zwielokrotniające siłę nacisku dzięki wykorzystaniu zjawiska stałości ciśnienia w zamkniętym układzie hydraulicznym (prawo Pascala).
Budowa i zasada działania.
Prosta prasa hydrauliczna zbudowana jest z dwóch połączonych ze sobą cylindrów, które są wypełnione olejem hydraulicznym i zamknięte szczelnymi tłokami. Cylinder roboczy ma zwykle znacznie większą powierzchnię "S"2 niż cylinder spełniający funkcję pompy "S"1. Jeśli działamy określoną siłą na tłok pompy "F"1, to na tłok roboczy działa znacznie większa siła "F"2.
Tłok pompy o powierzchni "S"1, na który działa siła "F"1, wywołuje w układzie ciśnienie "p": 
Zgodnie z prawem Pascala ciśnienie to rozprzestrzenia się po całej objętości cieczy i działa także na tłok roboczy o powierzchni "S"2 wywołując siłę "F"2
Z powyższego wzoru wynika, że siła działająca na tłok roboczy jest tyle razy większa od siły działającej na tłok pompy ile razy powierzchnia tłoka roboczego jest większa od powierzchni tłoka pompy.
W prasie hydraulicznej jest spełniona zasada zachowania energii. Praca wykonana przez tłok pompy (ten o mniejszej powierzchni) jest równa sile F1 pomnożonej przez przesunięcie, które z kolei jest tyle razy większe od przesunięcia tłoka roboczego, ile razy przekrój tłoka roboczego jest większy od przekroju tłoka pompy. Praca wykonana przez tłok roboczy jest więc taka sama jak praca tłoka pompy.
Przykład.
Niech "S"1 będzie równe 10 cm kwadratowych a "S"2 dwa razy więcej czyli 20 cm kwadratowych. Niech siła "F"1 będzie równa 10 N - wtedy tłok roboczy zareaguje siłą 20 N. Przesunięcie tłoka pompy niech wyniesie 10 cm, tłok roboczy przesunie się wówczas o 5 cm. Praca po stronie tłoka pompy jest równa iloczynowi siły razy przesunięcie czyli 10 N razy 10 cm co daje 1 J. Taka sama praca równa 1 J zostanie wykonana po stronie tłoka roboczego w wyniku pomnożenia siły 20 N razy 5 cm.
Praktyczne wykorzystanie.
Prasy hydrauliczne o prostej klasycznej budowie z pompą tłokową stosuje się tylko w układach, gdzie nie jest wymagane działanie dużych nacisków, jak na przykład w hydraulicznych podnośnikach samochodowych lub w układach hamulcowych pojazdów samochodowych. Jeśli w urządzeniu wymagane są duże naciski, mogące sięgać aż kilkudziesięciu tysięcy ton, albo szybkie przemieszczenia organu roboczego, wtedy w prasach hydraulicznych stosuje się inne pompy niż tłokowe np. zębate lub łopatkowe, które najczęściej są napędzane silnikami elektrycznymi.
Każde urządzenie techniczne, w którym są stosowane siłowniki hydrauliczne wykorzystuje prasę.
Zalety napędów hydraulicznych to duże siły, płynny przesuw, łatwe i precyzyjne sterowanie oraz bardzo duża trwałość. Dlatego też trudno jest znaleźć dziedzinę techniki, w której nie znalazłaby ona zastosowania.
Przykłady zastosowania prasy hydraulicznej:

</doc>
<doc id="140611" url="https://pl.wikipedia.org/wiki?curid=140611" title="Kapalin">
Kapalin

Kapalin (staropol. "kłobuk", "kłobuczek", "kupalin") – hełm otwarty o dzwonie otoczonym szerokim, prostym lub nachylonym w dół rondem.
Historia.
Kapaliny były jednymi z najdłużej stosowanych hełmów w historii. Znane były już w starożytności i we wczesnym średniowieczu, jednak największą popularność zdobyły w XIII – XV wieku. W XVI wieku z kapalinu wyewoluował cieszący się dużą popularnością morion, mimo to używano ich jeszcze w XVII wieku.
Ze względu na swoją prostą i tanią konstrukcję wykorzystywane były przede wszystkim przez uboższe warstwy społeczne, walczące głównie w formacjach piechoty. W Polsce w XVI–XVII wieku kapaliny w odmianie "husarskiej" znajdowały się na wyposażeniu pocztowych.
W 1915 roku Brytyjczyk John L. Brodie opracował wzorowany na kapalinie nowoczesny hełm wojskowy – hełm Brodie (używany przez wiele państw w czasie I i II wojny światowej).
Budowa.
Kapaliny miały zróżnicowaną budowę, w swojej najpopularniejszej wersji były to hełmy otwarte o kulistym dzwonie otoczonym szerokim rondem co nadawało im wygląd przypominający „kapelusz”. Rondo mogło być proste lub nachylone w dół, nitowane do dzwonu, lub wykuwane wraz z nim z jednego kawałka blachy tworząc razem monolit. Wytwarzano również dzwony o bardziej spiczastym kształcie, niekiedy o żłobkowanej powierzchni lub z granią przebiegająca wzdłuż hełmu. Rondo przybierało również różne stopnie nachylenia i szerokości a w wersjach mocno nachylonych niekiedy wycinano w nich wizurę. W rzadszych przypadkach w kapalinie występował również nosal częściowo osłaniający twarz.

</doc>
<doc id="140615" url="https://pl.wikipedia.org/wiki?curid=140615" title="Partyzana">
Partyzana

Partyzana – broń drzewcowa o obosiecznym grocie, mającym u nasady dwa rozgałęzienia o kształcie skrzydeł lub półksiężyca. W XVII wieku przekształciła się w typ broni znany jako szponton.
Używana na zachodzie Europy w XV wieku jako broń bojowa piechoty, w XVII wieku stała się bronią paradną: oznaką godności oficerskiej oraz bronią straży pałacowych.
W Polsce mniej popularna, używana głównie jako broń paradna straży. W Rosji pojawiła się w XVII wieku i była używana do lat 30. XVIII wieku. Z racji faktu, że stała się oznaką stopni oficerskich, nazywana też była kapralskim kijem.

</doc>
<doc id="140617" url="https://pl.wikipedia.org/wiki?curid=140617" title="FreeWin95">
FreeWin95



</doc>
<doc id="140620" url="https://pl.wikipedia.org/wiki?curid=140620" title="Tony Hawk’s Underground 2">
Tony Hawk’s Underground 2

Tony Hawk’s Underground 2 – szósta część serii gier komputerowych "Tony Hawk’s Pro Skater" oraz sequel gry "Tony Hawk’s Underground" wydanej w 2003. "Tony Hawk’s Underground 2" został wydany 6 października 2004 na PlayStation 2, GameCube, Game Boy Advance, X-boksa, Windows PC oraz w 2005 na PlayStation Portable.
Rozgrywka.
Rozgrywka w "Tony Hawk’s Underground 2" jest podobna do tych, z poprzednich gier serii. Gracz jeździ na deskorolce po różnych miastach i zalicza podane przez twórców gole. Większość goli wymaga jazdy nad lub na różnych obiektach lub wykonywaniu odpowiednich combosów. Punkty są liczone poprzez dodawanie punktów z każdego triku i mnożenie przez liczbę wykonanych trików w jednym kombosie. Rozgrywka obraca się wokół gry drużynowej, w której gracz kontroluje grupę 4 skaterów (skater stworzony przez gracza, wybranego profesjonalistę, gościa i ukrytego skatera).
Fabuła.
"Tony Hawk’s Underground 2" ("THUG 2") zaczyna się w tym samym miejscu, gdzie skończyła się poprzednia część, czyli z bohaterem THUGa 1, który stał się profesjonalistą. Zostajesz porwany przez Tony’ego Hawka i Bama Margerę, aby uczestniczyć w „podziemnym”, całkowicie zwariowanym World Destruction Tour. Zwycięzca wygrywa wszystko, a przegrani płacą za całą wyprawę. Podczas podróży zwiedzisz takie miasta, jak Boston, Berlin, czy Nowy Orlean oraz „podziemny” skatepark nazwany "Skatopia", bazowany na prawdziwym skateparku w Ohio (USA).
Drużyny pierwszy raz spotykają go w Berlinie. Nigel składa im propozycję nakręcenia z nimi nowego skateboardingowego filmu, lecz kończy przylepiony taśmą klejącą do własnej ciężarówki. W Australii został wplątany przez Drużynę Hawka w problemy z miejscową ludnością. W Skatopii relacjonuje finałową część World Destruction Tour, myśląc, że kaseta, którą dostał od Bama Margery prezentuje wyczyny skaterów. Dopiero podczas puszczenia kasety Nigel zdziwił się, że zapisane wideo prezentowało ojca Bama, Phila w toalecie. Znany też jako „stary walibóbr” (ang. "„old beaverbanger”").
Tryb klasyczny.
Prawdopodobnie z powodów narzekań fanów na nowy format gry "Tony Hawk’s Underground", w której nie było trybu klasycznego, a jedynie tryb fabuły, Neversoft dodał tryb klasyczny, w którym gracz może jeździć tak w nowych, jak i w planszach z poprzednich części wraz z dwuminutowym limitem czasowym, który był dostępny w częściach od 1 do 3.
Remix.
"Tony Hawk’s Underground 2 Remix" na PlayStation Portable jest bardzo podobna do swojej konsolowej wersji. Zmiany dotyczą dodania czterech nowych poziomów (Kyoto, Santa Cruz, Atlanta i Las Vegas) oraz usunięciu wielu dźwięków i cut-scenek dla zaoszczędzenia baterii. "THUG 2 Remix" zostało skonwertowane przez Shaba Games, firmę odpowiedzialną za poprzednią konwersję "Tony Hawk’s Pro Skater 3", na konsole PlayStation.

</doc>
<doc id="140621" url="https://pl.wikipedia.org/wiki?curid=140621" title="Tony Hawk’s Underground">
Tony Hawk’s Underground

Tony Hawk’s Underground (nazywana też THUG) – wydana w 2003 roku skateboardingowa gra komputerowa, dostępna na platformach PC (tylko w Australii), PlayStation 2, GameCube i Xbox. Jest ona piątą grą w serii "Tony Hawk’s Pro Skater". Ważniejszymi zmianami są: możliwość stworzenia własnego skatera, razem z własną twarzą, itp. oraz możliwość gry wieloosobowej na platformie PS2. W przeciwieństwie do swoich poprzedniczek, "THUG" kładzie ogromny nacisk na fabułę, a w grze nie uświadczymy trybu znanego z poprzednich części.
Rozgrywka.
Ciągle zmienianą mechaniką w seriach "Tony Hawk’s Pro Skater" jest osiąganie umiejętności. W poprzednich częściach było to rozwiązane poprzez zbieranie pieniędzy wydawane na kupowanie dostępu do poziomów i umiejętności lub szukanie rozmieszczonych po całych planszach znaków. W "THUG-u", specyficzne (zwykle związane z daną dziedziną) osiągnięcia zwiększają umiejętności gracza. Na przykład zrobienie danej ilości trików w powietrzu po wybiciu się z quarter- lub halfpipe’a może zwiększyć długość przebywania gracza w powietrzu. Robienie grinda lub manuala przez dłuższy czas powoduje poprawę balansu podczas tych trików. Im wyższy poziom trudności, tym wyższe wymagania względem umiejętności; robienie grinda przez dwadzieścia sekund jest jednym z końcowych osiągnięć na Normalnym poziomie trudności, ale jednym z pierwszych na Chorym (Sick).
Pierwszy raz w serii, gracz może zejść z deskorolki i przemierzać miasta na piechotę. Jest to potrzebne do odkrycia niektórych lokacji i wyzwań. Chodzenie połączone jest z trikiem Caveman; gracz może teraz zejść z deskorolki w trakcie robienia combo, a następnie kontynuować je na nogach, tak długo, aż czasomierz odliczający możliwą ilość przebywania bez deski podczas robienia combo nie skończy odliczania. Czas ten jest kolejną umiejętnością, którą można poprawiać.
Nowością w tej grze również są dwa nowe ruchy: wallplant i wallpush (odpowiednio skok lub jazda naprzeciwko ściany i odskoczenie/odepchnięcie się od niej).
Fabuła.
W "THUGu", skater prowadzony przez gracza (musi być wpierw on stworzony; profesjonaliści (Tony Hawk, Bob Burnquist i inni) i odblokowywane postacie są dostępne jedynie w trybach gry wieloosobowej) jest nieznanym skaterem z New Jersey, który dąży do sławy i profesjonalizmu w skateboardingu. Do końca swojej wędrówki otrzymuje pomoc od kolegi z dzieciństwa Erica Sparrowa i właściciela skateshopu, Stacy’ego Peralty. Dodatkowo od Chada Muski otrzymuje deskorolkę. Przez cały czas gry gracz coraz częściej jest rozpoznawany, najpierw jako skater-amator, a później jako profesjonalista. Jednakże egoizm Sparrowa powoduje, że oszukuje on bohatera i zawsze zabierze nasze 5 minut...
Poziomami w grze są: New Jersey, Nowy Jork, Tampa, San Diego, Hawaje, Vancouver, Slam City Jam, Moskwa, Australia, Szkoła, Venice i Hangar.

</doc>
<doc id="140622" url="https://pl.wikipedia.org/wiki?curid=140622" title="Rybitwa białowąsa">
Rybitwa białowąsa

Rybitwa białowąsa ("Chlidonias hybrida") – gatunek średniej wielkości wędrownego ptaka wodnego z rodziny mewowatych (Laridae).
Podgatunki i występowanie.
Obecnie zwykle wyróżnia się 3 podgatunki, które zamieszkują:
Charakterystyka.
Cechy gatunku.
Brak wyraźnego dymorfizmu płciowego. W szacie godowej wierzch głowy (czapeczka) i kark czarny, boki głowy i szyi oraz pokrywy podskrzydłowe, podogonie i spód ogona białe. Grzbiet i ogon szaroniebieskie, a brzuch ciemnoszary. Mocny dziób i nogi czerwone. Pióra na barku są obrzeżone białawym lub żółtym pasem, podczas gdy u rybitwy czarnej obrzeżenie jest brunatne. Nazwa gatunkowa wzięła się od białych policzków. W szacie spoczynkowej bieleje. Popielaty jest jedynie wierzch ciała, czarna plama na potylicy nie zachodzi na okolice ciemieniową, dziób pozostaje czerwony, co pozwala na odróżnienie jej od rybitwy białoskrzydłej ("Chlidonias leucoptera"). Osobniki młodociane przypominają dorosłe w szacie spoczynkowej. Mają ciemne plamy na grzbiecie i głowie. Podgatunki różnią się odcieniem barwy popielatej i rozmiarem białych plam. Pierzenie do szaty spoczynkowej ma miejsce w czerwcu i lipcu. Jest płochliwa, choć siada na odsłoniętych terenach nad wodą. Dużo lata i rzadko chodzi. W locie widać jej biały spód skrzydeł i lekko rozwidlony ogon (12–22 mm).
Rozpoznanie.
W porównaniu z podobną rybitwą popielatą i rzeczną w szacie godowej ma szary i tylko lekko wcięty ogon oraz szary kuper, ciemnoczerwone nogi oraz krótkie i szerokie skrzydła. W upierzeniu spoczynkowym wydaje się być ubarwiona jak rybitwa czarna lub białoskrzydła, ale jest wtedy jasnoszara bez wyraźnych plam po bokach piersi, z tyłu głowy widnieje czarne kreskowanie, a za okiem czarna plama. Od rybitwy czarnej jest nieco większa.
Wymiary średnie.
długość ciała ok. 25–28 cmrozpiętość skrzydeł ok. 65–70 cmmasa ciała ok. 60–100 g
Głos.
Dorosłe ptaki wydają dwusylabowe, przenikliwe „ku-ik” lub chrapliwe, skrzeczące „chreb”.
Biotop.
Gniazduje na bagnach, mulistych wodach płynących lub o wolnym przepływie, nad rzekami, stawami oraz innymi żyznymi i stojącymi zbiornikami wodnymi o gęstej roślinności. Poza sezonem lęgowym również pola uprawne, laguny, morskie wybrzeża, azjatyckie stepy.
Okres lęgowy.
Toki.
Pod koniec kwietnia, choć głównie w maju, wracają na lęgowiska. W trakcie toków rybitwy przynoszą w dziobach materiały na gniazdo, upuszczają i łapią znów w powietrzu lub z powierzchni wody. Pary są monogamiczne.
Gniazdo.
Gniazdo znajduje się na wodzie, na platformie z roślin lub na kępie wystającej znad wody. Zbudowane jest ze sterty trzcin i sitowia oraz z innych roślin wodnych, których kawałki mogą dochodzić do 1 metra. Wygląda więc jak płaski kopiec. W środku znajduje się mały dołek, gdzie składane są jaja. Tworzy kolonie liczące do kilkuset par, często wraz z rybitwą czarną. Gniazdowanie może przeciągać się do lipca.
Jaja.
W ciągu roku wyprowadza jeden lęg, składając w maju–czerwcu (w Europie) lub listopadzie–grudniu (w Afryce i Australii) 2–3 jasne lub jasnorudawe jaja o plamach o różnej wielkości. W przeciwieństwie do pozostałych rybitw mają zielonkawy odcień.
Wysiadywanie i dojrzewanie.
Jaja wysiadywane są przez okres 18–20 dni przez obydwoje rodziców. Oboje partnerzy zajmują się pilnowaniem i karmieniem młodych, głównie owadami i ich larwami, robakami i innymi bezkręgowcami, rzadziej rybami i kijankami. Pisklęta w puchu są rudawe z czarnymi plamkami, a brzuch mają białawy. Umieją latać w wieku około 3 tygodni. Przeloty na południe rozpoczynają w lipcu, a kończą we wrześniu. W czasie wędrówek skupiają się w małe stada.
Pożywienie.
Głównie owady i ich larwy, pająki, mięczaki i pierścienice, ale również drobne kręgowce, np. żaby, kijanki, drobne ryby (do 5 cm długości).
Rybitwa białowąsa szuka pokarmu, lecąc nisko nad powierzchnią wody lub łąką. Może też w locie zbierać pożywienie z powierzchni wody lub roślin, a także wyłapywać latające owady. By zdobyć swą ofiarę z powierzchni wody i niepotrzebnie się nie zanurzać, często zawisa w locie. Zdarza się jej jednak nurkować za zdobyczą do wody z powietrza na 2–3 metry głębokości.
Status i ochrona.
Międzynarodowa Unia Ochrony Przyrody (IUCN) uznaje rybitwę białowąsą za gatunek najmniejszej troski (LC – "Least Concern") nieprzerwanie od 1988 roku. Liczebność populacji światowej w 2015 roku szacowano na 300 tysięcy – 1,5 miliona osobników. Ogólny trend liczebności populacji uznawany jest za stabilny.
W Polsce jest objęta ścisłą ochroną gatunkową oraz wymagająca ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie. Liczebność populacji lęgowej na terenie kraju w latach 2013–2018 szacowano na 1200–2000 par. Na "Czerwonej liście ptaków Polski" rybitwa białowąsa sklasyfikowana została jako gatunek najmniejszej troski (LC).
Nad Morzem Kaspijskim i Jeziorem Aralskim traci swe siedliska, co powoduje, że przenosi się na zachód.

</doc>
<doc id="140624" url="https://pl.wikipedia.org/wiki?curid=140624" title="Cis-dur">
Cis-dur

Cis-dur - gama muzyczna oparta na skali durowej, której toniką jest cis. Gama Cis-dur zawiera dźwięki cis - dis - eis - fis - gis - ais - his. Tonacja Cis-dur zawiera siedem krzyżyków.
Pokrewną jej molową tonacją paralelną jest ais-moll, jednoimienną molową – cis-moll.
Częściej zamiast tonacji Cis-dur używana jest enharmonicznie równoważna tonacja Des-dur.
Cis-dur to także akord, zbudowany z pierwszego (cis), trzeciego (eis) i piątego (gis) stopnia gamy Cis-dur.

</doc>
<doc id="140625" url="https://pl.wikipedia.org/wiki?curid=140625" title="Kamil de Lellis">
Kamil de Lellis

Kamil de Lellis MI (ur. 25 maja 1550 w Bucchianico, zm. 14 lipca 1614 w Rzymie) – włoski duchowny katolicki, założyciel Zakonu Kleryków Regularnych Posługujących Chorym (kamilianów), święty Kościoła katolickiego.
Życiorys.
Urodził się 25 maja 1550 roku w Bucchianico, w królestwie Neapolu. Tuż przed urodzeniem Kamila jego matka (Kamila de Compellis) miała sen, w którym widziała swego syna na czele grupy mężczyzn z czerwonymi krzyżami na piersiach; była pewna, że jej syn zostanie przestępcą (czerwonymi krzyżami naznaczano przestępców skazanych na karę śmierci i prowadzonych na egzekucję). Kamil pochodził z rodziny szlacheckiej. Ojciec jego (Giovanni de Lellis) był żołnierzem w służbie Karola V, gdzie dosłużył się stopnia pułkownika, lecz zmarł w trakcie przygotowań kampanii, która skończyła się bitwą pod Lepanto. Kamil podobnie jak ojciec został żołnierzem, w latach 1569-1574 walczył przeciw Turkom w wojskach Wenecji.
Kamil prowadził hulaszczy tryb życia. Po zaprzepaszczeniu całego swojego majątku stał się żebrakiem. Gdy 30 listopada 1574 roku prosił o jałmużnę przed kościołem kapucynów w Manfredonii, prokurator klasztoru, Antonio di Nicastro, zaproponował mu pracę przy budowie kapucyńskiego klasztoru. Kamil zgodził się na tę propozycję, chcąc raz na zawsze zerwać z dotychczasowym życiem. 2 lutego 1575 doznał cudownego nawrócenia. Chciał zostać kapucynem, lecz z powodu niezagojonych ran musiał zrezygnować. Trafił do szpitala świętego Jakuba w Rzymie, tam odnalazł swoje powołanie. Z powodu rany na nodze spędził w szpitalu 4 lata. Jego spowiednikiem i kierownikiem duchowym był św. Filip Nereusz.
W roku 1582 założył zakon Kleryków Regularnych Posługujących Chorym (kamilianie). 26 maja 1584 roku przyjął święcenia kapłańskie w bazylice św. Jana na Lateranie. 8 grudnia 1584 roku złożył śluby zakonne. Prócz trzech podstawowych ślubów: czystości, ubóstwa i posłuszeństwa, wprowadził czwarty ślub, dotyczący całkowitego oddania się i niesienia pomocy ludziom chorym, także na choroby zakaźne. 18 marca 1586 wspólnota kamilianów została zatwierdzona przez papieża Sykstusa V dokumentem "Breve „Ex omnibus”", a 21 września 1591 Grzegorz XIV nadał bullą "„Illius qui pro gregis”" kamilianom rangę zakonu. Pierwszym generałem zakonu został Kamil. 8 grudnia 1591 roku ponowił swoje śluby zakonne w sposób uroczysty, wraz ze swoimi 25 współbraćmi. 2 listopada 1607 roku zrezygnował z urzędu Generała Zakonu. Zmarł 14 lipca 1614 w Rzymie.
Za życia Kamila jego bractwo prowadziło 65 szpitali w całej Italii. Praca wykonywana w tych placówkach była tak ciężka i ryzykowna, że jeszcze za życia założyciela 100 braci zmarło na skutek zarażenia się od pacjentów.
Beatyfikacja i kanonizacja.
13 kwietnia 1617, generał zakonu kamilianów, o. Franciszek Nigli zwrócił się z prośbą do papieża Pawła V o ogłoszenie Kamila de Lellis błogosławionym. W 1619 rozpoczął się proces beatyfikacyjny na szczeblu diecezjalnym, a w 1625 proces apostolski. Przesłuchano prawie 300 świadków. Proces beatyfikacyjny został jednak wstrzymany po wydaniu "breve „Caelestis Hierusalem cives”" przez papieża Urbana VIII mówiącym o tym, że nie można nikogo ogłosić błogosławionym lub świętym jeśli od jego śmierci nie upłynęło 50 lat. W latach 1662-1665 trwało przygotowanie do wznowienia procesu, lecz z powodu zaginięcia części dokumentów proces beatyfikacyjny został zawieszony.
8 kwietnia 1742, papież Benedykt XIV beatyfikował Kamila, a 19 czerwca 1746 wyniósł go do chwały świętych.
Kult.
22 czerwca 1886 roku papież Leon XIII w "breve „Dives in misercordia Deus”" ogłosił św. Kamila patronem wszystkich chorych i szpitali, a 28 sierpnia 1930 papież Pius XI w "„breve Expedit plene”" – patronem i opiekunem personelu medycznego.
W ikonografii św. Kamil przedstawiany jest w sutannie, na której widnieje czerwony krzyż. Jego atrybutami są: anioł, krzyż, księga, różaniec.
Wspomnienie liturgiczne w Kościele katolickim obchodzone jest 14 lipca (przed reformą Soboru watykańskiego II - 18 lipca).

</doc>
<doc id="140626" url="https://pl.wikipedia.org/wiki?curid=140626" title="Filharmonia Częstochowska im. Bronisława Hubermana">
Filharmonia Częstochowska im. Bronisława Hubermana

Filharmonia Częstochowska im. Bronisława Hubermana mieści się w Częstochowie, w budynku przy ul. Wilsona 16, wzniesionym w latach 1955–1965 na fundamentach Nowej Synagogi, spalonej 25 grudnia 1939. Projektantem budynku jest Józef Tadeusz Gawłowski. Filharmonia dysponuje dwiema salami koncertowymi oraz salą prób (od 2012). Sala koncertowa mieści 825 widzów, druga sala - kameralna - 156. Główna sala uznana została przez niektórych ekspertów jako czwarta pod względem właściwości akustycznych w Polsce. Autorem projektu akustyki obydwu sal koncertowych jest Witold Straszewicz. 
W poczet dyrektorów artystycznych-dyrygentów zaliczają się: Edward Mąkosza, Wacław Geiger (1949-1951), Krzysztof Missona (1953-1958), Leon Jelonek (1954-1971), Czesław Orsztynowicz (1959-1965), Zygmunt Szczepański (1967-1972), Zygmunt Hassa (1972-1990), Piotr Warzecha (1984-1990), Jerzy Kosek (1990-1999), Leszek Hadrian (1996-2005), Jerzy Swoboda (1998-2005), Jerzy Salwarowski (2005-2011), Adam Klocek (od 2012).
Gmach Filharmonii jest miejscem regularnych koncertów Orkiestry Symfonicznej. Sam budynek jest młodszy niż historia koncertów, bowiem pierwszy koncert symfoniczny miał miejsce w teatrze miejskim w marcu roku 1945. Przy Filharmonii niemal od jej początków działał chór mieszany, kierował nim m.in. Krzysztof Pośpiech, lecz zawodowy chór został zatrudniony we wrześniu 2012, przyjmując nazwę Chór Filharmonii Częstochowskiej „Collegium Cantorum” pod dyrekcją Janusza Siadlaka.
Filharmonia Częstochowska, poza koncertami symfonicznymi i kameralnymi, jest współorganizatorem (i współwykonawcą) przedstawień operowych, operetkowych i baletowych. Jest też miejscem wernisaży i wystaw malarstwa, fotografii i innych dziedzin sztuki. 
Do imprez cyklicznych organizowanych przez Filharmonię należy Międzynarodowy Festiwal Wiolinistyczny im. Bronisława Hubermana (od 1997), Konkurs Wokalny im. J. E. J. Reszków (od 2009) oraz Festiwal Jazzu Tradycyjnego „Hot Jazz Spring” (od 2002). Instytucja włącza się ponadto w organizację Nocy kulturalnej, Międzynarodowego Festiwalu Muzyki Sakralnej „Gaude Mater”, Festiwalu Muzycznego Rodziny Bachów.
Ważnym obszarem działalności Filharmonii jest edukacja muzyczna. Prowadzona jest ona poprzez audycje muzyczne "Filharmonia Dzieciom", koncerty szkolne "FEEL harmony - poczuj klimat!", audycje wyjazdowe oraz "Niedzielne Poranki z Filharmonią". 
Od marca 2010 Filharmonii Częstochowska była remontowana i rozbudowywana ze środków Europejskiego Funduszu Rozwoju Regionalnego w ramach Programu Infrastruktura i Środowisko.
3 października 2012 roku otrzymała imię Bronisława Hubermana.
Nową formą działania na rzecz podtrzymywania pamięci o Bronisławie Hubermanie jest Fundacja jego imienia, która została ustanowiona w 2017 roku przez Zygmunta Rolata, Mecenasa Kultury, Przyjaciela Filharmonii Częstochowskiej, od 2012 roku Honorowego Obywatela Częstochowy. Fundacja wspiera działalność Filharmonii, głównie w zakresie organizacji Festiwalu Wiolinistycznego.
Na scenie Filharmonii koncertują stale artyści z Polski i świata. Największe nazwiska jakie pojawiły się w ostatnich latach to: Joshua Bell (2009, 2014), (2012), Evelyn Glennie (2012), Midori (2012), Michael Nyman (2012), Mischa Maisky (2016), (2018, 2020), Shlomo Mintz (2018).

</doc>
<doc id="140629" url="https://pl.wikipedia.org/wiki?curid=140629" title="Św. Faustyna">
Św. Faustyna



</doc>
<doc id="140631" url="https://pl.wikipedia.org/wiki?curid=140631" title="Prawo podziału">
Prawo podziału



</doc>
<doc id="140634" url="https://pl.wikipedia.org/wiki?curid=140634" title="Łosoś szlachetny">
Łosoś szlachetny

Łosoś szlachetny, łosoś atlantycki, łosoś pospolity, łosoś europejski, łosoś ("Salmo salar") – ryba z rodziny łososiowatych (Salmonidae).
Występowanie.
W północnej części Atlantyku, w rzekach Ameryki Północnej, w Europie od Portugalii po Morze Białe, Północne i Bałtyk. W jeziorach Ładoga i Onega tworzy formy wyłącznie słodkowodne.
Wygląd.
Dorasta do 150 cm długości i 24 kg masy ciała. Według ustnych przekazów łososie z populacji drawskiej (zwane również królewskimi) osiągały 150 cm i aż 46 kg masy. Łuski drobne, mocno osadzone. Linia boczna dobrze widoczna. Na linii grzbietu występuje mała, czerwono-szara płetwa tłuszczowa (charakterystyczna dla łososiowatych). Głowa z wielką i silnie uzębioną paszczą. Podczas tarła samce zmieniają ubarwienie na czerwonawe, a żuchwa przybiera kształt haka. Młode mają na bokach ciemne i czerwone plamki. Osobniki dorosłe mają nieregularne czarne plamy na górnej połowie ciała.
Odżywianie.
Łosoś jest rybą drapieżną. Początkowo żywi się skorupiakami planktonowymi i larwami owadów, później mniejszymi rybami oraz skorupiakami.
Rozród.
Typowa ryba anadromiczna tzn. wędrująca na czas rozrodu z mórz do rzek. W czasie tej wędrówki łososie kierują się zapachem wody w miejscu, w którym przyszły na świat. W trakcie przekraczania granicy wód słodkich i słonych dokonują się w ich organizmach zmiany biochemiczne i fizjologiczne. W trakcie wędrówki nie pobierają pokarmu. Tarło odbywa się jesienią, w zimnej, dobrze natlenionej wodzie o silnym prądzie. Ikra w liczbie do 30 000 ziaren (o średnicy 4–7 mm) jest składana do jamek wygrzebanych przez samicę w piaszczystym lub kamienistym dnie. Larwy wykluwają się wiosną. Mają one długość około 2 cm. Okres resorpcji woreczka żółtkowego trwa około 40 dni. Po tarle wiele osobników ginie. Osobniki młode spędzają w rzekach 2–3 lata, następnie wędrują do morza, przybierają wtedy barwę szarozieloną na grzbiecie i srebrzystobiałą na bokach i brzuchu (tzw. stadium "smolt"). W morzu spędzają kolejne 2–3 lata, po czym wracają do tej samej rzeki na tarło.
Zagrożenia i ochrona.
Zagrożeniami dla łososi w czasie wędrówki są zapory wodne. Niegdyś liczny w rzekach dorzecza Odry i Wisły. Populacja łososia w polskich rzekach całkowicie wyginęła w połowie lat 80. XX w. Było to związane z zanieczyszczeniem tarlisk spowodowanym odmulaniem zbiornika Kamienna na rzece Drawie w dorzeczu Odry (1981–1983, zamulenie tarlisk utrzymywało się do jesieni 1985). Przegradzanie i pogarszająca się jakość wód Drawy stanowiło poważne zagrożenie dla tej ostatniej ostoi polskiego łososia. Ostatnie tarlaki obserwowano w Drawie w 1985, ostatnie łososie w stadium "parr" złowiono w 1987. Na wiślańską populację łososia katastrofalny wpływ miało wybudowanie zapory we Włocławku.
W 1995 rozpoczęto program restytucji łososia w polskich rzekach, materiał zarybieniowy pozyskano z łotewskiej rzeki Dźwiny. W 1997 stwierdzono w Drawie obecność gniazd tarłowych. Mimo sukcesu, obecny w polskich rzekach łosoś nadal jest gatunkiem zagrożonym wyginięciem, znaczącą poprawę sytuacji może zapewnić jedynie dalsza wyraźna poprawa jakości wód, udrożnienie rzek, udostępnienie tarlisk, racjonalna polityka rybacka oraz walka z kłusownictwem.
Wartości odżywcze.
Na uwagę zasługuje znaczna ilość różnorodnych nienasyconych kwasów tłuszczowych (dane na 100 g):
Filatelistyka.
Poczta niemiecka wyemitowała 2 stycznia 2014 r. znaczek pocztowy z motywem łososia szlachetnego o wartości 45 eurocentów. Autorem projektu znaczka był Jens Müller z Düsseldorfu.

</doc>
<doc id="140635" url="https://pl.wikipedia.org/wiki?curid=140635" title="Log (informatyka)">
Log (informatyka)

Log (inaczej: dziennik, plik dziennika, rejestr zdarzeń) – chronologiczny zapis zawierający informację o zdarzeniach i działaniach dotyczących systemu informatycznego, systemu komputerowego czy komputera. Log tworzony jest automatycznie przez dany program komputerowy, a sama czynność zapisywania do logu nazywana jest też "logowaniem" – nie należy mylić tego określenia z logowaniem w celu wykonania uwierzytelnienia.
Logi są używane do analizowania pracy systemu informatycznego, np. sporządzania statystyk, wykrywania prób włamań do systemu i sposobu ich przeprowadzenia oraz wykrywania wszelkich błędów i nieprawidłowości działającego oprogramowania.
Logi mogą być prowadzone mniej lub bardziej szczegółowo (jest to tak zwany "poziom szczegółowości logowania") w zależności od potrzeby. Przykładowo, system domyślnie może logować tylko najpoważniejsze zdarzenia (poważne błędy), a na życzenie może rejestrować wydarzenia bardziej szczegółowo (na przykład ostrzeżenia czy rejestrować normalny przebieg pracy procesów). Zazwyczaj najbardziej szczegółowy poziom logowania służy twórcom systemu w usuwaniu błędów w jego działaniu.
W niektórych systemach można zmieniać poziom szczegółowości logowania w trakcie ich pracy.
Informacje mogą dotyczyć zdarzeń podejmowanych na systemie lokalnie (np. przez pracujących na nim użytkowników lub programy) albo zdarzeń pochodzących z zewnątrz (np. pakietów wysyłanych na interfejs sieciowy systemu komputerowego) jak również może to być zapis rozmów prowadzonych za pomocą komunikatora internetowego lub czatu. Do logów zaliczyć można wykazy połączeń telekomunikacyjnych i zapisy wysłanych lub odebranych wiadomości (SMS, poczta elektroniczna).
Typowy wpis w logu zawiera m.in. następujące informacje:
Logi mogą być zapisywane w plikach lub do baz danych, czasami są wysyłane na inne maszyny przez sieć lub na drukarkę. Niekiedy do zbierania logów z innych maszyn jest przeznaczony oddzielny system (ze względów bezpieczeństwa).
Bezpieczeństwo.
Tworzenie, przechowywanie i archiwizacja logów niesie za sobą zagrożenia związane z ochroną informacji i prywatności. Uzyskanie przez osoby niepowołane dostępu do logów może doprowadzić do ujawnienia istotnych danych, na przykład do zapisu niejawnych transakcji biznesowych lub przebiegu komunikacji poprzez pocztę elektroniczną lub komunikator internetowy.
Niektórzy użytkownicy stosują politykę przechowywania logów przez krótki czas (na przykład siedem dni), a w niektórych przypadkach wybrane informacje w ogóle nie są zapisywane.
Z drugiej strony brak logów uniemożliwia analizę zjawisk z przeszłości, na przykład przebiegu włamania komputerowego lub wykrycia nadużyć. Trudniej jest również stwierdzić, czy nieprawidłowości w pracy systemu mają charakter jednorazowy czy też występowały już w przeszłości.
Przechowywanie zapisów logów przez dłuższy czas w celu ewentualnego przekazania ich organom ścigania to tzw. retencja danych.

</doc>
<doc id="140637" url="https://pl.wikipedia.org/wiki?curid=140637" title="Engine">
Engine



</doc>
<doc id="140638" url="https://pl.wikipedia.org/wiki?curid=140638" title="Równowaga dynamiczna">
Równowaga dynamiczna

Równowaga dynamiczna jest rodzajem stanu równowagi pomiędzy siłami, zjawiskami lub procesami (fizycznymi, chemicznymi, społecznymi, biologicznymi, doboru naturalnego itp.), w której:
Szczególną cechą równowagi dynamicznej jest to, że dla układu w stanie równowagi z reguły zmiana parametrów (w pewnych granicach – zależnie od charakteru zjawiska) prowadzi do ilościowej (a nie jakościowej) zmiany stanu równowagi, ale w mniejszym stopniu niż by to wynikało z samej zmiany takiej jak ją wprowadzono – oznacza to reakcję na zmianę opisywaną w chemii przez regułę przekory, albo jako sprzężenie zwrotne ujemne. 
Układy dynamiczne mają z reguły ograniczoną odporność na zewnętrznie spowodowane zmiany i po przekroczeniu pewnych granic zmian parametrów układ może zmienić się gwałtowniej przechodząc zmianę jakościową w wyniku czego mamy do czynienia z zupełnie innym stanem równowagi. Ściślej, mówimy, że układ jest w stanie równowagi chwiejnej, gdy wystarczy niewielka zmiana do wyprowadzenia go ze stanu równowagi (odpowiada to maksimum energii), obojętnej, gdy niewielka zmiana powoduje niewielką zmianę stanu układu, ale nadal jest to stan równowagi (energia stała na otoczeniu), trwałej lub metatrwałej gdy po dokonaniu niewielkiej zmiany układ powraca do stanu początkowego (odpowiednio globalne i lokalne minimum energii).
Np. w chemii tzw. układ buforowy składający się ze słabego kwasu oraz jego soli z mocną zasadą charakteryzuje się tzw. pojemnością buforową co oznacza słabą reakcję (niewielkie zmiany pH) na dodawanie kwasu lub zasady. 

</doc>
<doc id="140639" url="https://pl.wikipedia.org/wiki?curid=140639" title="Pojemność buforowa">
Pojemność buforowa



</doc>
<doc id="140640" url="https://pl.wikipedia.org/wiki?curid=140640" title="Wielkie Jezioro Niedźwiedzie">
Wielkie Jezioro Niedźwiedzie

Wielkie Jezioro Niedźwiedzie (ang. "Great Bear Lake", fr. "Grand lac de l'Ours", w atapaskańskim języku slavey "Sahtú"), jezioro położone w północno-zachodniej Kanadzie. Zajmuje powierzchnię 31 153 km² - pod względem powierzchni jest to czwarte jezioro Ameryki Północnej i ósme na świecie. Jezioro położone jest na wysokości 156 m n.p.m., a jego maksymalna głębokość wynosi 446 m (kryptodepresja).
Jezioro jest odwadniane przez rzekę Wielką Niedźwiedzią, dopływ rzeki Mackenzie.

</doc>
<doc id="140641" url="https://pl.wikipedia.org/wiki?curid=140641" title="Usui Reiki Ryoho">
Usui Reiki Ryoho



</doc>
<doc id="140642" url="https://pl.wikipedia.org/wiki?curid=140642" title="Usui Shiki Ryoho">
Usui Shiki Ryoho



</doc>
<doc id="140643" url="https://pl.wikipedia.org/wiki?curid=140643" title="Arequipa">
Arequipa

Arequipa − miasto w Peru, położone na wysokości 2325 m n.p.m. w otoczeniu gór Cordillera Volcanica. Jest stolicą regionu Arequipa i drugim co do wielkości miastem w Peru - zaraz po stolicy Limie - liczącym obecnie ok. 762 tys. mieszkańców.
W pobliżu miejscowości znajdują się wulkany Chachani i El Misti.
Historia.
Arequipa została założona w 15 sierpnia 1540 r. w miejscu osady inkaskiej przez "Garcí Manuel de Carbajal", emisariusza Francisco Pizarro. Rok później osada otrzymała z rąk cesarza i jednocześnie hiszpańskiego króla Karola V prawa miejskie.
Gospodarka.
W mieście rozwinął się przemysł chemiczny, włókienniczy, skórzany oraz spożywczy. Ośrodek handlowy.
Edukacja.
Miasto posiada dwa uniwersytety: państwowy "Universidad Nacional de San Agustín de Arequipa" (założony w 1828 roku) i prywatny "Universidad Católica de Santa María" (założony w 1961 roku).
Zabytki.
W roku 2000 Stare Miasto Arequipy zostało umieszczone na liście światowego dziedzictwa UNESCO.
Wybrane zabytki:

</doc>
<doc id="140645" url="https://pl.wikipedia.org/wiki?curid=140645" title="Bandung">
Bandung

Bandung – miasto w Indonezji, ośrodek administracyjny prowincji Jawa Zachodnia, liczy ponad 2,4 mln mieszkańców, a razem z przedmieściami około 6 milionów.
Geografia.
Położone na wyżynach zachodniej Jawy na wysokości 715 m n.p.m. nad rzeką Cikapundung. Jest położone w Kotlinie Bandung, otoczonej przez wulkany, wśród których niektóre z nich są nadal aktywne. Miasto leży w obszarze aktywnym sejsmicznie. 
Historia.
Miasto zostało założone w 1810 r. przez osadników holenderskich. Silnie rozwinęło się pod koniec XIX wieku po doprowadzeniu linii kolejowej.
Gospodarka.
Bandung to ośrodek przemysłu włókienniczego, chemicznego, maszynowego i in.; międzynarodowy port lotniczy "Husein Sastranegara".
Kultura.
Siedziba wyższych uczelni:
Siedziba rzymskokatolickiej diecezji Bandung.
Polityka.
W 1955 r. miała tu miejsce konferencja tzw. państw niezaangażowanych, które wypowiedziały się przeciw wojnie i kolonializmowi. Wzięło w niej udział wszystkie dwadzieścia siedem niezależnych państw Azji i Afryki, a także mających wkrótce uzyskać niepodległość Sudanu i Złotego Wybrzeża. W konferencji wzięli też udział przedstawiciele Greków cypryjskich, Afroamerykanów z USA, ludności kolorowej Związku Południowej Afryki oraz zależnych społeczeństw Algierii, Malajów, Maroka i Tunezji. Uczestnicy opowiedzieli się za ostateczną likwidacją kolonializmu, dyskryminacji rasowej oraz za neutralnością wobec polityki supermocarstw.

</doc>
<doc id="140647" url="https://pl.wikipedia.org/wiki?curid=140647" title="Wagadugu">
Wagadugu

Wagadugu (fr. "Ouagadougou") – miasto w środkowej Burkinie Faso, stolica i największe miasto tego kraju, ośrodek administracyjny prowincji Kadiogo. W 2019 roku zamieszkiwane przez blisko 2,5 mln mieszkańców.
Historia.
Miasto założone zostało w XV wieku. W 1896 zostało zajęte przez Francuzów. Od 1919 roku było siedzibą władz kolonialnych, a od 1960 stolicą Górnej Wolty. Po zmianie nazwy kraju na Burkina Faso Wagadugu pozostało stolicą.
W 1998 podpisano tu uzupełniający protokół do Afrykańskiej Karty Praw Człowieka i Ludów.
Klimat.
Klimat Wagadugu jest gorący. Miasto znajduje się w strefie klimatu podrównikowego suchego, a opady wynoszą 750 mm. Pora deszczowa trwa od maja do października ze średnią temperaturą +30 °C. Pora sucha trwa przez pozostałą część roku z minimalną temperaturą +19 °C. Maksymalne temperatury odnotowuje się okresie od kwietnia do maja, dochodzą one nawet do +45 °C. Duży udział w kształtowaniu klimatu ma suchy wiatr harmattan, wiejący w porze suchej znad Sahary.
Przemysł.
Głównymi gałęziami przemysłu miasta są: przetwórstwo orzeszków ziemnych, rzeźnie, przemysł włókienniczy (oczyszczanie bawełny), obuwniczy.
Atrakcje turystyczne.
Miasto nie szczyci się wieloma zabytkami, aczkolwiek działa tu kilka muzeów, mogących budzić zainteresowanie turystów. Zalicza się do ich "Musée National" („Muzeum Narodowe”) i "Maison du Peuple", gdzie można zobaczyć kolekcję masek afrykańskich.
W mieście organizowanych jest także kilka festiwali, między innymi co dwa lata odbywa się tu ogólnoafrykański festiwal filmów (w pozostałych latach organizowany on jest w Tunisie). Również co dwa lata odbywa się tu Międzynarodowy Festiwal Teatralny i Kukiełkowy ("Festival International de Théâtre et de Marionette de Ouagadougou").
Komunikacja.
Przez miasto przebiega jedyna linia kolejowa w kraju biegnąca aż do Abidżanu (Wybrzeże Kości Słoniowej), która jednak ze względu na zamknięcie granicy zapewnia połączenie pasażerskie tylko na terytorium Burkina Faso. Drogi samochodowe łączą miasto z drugim dużym ośrodkiem administracyjnym kraju Bobo-Dioulasso. Inna ważna trasa komunikacyjna – często uczęszczana także przez turystów – łączy stolicę z Ghaną na południu i Mali na północy.
Obok typowych w tej części świata połączeń taksówkami zbiorowymi, istnieją też regularne połączenia autobusowe z Niameyem w Nigrze, Bamako w Mali (trasą przez Bobo-Dioulasso), Akrą w Ghanie i Tanguiétą w Beninie.
Wagadugu posiada też międzynarodowy port lotniczy z połączeniami do Paryża oraz kilku miast w Afryce Zachodniej.

</doc>
<doc id="140649" url="https://pl.wikipedia.org/wiki?curid=140649" title="La Paz">
La Paz

La Paz (oficjalnie Nuestra Señora de La Paz) – miasto w Boliwii, siedziba rządu (stolicą konstytucyjną jest Sucre). W 2012 roku liczyło 758 845 mieszkańców. Obecnie jest zamieszkiwane przez około 804 268 ludzi, a aglomerację (Conurbación La Paz lub Área metropolitana de La Paz), którą współtworzy (z miastami El Alto, Viacha i Achocalla), zasiedla około 1 874 493,00 mieszkańców (2018 rok) Działa tu jedynie polski konsulat honorowy, najbliższa ambasada mieści się w Limie w Peru. 
Miasto zostało założone w 1548 roku pod nazwą Ciudad de Nuestra Señora de la Paz. Pomimo że konstytucyjną stolicą jest Sucre, to La Paz od 1899 roku pełni w praktyce rolę stolicy – mieści się tutaj siedziba prezydenta, rządu oraz parlamentu. Jest trzecim najliczniejszym miastem Boliwii, jednak tworzy aglomerację, która jest największym ośrodkiem miejskim tego kraju. 
La Paz jest ośrodkiem gospodarczym i kulturalnym Boliwii. W mieście dominuje przemysł włókienniczy, spożywczy, chemiczny, skórzano-obuwniczy, papierniczy, metalurgiczny oraz cementowy. Jest ważnym węzłem kolejowym (posiada połączenia z portem morskim Arica w Chile) i drogowym (położone jest przy wariancie Drogi Panamerykańskiej). W sąsiednim El Alto mieści się Port lotniczy El Alto. W La Paz działają 2 uniwersytety (założone 1830 i 1966 roku), liczne biblioteki oraz muzea. Dzielnice reprezentacyjne są położone najniżej, na dnie doliny rzeki Choqueyapu, natomiast osiedla mieszkaniowe — na stokach okolicznych gór. W mieście zachowały się zabytki z okresu kolonialnego, między innymi bazylika św. Franciszka (hiszp. Basílica de San Francisco) z XVIII wieku.
Geografia.
Miasto położone jest w zachodniej Boliwii. Położona w Andach Środkowych, na skraju płaskowyżu Altiplano, w dolinie rzeki Choqueyapu, u podnóża Cordillera Real, na wysokości od 3200–4100 m n.p.m., w śródgórskiej dolinie rzeki Choqueyap. Jest to najwyżej położona stolica państwowa na świecie. Na zachód od niego położone jest miasto El Alto. 
Klimat.
Średnie dzienne temperatury wahają się w ciągu roku od 12 do 15 °C, natomiast średnie temperatury w nocy od -5 do 2 °C. Największe opady mają miejsce w styczniu (130 mm), natomiast najmniejsze są w czerwcu (4 mm). Średnie nasłonecznienie w ciągu roku waha się od 5 do 8 godzin dziennie. 
Historia.
Założona w 1548 roku przez Alonso de Mendozę na miejscu osady Indian o nazwie Chuquiago. Z początku pełna nazwa miasta brzmiała "Pueblo Nuevo de Nuestra Señora de la Paz" (Miasto Matki Boskiej Pokoju). Pierwsze próby zniesienia dominacji hiszpańskiej to krwawo stłumione powstanie z 16 lipca 1809 dowodzone przez Pedro Domingo Murillo powieszonego na głównym placu miasta. Zmiana nazwy nastąpiła w 1827 roku dla uczczenia decydującej o niepodległości Boliwii bitwy pod Ayacucho, wygranej przez wojska gen. Sucre przeciw armii hiszpańskiej.
Transport.
Z uwagi na znacznie pofałdowanie terenu oraz fakt, iż duża część mieszkańców dojeżdża do pracy w La Paz z pobliskiego El Alto, system drogowy metropolii na początku XXI wieku był całkowicie niewydolny. Problem ten rozwiązać miała sieć kolei gondolowych - nowatorski na skalę światową system transportu publicznego. Pierwsze trzy linie o łącznej długości ponad 10 kilometrów wybudowano w dwa lata i oddano do użytku w roku 2014 - już wtedy uznano je za najdłuższy i najwyżej położony system miejskiej kolejki linowej na świecie ("wiszące metro"). Linie te przewoziły około 3000 pasażerów na godzinę. 
Kolejne cztery linie kolejki oddano (etapami) do lipca 2018, a w budowie są następne odcinki. Docelową planowaną długością wszystkich linii kolejki w roku 2019 jest prawie 34 kilometry. 
System kolejek gondolowych nosi nazwę "Mi Teleférico" (es.) - moja kolejka.
Sport.
W mieście znajduje się najwyżej położony na świecie stadion piłkarski (3600 m n.p.m.), na którym reprezentacja Boliwii rozgrywa spotkania międzynarodowe, a lokalne drużyny regularne rozgrywki ligowe. (30 maja 2007 FIFA zabroniła rozgrywać oficjalnych meczów międzypaństwowych powyżej 2500 m n.p.m., zakaz ten był mocno krytykowany m.in. przez prezydenta Evo Moralesa i legendę argentyńskiej piłki Diego Maradonę jako "dyskryminujący narody żyjące w wysokich górach, szczególnie te z rejonu Andów", po miesięcznej kampanii protestacyjnej ze strony Boliwii, limit wysokości podniesiono do 3000 m n.p.m., a następnego dnia FIFA ogłosiła wyjątek od reguły dla tego stadionu). Ponadto zbudowano tu tor kolarski, który jest najwyżej położonym torem na świecie (3 477 m n.p.m.).
Miasta partnerskie.
 

</doc>
<doc id="140650" url="https://pl.wikipedia.org/wiki?curid=140650" title="Jamusukro">
Jamusukro

Jamusukro (fr. "Yamoussoukro") – stolica konstytucyjna Wybrzeża Kości Słoniowej (od 1983). Liczy 310 000 mieszkańców (2014). Burmistrzem miasta jest Kouacou Gnrangbé.
W Jamusukro urodził się pierwszy prezydent Wybrzeża Kości Słoniowej Félix Houphouët-Boigny.
Historia.
Jamusukro powstało w 1909 roku w wyniku zmiany nazwy wioski N'Gokro (zamieszkanej w 1901 roku przez 475 mieszkańców). W ciągu następnych czterech dziesięcioleci Jamusukro było niewielkim ośrodkiem handlowym.
Po uzyskaniu niepodległości przez Wybrzeże Kości Słoniowej w 1960 roku Jamusukro było „drugą stolicą kraju”, gdyż miasto to było miejscem narodzin, domem oraz nieoficjalną siedzibą prezydenta Félixa Houphouëta-Boigny’ego. W 1964 roku Félix Houphouët-Boigny rozpoczął rozbudowę miasta, budując m.in. autostradę z Abidżanu do Jamusukro. Do końca lat 70. Jamusukro było niewielkim miasteczkiem liczącym mniej niż 20 tys. mieszkańców.
W 1983 roku prezydent Félix Houphouët-Boigny wybrał Jamusukro na nową stolicę kraju i rozpoczął rozbudowę miasta. Przeniesienie stolicy było jednym z symboli autorytarnej polityki Houphouëta-Boigny’ego. W ramach rozbudowy miasta powstał pięciogwiazdkowy Hôtel Président oraz centrum kongresowe. W Jamusukro mieściła się aula Partii Demokratycznej Wybrzeża Kości Słoniowej, jedynej legalnej partii politycznej do 1990 roku. W 1990 roku poświęcono bazylikę Matki Boskiej Królowej Pokoju.
Pomimo przeniesienia stolicy, wybudowania wielopasmowych dróg oraz budynków użyteczności publicznej większość firm, ambasad oraz innych instytucji pozostało w Abidżanie.
W 2011 roku podczas wojny domowej w Jamusukro toczyły się walki pomiędzy siłami prezydenta Laurenta Gbagbo a siłami zwycięzcy wyborów prezydenckich Alassane Ouattary. Siły Ouattary zdobyły Jamusukro 30 marca.
Gospodarka i infrastruktura.
Podstawą gospodarki Jamusukro jest turystyka oraz handel produktami rolnymi. Rolnictwo jest głównym źródłem dochodu połowy mieszkańców Jamusukro. Uprawia się banany, jams, maniok, pomidory, bakłażany. Hoduje się bydło, owce, kozy, świnie, kury. Rozwinięte jest także pszczelarstwo. Produkcja perfum.
W Jamusukro znajduje się elektrownia wodna.
W Jamusukro istnieje gęsta infrastruktura drogowa (w tym sześciopasmowe autostrady). Długość sieci drogowej wynosi 2025 km (z czego 261 km to drogi asfaltowe). Miasto jest obsługiwane przez port lotniczy Jamusukro (drugi co do wielkości w kraju).
Atrakcje turystyczne.
W Jamusukro znajduje się wzorowana na bazylice św. Piotra na Watykanie bazylika Matki Bożej Królowej Pokoju będąca największym kościołem na świecie i najwyższą świątynią w Afryce. Bazylikę poświęcono 10 września 1990 roku. Świątynia mierzy 158 m wysokości, a jej powierzchnia przekracza 30 tys. m². Kościół może pomieścić do 10 tys. osób.
Obok bazyliki znajdują się także: katedra św. Augustyna oraz meczet.

</doc>
<doc id="140651" url="https://pl.wikipedia.org/wiki?curid=140651" title="Amangieldy Muralijew">
Amangieldy Muralijew

Amangieldy Mursadykowicz Muralijew (ur. 7 sierpnia 1947 w Kum-Aryk, Rejon Panfiłow) – kirgijski polityk, minister gospodarki i finansów w latach 1992–1993. Od 13 kwietnia 1999 do 21 grudnia 2000 premier Kirgistanu.

</doc>
<doc id="140653" url="https://pl.wikipedia.org/wiki?curid=140653" title="Szefowie ministrów Gibraltaru">
Szefowie ministrów Gibraltaru

Szef Ministrów Gibraltaru jest liderem największej partii w parlamencie Gibraltaru. Formalnie jest mianowany przez Gubernatora Gibraltaru.

</doc>
<doc id="140654" url="https://pl.wikipedia.org/wiki?curid=140654" title="Wzór van Slyke'a">
Wzór van Slyke'a



</doc>
<doc id="140656" url="https://pl.wikipedia.org/wiki?curid=140656" title="Biała Rada">
Biała Rada

Biała Rada – grono postaci ze stworzonej przez J.R.R. Tolkiena mitologii Śródziemia. Informacje o nim znajdują się we "Władcy Pierścieni" i "Niedokończonych opowieściach". Wzmianki występują także w "Hobbicie". Została utworzona przez władców elfów w celu zwalczania Saurona. Mianem tym narrator nazywa dwa grona, których składy częściowo się pokrywały. Najczęściej opisywana jest druga Biała Rada.
Pierwsza Biała Rada.
Wzmianka o niej pojawia się w "Niedokończonych opowieściach". W tekście "O Galadrieli i Celebornie" występuje jako „rada”, z poprawką na „pierwsza Biała Rada”.
Jej spotkanie odbyło się w 1701 roku Drugiej Ery w Rivendell. Z pewnością byli na nim obecni Gil-Galad, Galadriela i Elrond, być może także w składzie tej rady był Celeborn, obecny w tym czasie w siedzibie Elronda. Postanowiono, że Rivendell stanie się główną warownią elfów na wschodzie, wtedy też Gil-Galad przekazał Vilyę Elrondowi i mianował go swoim namiestnikiem w Eriadorze.
Druga Biała Rada.
Chociaż według chronologii mitologii Śródziemia była druga, została opracowana przez Tolkiena jako pierwsze grono o tej nazwie. Christopher Tolkien przypuszcza w "Niedokończonych opowieściach", że jej członkowie mogli chcieć nawiązać do pierwszej Białej Rady. W jej skład wchodzili Istari: Saruman, Gandalf i Radagast, władcy elfów: Galadriela, Círdan, Elrond, Thranduil, oraz „najdostojniejsi Eldarowie”, m.in. Glorfindel i Erestor. Spotkania rady zwoływane były od 2463 do 2953 roku Trzeciej Ery.
Pierwsze spotkanie odbyło się na prośbę Galadrieli, trzy lata po tym, jak Sauron wrócił do Dol Guldur. Przewodniczącym Rady został Saruman, ze względu na najlepszą znajomość działań Saurona. Galadriela wolała na tym stanowisku Gandalfa. W tym samym czasie Déagol odnalazł Jedyny Pierścień. Po trzystu latach Gandalf zainteresował się hobbitami, pomógł im przetrwać zimę 2758–2759, a w 2759 Saruman osiadł w Isengardzie, strategicznej twierdzy chroniącej Eriador i zachodnią granicę Gondoru od napaści ze wschodu.
W 2850, pięć lat po odebraniu Thráinowi ostatniego z pierścieni krasnoludzkich, Gandalf przybył do Dol Guldur i dowiedział się, że to Sauron zbiera tam siły, szuka pierścieni i dziedzica Isildura. W następnym roku odbyło się kolejne zebranie Białej Rady, na którym Gandalf przekonywał do ataku na Dol Guldur. Saruman jednak nie dopuścił do tego licząc, że Pierścień sam zechce być znaleziony i ujawni się. W tym też czasie zaczął na własną rękę szukać Pierścienia.
W 2939 Saruman zauważył, że Sauron wie, co stało się z Pierścieniem w pierwszych latach Trzeciej Ery i że jego słudzy przeszukują okolice Pól Gladden. Saruman zachował tę informację dla siebie. Dwa lata później Gandalf spotkał Thorina w Shire, nastąpiły wydarzenia opisane w "Hobbicie": Bilbo Baggins odnalazł Jedyny Pierścień, rozegrała się Bitwa Pięciu Armii, pokonano Smauga i armię orków z Gór Mglistych pod wodzą Bolga. W międzyczasie Gandalf zaczął poważnie obawiać się napaści z Dol Guldur na Lothlórien, ponowił propozycję zaatakowania Saurona, na co Saruman przystał, ponieważ zrezygnował z pozostawiania Sauronowi możliwości szukania Pierścienia. W wyniku ataku Sauron został zmuszony do opuszczenia tej twierdzy (i wycofał się do Mordoru).
W 2951 Sauron zaczął działać otwarcie, rozpoczął odbudowę Barad-dûru, a Nazgûle otrzymały rozkaz odbicia Dol Guldur. W następnym roku odbyło się ostatnie spotkanie Białej Rady, na którym Saruman przekonywał, że Pierścień popłynął do Morza. Po spotkaniu zaczął umacniać Isengard i wysyłać szpiegów do Shire i Bree, w czym pomagał mu Radagast, przekonany o dobrej woli Sarumana. Około 50 lat później Saruman zdradził Białą Radę, kiedy za pomocą palantíru przedstawił Sauronowi informację, że miejscem otoczonym szczególną ochroną jest Shire. Odtąd współpracował z Sauronem. W marcu 3019, w czasie wojny o Pierścień, został za tę zdradę wykluczony z Białej Rady przez Gandalfa.
Obrady Białej Rady pojawiły się w ekranizacji "Hobbita".

</doc>
<doc id="140658" url="https://pl.wikipedia.org/wiki?curid=140658" title="Lektor">
Lektor



</doc>
<doc id="140662" url="https://pl.wikipedia.org/wiki?curid=140662" title="Puchar Polski w piłce nożnej (2003/04)">
Puchar Polski w piłce nożnej (2003/04)



</doc>
<doc id="140664" url="https://pl.wikipedia.org/wiki?curid=140664" title="Colargol">
Colargol

Colargol, Miś Colargol – fikcyjny miś, postać stworzona przez francuską pisarkę Olgę Pouchine (płyty, książeczki, słuchowiska) w latach 50. XX wieku. 
Serial telewizyjny.
Dzięki staraniom francuskiego producenta Alberta Barillé (twórca takich seriali jak "Był sobie człowiek" czy "Były sobie odkrycia" w firmie Procidis) w latach 1968–1974 w wytwórni Se-ma-for w Łodzi powstał 53-odcinkowy serial lalkowy "Przygody Misia Colargola". Kierownikiem artystycznym, współautorem scenariusza oraz autorem scenografii jest Tadeusz Wilkosz. Muzykę do serialu skomponowali Mireille (odc. 1-27) i Jean Michel Defaye (odc. 28-53).
Telewizyjny miś znany jest w Polsce i Francji jako "Colargol", w USA, Wielkiej Brytanii jako "Barnaby", w Kanadzie jako "Jeremy".
Filmy pełnometrażowe.
Filmy pełnometrażowe, kinowe, zmontowane z materiałów z serialu: 

</doc>
<doc id="140665" url="https://pl.wikipedia.org/wiki?curid=140665" title="Związek Bojowników o Wolność i Demokrację">
Związek Bojowników o Wolność i Demokrację

Związek Bojowników o Wolność i Demokrację (ZBoWiD) – organizacja kombatancka utworzona 2 września 1949, w wyniku narzuconego zjednoczenia 11 istniejących w tym czasie, działających od 1945, organizacji kombatantów i więźniów obozów hitlerowskich. Do 1989 politycznie i organizacyjnie podporządkowany Polskiej Zjednoczonej Partii Robotniczej. Siedziba Zarządu Głównego Związku Bojowników o Wolność i Demokrację mieściła się w pałacu Aleksandra Rembielińskiego w Warszawie.
Organizacja kombatancka.
"Kongres połączeniowy" odbył się w dniach 1–2 września 1949 w Warszawie i w jego wyniku 30 września 1949 zespolono 11 organizacji kombatanckich: 
Związek Bojowników o Wolność i Demokrację stworzono z następujących organizacji kombatanckich:
2 czerwca 1950 Związek Bojowników o Wolność i Demokrację został wpisany do rejestru stowarzyszeń i związków przez Prezydium Rady Narodowej miasta stołecznego Warszawy z mocą obowiązującą na cały kraj. Od początku istnienia obowiązywał statut Związku, a w 1960 został wydany nowy statut. Zmian w statucie dokonano na III Kongresie organizacji we wrześniu 1964. IV Kongres odbył się w dniach 19–20 września 1969, a w jego trakcie dokonano zmian w statucie. V Kongres odbył się w dniach 8–9 maja 1974. Podczas tej imprezy udekorowano sztandar Związku Orderem Budowniczych Polski Ludowej (ZBoWiD odznaczono tym orderem jako pierwsze stowarzyszenie "wyższej użyteczności"). VI Kongres miał miejsce w dniach 7–8 maja 1979.
Związek Bojowników o Wolność i Demokrację zrzeszał część byłych żołnierzy z regularnych polskich formacji wojskowych, organizacji zbrojnych walczących o niepodległość Polski w okresie przed 11 listopada 1918, organizacji konspiracyjnych walczących w okresie II wojny światowej, więźniów obozów hitlerowskich, żołnierzy Wojska Polskiego oraz członków różnych ugrupowań komunistycznych, funkcjonariuszy Urzędu Bezpieczeństwa, Milicji Obywatelskiej, ORMO. Jeszcze w połowie lat 60. XX w. statut "Związku" nie umożliwiał członkostwa uczestnikom polskiej wojny obronnej z 1939 ani jeńcom wojennym. Związek Bojowników o Wolność i Demokrację zrzeszał także wdowy i sieroty, będące członkami rodzin pomordowanych lub poległych obywateli polskich. ZBoWiD był członkiem Międzynarodowej Federacji Bojowników Ruchu Oporu (FIR).
ZBoWiD odmawiał jednak członkostwa wielu kombatantom, głównie z powodów politycznych, m.in. części żołnierzy Armii Krajowej. Miało to miejsce zwłaszcza do roku 1956, w okresie największego nasilenia stalinizmu w powojennej Polsce. W 1964 odbył się III Krajowy Kongres ZBoWiD, zwany „kongresem pojednania” środowiska kombatanckiego. Przyjęta wówczas formuła bazowała na założeniu, że "w ocenie kombatantów nie ma znaczenia przeszłość ale przyszłość i akceptacja budowy ustroju socjalistycznego w Polsce". W 1965 roku w ZBoWiD zrzeszonych było ok. 60 tys. byłych żołnierzy AK.
W 1966 roku delegacja ZBoWiD na czele z Zygmuntem Berlingiem i Marianem Sołtysiakiem złożyła wieńce na grobie generała Władysława Sikorskiego w Newark.
Struktura organizacyjna.
Organizacja wewnętrzna Związku Bojowników o Wolność i Demokrację obejmowała Kongres, Zarząd Główny i Radę Naczelną na szczeblu centralnym. Na szczeblu Okręgu (obejmującego obszar województwa) władze stanowiły Zjazd Okręgu, Zarząd Okręgu i Prezydium Zarządu Okręgu, na szczeblu Oddziału (obejmującego obszar powiatu) Zjazd Powiatowy, Zarząd Oddziału Powiatowego i Prezydium Zarządu Oddziału Powiatowego. Na najniższym szczeblu organizacyjnym znajdowały się koła: terenowe (w latach 1950–1972 gromadzkie, od 1973 gminne), miejskie i zakładowe (te ostatnie zakładano na terenie większych zakładów pracy bądź instytucji takich jak spółdzielnie, zjednoczenia, Komendy Powiatowe Milicji Obywatelskiej).
Na każdym szczeblu organizacyjnym istniały ponadto Komisja Rewizyjna i Sąd Koleżeński, komisje problemowe (odznaczeniowa, weryfikacyjna, socjalno-bytowa, zdrowia, historyczna itp.) i kluby środowiskowe (skupiające kombatantów określonego środowiska np. Klub Woldenberczyków – byłych więźniów niemieckiego obozu jenieckiego Oflag II C Woldenberg, Klub b. Więźniów Dachau, Stowarzyszenie byłych Więźniów Politycznych Zamku Lubelskiego i „Pod Zegarem” w Lublinie).
W okresie od grudnia 1949 do 1956 r. w strukturze ZBoWiD działali tzw. „księża patrioci”, którzy m.in. w Warszawie utworzyli liczącą kilkanaście osób Komisję Księży. W grudniu 1950 grupa 32 księży powołała do życia Główną Komisję Księży przy ZBoWiD, na czele której stał ks. kan. Edmund Konarski. Ich organem, od lutego 1950 był dwutygodnik „Głos Kapłana” kierowany przez ks. płk. Stanisława Zawadzkiego (członkiem utajnionej w obawie przed restrykcjami polskiej hierarchii kościelnej, redakcji był najprawdopodobniej m.in. znany międzywojenny działacz chrześcijańsko-narodowy ks. Czesław Oraczewski). Komisja skupiała lojalnych względem władzy księży. Jej głównym celem działalności była likwidacja organizacji kościelnej „Caritas”.
Na czele ZBoWiD stanął Franciszek Jóźwiak. Od 1964 prezesem Zarządu Głównego był Mieczysław Moczar, od 1972 Stanisław Wroński, od 1980 Włodzimierz Sokorski, a od 1983 do 1990 gen. broni Józef Kamiński. Prezesami Rady Naczelnej byli kolejno: Józef Cyrankiewicz (1949–1972), Piotr Jaroszewicz (1972–1980), Mieczysław Moczar (1980–1983), prof. Henryk Jabłoński (1983–1990).
W skład centralnych władz Związku Bojowników o Wolność i Demokrację (szczególnie w skład fasadowej, obradującej jedynie raz do roku Rady Naczelnej) wybieranych na kolejnych kongresach związku (1959, 1964, 1969, 1974, 1979 oraz 1985) wchodzili zawsze przedstawiciele najwyższych władz Polskiej Rzeczypospolitej Ludowej, włącznie z I sekretarzem Komitetu Centralnego Polskiej Zjednoczonej Partii Robotniczej, premierem, przewodniczącym Rady Państwa Polskiej Rzeczypospolitej Ludowej, członkowie rządu i Rady Państwa, prezesi Zjednoczonego Stronnictwa Ludowego i Stronnictwa Demokratycznego, generalicja, członkowie kierownictwa Ministerstwa Spraw Wewnętrznych, a także znani kombatanci i weterani, głównie z lewicowego ruchu oporu (Armia Ludowa), ale także byli żołnierze Armii Krajowej. Wieloletnimi członkami władz Związku Bojowników o Wolność i Demokrację byli m.in.: Marszałek Polski Michał Rola-Żymierski (od 1974 honorowy prezes Zarządu Głównego, od 1985 honorowy prezes Rady Naczelnej), Edward Gierek, Władysław Gomułka (członek Rady Naczelnej aż do śmierci w 1982), Marszałek Polski Marian Spychalski (członek Rady Naczelnej aż do śmierci w 1980), gen. armii Wojciech Jaruzelski (wiceprezes Rady Naczelnej 1972–1990, gen. broni Zygmunt Berling (wiceprezes Rady Naczelnej 1974–1980), gen. dyw. Mieczysław Grudzień (wiceprezes Rady Naczelnej 1974–1990) i inni.
Rada Naczelna liczyła zazwyczaj ok. 350–500 członków, a Zarząd Główny ok. 60–100 członków.
Władze naczelne Związku Bojowników o Wolność i Demokrację.
Władze naczelne wybrane podczas V Kongresu Związku Bojowników o Wolność i Demokrację na kadencję w latach 1974–1979:
Działalność.
Do głównych zadań Związku Bojowników o Wolność i Demokrację, należało potwierdzanie i weryfikowanie uprawnień kombatanckich oraz uprawnionych do nich członków rodzin. Związek realizował te cele na podstawie uprawnień przyznanych przez władze państwowe. Udzielano także wsparcia materialnego lub realizowano różnego rodzaju formy opieki nad kombatantami i ich rodzinami, oraz rodzinami pomordowanych lub poległych. Związek Bojowników o Wolność i Demokrację prowadził także działalność w zakresie gromadzenia archiwaliów dotyczących walk z Niemcami w okresie okupacji niemieckiej (1939–1945) i likwidacji struktur powojennego podziemia antykomunistycznego w Polsce (w zakresie wytycznych wyznaczonych przez władze komunistyczne). Cyklicznie był organizatorem obchodów ważnych rocznic oraz uczestniczył w budowie pomników upamiętniających działalność kombatancką i martyrologię. Organem prasowym Związku Bojowników o Wolność i Demokrację był tygodnik pt. „Za Wolność i Lud”.
Zmiany organizacyjne po 1990.
W 1990 Związek Bojowników o Wolność i Demokrację przekształcono w Związek Kombatantów Rzeczypospolitej Polskiej i Byłych Więźniów Politycznych. Pierwszym prezesem związku był (do 1999) gen. broni Józef Kamiński, następnie gen. dyw. Wacław Szklarski. Na czele związku stoi Zarząd Główny.

</doc>
<doc id="140667" url="https://pl.wikipedia.org/wiki?curid=140667" title="Muzeum dobranocek PRL-u">
Muzeum dobranocek PRL-u



</doc>
<doc id="140671" url="https://pl.wikipedia.org/wiki?curid=140671" title="ZSU-37">
ZSU-37

ZSU-37 (ros.: ЗСУ-37) – lekkie samobieżne działo przeciwlotnicze kalibru 37 mm konstrukcji radzieckiej z okresu II wojny światowej.
Historia.
Po wybuchu wojny niemiecko-radzieckiej dowództwo Armii Czerwonej doszło do wniosku, że jednostki pancerne i zmotoryzowane nie mają odpowiedniej osłony przeciwlotniczej. Postanowiono opracować lekkie działo samobieżne wykorzystujące armatę automatyczną 61-K kal. 37 mm na lekko opancerzonym podwoziu gąsienicowym. Po wypróbowaniu całej gamy podwozi, zarówno półgąsienicowych jak gąsienicowych, za najodpowiedniejsze uznano podwozie działa samobieżnego SU-76 z odkrytym przedziałem bojowym.
Produkcja seryjna działa rozpoczęła się w marcu 1945 roku. Do końca wojny dostarczono do jednostek tylko 70 sztuk. Produkcję kontynuowano do 1948 roku, w sumie wyprodukowano ok. 300 pojazdów. Według etatów działa ZSU-37 miały znajdować się na wyposażeniu dywizji zmechanizowanych (8 dział) i pancernych (4 działa), a także na szczeblu armii zmechanizowanych (24 działa). Jednak pierwsze egzemplarze ZSU-37 dotarły do jednostek zbyt późno, by wziąć udział w działaniach bojowych. Zostały zaprezentowane podczas defilady z okazji zwycięstwa na Placu Czerwonym w Moskwie w czerwcu 1945 roku.
ZSU-37 zostały wycofane ze służby w pierwszej linii w połowie lat 50. XX wieku.
Opis konstrukcji.
ZSU-37 był lekkim samobieżnym działem przeciwlotniczym zbudowanym z użyciem nieco zmodernizowanego podwozia działa SU-76M. Główne zmiany obejmowały tył kadłuba, który został zamknięty płytą pancerną oraz przedział bojowy, nakryty od góry płytą z łożyskiem oporowym, na którym osadzona była wieża z armatą 61-K. Wieża ta miała ściany grubości 15 mm i była otwarta od góry.
Napęd pojazdu stanowiły dwa sprzężone silniki gaźnikowe GAZ-202 o łącznej mocy 140 KM, nadające ZSU-37 maksymalną prędkość 45 km/h w jeździe po szosie.
Główne uzbrojenie ZSU-37 stanowiła armata przeciwlotnicza 61-K kalibru 37 mm w zmodyfikowanej wersji dostosowanej do montażu w pojazdach, o lufie długości 74 kalibrów, z zapasem amunicji wynoszącym 320 nabojów. Ręczny napęd obrotu wieży i mechanizmu podniesienia armaty utrudniał prowadzenie celnego ognia do nisko lecących celów powietrznych. Uzupełnienie uzbrojenia stanowiły dwa pistolety maszynowe PPS oraz broń osobista załogi.

</doc>
<doc id="140677" url="https://pl.wikipedia.org/wiki?curid=140677" title="Atanazy Raczyński">
Atanazy Raczyński

Atanazy Raczyński herbu Nałęcz (ur. 2 maja 1788 w Poznaniu, zm. 21 sierpnia 1874 w Berlinie) – hrabia i ziemianin wielkopolski, polityk, dyplomata, historyk sztuki i kolekcjoner. Był synem Filipa, młodszym bratem Edwarda, I ordynat na Obrzycku, deputowany ze stanu rycerskiego z powiatu poznańskiego na sejm prowincjonalny Wielkiego Księstwa Poznańskiego w 1827 i w 1830, deputowany z powiatu wrzesińskiego na sejm w 1837, deputowany z głosem wirylnym na sejm w 1841.
Życiorys.
W latach młodości studiował we Frankfurcie i Berlinie. W czasie wojen napoleońskich żołnierz armii napoleońskiej i Księstwa Warszawskiego (1806-1809). Odznaczony krzyżem złotym Virtuti Militari. Później związany z dworem Hohenzollernów w Berlinie. Był, między innymi, długoletnim ambasadorem pruskim w Lizbonie i Madrycie oraz dziedzicznym członkiem pruskiej Izby Panów. Powodowało to wzrastającą (i odwzajemnioną) niechęć ze strony patriotycznie usposobionego starszego brata.
W 1820 Atanazy otrzymał też pruski Order Orła Czerwonego II klasy, a w 1861 ten sam order w I klasie. Od 1824 pruski hrabia, od 1834 z dodatkami w herbie, był też szambelanem i tajnym radcą przy pruskim królu.
Znany był przede wszystkim jako kolekcjoner i koneser malarstwa zachodnioeuropejskiego, autor licznych monografii teoretycznych poświęconych sztuce. W 1853 założył galerię, która miała zbiory, głównie sztuki hiszpańskiej. Atanazy planował umieszczenie swojej kolekcji w specjalnym skrzydle dobudowanym w latach 1829-1830 (według projektu Karla Friedricha Schinkla) do gmachu Biblioteki Raczyńskich w Poznaniu. Jednak narastające nieporozumienia z Edwardem (fundatorem Biblioteki Raczyńskich) spowodowały, że porzucił ten pomysł, a dzieła sztuki ze swej kolekcji eksponował przejściowo w Berlinie, następnie w swoich posiadłościach w Gaju Małym i Zawadzie. Obecnie zbiory Atanazego stanowią trzon kolekcji malarstwa obcego Muzeum Narodowego w Poznaniu. Niewykorzystaną galerię Schinkla przebudowano na hotel („Hotel Drezdeński”), budynek zniszczono całkowicie podczas walk w 1945.
Pierwsza berlińska galeria Atanazego Raczyńskiego mieściła się w okazałym domu arystokraty przy głównym bulwarze Berlina: w pałacu przy ulicy Unter den Linden 21. Polski hrabia kupił go w roku 1834, a dwa lata później umieścił w jego oficynie swoją kolekcje obrazów (tę, która pierwotnie miała trafić do Poznania). W tym okresie lokatorką Atanazego Raczyńskiego była słynna niemiecka pisarka i gospodyni znanego salonu sztuki, Bettina von Arnim: arystokrata wynajął jej górne piętro swego domu.
Niemiecki król, Friedrich Wilhelm IV, który niezwykle cenił Raczyńskiego i najchętniej widziałby zgromadzone przez niego zbiory malarstwa w Berlinie na stałe, podarował mu teren w samym centrum miasta pod budowę nowego pałacu i galerii: na dawnym placu ćwiczebnym armii i tuż przy słynnej Bramie Brandenburskiej. Władca postawił jeden warunek: kolekcja Raczyńskiego miała być dostępna dla wszystkich, którzy pragnęli ją oglądać.
Pałac Raczyńskich, znany do dziś jako "Palais Raczynski", zaprojektowany przez kolejną sławę berlińskiej architektury, Heinricha Stracka, wybudowano w 1842-1844. Jego południowy pawilon książę udostępnił innemu wielkiemu artyście: Peter von Cornelius, autor olbrzymiego fresku "Sąd Ostateczny" oraz innych malowideł na ścianach kościoła św. Ludwika w Monachium, otworzył w nim swoje atelier (stąd późniejsza nazwa pawilonu, „Cornelius-Haus“). W późniejszym okresie w atelier w południowym pawilonie Pałacu Raczyńskich pracował też, między innymi, Gustav Graef.
Po śmierci Atanazego Raczyńskiego w 1874 roku, jego syn Karol Edward, sprzedał pałac państwu niemieckiemu, które wybrało ten teren pod budowę nowego budynku pruskiego parlamentu. Dziś na miejscu dawnego Pałacu Raczyńskich stoi niemiecki Reichstag.
Atanazy Raczyński był twórcą i pierwszym ordynatem Ordynacji Obrzyckiej od 1825, grupującej majątki Raczyńskich na północny zachód od Poznania, która aż do II wojny światowej pozostawała w rękach tzw. niemieckiej linii Raczyńskich. Oprócz tego, poprzez małżeństwo z Anną Radziwiłł wszedł w posiadanie dóbr na Podkarpaciu (Zawada).
Wydał przewodniki: „Sztuka portugalska” (wyd. w 1846) oraz „Historia sztuki nowoczesnej Niemiec” (wyd. w Paryżu 1836).

</doc>
<doc id="140678" url="https://pl.wikipedia.org/wiki?curid=140678" title="Pokój w Oliwie">
Pokój w Oliwie



</doc>
<doc id="140679" url="https://pl.wikipedia.org/wiki?curid=140679" title="Stanisław J. Lec">
Stanisław J. Lec



</doc>
<doc id="140680" url="https://pl.wikipedia.org/wiki?curid=140680" title="Certyfikat okrętowy">
Certyfikat okrętowy

Certyfikat okrętowy - dokument stwierdzający przynależność państwową statku i prawo podnoszenia bandery. Jest świadectwem, że statek został wciągnięty do Rejestru Okrętowego. Zawiera podstawowe dane statku. Ważny do wykreślenia statku z rejestru. Dotyczy jednostek o dostatecznej długości i mocy silnika.

</doc>
<doc id="140681" url="https://pl.wikipedia.org/wiki?curid=140681" title="T-50">
T-50

T-50 – czołg lekki produkcji radzieckiej z okresu drugiej wojny światowej.
Historia.
W 1939 roku zespół konstruktorów zakładu nr. 185 im. Kirowa w Leningradzie, kierowany przez inż. Siemiona Ginzburga rozpoczął pracę nad czołgiem oznaczonym początkowo SP, a później obiekt 126 lub T-126 (SP). Konstrukcyjnie nawiązywał on do czołgu T-34, a miał być następcą czołgu T-26. A ten ostatni podczas wojny zimowej z Finlandią okazał się już przestarzałą konstrukcją. To właśnie wielkie straty poniesione wśród T-26 były przyczyną zlecenia prac nad T-50. Pierwsze prototypy czołgu zbudowano w 1940 roku. Po wstępnych badaniach prototyp przekazano Fabryce nr 174 w Leningradzie, która miała podjąć produkcję seryjną czołgu. W następstwie zmian projektowych, powstał nowy prototyp o nazwie obiekt-127 (T-127), który następnie został skierowany do produkcji. Od pierwotnego projektu obiektu 126, różnił się m.in. mniejszą masą, co uzyskano głównie dzięki zmniejszeniu grubości pancerza z 45 do 37 mm. Dla czołgu opracowano nowy silnik dieslowski W-4 o mocy 300 KM. Po przeprowadzeniu badań dwóch nowych prototypów, które zbudowane zostały w styczniu 1941 roku, czołg T-50 został przyjęty do uzbrojenia Armii Czerwonej w kwietniu 1941 roku. Fabryka nr 174 zdążyła wyprodukować tylko 50 sztuk. Potem zakłady zostały ewakuowane do Niżnego Tagiłu i Omska.
Zakład w Omsku wyprodukował tylko 15 pojazdów, a potem rozpoczął produkcję czołgów T-34. Ogółem wraz z prototypami zbudowano 65 wozów T-50.
Służba.
Czołgi T-50 wyprodukowane w Leningradzie zostały użyte przez brygadę pancerną walczącą na Przesmyku Karelskim. Jeden pojazd tego typu został zdobyty przez armię fińską. Ponadto wozy tego typu walczyły w 1941 roku na Ukrainie w pasie natarcia niemieckiej 4 Dywizji Pancernej. Niewielka liczba wyprodukowanych pojazdów sprawiła jednak, że był to wóz tak rzadko spotykany, że nie umieszczono go nawet w niemieckich instrukcjach rozpoznawczych.

</doc>
<doc id="140683" url="https://pl.wikipedia.org/wiki?curid=140683" title="Ostrężyna">
Ostrężyna



</doc>
<doc id="140690" url="https://pl.wikipedia.org/wiki?curid=140690" title="John Dolmayan">
John Dolmayan

 
John William Dolmayan (ur. 15 lipca 1973 w Bejrucie) – amerykański perkusista, pochodzenia ormiańskiego. 
Życiorys.
Urodził się w Bejrucie, później wraz z rodzicami przeniósł się do USA do Los Angeles. Ojciec Dolmayana był muzykiem grającym ormiańską muzykę oraz jazz. Dolmayan w wieku 15 lat zaczął grać na perkusji. 
Pierwszym zespołem w jakim grał był zespół instrumentalny o charakterze fusion. Później grał w zespole Middle Earth. Po odejściu z System of a Down dotychczasowego perkusisty Andyego Khatchaturiana, zajął jego miejsce. Od 2006 do 2011 grał w Scars on Broadway, w zespole założonym przez Darona Malakiana.
Instrumentarium.
Bębny firmy Tama
Perkusjonalia
Osprzęt firmy Tama
Pałki perkusyjne
Talerze firmy Paiste

</doc>
<doc id="140692" url="https://pl.wikipedia.org/wiki?curid=140692" title="Lilo">
Lilo



</doc>
<doc id="140693" url="https://pl.wikipedia.org/wiki?curid=140693" title="Grub">
Grub



</doc>
<doc id="140694" url="https://pl.wikipedia.org/wiki?curid=140694" title="Daron Malakian">
Daron Malakian

Daron Vartan Malakian (ur. 18 lipca 1975 w Los Angeles) – amerykański gitarzysta pochodzenia ormiańskiego, współzałożyciel System Of A Down.
Życiorys.
Jego ojciec (Vartan Malakian) jest malarzem abstrakcyjnym, zaprojektował okładki płyt Mezmerize, Hypnotize i Dictator oraz korpus gitary Ibanez DMM1. Matka jest rzeźbiarką.
Chodził do ormiańskiej prywatnej szkoły "Rose and Alex Pilibos" razem z Serj Tankianem i Shavo Odadijanem. Nie miał najlepszych stopni, ledwo zdawał przedmioty.
W System of a Down pełni rolę zarówno gitarzysty, jak i drugiego wokalisty. Jest głównym kompozytorem muzyki i (razem z Serjem Tankianem) autorem tekstów. Ponadto Malakian posiada własną wytwórnię płytową EatUrMusic, zajmuje się zespołami takimi jak: Amen, The Ambulance, Bad Acid Trip.
Założył własny zespół Scars On Broadway w którego skład wchodzi także perkusista System of a Down John Dolmayan. Zespół wydał swoją pierwszą płytę 29 lipca 2008 roku. 
W 2004 roku muzyk został sklasyfikowany na 30. miejscu listy 100 najlepszych gitarzystów heavymetalowych wszech czasów według magazynu Guitar World.

</doc>
<doc id="140696" url="https://pl.wikipedia.org/wiki?curid=140696" title="Wolna burta">
Wolna burta

Wolna burta − pionowa odległość od górnej krawędzi linii pokładowej statku wodnego do powierzchni wody (do aktualnej wodnicy pływania statku). Znak wolnej burty nazywany jest znakiem Plimsolla.

</doc>
<doc id="140697" url="https://pl.wikipedia.org/wiki?curid=140697" title="Shavo Odadjian">
Shavo Odadjian

Shavarsh Robert "Shavo" Odadjian (ur. 22 kwietnia 1974 w Erywaniu w Armenii) – ormiański muzyk, współzałożyciel i basista grupy System of a Down.
Życiorys.
Jako dziecko przyjechał z rodzicami do Stanów Zjednoczonych. Był wychowywany przez matkę i babcię, z którą był bardzo związany. Dorastał w Hollywood, chodził do ormiańskiej szkoły Alex Pilibos razem z Serjem Tankianem i Daronem Malakianem. Przez pewien czas pracował w banku przy przelewach pieniężnych. Do System of a Down trafił będąc wcześniej ich menedżerem. Ma brata – Davida. Mieszka teraz w Toluca Lake w Kalifornii.
Jego młodzieńczą pasją była grupa KISS, kolekcjonuje ich gadżety. Czyta powieści Stephena Kinga. Jest fanem aktora Christophera Walkena. Innymi jego idolami są Magic Johnson, Elvis Presley, Pablo Picasso, Hugh Hefner i Mozart.
Jest DJ-em, uczestniczył w festiwalu Rock/DJ Explosion 2 marca 2001 w klubie Roxy w Hollywood.
Reżyserował m.in.: klipy do "Toxicity", "Aerials", "Question" i "Hypnotize" oraz klip do "Mine" grupy Taproot i zagrał małą rolę w komedii "Zoolander".
W 2010 roku wziął ślub z Sonią (aktualnie Odadjian) i ma z nią syna Shavo Dylana Odadjian III oraz Hayka Victora Odadjiana (urodzonego 1 października 2013)

</doc>
<doc id="140699" url="https://pl.wikipedia.org/wiki?curid=140699" title="Felicjan Kozłowski">
Felicjan Kozłowski

Felicjan Antoni Kozłowski (ur. 1805 w Tupadłach w Płockiem, zm. 1870) – polski historyk i filolog.
W latach 1825–1828 studiował na wydziale nauk i sztuk pięknych Uniwersytetu Warszawskiego. W 1828 został nauczycielem w szkole praktyczno-pedagogicznej w Warszawie, później nauczał w liceum warszawskim. Po przejściu na emeryturę osiadł we wsi Czaplin niedaleko Czerska, gdzie zmarł 25 września 1870r. Pochowany w Sobikowie, gdzie obok zabytkowej XVII-wiecznej drewnianej dzwonnicy stoi jego obelisk.
Jako historyk interesował się głównie historią Mazowsza. W 1858 wydał "Dzieje Mazowsza za panowania książąt." Napisał też: "O cywilizacji początkowej Grecji" (1829), "O dziełach i filozofii Platona" (1845, jako wstęp do własnego przekładu "Dzieł" Platona: „Apologii”, „Kritona” i „Fedona”).
Jego syn Kornel Kozłowski był historykiem i etnografem

</doc>
<doc id="140702" url="https://pl.wikipedia.org/wiki?curid=140702" title="Prowincjał">
Prowincjał

Prowincjał, przełożony prowincjalny – zakonnik wybrany lub mianowany na wyższego przełożonego prowincji zakonu. Może nosić też inne nazwy.
Franciszkanizm.
W prawodawstwie franciszkańskim prowincjał nazywany jest również ministrem prowincjalnym. Wybiera go na okres czterech lat kapituła prowincjalna; może być wybrany na drugą kadencję, która również trwa cztery lata. Jego obowiązkiem jest czuwanie nad formacją zakonną wszystkich członków prowincji, dbanie o przestrzeganie prawa ogólnego i prowincjalnego oraz wizytowanie domów zakonnych (klasztorów). Minister prowincjalny wraz z radą go wspierającą odpowiada prawnie przed generałem zakonu i kapitułą prowincjalną. To prowincjał przyjmuje kandydatów do zakonu.
Zastępcą prowincjała jest wikariusz prowincjalny.

</doc>
<doc id="140703" url="https://pl.wikipedia.org/wiki?curid=140703" title="Zrywka drewna">
Zrywka drewna

Zrywka drewna – czynność transportu drewna okrągłego z miejsca pozyskania (od pnia) do miejsca załadunku, składowania, wstępnej obróbki itp. Jest to najtrudniejsza i najkosztowniejsza faza transportu, ze względu na duże rozproszenie surowca drzewnego i niekorzystne warunki przyrodnicze (np. w górach). Ze względu na rodzaj użytej siły, zrywkę można podzielić na:
Ze względu na sposób transportowania drewna zrywkę dzieli się na:
Zrywka wleczona występuje najczęściej przy wykorzystaniu koni, ciągników rolniczych, wciągarek. W przypadkach tych jest możliwa modyfikacja zmniejszająca występujące opory – po zastosowaniu specjalistycznych urządzeń. Zrywkę półpodwieszoną wykonują skidery, podwieszoną – forwardery. Przy wykorzystaniu zrywki kolejkami linowymi może wystąpić każda z wymienionych sytuacji.
Zrywka bardzo często wywiera negatywny wpływ na środowisko. Szczególnie zrywka wleczona – powoduje przemieszczanie powierzchniowych partii gleby, przyspieszenie procesów erozji stokowej, niszczenie runa leśnego itp.

</doc>
<doc id="140704" url="https://pl.wikipedia.org/wiki?curid=140704" title="Adiafora">
Adiafora

Adiafora (l.mn. od , "adiaphoron" – obojętne) – rzecz czy kwestia moralnie obojętna. Pojęcie wywodzi się z filozofii starożytnej. Następnie zostało przejęte przez chrześcijaństwo, gdzie oznacza obrządek, zwyczaj, ceremoniał, który jest dopuszczalny, ale nie nakazany.
Filozofia.
Termin pojawił się w filozofii hellenistycznej. Wprowadzony został przez stoików, dla których oznaczał rzeczy, które sytuują się między moralnym dobrem (cnotami) a złem (wadami). Były to np. życie i śmierć, zdrowie i choroba, młodość i starość, piękno i brzydota, bogactwo i bieda. Obojętność tych rzeczy miała charakter moralny, gdyż np. dla ciała (dla biologicznej części człowieka) niektóre z nich były korzystne, a inne szkodliwe (przy czym nadrzędne znaczenie miała ich wartość wobec cnoty). 
Stoicy różnili się co do traktowania rzeczy obojętnych. Część z nich (np. Ariston z Chios, Herillos z Kartaginy) uważała, że adiofora są rzeczami całkowicie obojętnymi i nie powinny być traktowane jako godne pożądania. Powinno się wobec nich przyjmować postawę obojętności ("adiaforia"). Z kolei inni (np. Zenon z Kition, Chryzyp) uważali, że ze względu na ich wartość dla części biologicznej człowieka, niektóre adiafora są wartościowe i godne wyboru (zasługują na uznanie i są cenione), a inne są bezwartościowe (nie zasługują na uznanie i nie są cenione).
Pojęcie to występowało również u sceptyków, którzy nadawali mu znaczenie ontologiczne. Dla sceptyków rzeczy pozbawione były istotnych ontologicznie różnic, były nieokreślone, "pozbawione zróżnicowań" ("adiafora"). Stąd Pyrron z Elidy wyciągał konieczność powstrzymania się od opowiadania się za jakąkolwiek z nich i przyjęcia postawy afazji i beznamiętności.
U cynika adiaforia Hegezjasza oznacza postawę zdystansowania wobec życia, pozwalającą uodpornić się na zło. 
Pojęcie to znalazło się także w etyce Kanta, który odróżnia dobrą wolę moralną mającą wartość konieczną od rzeczy mających wartość niekonieczną, ale godnych pożądania.
Protestantyzm.
W tradycji luterańskiej za adiaforę uważa się np. obrazy lub rzeźby w kościele. Mogą one być częścią wystroju świątyni, ale nie są obiektem kultu i pełnią jedynie funkcję dekoracyjną lub edukacyjną, nie odgrywają natomiast żadnej roli w istocie nabożeństwa i dlatego w wielu kościołach luterańskich obrazów nie ma. Tymczasem kościoły katolickie i prawosławne praktykują kult obrazów, więc nie uznają ich za adiaforę.
W tradycji ewangelicko-reformowanej, prezbiteriańskiej, kongregacjonalnej, baptystycznej, adwentystycznej i zielonoświątkowej podejście do obrazów, rzeźb, czy bogatych szat liturgicznych jest bardziej surowe. Wyznania te nie zalecają umieszczania obrazów w świątyniach, choć zdarzają się wyjątki (np. w niektórych kościołach występują witraże). Typowym elementem wystroju Kościoła reformowanego jest tzw. trójdźwięk liturgiczny, na który składa się pusty krzyż (bez postaci Chrystusa cierpiącego), ambona i chrzcielnica.

</doc>
<doc id="140707" url="https://pl.wikipedia.org/wiki?curid=140707" title="Elizabeth Bowes-Lyon">
Elizabeth Bowes-Lyon



</doc>
<doc id="140708" url="https://pl.wikipedia.org/wiki?curid=140708" title="Marianie">
Marianie

Marianie – potoczna nazwa Zgromadzenia Księży Marianów Niepokalanego Poczęcia Najświętszej Maryi Panny (łac. "Congregatio Clericorum Marianorum ab Immaculata Conceptionis Beatissimae Virginis Mariae", (skr. MIC). Pierwsze powstałe na ziemiach polskich w XVII w., męskie, katolickie zgromadzenie zakonne – założone w 1670 przez św. o. Stanisława od Jezusa i Maryi Papczyńskiego. W 1909 roku Litwin bł. abp Jerzy Matulaitis-Matulewicz dokonał jego odnowy i reformy. Duchowość marianów koncentruje się na szerzeniu kultu Niepokalanego Poczęcia Matki Bożej oraz Miłosierdzia Bożego i nabożeństwie wstawienniczym za dusze czyśćcowe. Motto: (łac.) "Immaculata Virginis Mariae Conceptio sit nobis salus et protectio", (pol.) "Niepokalane Poczęcie Maryi Dziewicy niech nam będzie zbawieniem i obroną".
Historia.
Pierwszy klasztor powstał w Puszczy Korabiewskiej, teraz nazywanej Mariańską. Kilka lat później na zaproszenie biskupa poznańskiego Stefana Wierzbowskiego kilku marianów udało się do Nowej Jerozolimy (obecnie Góra Kalwaria k. Warszawy). W 1699 roku papież Innocenty XII zatwierdził marianów jako zakon o ślubach uroczystych, pozwalając im zachowywać pochodzącą z Francji regułę zwaną "Regułą 10 Cnót NMP". Marianie nosili wtedy białe habity. W 1723 roku zatwierdzono poprawione konstytucje zakonne. Później zakon rozwinął się zakładając klasztory, m.in. w Rzymie, Portugalii i na Litwie.
Pierwszym zwiastunem kryzysu, który spotkał w XIX wieku zakon jest zamknięcie przez Napoleona w roku 1798 klasztoru rzymskiego. W 1834 roku zamknięte zostały klasztory w Portugalii, a władze rosyjskie w Polsce zamknęły kilka polskich klasztorów. W 1904 roku był już tylko jeden klasztor (na Litwie w Mariampolu, zob. bazylika św. Michała Archanioła w Mariampolu), a w nim tylko jeden marianin – o. generał Wincenty Sękowski. Odrodzenia zakonu dokonuje Litwin, błogosławiony ks. Jerzy Matulaitis-Matulewicz, który swoje śluby zakonne złożył w 1909 roku. Odnowiciel zakonu zmienił konstytucje, białe habity zmienił na czarne sutanny kleru diecezjalnego. 15 września 1910 św. papież Pius X zatwierdził nowe konstytucje. Od tej pory zakon rozrastał się odzyskując klasztory w Rzymie i w Portugalii, oraz zakładając kolejne na Litwie, w Stanach Zjednoczonych, Łotwie, Argentynie, Wielkiej Brytanii, Brazylii, Rwandzie, Ukrainie, Białorusi, Kazachstanie, Słowacji, Czechach, Kamerunie i na Filipinach.
Teraźniejszość.
Współcześnie (2011 rok) zgromadzenie liczy około 500 księży, braci i osób stowarzyszonych. Dzieli się na 5 prowincji i posługuje wiernym w 17 krajach. Przełożonym generalnym zgromadzenia jest ks. dr Andrzej Pakuła MIC, zaś przełożonym Prowincji Polskiej ks. Tomasz Nowaczek MIC (poprzednio w latach 2005-2017 ks. Paweł Naumowicz MIC, wcześniej w latach 1999–2005 ks. dr Andrzej Pakuła MIC). Zgromadzenie opiekuje się w Polsce sanktuariami w Licheniu oraz Stoczku Klasztornym. Prowadzi także Wydawnictwo Księży Marianów w Warszawie, "Bractwo Niepokalanego Poczęcia Najświętszej Maryi Panny" (w 1992 marianie otrzymali od teatynów wieczyste pełnomocnictwo na błogosławienie i nakładanie "Niebieskiego Szkaplerza Niepokalanego Poczęcia Najświętszej Maryi Panny", wiernym wstępującym w szeregi "Mariańskiego Bractwa") oraz wspierane jest przez "Stowarzyszenie Pomocników Mariańskich".
Beatyfikacja o. Stanisława Papczyńskiego, założyciela zgromadzenia księży marianów, odbyła się 16 września 2007 roku w Licheniu. Uroczystości przewodniczył kard. Tarcisio Bertone, sekretarz stanu Stolicy Apostolskiej. Kanonizacja założyciela miała miejsce 5 czerwca 2016 r.
Marianie na świecie angażują się szczególnie mocno w szerzenie orędzia miłosierdzia, które narodziło się w Polsce za sprawą objawień św. Faustyny. Prowadzą oni między innymi sanktuaria Bożego Miłosierdzia w Stockbridge (Massachusetts) i brazylijskiej Kurytybie oraz "John Paul II Institute of Divine Mercy" i portal internetowy.

</doc>
<doc id="140711" url="https://pl.wikipedia.org/wiki?curid=140711" title="Balder">
Balder



</doc>
<doc id="140712" url="https://pl.wikipedia.org/wiki?curid=140712" title="Asfiksja">
Asfiksja

Asfiksja (z gr. ἀσφυξία, ἀ "bez", σφύξη "tętno"), zamartwica – stan niedoboru tlenowego w organizmie. Jeśli nie podejmie się natychmiastowych czynności ratowniczych, prowadzi do szybkiej utraty przytomności i śmierci. Asfiksja to inaczej uduszenie lub anoksemia.
Asfiksja u ludzi wymaga natychmiastowej interwencji medycznej.
Przyczynami asfiksji są:
Problemy podczas porodu mogą prowadzić do niedotlenienia u noworodka.
Przedłużająca się asfiksja, jeśli nie zakończy się śmiercią, może prowadzić do uszkodzenia mózgu. Jeśli wystąpi ona przy urodzeniu, nowo narodzonemu dziecku grozi porażenie mózgowe.

</doc>
<doc id="140714" url="https://pl.wikipedia.org/wiki?curid=140714" title="MIC">
MIC



</doc>
<doc id="140715" url="https://pl.wikipedia.org/wiki?curid=140715" title="Borowik szlachetny">
Borowik szlachetny

Borowik szlachetny ("Boletus edulis" Bull.) – gatunek grzybów z rodziny borowikowatych ("Boletaceae"), potocznie nazywany prawdziwkiem. Występuje w Ameryce Północnej (głównie na zachód od Gór Skalistych, rzadziej w części centralnej i wschodniej kontynentu) i w Europie. Ponadto został zawleczony do Nowej Zelandii i południowej Afryki. W Polsce często spotykany zwłaszcza w górach, rzadziej na niżu, zwykle rzadki w okolicach wielkich miast.
Aromatyczny grzyb jadalny o szerokich zastosowaniach w kuchniach europejskich. Nadaje się do bezpośredniego spożycia, marynowania, suszenia i do wszelkich innych rodzajów przerobu. Jest wykorzystywany w przemyśle spożywczym.
Systematyka i nazewnictwo.
Pozycja w klasyfikacji według Index Fungorum: "Boletaceae, Boletales, Agaricomycetidae, Agaricomycetes, Agaricomycotina, Basidiomycota, Fungi".
Ma ok. 60 synonimów naukowych. Niektóre z nich:
Występujące w nazwie naukowej łacińskie słowo "edulis" oznacza "jadalny". Do polskiej literatury mykologicznej nazwę borowik szlachetny wprowadziła Alina Skirgiełło w 1960. W polskich taksonomiach ludowych grzyb ten znany jest pod wieloma nazwami zwyczajowymi. Współcześnie poza najczęściej stosowaną nazwą zwyczajową borowik szlachetny, do popularnych określeń gatunku należą: prawdziwek i borowik jadalny. Dawniej w języku polskim używano wielu określeń: borowik, grabak, grzyb borowik (też: borownik, borowy), grzyb jadalny, grzyb majowy, grzyb prawdziwy, grzyb sprawiedliwy, grzyb właściwy, prawdzik oraz grzyb prawy, prawak, prawik, przawdziwik, prawdziwiec, grzyb dębowy. Poza tym ze względu na to, że młode osobniki borowika szlachetnego rozwijające się pod igliwiem są barwy białej, bywa on nazywany też grzybem białym.
Ma jeszcze nazwę, związaną ze zmianami w taksonomii botanicznej. Dawniej borowiki rosnące pod brzozami zaliczano do odrębnego gatunku – borowik brzozowy "Boletus betulicola" (Vasilk.), według aktualnych ustaleń taksonomicznych jest to synonim borowika szlachetnego, które w zależności od przyjętego systemu taksonomicznego Komisja ds. Polskiego Nazewnictwa Grzybów Polskiego Towarzystwa Mykologicznego rekomenduje określać jako: borowik szlachetny, borowik szlachetny podgatunek brzozowy, borowik szlachetny odmiana brzozowa lub borowik szlachetny forma brzozowa. Podobnie jest z "Boletus edulis" f. "citrinus" o zalecanych nazwach: borowik szlachetny, borowik szlachetny odmiana cytrynowa lub borowik szlachetny forma cytrynowa oraz "Boletus edulis" var. "piceicola" o zalecanych nazwach: borowik szlachetny lub borowik szlachetny odmiana świerkowa.
Morfologia.
Ma średnicę od 6 do 25 centymetrów. U młodych osobników jest zwykle barwy białej, później piaskowej. Z czasem staje się jasnobrązowy i ciemnobrązowy. Rzadko zdarza się, aby kapelusz borowika szlachetnego był barwy karminowej. Kształt kapelusza początkowo jest gładki i półkolisty, później bardziej wypukły, stare okazy są poduszkowato rozpostarte. Powierzchnia kapelusza jest matowa, bywa pomarszczona, w czasie deszczu i u osobników starszych – staje się gładka i lepka.
Drobne, okrągławe na przekroju rurki o długości od 8 do 30 milimetrów. Dają się łatwo oddzielić od miąższu kapelusza. Pory i rurki u młodych owocników są zwykle barwy białej bądź kremowej. U osobników starszych są one żółtawooliwkowe, żółtozielone i oliwkowozielone. U nasady hymenofor jest zatokowo wycięty.
Podstawki osiągają rozmiary 32–40 × 10–12 µm, maczugowate z 4 zarodnikami.
Ma wysokość od 5 do 20 centymetrów, a grubość od 1,5 do 10 centymetrów. Jest koloru białego, szarobiaławego lub piaskowego. U młodych osobników borowika szlachetnego trzon jest pękaty i głęboko osadzony w ziemi, później wydłuża się, staje się maczugowaty i baryłkowaty. Posiada delikatną siateczkę o białawym lub jasnobrązowym zabarwieniu, widoczną zwłaszcza w górnej części trzonu.
Zwykle ma kolor biały, rzadziej kremowy lub piaskowy, pod skórą czerwonawobrązowy. U młodych osobników jest on twardy, a u starszych gąbczasty. Nie zmienia zabarwienia na powietrzu ani w trakcie krojenia. Zapach ma przyjemny, a smak opisywany jako orzechowy.
Mają 14–18 × 4,5–7 µm średnicy i mają wrzecionowaty kształt oraz gładką powierzchnię. Zwykle są barwy białej, ciemnooliwkowej lub oliwkowobrązowej. Rozprzestrzeniane są przez ruchy powietrza.
Siedlisko.
Borowik szlachetny występuje zarówno w lasach iglastych, liściastych, jak i mieszanych. Grzyb ten tworzy mikoryzę z licznymi gatunkami drzew, jednak głównie ze świerkami dlatego najobficiej występuje w górskich drzewostanach świerkowych. Preferuje drzewostany w średniej klasie wieku, w starszych drzewostanach iglastych ustępuje podgrzybowi brunatnemu. Owocniki pojawiają się najczęściej i najliczniej w okresie od maja do listopada, zdarzają się także w grudniu (np. w 2000 roku). Owocniki wyrastają pojedynczo, często w niewielkich grupach po kilka, bywa także, że tworzą kręgi.
Do prawidłowego rozwoju borowika szlachetnego potrzebne są nie tylko korzenie właściwego gatunku drzewa. Na powierzchni kory tworzy on ryzomorfy – wyraźnie widoczne gołym okiem sznury grzybniowe, które rozchodzą się w glebie w różnych kierunkach i tworzą okazałe owocniki. Jednak aby strzępki jego grzybni połączyły się z korzeniami drzew, w podłożu muszą się znajdować bakterie z rodzaju "Pseudomonas".
Borowik szlachetny a zwierzęta.
Owocniki smakują ludziom, ale też stanowią pokarm wielu gatunków zwierząt. Amatorami ich są przede wszystkim myszy polne i leśne, chrząszcze, ślimaki i czerwie muchówek. W Stanach Zjednoczonych obserwowano żerowanie na larwach obecnych w owocnikach „prawdziwków” ptaków z gatunku pasówka rudosterna. Grzybnia może być przez owady lub inne zwierzęta przenoszona i w ten sposób grzyb może zajmować nowe stanowiska.
Klasyfikacja.
Grzyby z grupy "Boletus edulis" w poszczególnych klasyfikacjach uzyskiwały różną rangę – od form i odmian do podgatunków i odrębnych gatunków (wówczas nazwa "B. edulis sensu lato" oznaczała gatunek zbiorowy). Różnice wiążą się głównie z preferencjami siedliskowymi, barwą kapelusza i wykształceniem siateczki na trzonie. Taksonami wyróżnianymi obecnie w randze odrębnych gatunków, niegdyś łączonymi w jeden takson tej rangi są: borowik sosnowy ("Boletus pinophilus" Pilát &amp; Dermek), borowik usiatkowany ("Boletus reticulatus" Schaeff.), borowik ciemnobrązowy ("Boletus aereus" Bull.). Systematyka tej grupy wciąż nie jest ustalona w oparciu o kompleksowe badania DNA. Nie stwierdzono między poszczególnymi taksonami istotnych różnic w budowie mikroskopowej.
Gatunki podobne.
Borowik szlachetny często mylony jest z innymi gatunkami borowików, do niedawna uważanymi raczej za jego odmiany. W Europie środkowej najłatwiej pomylić go z borowikiem ciemnobrązowym, który wygląda niemal identycznie jak borowik szlachetny. Jedyną cechą, która różni te dwa gatunki jest kolor kapelusza, który u borowika ciemnobrązowego jest znacznie ciemniejszy niż u szlachetnego. Podobny borowik usiatkowany ("Boletus reticulatus") ma zwykle popękaną skórkę kapelusza i ciemniejszy trzon z wyraźniejszą siatką. Z kolei borowik sosnowy ("Boletus pinophilus") wyróżnia się zarówno kapeluszem, jak i trzonem o barwie czerwonobrązowej. Poza tym borowik szlachetny odróżnia się od borowika sosnowego i usiatkowanego miejscem najczęstszego występowania. Borowika szlachetnego najczęściej znaleźć można pod świerkami, borowika sosnowego pod sosnami, a borowika usiatkowanego pod dębami i bukami.
W Ameryce Północnej najbardziej podobne gatunki to: "Boletus variipes, B. nobilis, B. barrowsii".
„Borowik jadalny” jest także bardzo często mylony z goryczakiem żółciowym ("Tylopilus felleus"), powszechnie spotykanym w Polsce niejadalnym grzybem, który ma bardzo gorzki smak (po zmieszaniu z grzybami jadalnymi psuje wszelkie walory smakowe potrawy) i może wywołać niedyspozycje żołądkowe. W młodym stadium goryczak wygląda bardzo podobnie do borowika szlachetnego, jednak jego rurki niebawem stają się lekko różowe lub przybierają odcień winnej czerwieni. Po dotknięciu goryczak żółciowy brązowieje, w przeciwieństwie do borowika, który nie zmienia swojej barwy. Sprawą, która pozwala bez wątpienia stwierdzić, że znaleziony grzyb to goryczak żółciowy, a nie borowik szlachetny jest trzon, który w przypadku goryczaka ma barwę jasnożółtawą i jest pokryty ciemniejszą, brązowawą, wypukłą i wyczuwalną siateczką, znacznie wyraźniejszą niż w przypadku „prawdziwka”.
Ochrona.
Zręby zupełne eliminują ten gatunek z lasów (powtórna kolonizacja terenu jest możliwa po odnowieniu drzewostanu). W Ameryce Północnej stwierdza się długoterminowy spadek ilości zarodników tego gatunku, za co wini się gospodarkę leśną, w szczególności intensywne użytkowanie i pozyskiwanie drewna. Szkodliwe oddziaływanie ma zwłaszcza niszczenie lub usuwanie ściółki leśnej. Drastyczny spadek liczebności tego gatunku rejestrowany jest w wielu miejscach Europy. Nadmierne pozyskanie ze stanowisk naturalnych powoduje ograniczenie częstości występowania, zwłaszcza w okolicach dużych miast.
W Polsce gatunek ten był umieszczony na „Czerwonej liście grzybów wielkoowocnikowych zagrożonych w Polsce” w jej wydaniu z 1992, z kategorią zagrożenia V (gatunek zagrożony). W kolejnym wydaniu listy w 2006, "borowik jadalny" już nie został w niej uwzględniony.
Rekordy.
Wyróżniające się wielkością okazy prawdziwków są przedmiotem nierzadkich doniesień medialnych w sezonie grzybobrania. Przykłady szczególnie efektownych znalezisk to okaz o wadze 3 kilogramów i osiągający 42 cm wysokości okaz o wadze 1,45 kg z okolic Korzybia. W dawnym Związku Radzieckim znaleziono prawdziwka o wadze 6 kg.
Rekordowy prawdziwek znaleziony w Polsce ważył prawie 7,5 kg.
Filatelistyka.
Poczta Polska wyemitowała 29 sierpnia 2014 r. znaczek pocztowy o nominale 4,20 zł przedstawiający borowika szlachetnego w serii "Grzyby w polskich lasach". Autorem projektu znaczka była Marzanna Dąbrowska. Znaczek wydrukowano techniką offsetową, na papierze fluorescencyjnym, w nakładzie 400 000 szt..

</doc>
<doc id="140716" url="https://pl.wikipedia.org/wiki?curid=140716" title="Katalog Henry’ego Drapera">
Katalog Henry’ego Drapera

Katalog Henry’ego Drapera (HD; ang. "Henry Draper Catalogue") – jest to katalog danych astrometrycznych i spektroskopowych ponad 225 000 gwiazd.
Po raz pierwszy opublikowany został pomiędzy 1918 a 1924 rokiem. Został stworzony przez Annie Jump Cannon i jej współpracowników z obserwatorium Harvarda, pod nadzorem Edwarda Pickeringa. Nazwę katalogu nadano na cześć zmarłego amerykańskiego astronoma Henry’ego Drapera, którego żona sfinansowała prace nad katalogiem.
Katalog zawiera gwiazdy średniej jasności, do około 9m (50 razy ciemniejsze od najsłabszych gwiazd widzialnych gołym okiem). Mogą one być zatem obserwowane zarówno za pomocą profesjonalnych instrumentów, jak i amatorskich teleskopów. Katalog obejmuje całe niebo i uważany jest za pierwszą zakrojoną na dużą skalę próbę skatalogowania typów widmowych gwiazd.
Numery obiektów katalogu Henry’ego Drapera poprzedza się literami HD. Oznaczanie to jest używane współcześnie dla gwiazd nie posiadających litery w systemie Bayera lub numeru Flamsteeda. Gwiazdy ponumerowane od 1 do 225 300 pochodzą z oryginalnego katalogu i są ułożone według rektascensji dla epoki 1900.0. Gwiazdy z przedziału 225 301 – 359 083 pochodzą z wydanego w 1949 roku rozszerzenia. Poprzedza się je literami HDE (ang. "Henry Draper catalogue Extension"), choć poprawne jest też często spotykane samo HD.

</doc>
<doc id="140718" url="https://pl.wikipedia.org/wiki?curid=140718" title="Aeroakustyka">
Aeroakustyka

Aeroakustyka – nauka zajmująca się zjawiskami wytwarzania dźwięku przez przepływ gazu oraz poruszających się w nim ciał.
Nauka ta znajduje zastosowanie między innymi przy projektowaniu samolotów odrzutowych, gdzie dąży się do zmniejszania poziomu hałasu wydawanego przez gazy wyrzucane przez silniki. W rozwoju aeroakustyki pomogły badania nad skonstruowaniem szybkich samolotów pasażerskich, w których poziom hałasu wytwarzanego przez strumień wypływający z dyszy silnika odrzutowego stanowi jeden z czynników decydujących o możliwościach eksploatacji samolotu. W latach 1952–1954 James Lighthill przedstawił podstawową teorię aerodynamicznego wytwarzania dźwięku.

</doc>
<doc id="140722" url="https://pl.wikipedia.org/wiki?curid=140722" title="Lek recepturowy">
Lek recepturowy

Lek recepturowy, lek magistralny – produkt leczniczy sporządzony w aptece według recepty lekarskiej lub jej odpisu, zgodnie z posiadaną przez farmaceutę wiedzą fachową i zasadami dobrej praktyki aptekarskiej. Przepisanie leku recepturowego umożliwia lekarzowi dobranie składu jakościowego i ilościowego preparatu do stopnia zaawansowania choroby i indywidualnych cech chorego.
Lek recepturowy sporządza się na podstawie recepty, na której lekarz (lub felczer) określa skład leku oraz jego formę końcową. Leki te sporządzane są z chemicznych lub roślinnych surowców farmaceutycznych, na przykład ziół, a także z niektórych leków gotowych. Pełna lista leków, które mogą stanowić surowce farmaceutyczne w Polsce, znajduje się w rozporządzeniu ministra zdrowia z dnia 6 listopada 2012.
Leki recepturowe w Polsce mogą być sporządzane wyłącznie w aptekach dysponujących odpowiednim zapleczem lokalowym wraz z wyposażeniem, jak również uprawnionym do tego personelem. Leki recepturowe nie mogą być przygotowywane w punktach aptecznych, gdyż w wykazie produktów leczniczych dopuszczonych do obrotu w punktach aptecznych nie umieszcza się surowców do wykonywania leków recepturowych.
Sposób preskrypcji w Polsce.
Na jednej recepcie można wypisać tylko jeden lek recepturowy (natomiast może być przepisana jego podwójna ilość – a w przypadku maści nawet dziesięciokrotna, czyli 1 kg, jeżeli będzie zachowana trwałość w okresie stosowania przez pacjenta).
Skład leku recepturowego powinien być podany w języku łacińskim. Nazwy każdego składnika są zapisywane od nowego wiersza od dużej litery w dopełniaczu (np. jodek potasu: Kalii iodidi – mianownik Kalium iodatum). Skład uwzględnia następującą kolejność substancji:
Ilości składników podaje się cyframi arabskimi w gramach (np. Kalii iodidi 4,0).
Na końcu preskrypcji pojawia się formuła "Misce fiat" (w skrócie "M.f.") – na przykład "M.f.ung.", czyli „sporządź maść (zmieszaj, niech się stanie maść)”. Przy ilości składników recepturowych często pojawiają się skróty "aa", czyli „w równych częściach”, lub "aa ad", czyli „w równych częściach do”.
Przykład:
Powyższe oznacza, że należy zmieszać z sobą po 50 g euceryny (podłoża maściowego) i wody destylowanej.
Sposób sporządzenia.
Sporządzenie leku recepturowego polega na:
1. połączeniu w odpowiedni sposób składników:
2. przeniesieniu do opakowania właściwego dla danej postaci leku
3. zaetykietowaniu.
W Polsce leki w aptece sporządza farmaceuta lub technik farmaceutyczny. Technik farmaceutyczny nie może sporządzać leków z substancjami bardzo silnie działającymi (wykaz A) lub odurzającymi (wykaz N).

</doc>
<doc id="140723" url="https://pl.wikipedia.org/wiki?curid=140723" title="Lek apteczny">
Lek apteczny

Lek apteczny (preparat galenowy) – produkt leczniczy, który zgodnie z ustawodawstwem polskim jest sporządzony w aptece wg przepisu zawartego w Farmakopei Polskiej lub farmakopeach uznawanych w państwach członkowskich Unii Europejskiej i jest przeznaczony do wydawania bezpośrednio w tej aptece
Leki apteczne nie są – podobnie jak leki recepturowe – lekami gotowymi, wyprodukowanymi w fabryce farmaceutycznej, ale w odróżnieniu od recepturowych, sporządzane są według receptur opracowanych i opublikowanych w farmakopei krajowej lub któregoś z państw UE. Leki takie nie są zatem sporządzane – w odróżnieniu od recepturowych – na zapotrzebowanie konkretnego pacjenta, zapisane w recepcie od lekarza, tylko „na skład”, po to, aby w razie pojawienia się zapotrzebowania były natychmiast dostępne.

</doc>
<doc id="140726" url="https://pl.wikipedia.org/wiki?curid=140726" title="FDD">
FDD



</doc>
<doc id="140734" url="https://pl.wikipedia.org/wiki?curid=140734" title="CDP">
CDP

CDP Sp. z o.o. (do 12 kwietnia 2017 r. cdp.pl Sp. z o.o., do 21 września 2012 CD Projekt Sp. z o.o.) – polski wydawca i dystrybutor gier komputerowych, który w swej ponaddwudziestoletniej historii prowadził również dystrybucję filmów, e-booków, audiobooków, książek i gier karcianych. Spółka jest m.in. polskim dystrybutorem marki "Wiedźmin", "Diablo", "World of Warcraft" i "Call Of Duty".
Przedsiębiorstwo zostało założone w maju 1994 przez Marcina Iwińskiego i Michała Kicińskiego. Od początku swojej działalności zajmowało się dystrybucją na polskim rynku oprogramowania na płytach CD-ROM.
Jest dystrybutorem między innymi tytułów Blizzard Entertainment, CD Projekt, Activision, THQ Nordic, Focus Home Interactive, Giants Software. 10 września 2012 przedsiębiorstwo poinformowało o zmianie swojej nazwy z „CD Projekt” na „cdp.pl”, uruchamiając jednocześnie pod tym adresem sklep internetowy zajmujący się sprzedażą cyfrowych wersji gier, a także e-booków i e-komiksów. W styczniu 2015 r. uruchomiła nową wersję platformy e-Commerce, oferującą ponad 40 tys. produktów fizycznych i cyfrowych w sześciu kategoriach: książki, gry, muzyka, filmy, sprzęt i produkty z segmentu hobby.
W listopadzie 2014 roku miał miejsce wykup menadżerski spółki. Członkowie zarządu Michał Gembicki i Robert Wesołowski wykupili od CD Projekt pakiet kontrolny, a CDP stała się samodzielną spółką. W czerwcu 2016 r. CDP powiadomiło o utworzeniu nowej marki Klabater, która będzie odpowiedzialna za wydawanie gier niezależnych na globalnym rynku. W marcu 2017 r. została sprzedana część składników majątku CDP w tym platforma e-commerce cdp.pl, nabywcą zostało przedsiębiorstwo z grupy kapitałowej Merlin Group S.A. W 2020 roku spółka złożyła wniosek o upadłość.
Historia.
W początkowym okresie działalności CDP (wtedy CD Projekt) sprowadzał oprogramowanie od dystrybutorów ze Stanów Zjednoczonych, niedługo później nawiązał kontakty handlowe z producentami gier. W ciągu trzech pierwszych lat swojego istnienia został dystrybutorem przedsiębiorstw Acclaim, American Laser Games, Blizzard, Blue Byte, Interplay i Psygnosis. Przedsiębiorstwo zaczęło wydawać programy z instrukcjami i pudełkami w języku polskim, następnie rozpoczęto prace nad pełnymi tłumaczeniami gier. Przełomowe okazało się wydanie w maju 1999 roku gry "Baldur’s Gate"; do prac przy podkładaniu głosów w polskiej wersji przedsiębiorstwo zatrudniło kilku znanych aktorów, m.in. Piotra Fronczewskiego i Wiktora Zborowskiego. Całkowita sprzedaż tytułu przekroczyła 100 tys. egzemplarzy.
W 1998 roku przedsiębiorstwo zaczęło wydawanie serii Strefa Niskich Cen (Nowa eXtra Klasyka, Platynowa Kolekcja czy eXtra Gra). W latach 1999-2000 w ofercie przedsiębiorstwa pojawiły się m.in. gry "Diablo II", "" i "Colin McRae Rally". W kolejnych latach CD Projektowi udało się pozyskać oferty na nowe gry zachodnich wydawców, dzięki czemu stał się dystrybutorem tytułów takich potentatów jak Atari, Konami, Disney, Microsoft, Sega i Vivendi.
W 2002 roku CD Projekt nawiązał współpracę z przedsiębiorstwem Disney. W międzyczasie rozpoczęto dystrybucję na zasadzie wyłączności gier Ubisoftu na konsole PlayStation i PlayStation 2. W lutym tego roku przedsiębiorstwo uruchomiło nową jednostkę – CD Projekt Red, zajmującą się tworzeniem gier komputerowych na PC. Pierwszą ich grą jest "Wiedźmin", oparty na scenariuszu powstałym na podstawie prozy Andrzeja Sapkowskiego. W marcu 2005 zespół CD Projekt Red składał się z 31 osób. 1 lipca 2002 roku przedsiębiorstwo otworzyło biuro w Pradze.
W 2004 roku CD Projekt nawiązał współpracę z przedsiębiorstwami Sega i THQ stając się wyłącznym dystrybutorem gier tych przedsiębiorstw. W wyniku umowy z przedsiębiorstwem Microsoft, CD Projekt został dystrybutorem w Polsce konsoli Xbox 360.
6 października 2005 przedsiębiorstwo uruchomiło własny portal o grach o nazwie gram.pl. W ramach wortalu udostępniona została m.in. usługa „dożywotniej gwarancji” gier komputerowych – zniszczone nośniki podlegają wymianie, pod warunkiem uiszczenia opłaty manipulacyjnej. Gwarancja obejmuje cykl życia produktu (gry) i wygasa wraz z jego zniknięciem z rynku (nie ma tu znaczenia wydanie, CD Projekt wymienia nośniki dopóki prowadzi sprzedaż produktu w jakiejkolwiek serii czy reedycji).
1 lutego 2008 gram.pl stało się spółką niezależną od CD Projektu. 18 lutego tego roku przedsiębiorstwo stało się większościowym udziałowcem w Metropolis Software, studiu odpowiedzialnym m.in. za trylogię "Gorky". Kolejną grą wydaną przez obydwa przedsiębiorstwa miała być "They", obecnie ten projekt zawieszono. W tym samym roku spółkę przekształcono w holding CDP Investment, a oddział wydający gry stał jego główną częścią.
25 stycznia 2011 nastąpiła zmiana właściciela spółki CD Projekt w rejestrze sądowym. Oznacza to, że CDP Investment zastąpiony został przez Optimus. 17 listopada 2011 podczas konferencji dla inwestorów przedsiębiorstwo ogłosiło, że wejdzie na rynek dystrybucji filmów kinowych. Pierwsza premiera zapowiedziana została na 2012 rok.
W lutym 2014 roku przedsiębiorstwo poinformowało o podpisaniu umowy dystrybucyjnej z Warner Bros. Home Entertainment.
W listopadzie 2014 roku CD Projekt sprzedał pakiet kontrolny spółce CDP, która tym samym uniezależniła się od grupy kapitałowej, a nowymi właścicielami zostali jej wieloletni pracownicy Robert Wesołowski i Michał Gembicki. Na początku 2015 r. CDP otworzył nowoczesną platformę e-Commerce cdp.pl z rozszerzoną ofertą produktową.
W 2019 roku z przedsiębiorstwa wydzielono pewną zorganizowaną część i przeniesiono ją do notowanej na NewConnect spółki Klabater. Od początku 2020 roku media pisały o kłopotach w przedsiębiorstwie; w kwietniu 2020 roku spółka złożyła wniosek o upadłość.
Charakterystyka spółki.
Od 2003 przedsiębiorstwo corocznie umieszczane było na liście Gazel Biznesu – prowadzonym przez "Puls Biznesu" rankingu małych i średnich polskich przedsiębiorstw – zajmując tam pozycje od 167. (w 2003) do 1388. (2004). W 2007 uplasowało się 462. miejscu.
Obecnie CDP to ponad 50-osobowy zespół, złożony ze specjalistów z dziedzin zarządzania, finansów, marketingu, sprzedaży, logistyki oraz DTP.
Serie wydawnicze.
W 1998 roku przedsiębiorstwo zaczęło wydawanie serii Strefa Niskich Cen, w ramach której cena detaliczna niektórych gier wynosiła 39 zł. Gry w serii Fajna Cena: Złota Kolekcja, Platynowa Kolekcja, Fajna Cena, eXtra Gra, eXtra Klasyka neXt, eXtra Klasyka: XK Hit, XK Gold, XK Dodatek, TopSeller, Disney Edukacja, Disney Klasyka, Disney Magiczna Kolekcja i Twój Prymus.

</doc>
<doc id="140736" url="https://pl.wikipedia.org/wiki?curid=140736" title="Chełmiec (ujednoznacznienie)">
Chełmiec (ujednoznacznienie)

W Polsce:

</doc>
<doc id="140738" url="https://pl.wikipedia.org/wiki?curid=140738" title="Łosoś">
Łosoś



</doc>
<doc id="140743" url="https://pl.wikipedia.org/wiki?curid=140743" title="Cyrkulacja powietrza">
Cyrkulacja powietrza

Cyrkulacja powietrza – system prądów powietrznych nad powierzchnią kuli ziemskiej.
Przyczyną krążenia, czyli cyrkulacji powietrza w troposferze, są różnice w ogrzewaniu powierzchni Ziemi uzależnione od stref oświetlenia Ziemi. Różnice w ogrzewaniu powierzchni wywołują różnice w ogrzewaniu powietrza. Powietrze ciepłe – jako lżejsze od zimnego – unosi się, a zimne opada. Jest to zjawisko fizyczne zwane prądem konwekcyjnym. Na całej kuli ziemskiej powstają w ten sposób wyże i niże baryczne. Zróżnicowanie ciśnienia jest przyczyną powstawania wiatru. Za wielkoskalowe prądy powietrzne przyjmuje się takie prądy, które pod względem swych rozmiarów są porównywalne z wielkimi obszarami lądów i oceanów. W globalnej cyrkulacji atmosfery wyróżnia się komórki cyrkulacyjne, występujące na obu półkulach, w obrębie których odbywa się ruch mas powietrza.
Od ogólnej cyrkulacji należy odróżnić cyrkulacje lokalne, np. bryzy przy wybrzeżach mórz, wiatry dolinne i górskie, wiatry lodowcowe, pustynne (wiatr).

</doc>
<doc id="140744" url="https://pl.wikipedia.org/wiki?curid=140744" title="Gleby poligonalne">
Gleby poligonalne

Gleby poligonalne – gleby powstające w warunkach klimatu zimnego, przy rocznych sumach opadów w granicach 150-300 mm. Mają kształt wielokątów o średnicy kilku metrów, które przylegają do siebie na kształt plastrów miodu. Partie zewnętrzne wieloboków zawierają grubszą frakcję osadu. Geneza gleb poligonalnych, wiązana jest ze zmianą objętości przez zamarzający grunt. Z partii wybrzuszonych cięższe ziarna zsuwają się na zewnątrz. Na obrzeżach takich terenów występują mchy, porosty i nieliczne trawy, z których szczątków powstaje płytki poziom próchnicy. Gleby te występują na terenach arktycznych i górskich, natomiast w Polsce można je spotkać w Tatrach i Sudetach.
Wielokąty związane z wieczną zmarzliną zaobserwowano także w marsjańskim regolicie, w północnym podbiegunowym obszarze Vastitas Borealis oraz w wysokich szerokościach południowych.

</doc>
<doc id="140745" url="https://pl.wikipedia.org/wiki?curid=140745" title="Zespół Gardnera (gastrologia)">
Zespół Gardnera (gastrologia)

Zespół Gardnera – jeden z wariantów polipowatości rodzinnej charakteryzujący się, poza występowaniem mnogich polipów o typie gruczolaków w jelicie grubym, powstawaniem guzów mezodermalnych o typie kostniaków, guzów desmoidalnych, torbieli naskórkowych oraz przerostu nabłonka barwnikowego siatkówki. Zespół daje charakterystyczne objawy w obrębie twarzoczaszki, do których należą naczyniowłókniaki nosogardła, torbiele naskórkowe, a także zęby nadliczbowe i zatrzymane oraz liczne zębiaki i kostniaki. Zespół został opisany przez Eldona J. Gardnera w 1951 roku.
Etiopatogeneza.
Choroba jest dziedziczona w sposób autosomalny dominujący. Występowanie zespołu Gardnera związane jest w około 80% z mutacją genu supresorowego "APC" (ang. "adenomatous polyposis coli") zlokalizowanego na chromosomie 5 w regionie q21-22. W około 30% przypadków choroba pojawia się spontanicznie, na skutek mutacji "de novo". Niekiedy nie stwierdza się uszkodzenia genu "APC" i choroba spowodowana jest uszkodzeniem genu "RAS" na chromosomie 12, genu "P53" na chromosomie 17 lub utratą metylacji DNA.
Objawy i przebieg.
Choroba ujawnia się najczęściej w 2. lub 3. dekadzie życia. Jednym z pierwszych objawów może być krwawienie z przewodu pokarmowego. Często przebiega jednak niecharakterystycznie, a jej główną manifestacją jest zmiana rytmu wypróżnień, zaparcia, stolce pokryte obfitym śluzem. W badaniu kolonoskopowym lub w zdjęciu kontrastowym stwierdza się występowanie licznych (&gt;100) polipów w jelicie grubym. Ryzyko pojawienia się raka jelita grubego powstałego na bazie przemiany złośliwej polipów, w ciągu całego życia chorego, wynosi 100%. Istnieje również podwyższone ryzyko powstania nowotworu dwunastnicy, a w szczególności brodawki Vatera.
W dużej grupie chorych (60–90%) objawem diagnostycznym umożliwiającym podejrzewanie choroby jest wrodzony przerost barwnikowy siatkówki (ang. congenital hypertrophy of the retinal pigmented epithelium, CHRPE). Defekt ten można stwierdzić w badaniu okulistycznym przy użyciu lampy szczelinowej.
Rozpoznanie.
Kolonoskopia jest badaniem z wyboru. Umożliwia usunięcie polipów oraz pobranie wycinków w celu badania histopatologicznego. 
Zdjęcie RTG metodą podwójnego kontrastu umożliwia diagnostykę polipów na całym przebiegu jelita grubego.
Stwierdzenie u osoby młodej mnogich zmian guzowatych w tkance podskórnej powinno być zawsze wskazaniem do diagnostyki w kierunku zespołu Gardnera. Podobnie zmiany typu kostniaka (zwłaszcza pojawiające się w żuchwie, zatoce szczękowej, kościach pokrywy czaszki) powinny być również diagnozowane.
Zespół Gardnera predysponuje również do rozwoju innych schorzeń nowotworowych, jak:
Badanie metodą spektralnej koherencyjnej tomografii optycznej (SOCT Copernicus) jest zalecane w celu wykluczenia przerostu nabłonka barwnikowego siatkówki.
Leczenie.
Jedyną skuteczną metodą leczenia jest wykonanie zabiegu totalnej proktokolektomii, czyli operacji polegającej na całkowitym usunięciu jelita grubego wraz z odbytnicą. W przypadku zastosowania zabiegów oszczędzających i pozostawieniu odbytnicy konieczne jest wykonywanie rutynowych badań endoskopowych tego odcinka, w celu wykluczenia lub uchwycenia nowotworu we wczesnej fazie rozwoju. Konieczne jest przebadanie wszystkich krewnych pierwszego stopnia pod kątem tej choroby.
Dużym problemem medycznym pojawiającym się w zespole Gardnera są guzy łagodne typu desmoid, które umiejscawiają się najczęściej w ścianie jamy brzusznej oraz krezce.

</doc>
<doc id="140746" url="https://pl.wikipedia.org/wiki?curid=140746" title="Łańcuch wysp">
Łańcuch wysp

Łańcuch wysp – archipelag składający się z wysp ułożonych obok siebie. Łańcuch wysp bywa np. najwyższą częścią grzbietu podmorskiego (np. Grzbietu Hawajskiego, wiązanego z istnieniem pod rosnącą płytą pacyficzną niemal nieruchomej plamy gorąca) lub zatopionego pasma górskiego (przykładem takich wysp są Andamany i Nikobary, które ukształtowały się w strefie subdukcji płyty oceanicznej). 
Łańcuchy wysp są często zlokalizowane wzdłuż wybrzeży kontynentów. Powstają np. w wyniku procesów orogenezy związanej z tektoniką płyt lub wskutek sedymentacji osadów w miejscach o małej energii fal (wyspy barierowe, np. Sea Islands).

</doc>
<doc id="140747" url="https://pl.wikipedia.org/wiki?curid=140747" title="Ławica skalna">
Ławica skalna

Ławica skalna to warstwa lub zespół warstw wchodzących w skład skały osadowej (niekiedy również innych skał), o zbliżonych cechach "sensu lato", a szczególnie wyraźnie wyróżniających się od warstw sąsiednich. Ławica jest wyraźnie oddzielona od góry i dołu równoległymi płaszczyznami. Różni się od pozostałych barwą lub odmienną strukturą.
Najczęściej pojęcie ławica dotyczy w geologii skał zwięzłych, niemniej spotyka się także jej stosowanie do skał luźnych (szczególnie w sedymentologii).

</doc>
<doc id="140748" url="https://pl.wikipedia.org/wiki?curid=140748" title="Rybitwa krótkodzioba">
Rybitwa krótkodzioba

Rybitwa krótkodzioba ("Gelochelidon nilotica") – gatunek średniej wielkości ptaka wodnego z rodziny mewowatych (Laridae). Kosmopolityczny, wędrowny.
Podgatunki i zasięg występowania.
Zamieszkuje w zależności od podgatunku:
Rybitwa czarnodzioba ("G. n. macrotarsa") jest przez część autorów (np. Międzynarodowy Komitet Ornitologiczny) uznawana za osobny gatunek w oparciu o różnice morfologiczne.
Status i ochrona.
Międzynarodowa Unia Ochrony Przyrody (IUCN) uznaje rybitwę krótkodziobą za gatunek najmniejszej troski (LC – "Least Concern"). Rybitwę czarnodziobą uznaje za osobny gatunek i również klasyfikuje jako gatunek najmniejszej troski. Liczebność światowej populacji (wliczając rybitwę czarnodziobą) w 2006 roku szacowano na 150–420 tysięcy osobników.
W Polsce jest objęta ścisłą ochroną gatunkową.

</doc>
<doc id="140750" url="https://pl.wikipedia.org/wiki?curid=140750" title="Ławica (geomorfologia)">
Ławica (geomorfologia)

Ławica – wał z piasku albo z innych osadów dennych, usypany w dużym akwenie albo rzece.
Wyróżnia się cztery bliskoznaczne pojęcia z dziedziny geomorfologii:
Kwestia nazewnictwa.
Słownik prof. Stanisława Pietkiewicza podaje, że w odniesieniu do ławic piaszczystych występujących w korytach rzek używa się niewłaściwie terminu "łacha", ponieważ dotyczy ono wyłącznie dawnej odnogi lub koryta rzeki (zobacz: łacha). Jednakże u prof. Mieczysława Klimaszewskiego pojawiają się określenia "łachy boczne" (ang. "point bars") i "łachy centralne" (ang. "central bars"). Z kolei w "Słowniku geologii dynamicznej" znajdujemy termin "odsyp" (względnie "łacha") jako określenie ławic występujących w rzece.
W geologii terminu ławica używa się także w innym znaczeniu dla określenia warstwy (zespołu warstw) skalnych.

</doc>
<doc id="140751" url="https://pl.wikipedia.org/wiki?curid=140751" title="Łuk wysp">
Łuk wysp



</doc>
<doc id="140753" url="https://pl.wikipedia.org/wiki?curid=140753" title="Bazylika kolegiacka św. Małgorzaty w Nowym Sączu">
Bazylika kolegiacka św. Małgorzaty w Nowym Sączu

Bazylika kolegiacka św. Małgorzaty w Nowym Sączu – kościół w Nowym Sączu posiadający tytuł bazyliki mniejszej, siedziba Kapituły kolegiackiej w Nowym Sączu.
Historia.
Kościół pochodzi z przełomu XIII / XIV wieku. W roku 1448 podniesiony przez biskupa krakowskiego Zbigniewa Oleśnickiego do rangi kolegiaty. W trakcie XV-wiecznych przebudów powstały m.in. dwie wieże: północna (1460 r.) i południowa (ukończona w 1507 r., z fundacji biskupa krakowskiego Jana Konarskiego). Ta druga, ze względu na błędy konstrukcyjne grożąca zawaleniem, została rozebrana około 1580 r. i ponownie odbudowana w stylu pełnego renesansu. Ponieważ pełniła ona funkcję dzwonnicy, zawieszono na niej cztery dzwony: potężny „Michał Archanioł” (największy w Małopolsce po „Zygmuncie”) i mniejsze – „św. Jan”, „św. Małgorzata” i „św. Marcin”. Dalsze istotne zmiany w wyglądzie kościoła pojawiły się w wyniku dobudowy kaplic: św. Jakuba (prawdopodobnie na przełomie XV i XVI w.) oraz Wniebowzięcia Matki Bożej (druga połowa XVI w.). Przebudowy te doprowadziły do zatarcia dawnych cech stylowych.
Dzwony kościelne zostały zarekwirowane przez Austriaków na cele wojenne 10 października 1916 r.; podobnie postąpili Niemcy z dwoma nowymi dzwonami w roku 1941. W okresie międzywojennym rozpoczęto odnowę i częściową rekonstrukcję dawnego wyglądu kościoła. W latach 1955-59 nastąpiła przebudowa wież, nadająca im dawny wygląd; w latach 1969-73 przebudowano wnętrza. W 1992 r. papież Jan Paweł II nadał kościołowi tytuł bazyliki mniejszej.
Architektura i wnętrze.
Budynek kościoła posiada elementy gotyckie i barokowe. W jego skład wchodzi fasada barokowa z dwiema wieżami, nawa główna poprzedzona kruchtą łączącą wieże, po jej bokach kaplice.
Najstarszym malowidłem jest fragmentaryczna (odkryta w roku 1970) gotycka polichromia z 1360 r. na południowej ścianie prezbiterium, przedstawiająca sceny męczeństwa i ukrzyżowania.
W ołtarzu głównym znajduje się obraz z kręgu Veraicon – wizerunek Przemienienia Pańskiego, pochodzenia włoskiego, datowany na XV wiek, przeniesiony tu w 1785 r. Ponadto wyposażenie wnętrza stanowią m.in.: figura Madonny z Dzieciątkiem z XIV wieku, fryz z płaskorzeźb apostołów przywieziony po bitwie grunwaldzkiej, trzy portale gotyckie z XV wieku, chrzcielnica z 1557 roku, ołtarz główny i dwa boczne, późnorenesansowe z XVII wieku, w nawie dwa rokokowe ołtarze boczne. Organy 34-głosowe wykonał Włodzimierz Truszczyński z Warszawy.
Kościół w swojej pierwotnej gotyckiej postaci posiadał układ dwunawowy z trzema filarami ustawionymi na osi świątyni. Rozwiązanie takie było dosyć rzadko stosowane ze względu na ograniczenie funkcjonalności i sprzeczność z zasadami klasycznej kompozycji architektonicznej, uznającej za błąd ustawianie podpór na osi budowli. Układ ten nie zachował się – podpory zostały usunięte podczas przebudowy, a pierwotne sklepienia nad nawami zastąpiono najpierw płaskim stropem drewnianym, a następnie stropem żelbetowym podczas gruntownej przebudowy w latach 70. XX w.
W przyziemiu północnej wieży kolegiaty zachowały się drzwi, na których w 1617 r. podpisało się czterech hejnalistów miejskich. Napis ten - znany z rysunku Stanisława Wyspiańskiego - dziś jest już słabo czytelny.
Organy.
Organy zostały wybudowane w 1978 roku przez Włodzimierza Truszczyńskiego.
Dyspozycja instrumentu:
Od 1972 r. funkcje organisty pełnił Kazimierz Plewa następnie od 2022 r. Aktualnie Tomasz Wróbel 

</doc>
<doc id="140754" url="https://pl.wikipedia.org/wiki?curid=140754" title="Górna granica lasu">
Górna granica lasu

Górna granica lasu – naturalna granica występowania drzew o pokroju drzewiastym w górach (granica drzew), zależna od czynników klimatycznych, morfologicznych i siedliskowych. Wyznacza górny zasięg regla górnego. W pobliżu górnej granicy lasu świerki stają się coraz niższe, las rzednie, pojawiają się grupy drzew, biogrupy. Powyżej pojawiają się skarlałe, płożące się świerki. Powyżej rozciągają się zarośla kosodrzewiny, olszy kosej lub hale – łąki górskie. W Tatrach w strefie górnej granicy lasu występują zarośla, grupy lub pojedyncze osobniki limby.
Wraz z ocieplaniem klimatu oraz ze wzrostem kontynentalizmu górna granica lasu podnosi się. W Tatrach górna granica lasu występuje na wysokości ok. 1500 m n.p.m., na Babiej Górze na wysokości ok. 1390 m n.p.m., w Wielkiej Fatrze na wysokości ok. 1200–1400 (lokalnie do 1500) m n.p.m., w Gorganach na wysokości ok. 1450 m n.p.m., w Czarnohorze ok. 1450–1560 m n.p.m., na Połoninach Hryniawskich i w Górach Czywczyńskich ok. 1670 m n.p.m., w Masywie Śnieżnika na wysokości ok. 1250 m n.p.m., w Karkonoszach na wysokości ok. 1250–1300, miejscami do 1360 m n.p.m.
W czasie holocenu górna granica lasu podnosiła się, a później zniżała wraz ze zmianami klimatu, głównie temperatury i opadów.
Wskutek działalności człowieka może być sztucznie obniżona poprzez wyrąb, wypalanie, wypas.

</doc>
<doc id="140757" url="https://pl.wikipedia.org/wiki?curid=140757" title="Toulouse">
Toulouse



</doc>
<doc id="140758" url="https://pl.wikipedia.org/wiki?curid=140758" title="Gleby laterytowe">
Gleby laterytowe

Gleby laterytowe (inaczej gleby czerwone) powstają w gorącym i wilgotnym klimacie na obszarach lasów równikowych i lasów podrównikowych oraz na sawannach.
Charakteryzują się silnym kwaśnym odczynem, niewielką zawartością krzemionki oraz występowaniem konkrecji związków glinu, manganu i żelaza. Cechuje je niewysoka urodzajność. 
Występują na obszarach części Ameryki Południowej, Afryki i Australii, a także południowej i południowo-wschodniej Azji.
Laterytowe gleby, czerwone gleby, gleby powstające w warunkach gorącego, wilgotnego klimatu, na obszarach pokrytych lasami równikowymi i podrównikowymi oraz wysokotrawiastymi sawannami. Panująca w tych warunkach wzmożona aktywność biologiczna i ogromna szybkość obiegu substancji mineralnych powoduje, że dostarczana do powierzchni gleby laterytowej materia organiczna ulega szybkiemu rozkładowi.
Gleby laterytowe charakteryzują się silnie kwaśnym odczynem (pH 2,5-3) w poziomie powierzchniowym, występowaniem przeważnie ceglastoczerwonej barwy oraz istnieniem w profilu gleby konkrecji związków glinu, manganu i żelaza.
Do gleb laterytowych należą czerwonożółte gleby laterytowe o zawartości próchnicy (w poziomie próchnicznym) do 1%, tworzące się przy opadach dochodzących do 2500 mm pod roślinnością lasów równikowych oraz czerwonożółte gleby laterytowe o zawartości próchnicy 2-4%, tworzące się przy opadach nie przekraczających 1500 mm w strefie lasów podrównikowych i sawann.
Gleby laterytowe odznaczają się niewysoką urodzajnością i zasobnością w składniki pokarmowe, ale przy odpowiednim ich nawożeniu mogą dawać wysokie plony. Gleby laterytowe zajmują duże połacie na obszarach środkowej części Ameryki Południowej, Afryki i Australii, a także południowej i południowo-wschodniej części Azji.
Rodzaje gleb laterytowych:

</doc>
<doc id="140763" url="https://pl.wikipedia.org/wiki?curid=140763" title="Bayreuth">
Bayreuth

Bayreuth – miasto na prawach powiatu w Niemczech, w kraju związkowym Bawaria, siedziba rejencji Górna Frankonia, w regionie Oberfranken-Ost. Siedziba powiatu Bayreuth, chociaż miasto do niego nie należy. Znane na świecie ze względu na odbywające się tam rokrocznie festiwale wagnerowskie. Przez Bayreuth przepływa Czerwony Men. Zakłady przemysłu elektrotechnicznego, maszynowego, chemicznego, włókienniczego, skórzanego, porcelanowego, piwowarskiego.
W mieście znajduje się stacja kolejowa Bayreuth Hauptbahnhof.
Historia.
Średniowiecze.
Data założenia miasta jest nieznana. Pierwsza pisemna wzmianka na jego temat pochodzi z roku 1194 – miejscowość nosiła wówczas nazwę "Baierrute", co najprawdopodobniej oznacza miejsce wykarczowane przez Bajuwarów. Prawa miejskie miejscowość uzyskała między 1200 i 1230 rokiem. W kolejnych stuleciach Bayreuth rozwijało się bardzo wolno, a w 1430 roku zostało zniszczone przez husytów, którzy dokonali rzezi wśród kleru oraz podpalili kościoły i ratusz. W latach 1440–1457 margrabia Jan Alchemik wybudował w Bayreuth pałac.
Czasy nowożytne.
W roku 1528 władcy marchii Brandenburg-Kulmbach, na której terenie leżało miasto, przyjęli wyznanie luterańskie. Wraz z przeniesieniem ich rezydencji do Bayreuth w roku 1603 nastąpił przełom w historii miasta, które zyskało na znaczeniu. Wydarzenie to przyćmiła jednak seria nieszczęść, jakie nawiedziły gród w początkach XVII wieku: dwa pożary w latach 1605 i 1621 oraz epidemia dżumy w roku 1620. Znaczących strat przysporzyła miastu również wojna trzydziestoletnia.
Stary pałac, wybudowany w połowie XV wieku przez margrabiego Jana Alchemika, po przeniesieniu rezydencji do Bayreuth poddano licznym przebudowom i rozbudowom. W drugiej połowie XVII wieku z inicjatywy margrabiów powstał zewnętrzny pierścień murów miejskich, gimnazjum, barokowy kościół pałacowy oraz reprezentacyjna fontanna upamiętniająca udział margrabiego Christiana Ernsta w odsieczy wiedeńskiej. Jego następca, margrabia Jerzy Wilhelm, w roku 1701 założył w sąsiedztwie miasto Sankt Georgen będące od 1818 roku dzielnicą Bayreuth. Jego centralnym punktem stała się letnia rezydencja margrabiów ze sztucznym Jeziorem Brandenburskim (osuszonym pod koniec XVIII wieku). W roku 1715 w Sankt Georgen powstała książęca manufaktura wyrobów fajansowych.
Okres szczególnego rozkwitu Bayreuth przeżyło za panowania margrabiego Fryderyka (1735–1763) za sprawą jego małżonki Wilhelminy, ulubionej siostry króla Prus Fryderyka Wielkiego. Powstała wówczas słynna Opera Margrabiów z bogato zdobionym barokowym wnętrzem (1744–1748) oraz liczne budowle reprezentacyjne, takie jak Nowy Ermitaż (1749–1753), Nowa Rezydencja (budowana od roku 1754 po pożarze, który strawił starą rezydencję) oraz nowe budowle przy obecnej ulicy "Friedrichstraße".
W roku 1742 powstała Akademia Nauk podniesiona rok później do rangi uniwersytetu. Jednak ze względu na wyjątkowo nieprzychylny stosunek miejscowej ludności – doszło nawet do poważnych ekscesów – już po kilku miesiącach uniwersytet przeniesiono do Erlangen, gdzie istnieje do dzisiaj. Bayreuth miastem uniwersyteckim stało się ponownie dopiero w XX wieku.
Po śmierci margrabiego Fryderyka w roku 1763 wielu artystów i rzemieślników, pracujących uprzednio przy rozbudowie miasta, przeniosło się do Poczdamu i Berlina na dwór Fryderyka Wielkiego, kolejny margrabia Fryderyk Christian nie miał bowiem pieniędzy i nie interesował się sztuką.
Panowanie margrabiów zakończyło się 2 stycznia 1791 wraz z abdykacją margrabiego Karola Aleksandra, który zrzekł się swych księstw Brandenburg-Kulmbach i Ansbach na rzecz Prus. Władzę nad miastem przejął pruski minister, baron Karl August von Hardenberg. Jednak już w roku 1806 obydwa księstwa w wyniku wojen napoleońskich przeszły pod panowanie Cesarstwa Francuskiego, a w roku 1810 Napoleon Bonaparte odsprzedał je Królestwu Bawarii.
XIX wiek.
Przy budowie kolei bawarskich magistralę z Norymbergi do Hof zaplanowano tak, iż omijała Bayreuth. Połączenie kolejowe miasto uzyskało dopiero w roku 1853 po wybudowaniu linii Bayreuth–Neuenmarkt-Wirsberg, a koszty budowy Bayreuth musiało pokryć z funduszy własnych. W kolejnych latach powstało pięć dalszych linii kolejowych o znaczeniu wyłącznie lokalnym.
17 kwietnia 1870 do miasta przybył Richard Wagner, który w barokowej Operze Margrabiów zamierzał wystawiać swe dzieła. Ostatecznie z planów tych jednak zrezygnował, kanał orkiestrowy nie mieścił bowiem wystarczającej liczby muzyków, a atmosfera wnętrza niezbyt pasowała do wagnerowskiej koncepcji „dzieła przyszłości”. Przy wydatnej pomocy miasta, które udostępniło odpowiednią parcelę na tak zwanym Zielonym Wzgórzu ("Grüner Hügel"), Wagner wybudował własny Teatr Operowy. Wmurowanie kamienia węgielnego pod tę budowlę odbyło się 22 maja 1872 roku, zaś jej uroczyste otwarcie – 13 sierpnia 1876 roku.
W drugiej połowie XIX wieku w Bayreuth powstały pierwsze nowoczesne zakłady przemysłowe: kilka przędzalni, rafinerie cukru, fabryki słodyczy, fabryka sikawek strażackich, powozów, wytwórnie maszyn i odlewnie wyrobów żelaznych. Na przełomie wieków powstały także nowe dzielnice miasta, między innymi w okolicach dworca, oraz kilka reprezentacyjnych gmachów użyteczności publicznej: sąd, siedziba władz rejencji, bank państwowy.
XX wiek.
Po zakończeniu wojny w roku 1918 władzę nad miastem przejęły na krótko rady robotniczo-żołnierskie. Bayreuth już w latach dwudziestych było silnie powiązane z ruchem nazistowskim. Bliskie osobiste więzi łączyły rodzinę Wagnerów z Adolfem Hitlerem, który w roku 1923 po raz pierwszy odwiedził potomków słynnego kompozytora – zażyłość była tak daleka, że dzieci z rodziny Wagnerów zwracały się do wodza Trzeciej Rzeszy per "wujku".
Po przejęciu władzy przez nazistów Bayreuth w roku 1933 zostało stolicą okręgu partyjnego Bawarska Marchia Wschodnia ("Bayerische Ostmark"). Szczycono się, że Bayreuth jest ulubionym miastem Hitlera. Naziści nosili się z ambitnymi planami przebudowy miasta, które osobiście zatwierdził Hitler i jego ulubiony architekt Albert Speer. Zrealizowano tylko niewielką ich część, adaptując budynek ujeżdżalni margrabiów na miejsce wieców i wyburzając pobliskie stajnie, na których miejscu powstał plac defilad. W Bayreuth umiejscowiono również centralę Narodowosocjalistycznego Związku Nauczycieli ("Nationalsozialistische Lehrerbund"). W roku 1937 koło miasta poprowadzono nowo wybudowaną autostradę.
Podczas nocy kryształowej (9/10 listopada) zdemolowano miejscową synagogę oraz szereg sklepów i mieszkań żydowskich. Kilkadziesiąt osób żydowskiego pochodzenia aresztowano – większość z nich jednak już niebawem wyszła na wolność.
Żydów pozostałych w mieście po wybuchu wojny (część zdążyła wcześniej wyemigrować) wywieziono w dwóch turach – 24 października 1941 roku oraz 16 stycznia 1942 roku – w większości do getta w Rydze, a niewielką część do Auschwitz, Theresienstadt i Izbicy. Według oficjalnych danych deportowano łącznie 58 osób, według szacunków historyków było ich faktycznie więcej, bo ponad 70. Wojnę przeżyły tylko cztery osoby z tej grupy.
Podczas ciężkich nalotów w dniach 5, 8 i 11 kwietnia 1945 roku w gruzach legło wiele budynków użyteczności publicznej, zakładów przemysłowych oraz 4500 mieszkań. 741 osób poniosło śmierć. 14 kwietnia miasto zostało zajęte przez wojska amerykańskie.
Po zakończeniu II wojny światowej Bayreuth weszło w skład amerykańskiej strefy okupacyjnej. Władze wojskowe na terenie miasta urządziły obóz dla tak zwanych dipisów (większość z nich pochodziła z Ukrainy).
W roku 1951 odbył się pierwszy powojenny festiwal wagnerowski.
Podczas kadencji nadburmistrza Hansa-Waltera Wilda w mieście powstało wiele nowoczesnych budowli kosztem historycznej zabudowy, której część rozebrano, aby zrobić miejsce nowej zabudowie.
W roku 1971 parlament bawarski podjął decyzję o utworzeniu w Bayreuth uniwersytetu – pierwszy rok akademicki na uczelni inaugurowano 3 listopada 1975.
Gospodarka.
Na terenie miasta działają zakłady przemysłu elektrotechnicznego, maszynowego, chemicznego, budowlanego, włókienniczego, optycznego, tytoniowego i porcelanowego. Na uwagę zasługuje również manufaktura Steingraeber &amp; Söhne produkująca od 1852 roku fortepiany i pianina światowej klasy.
Szkolnictwo i nauka.
Bayreuth to miasto uniwersyteckie. Uniwersytet w Bayreuth powstał w roku 1975 i jest jedną z najmłodszych uczelni w Niemczech. Specjalizuje się w zakresie nauk prawnych i ekonomicznych, afrykanistyki, biologii, chemii, biochemii, matematyki, biofizyki, informatyki, geografii, ochrony środowiska i materiałoznawstwa. Wszystkie budynki znajdują się na terenie miasteczka uniwersyteckiego oddzielonego od pozostałej części miasta. Na uczelni studiuje obecnie ponad 10 tys. studentów, w tym wielu obcokrajowców.
Na terenie miasta działa również Ewangelicka Akademia Muzyki Sakralnej ("Hochschule für evangelische Kirchenmusik der Evangelisch-Lutherischen Kirche in Bayern"), ponadto sześć szkół średnich, dwie realne oraz szereg szkół zawodowych. W dzielnicy Wolfsbach znajduje się ponadto materiałoznawcze centrum innowacyjne ("Kompetenzzentrum für Neue Materialien"). Bawarska Akademia Nauk w rejonie Bayreuth prowadzi badania gwaroznawcze zbierając materiały do "Słownika Wschodniofrankońskiego".
Sport.
W mieście znajduje się kompleks sportowy, trzy baseny kryte (w tym jeden o długości 50 metrów), jeden basen odkryty, hala sportów zimowych oraz stadion. Na terenie miasta działa ponad 60 stowarzyszeń sportowych. Pośród nich na uwagę zasługuje "Hurrican Bayreuth" – działająca tam sekcja hokeja ulicznego pięciokrotnie zdobyła tytuł mistrza Niemiec (1996, 1997, 2001, 2005, 2007).
Współpraca.
Miejscowości partnerskie:
Ponadto trwają rozmowy z miastem Shrewsbury w Anglii.

</doc>
<doc id="140764" url="https://pl.wikipedia.org/wiki?curid=140764" title="Belo Horizonte">
Belo Horizonte

Belo Horizonte (wym. ) – miasto w Brazylii, liczące ok. 2,5 milionów mieszkańców, a razem z przedmieściami około 5 milionów.
Atrakcje turystyczne.
Miasto o zabudowie planowej podobnej do Waszyngtonu, znajduje się tam wiele dzieł znanych brazylijskich architektów Oscara Niemeyera i Lucio Costy - między innymi Estádio Mineirão.
Kultura.
Znajdują się tu dwa uniwersytety. Siedziba rzymskokatolickiej archidiecezji Belo Horizonte. W tym mieście bracia Max i Igor Cavalera założyli zespół Sepultura. Działa także polski konsulat honorowy. 
Demografia.
W 2017 roku zespół miejski Belo Horizonte zamieszkiwało 4 705 000 osób, co plasuje go na trzecim miejscu w kraju.
Gospodarka.
Belo Horizonte jest ważnym węzłem komunikacyjnym. Rozwinięty przemysł górniczy, odzieżowy, metalowy i spożywczy. Coraz większą rolę odgrywają nowoczesne dziedziny takie jak biotechnologia i informatyka.

</doc>
<doc id="140766" url="https://pl.wikipedia.org/wiki?curid=140766" title="Harbin">
Harbin

 (dawniej "Charbin"; ; mandż. ᡥᠠᡵᠪᡳᠨ) – miasto w Mandżurii, stolica chińskiej prowincji Heilongjiang, założone w 1898 w czasie budowy Kolei Wschodniochińskiej przez Adama Szydłowskiego.
Historia.
Osadnictwo na miejscu dzisiejszego Harbinu datuje się od czasów neolitu, 2,2 tys. lat p.n.e. W chińskich kronikach osada pojawiła się po raz pierwszy jako Alèjǐn (阿勒锦). Za czasów dynastii Yuan Harbin był znany pod nazwą Hā’ěrbīn (哈儿滨), a za czasów dynastii Ming pod nazwą Hālābīn (哈拉滨). Chińskie nazwy są transkrypcjami nazw używanych przez tubylców, bo w tamtych czasach Harbin był osadą rybacką zamieszkaną przez protoplastów Mandżurów. Po mandżursku nazwa Harbin oznacza „miejsce suszenia sieci rybackich”.
Historia miasta Harbin zaczyna się w 1898, kiedy na miejscu wsi powstała osada pomyślana jako stacja Kolei Wschodniochińskiej. W 1896 carska Rosja wykorzystała słabość Chin i narzuciła im traktat umożliwiający budowę linii łączącej najkrótszą drogą Syberię i Władywostok, z odnogą biegnącą do bazy marynarki w mieście Dalnyj (Dalian) i Portu Artur. W budowie tej linii kolejowej wzięło udział wielu Polaków, w tym inż. Adam Szydłowski, założyciel rosyjskiego Harbinu.
Po wojnie rosyjsko-japońskiej (1904–05) pozycja Rosji w regionie osłabła, a Harbin cieszył się statusem miasta handlowego. Mieszkali w nim przedstawiciele 33 narodowości, działały konsulaty sześciu państw. Szybki rozwój miasta w tym okresie sprawia, że niektórzy nazywają go „mandżurskim Hongkongiem”.
Na skutek rewolucji bolszewickiej do Harbinu napłynęła fala uchodźców i miasto przeistoczyło się w największą poza Rosją enklawę Białych. W tym czasie istniała w mieście także duża społeczność żydowska, złożona z Żydów rosyjskich i niemieckich, którzy uciekli na Daleki Wschód przed prześladowaniami w Europie. Wśród nich znaleźli się m.in. rodzice premiera Izraela, Ehuda Olmerta.
Po utworzeniu marionetkowego państwa Mandżukuo, 4 lutego 1932 do Harbinu wmaszerowały japońskie wojska. W 1935 ZSRR sprzedał Kolej Wschodniochińską Japończykom, co przyspieszyło odpływ mniejszości narodowych z miasta. Po wybuchu II wojny światowej (w Azji zaczęła się w 1937 od najazdu Japonii na Chiny) japońska armia utworzyła we wsi Pingfang pod Harbinem obóz koncentracyjny, tzw. Oddział 731, w którym na jeńcach prowadzono okrutne eksperymenty medyczne. Liczba jego ofiar pozostaje dyskusyjna, bo Japończycy zdołali zatrzeć ślady, a zbrodniarze z Oddziału 731 – podobnie jak niektórzy naziści w Europie – uniknęli odpowiedzialności przed Trybunałem Tokijskim, dzięki przekazaniu wyników badań Amerykanom. Według różnych źródeł liczba ofiar obozu waha się od kilkuset do 200 tys. osób.
20 sierpnia 1945 Harbin zajęła Armia Czerwona, która w kwietniu 1946 przekazała go w ręce chińskiej, komunistycznej Armii Ludowo-Wyzwoleńczej. Władzę nad całym regionem Dongbei do 1954 sprawował protegowany Stalina Gao Gang. Dzięki niemu w pierwszych latach istnienia ChRL z pomocą radziecką rozbudowywano w mieście i okolicach bazę przemysłu ciężkiego. Z tamtego czasu datuje się istniejący do dziś w centrum Harbinu Park Stalina, czyli bulwar nad rzeką Sungari.
Harbin był w 1996 gospodarzem zimowych Igrzysk Azjatyckich. W 2010 zorganizowano w mieście Zimową Uniwersjadę.
Gospodarka.
Rozwinięty przemysł maszynowy, środków transportu, petrochemiczny, elektrotechniczny i lniarski.
Port nad rzeką Sungari, port lotniczy, metro, węzeł kolejowy.
PKB: 141,48 mld juanów (ok. 17,15 mld USD) w 2004, co sytuowało Harbin na 17. miejscu wśród chińskich miast; pod względem PKB per capita Harbin znajdował się na 29. miejscu.
Polacy w Harbinie.
W Harbinie osiedlali się Polacy zatrudnieni przy budowie, a następnie przy eksploatacji Kolei Wschodniochińskiej. W pierwszych latach było ich 7–10 tys., a liczba ta powiększyła się po rewolucji bolszewickiej.
Pod koniec lutego 1920 z ocalałych żołnierzy Wojsk Polskich we Wschodniej Rosji i na Syberii sformowano w mieście Odrębny Batalion Piechoty pod dowództwem kpt. Józefa Werobeja oraz Legię Oficerską i dwa mniejsze pododdziały. W przededniu ewakuacji do Polski liczyły one około 850 żołnierzy.
W latach 1920–1941 głównie na potrzeby miejscowej Polonii otwarty był konsulat Rzeczypospolitej Polskiej, działały dwa kościoły, a także kilka polskich szkół, z których najbardziej znane było Gimnazjum im. Henryka Sienkiewicza (1915–49). Polacy w Harbinie mieli także swoje kluby sportowe, organizacje społeczne, w tym Stowarzyszenie „Gospoda Polska”. Ukazywały się polskie gazety, m.in.: „Tygodnik Polski”, „Listy Polskie z Dalekiego Wschodu” i „Polski Kurier Wieczorny Dalekiego Wschodu”. Atmosferę i życie grupy polskiej w tamtych latach opisywał urodzony w Harbinie Jan Solecki, późniejszy profesor Uniwersytetu Kolumbii Brytyjskiej w Vancouver. Wspominał on o niezwykłym patriotyzmie polskiej młodzieży tam wychowanej, z zaznaczeniem, że większość z tej młodzieży nigdy ani Polski nie widziała, ani jej nie znała. W swoich wspomnieniach podkreślał wyjątkowość faktu, że kolonia polska w Harbinie wydała całą grupę młodych Polaków, którzy zgłosili się na ochotnika do wojska polskiego na Bliskim Wschodzie, brali udział w walkach pod Tobrukiem, we Włoszech, a nawet w lotach nad powstańczą Warszawą (Antoni Kajdewicz). Wielu z nich zdobyło wysokie odznaczenia wojskowe za postawę i czyny bojowe.
W 1937 po zawarciu przez Rosję umowy z Chinami, według której na Kolei Wschodniochińskiej mogli pracować tylko obywatele tych krajów, Polacy zaczęli opuszczać miasto. W latach 30. było ich tam ok. 1,5 tys. Po zajęciu Dongbei przez Armię Czerwoną w 1945 część Polaków została wywieziona do sowieckich łagrów. Po ustanowieniu w 1949 Chińskiej Republiki Ludowej, w skład której weszła Mandżuria i Harbin, postanowiono o przesiedleniu Polaków. Tego roku repatriowało się z miasta i okolic 807 osób. Z pozostałych ok. 450 osób większość opuściła Chiny w latach 50. i 60. Był wśród nich między innymi absolwent Politechniki Harbińskiej Edward Kajdański, później dyplomata i pisarz, popularyzator wiedzy o Chinach w Polsce. W 1963 rozwiązano Zrzeszenie Obywateli Polskich w Chinach, które liczyło wówczas już tylko 18 członków.
W czasie rewolucji kulturalnej (1966–1976) ofiarą hunwejbinów padł cmentarz, na którym spoczywali Polacy. Dziś na jego miejscu jest park kultury z diabelskim młynem. Część grobów przeniesiono na prawosławny cmentarz Huangshan (皇山) w odległości 20 km pod miastem. Jedną z ostatnich pamiątek po Polakach jest w Harbinie kolejowy most przez rzekę Sungari, zbudowany w okresie, kiedy całą Koleją Wschodniochińską kierował inż. Stanisław Kierbedź, bratanek twórcy słynnego mostu w Warszawie. Zachował się także dawny kościół św. Stanisława.
Ostatnim przedstawicielem przedwojennego pokolenia Polonii harbińskiej był ur. w 1916 Edward Stokalski, który opuścił miasto w 1993, aby wyjechać do Polski, w której nigdy przedtem nie był. Niedługo po przyjeździe do Polski zmarł.
Wpływy rosyjskie.
Festiwal Rzeźb Lodowych, najbardziej znane na świecie cykliczne wydarzenie w Harbinie, ma rosyjskie, w dodatku prawosławne korzenie. 19 stycznia Rosjanie obchodzą święto "Kreszczenie" (Chrzest Jezusa Chrystusa), co w Harbinie było pretekstem do wznoszenia krzyży wykutych z lodu z rzeki Sungari. Wokół krzyży wznoszono także inne ornamenty, m.in. płoty i latarnie. Po przekazaniu miasta w ręce chińskie święto utraciło rosyjski i prawosławny charakter, ale od 1963 na trwałe wpisało się do kalendarza miasta. Dziś jest reklamowane jako atrakcja turystyczna.
Pod wpływem Rosji pozostaje także miejscowa kuchnia. W restauracjach można zamówić nigdzie w Chinach nie spotykany barszcz, a w mieście działają piekarnie wypiekające równie egzotyczny dla innych Chińczyków chleb (chiń. 列巴, "lièba"). Harbińczycy słyną z mocnych głów, a wódka wiśniówka jest eksportowym trunkiem miasta.
Najbardziej wyraźną pozostałością po dawnym Harbinie są zabytki rosyjskiej architektury kolonialnej, dzięki którym miasto cieszyło się mianem „orientalnego Petersburga”. W ostatnich latach władze na dużą skalę wyburzają te budynki, pozostawiwszy skansen w okolicach Zhongyang Dajie (ulica centralna), która kiedyś nosiła nazwę "Kitajskiej" (chińskiej).
Podział administracyjny.
Miasto na prawach podprowincji podzielone jest na:
Harbin w kulturze popularnej.
W Harbinie rozgrywa się w dużej części akcja powieści "Leśne Morze" Igora Newerlego.

</doc>
<doc id="140767" url="https://pl.wikipedia.org/wiki?curid=140767" title="Kolombo">
Kolombo

Kolombo ( "Kolamba", , IPA: /ˈkoləmbə/, ) – stolica Sri Lanki do 29 kwietnia 1982. Obecnie nadal największe miasto tego kraju – 753 tys. mieszkańców (2012), stolica biznesowa, a także siedziba przedstawicielstw dyplomatycznych i wielu urzędów państwowych.
Znane w średniowieczu jako Kalantota. Od 1948 do 1982 stolica państwa. Kolombo to najważniejszy ośrodek gospodarczy kraju. Dobrze rozwinięty przemysł chemiczny, włókienniczy i spożywczy, a także odzieżowy i obuwniczy.
Demografia.
Miasto zróżnicowane pod względem etnicznym i kulturowym. Populacja Kolombo jest mieszanką wielu grup etnicznych, głównie Syngalezów, Murów i Tamilów. Małe wspólnoty tworzą także: Chińczycy, Portugalczycy, Holendrzy i Malajowie. W 1866 populacja miasta liczyła 80 tys. mieszkańców, obecnie liczba ta wynosi 642 163.

</doc>
<doc id="140768" url="https://pl.wikipedia.org/wiki?curid=140768" title="Buła">
Buła

Buła – nazwa kulistych lub bochenkowatych konkrecji, zazwyczaj dużych, tkwiących w skałach osadowych.
W postaci buł spotyka się pospolicie krzemienie i fosforyty. Znane są też parucentymetrowe buły manganowe na dnie Oceanu Spokojnego, tworzące znaczne nagromadzenia.

</doc>
<doc id="140769" url="https://pl.wikipedia.org/wiki?curid=140769" title="Facja">
Facja

Facja (łac. "facies" 'twarz, oblicze') – zespół wspólnych cech charakterystycznych dla skał utworzonych w różnych warunkach.
Skały (lub środowiska) tej samej facji mogą różnić się czasem powstania i miejscem, muszą jednak posiadać łączące je istotne cechy szczególne, najczęściej litologiczne lub paleontologiczne. Niemniej niekiedy pod nazwą konkretnej facji bywają też łączone zespoły skał bardzo różniące się petrograficznie, a powstałe w jednym (lub pokrewnym) regionie w określonym czasie.
Pierwotnie pojęcie "środowiska" jako miejsca wywodzenia się danej facji, odnosiło się wyłącznie do środowiska sedymentacyjnego. Jednakże w ciągu czasu pojęcie facji znalazło zastosowanie do cech niezwiązanych z sedymentacją, np. może dotyczyć zmieniających się warunków metamorfizmu, powodujących powstanie określonej sekwencji minerałów.
Rozróżnia się bardzo wiele różnych facji, są one niekiedy również różnie interpretowane przez różnych autorów. Również w rozumieniu samego terminu "facja" pojawiają się rozbieżności, przez co można spotkać się tym określeniem w sytuacjach nawet osobliwych.
Przykładowe rodzaje facji.
pod względem genetycznym lub litologicznym.
również (uważane niekiedy za niepoprawne, ze względu na zacieranie obserwowanych cech):
pod względem petrograficznym.
i wiele innych
Nazwy własne facji.
Facjom typowym dla określonych środowisk lub wieku, ze względu na ich typowość i częste przywoływanie w literaturze fachowej, niekiedy nadaje się tradycyjne nazwy własne, np.:

</doc>
<doc id="140771" url="https://pl.wikipedia.org/wiki?curid=140771" title="Niegocin">
Niegocin

Niegocin () – jezioro morenowe w Krainie Wielkich Jezior w województwie warmińsko-mazurskim; powierzchnia 2604 ha, głębokość do 39,7 m. Niegocin jest trzecim pod względem rozmiarów akwenem w Krainie Wielkich Jezior Mazurskich.
Jezioro Niegocin to jezioro wytopiskowe typu morenowego, sielawowego mające zróżnicowane dno z dużą liczbą zagłębień i rozległych płycizn śródjeziornych, brzegi jeziora są przeważnie niskie, północną część brzegu zajmują zabudowania miasta Giżycka. Linia brzegowa jest dobrze rozwinięta i ma długość ok. 35 km. W litoralu dominuje roślinność wynurzona (około 2/3 długości linii brzegowej) z gatunkami takimi jak trzcina pospolita. Roślinność zajmuje ponad 15% powierzchni dna jeziora. 
Na północy Niegocin łączy się z jeziorem Kisajno (część jeziora Mamry) przez kanały. Chcący przepłynąć na Kisajno mogą wybrać dwie drogi. Pierwsza z nich to wschodni Kanał Giżycki prowadzący przez Giżycko. Druga prowadzi przez Kanał Niegociński do jeziora Tajty i dalej przez krótki Kanał Piękna Góra. Na południu przez sieć jezior i kanałów (Jezioro Boczne, Kanał Kula, Jezioro Jagodne, Jezioro Szymoneckie (właściwie zatoka Jagodnego), Kanał Szymoński, Szymon, Kanał Mioduński, Kotek Wielki, Kanał Grunwaldzki, Tałtowisko, Kanał Tałcki) można dotrzeć do jeziora Tałty i dalej na Jezioro Mikołajskie i Śniardwy. 
Na północnym brzegu jeziora leży Giżycko, a na zachodnim Wilkasy. Przez Niegocin biegnie szlak żeglowny z Giżycka do Mikołajek, Rucianego-Nidy i do Pisza. Dwie największe zatoki traktowane są jako osobne jeziora. Chodzi tu o Jezioro Boczne na południowo-zachodnim brzegu (na szlaku do Mikołajek) i Jezioro Niałk na południowo-wschodnim końcu. We wschodniej części jeziora znajduje się wyspa Grajewska Kępa.
Historia.
Jeszcze w XVI w. Niegocin i Jezioro Boczne, były oddzielnymi zbiornikami, a między Rydzewem a Bogaczewem istniało lądowe przejście. Świadczy o tym fakt, że do początków XVII w. plebania rydzewskiego kościoła znajdowała się w Bogaczewie. Dopiero na skutek przyboru wód jeziornych przeniesiono ją w pobliże kościoła.
Nazwę Niegocin wprowadzono urzędowo w 1949 roku, zastępując poprzednią niemiecką nazwę jeziora – "Löwentin See".
Czystość wód.
Koniec lat 80. XX w. to okres bardzo złej jakości wody w jeziorze. Niegocin praktycznie zamieniał się w biologiczną pustynię. W 1995 r. otwarto biologiczno-mechaniczną oczyszczalnię ścieków w Giżycku i zlikwidowano galwanizernię w pobliskich Wilkasach, co radykalnie wpłynęło na stan środowiska biologicznego jeziora. Obecnie wody Niegocina zaliczane są do III klasy czystości. Korzystne zmiany są już widoczne i odczuwalne, ponieważ od 1998 roku można kąpać się w całym Niegocinie.
W latach 50. widzialność sięgała 3 m. Jezioro oceniono jako eutroficzne. Istnieje wiele punktowych źródeł zanieczyszczeń wokół jeziora. Zbiornik należy do II kategorii podatności na degradację. W porównaniu z latami poprzednimi obserwuje się nieznaczną poprawę jakości wody. Jezioro jest zasobne w związki biogenne, stężenia fosforanów wiosną oraz w hypolimnionie latem przekraczają wartości dopuszczalne dla I-III klas czystości. Stężenia fosforanów wskazują wartości pozaklasowe. Zauważalny jest stopniowy wzrost eutrofizacji jeziora, a wskaźniki sanitarne nie są korzystne i decydują o klasie czystości jeziora.
Turystyka.
Wokół jeziora położonych jest wiele ośrodków wypoczynkowych oraz atrakcyjne miejscowości turystyczne takie jak: Giżycko, Wilkasy, Rydzewo, Grajwo, Bystry i Strzelce.
Liczne przystanie w Giżycku i w Wilkasach są głównym punktem zainteresowania wodniaków uprawiających żeglugę turystyczną. Nad Niegocinem nie ma dzikich zakątków, odpowiednich na biwak. Rozległa tafla wody umożliwia urządzanie regat latem, natomiast zimą zamarznięta tafla Niegocina jest doskonałym terenem dla miłośników bojerów. Przez jezioro prowadzi także szlak rejsów statków wycieczkowych. 
Nad jeziorem jest plaża, kąpielisko, a także port Żeglugi Mazurskiej. W jezioro wcina się długie betonowe molo, a na zachód od niego rozciąga się park. Przy Kanale Łuczańskim, (Giżyckim) znajduje się budynek przedwojennego schroniska. Na drugą stronę przetoki można przejść przez most obrotowy, który został skonstruowany w II połowie XIX w. Poprzedni most obrotowy zawalił się w 1859 i władze miasta podjęły decyzję o wykonaniu nowego. Nowa konstrukcja została wykonana w 1889 i waży ponad 100 ton. Most jest obracany ręcznie przez jednego operatora. Jest przesuwany według rozkładu rejsów statków Żeglugi Mazurskiej. 

</doc>
<doc id="140772" url="https://pl.wikipedia.org/wiki?curid=140772" title="Gardno">
Gardno

Gardno (dawniej "Jezioro Gardeńskie", "Jezioro Gorda"; , ) – poligenetyczne jezioro przybrzeżne, jezioro przymorskie położone na Wybrzeżu Słowińskim w województwie pomorskim.
Charakterystyka.
Od Morza Bałtyckiego oddzielone jest piaszczystą mierzeją, przeciętą przepływającą przez Gardno rzeką Łupawą. Ma powierzchnię 2469 ha i maksymalną głębokość 2,6 m. W całości wchodzi w skład Słowińskiego Parku Narodowego. W obrębie akwenu jeziora znajduje się rezerwat Wyspa Kamienna.
Jezioro stwarza idealne warunki do uprawiania turystyki kwalifikowanej. Przez kilka miesięcy w roku zjeżdżają tam windsurfingowcy. Idealne warunki odnajdują także żeglarze i wędkarze. Baza hotelowa w okolicach jeziora jest stale rozwijana.
Stany wody jeziora Gardno.
Poziom wód jeziora w okresie maksymalnej transgresji litorynowej był wyższy o 3 m od obecnego. Zasięg morza litorynowego z tego okresu wyznacza szczątkowo zachowany dawny wał brzegowy między jeziorami Dołgie Wielkie i Dołgie Małe. O zmianach poziomu wód w okresie politorynowym świadczą liczne formy w otoczeniu jeziora, które szczególnie wyraźnie zachowały się na wschodnim brzegu.
Decydujący wpływ na stany wody jeziora wywierają silne wiatry i zmiany poziomu zwierciadła wody w morzu. Oba te zjawiska występują najczęściej w okresie od listopada do lutego. Panujące w tym czasie silne wiatry z sektora północno-zachodniego powodują napływ wód morskich do jeziora. Nierzadkie są przypadki napływu wód morskich latem, w okresach niewielkiego spadku wody Łupawy między morzem a jeziorem. Z przeprowadzanych analiz wynika, że wysokie stany wody jeziora powodowane były głównie przez wiatr z kierunków N, W, NW i SW. Wiatr z sektora NE, E, SE wpływa zdecydowanie na obniżenie poziomu wody w jeziorze. Wiatr z kierunków N, W, NW stanowi niewielki procent w stosunku do wiatru z pozostałych, przeważających kierunków, których największa częstość przypada na miesiące zimowe.
Na stany wody jeziora Gardno wpływa również dopływ powierzchniowy ze zlewni jeziora. Wzrost stanów wody związany z dopływem powierzchniowym zdarza się tylko w wyjątkowych sytuacjach. Należą do nich całkowite lub częściowe zahamowanie dopływu wód jeziora, spowodowane zapiaszczeniem ujścia Łupawy. Są to jednak sytuacje krótkotrwałe, rzędu najwyżej kilku dni. Zwiększony dopływ rzeczny do jeziora występuje zwykle w miesiącach od listopada do kwietnia (większy o 20% od dopływu w okresie od maja do października).
Wpływ Morza Bałtyckiego na stosunki hydrologiczne jeziora Gardno objawia się głównie w napływach wody morskiej do jeziora. Napływ wody morskiej do jeziora, czyli tzw. prąd wsteczny, powstaje wówczas, gdy stan wody w morzu jest wyższy od poziomu wody w jeziorze. W rozkładzie miesięcznym najwięcej dni z napływami wody morskiej do jeziora stwierdzono w styczniu (26 dni, czyli 14% wszystkich wlewów). W odniesieniu do wszystkich wlewów, nieznacznie przeważa półrocze letnie (51,4%). Największa liczba wlewów występuje podczas wiatru z kierunku N, NW i W. Przyczynia się do tego przebieg linii brzegu morskiego w rejonie ujścia Łupawy stanowiący z kierunkiem północnym kąt 64°. Drugą ważną przyczyną ułatwiającą napływ wody morskiej podczas wiatru z sektora północno-zachodniego jest północny kierunek ujścia Łupawy.
Wypadek łódzkich harcerek w 1948 roku.
18 lipca 1948 roku na jeziorze miał miejsce wypadek, w którego wyniku utonęło 25 osób. Ofiarami były 22 nastoletnie harcerki z 15. Łódzkiej Drużyny Harcerskiej, organizatorka ich obozu w Gardnie Wielkiej, żona przewoźnika, oraz miejscowa kobieta zatrudniona w obozowej kuchni. Przyczyną była nieodpowiedzialność miejscowego przewoźnika, który w dwóch łódkach (jedna z silnikiem, a druga na holu) mogących w sumie pomieścić maksymalnie 21 osób, umieścił 40 osób. Celem przejażdżki miało być obejrzenie morza w miejscowości Rowy. W czasie rejsu zerwał się wiatr, a podniesiona nim fala spowodowała wywrócenie się obu łódek. Między innymi utonęła wówczas 13-letnia córka prof. Stefanii Skwarczyńskiej i mjr. Tadeusza Skwarczyńskiego oraz siostra Marii – Joanna. Ofiary tej katastrofy w większości spoczywają w jednej kwaterze na cm. św. Józefa przy ul. Ogrodowej w Łodzi. 
Była to największa tragedia w dziejach polskiego harcerstwa w czasie pokoju..

</doc>
<doc id="140773" url="https://pl.wikipedia.org/wiki?curid=140773" title="Jamno">
Jamno

Jamno – jezioro przybrzeżne na Wybrzeżu Słowińskim, w województwie zachodniopomorskim, w powiecie koszalińskim, w gminie Mielno, odcięte mierzeją od Morza Bałtyckiego.
Charakterystyka.
Powierzchnia lustra wody wynosi według różnych źródeł od 2205,2 ha do 2239,6 ha. Zajmuje 9. miejsce w Polsce pod względem powierzchni, a 3. w województwie.
Jest jeziorem, gdzie intensywnie uprawia się sporty wodne. Nad akwenem znajdują się liczne przystanie żeglarskie, a w trakcie sezonu pływają tu statki turystyczne („Mila”, „Koszałek”, „Parostatek”).
Jamno jest jeziorem polimiktycznym. Objętość wody w zbiorniku wynosi 31 528,0 tys. m³.
Z powodu połączenia z morzem poprzez Jamieński Nurt – Jamno charakteryzuje się znacznym wpływem wód morskich na stan hydrochemiczny.
Położenie.
Całe jezioro znajduje się w gminie Mielno, w powiecie koszalińskim. Średnia głębokość zbiornika wynosi 1,4 m, a maksymalna głębokość 3,9 m. Lustro wody Jamna znajduje się na wysokości 0,1 m n.p.m. Kształt misy jeziornej jest nieregularny, zawężony od zachodu i stopniowo rozszerzający się ku wschodowi.
Jezioro powstało z dawnej zatoki morskiej.
Zlewnia.
Całkowita powierzchnia zlewni jeziora wynosi 502,8 km². Do jeziora uchodzą dwie rzeki: Dzierżęcinka, Unieść, struga Strzeżenica oraz Kanał Dobiesławiec, Kanał Łabusz. Jamno jest połączone z Morzem Bałtyckim poprzez kanał zwany Jamieńskim Nurtem, który znajduje się ok. 2 km za Unieściem. Ujście kanału do morza podczas sztormów jest często zasypywane.
Stan sanitarny.
W 2006 r. oceniono stan czystości wody Jamna na III klasę, co oznacza, że w porównaniu z badaniem w 1996 r., kiedy jezioro oceniono jako pozaklasowe, stan uległ poprawie.
Jamno jest bezpośrednim i pośrednim recypientem ścieków. Do jeziora odprowadzane są wody z oczyszczalni w Unieściu, do której trafiają ścieki z Mielna, Unieścia i Łaz. Z tychże miejscowości bezpośrednio do jeziora odprowadzane są wody deszczowe, a także wody pochłodnicze z gorzelni w miejscowości Osieki.
Do jeziora uchodzi rzeka Dzierżęcinka, która jest odbiorcą wód z komunalnej oczyszczalni Koszalina, wód opadowych z Koszalina oraz ścieków z oczyszczalni wiejskiej w Boninie. Do Jamna wpada także rzeka Unieść niosąca oczyszczone ścieki z miasta Sianów.
Kolejnym zagrożeniem dla czystości wód jeziora są spływy obszarowe z gruntów ornych.
Przyroda.
Według danych regionalnego zarządu gospodarki wodnej, dominującymi gatunkami ryb w wodach Jamna są: leszcz, sandacz, węgorz europejski. Pozostałymi gatunkami ryb występującymi w jeziorze są: szczupak pospolity, lin, karaś, okoń, płoć, krąp, jazgarz, troć wędrowna. W Jamnie występuje minóg rzeczny, który jest gatunkiem ściśle chronionym w Polsce.
W typologii rybackiej Jamno jest zaliczane do typu sandaczowego. Według danych WIOŚ w Szczecinie z 2006 roku wydajność połowowa jest wysoka i wynosi 30–40 kg/ha. W strukturze połowów zdecydowanie przeważa leszcz, którego udział wynosi ok. 82%. Z Jamna odławiane są również: węgorze, sandacze, okonie, szczupaki oraz płocie.
Hydronimia.
Na mapie z 1789 zapisano nazwę "Jamundsche See".
Na polskiej mapie wojskowej z 1937 r. podano polski egzonim "Jamno" przy oznaczeniu jeziora. Nazwę "Jamno" wprowadzono urzędowo w 1948 roku, zastępując poprzednią niemiecką nazwę "Jamunder See". Komisja Ustalania Nazw Miejscowości przyjmując nazwę nawiązała do wyrazu „jama”.

</doc>
<doc id="140774" url="https://pl.wikipedia.org/wiki?curid=140774" title="Drawsko (jezioro)">
Drawsko (jezioro)

Drawsko – jezioro na Pojezierzu Drawskim, położone w woj. zachodniopomorskim, w powiecie drawskim, w gminie Czaplinek.
Powierzchnia zwierciadła wody wynosi 1781,5 ha. Objętość wody w zbiorniku wynosi 331 443,5 tys. m³.
Według publikacji z 1991 roku maksymalna głębokość wynosi 79,7 m, a średnia głębokość 17,7 m. Drawsko jest drugim jeziorem po Hańczy pod względem głębokości w Polsce.
Położenie.
Przez jezioro Drawsko przepływa rzeka Drawa, nad Drawskiem położone jest miasto Czaplinek. Na jeziorze znajduje się 12 wysp: Lelum, Polelum, Mokra, Środkowa, Zachodnia, Bagienna, Samotna, Dzika (Bobrowa), Żurawia, Czapla, Kacza oraz największa wyspa Bielawa, która jest piątą wyspą jeziorną w Polsce pod względem wielkości.
Zwierciadło wody jeziora znajduje się na wysokości 128,7 m n.p.m.
Drawsko powstało w miejscu skrzyżowania się kilku głębokich rynien polodowcowych.
Jakość wód.
W 2009 roku przeprowadzono badania jakości wód Drawska w 5 punktach w ramach monitoringu diagnostyczno-operacyjnego. W ich wyniku oceniono stan ekologiczny na umiarkowany (III klasa), a stan chemiczny na dobry. W ogólnej dwustopniowej ocenie stwierdzono zły stan wód Drawska.
W 1996 roku oceniono stan wód na III klasę czystości, a jezioro otrzymało I kategorię podatności na degradację biologiczną.
Zagospodarowanie.
W okresie przedwojennym w Czaplinku stacjonowały łodzie motorowe "Nixe" ("Nimfa Wodna"), "Moewe" ("Mewa") i "Reiher", których armatorem był Gustav Zemke. Jeszcze w 1950 burmistrz Czaplinka Krupiński w sprawozdaniach wykazywał je jako jednostki pływające mieszczące 50 i 60 pasażerów.
Administratorem wód Drawska jest Regionalny Zarząd Gospodarki Wodnej w Poznaniu. Utworzył on obwód rybacki "jeziora Drawsko na rzece Drawa", który obejmuje wody jezior:
Gospodarzem wód jeziora jest spółka Gospodarstwo Rybackie w Czaplinku, która prowadzi gospodarkę rybacką na jeziorze i pobiera opłaty za połów ryb.
Hydronimia.
Nazwa jeziora została zanotowana jako "Dravzk" w 1286 roku oraz "Drawsko" w 1433 roku. Została utworzona przy pomocy przyrostka "*-ьsko" od nazwy rzeki Drawa. Na mapie z 1789 zapisano nazwę "Draziger See".
Na polskiej mapie wojskowej z 1938 r. podano polski egzonim "Drawsko" przy oznaczeniu jeziora. Nazwę "Drawsko" wprowadzono urzędowo w 1949 roku w miejsce niemieckiej – "Dratzig-See".

</doc>
<doc id="140775" url="https://pl.wikipedia.org/wiki?curid=140775" title="Roś">
Roś

Roś (również "Jezioro Warszawskie", niem. "Rosch See", "Warschau See") – jezioro położone na Pojezierzu Mazurskim w województwie warmińsko-mazurskim na południowy wschód od jeziora Śniardwy, ok. 2 km na północny wschód od miejscowości Pisz. Kształtem przypomina odrębne baseny, składa się z trzech prawie równoległych rynien połączonych łagodnymi zakolami. Łączna długość wszystkich rynien wynosi ok. 25 km. Ma dość rozbudowany system połączeń rzeczno-kanałowych z wieloma zbiornikami, m.in. Kanałem Jeglińskim poprzez jezioro Seksty z jeziorem Śniardwy. 
Występują dwie zatoki: Rudzka i Bylicka. Pomiędzy częścią centralną a północną jeziora rozciąga się Półwysep Piechowski. Drugi półwysep to Czarny Róg, na którym leży osada o tej samej nazwie.
Cechy charakterystyczne.
Bogata rzeźba dna, o podłożu piaszczystym ze zmienną głębokością, nieregularny kształt oraz urozmaicona linia brzegowa. Na brzegach rozciągają się podmokłe łąki, a w części południowo-wschodniej i centralnej znajdują się lasy. Północne ramię jeziora jest bardzo płytkie i zarośnięte, głębokość nie przekracza tu 1 metra.
Do jeziora uchodzą: Wilkus, Święcek, Konopka, a wypływa rzeka Pisa.
W trzcinach przybrzeżnych gnieździ się wodne ptactwo. Jest tutaj więcej perkozów, czapli i różnych gatunków kaczek, niż na bardziej uczęszczanych wodnych szlakach. Wysoko nad taflą jeziora krążą ptasie drapieżniki.
Nazwę "Roś" ustalono urzędowo w 1950 r.. Polska nazwa jest odpowiednikiem niemieckiej "Rosch See". Używana jest również nazwa jeziora "Jezioro Warszawskie" lub potocznie "Warsz" (niem. "Warschau See", dosł. "jezioro Warszawa").

</doc>
<doc id="140778" url="https://pl.wikipedia.org/wiki?curid=140778" title="Wdzydze (jezioro)">
Wdzydze (jezioro)

Wdzydze (; zwane również "kaszubskim morzem", "Wielką Wodą" lub "Szerzawą") – jezioro w Borach Tucholskich w powiecie kościerskim (województwo pomorskie), na obszarze Kaszub Południowych.
Obejmuje połączonych pięć jezior: Wdzydze, Radolne, Gołuń, Jelenie i Słupinko.
Cały akwen objęty jest obszarem Wdzydzkiego Parku Krajobrazowego.
Na jeziorze znajdują się duże wyspy (m.in. Ostrów Wielki, który jest zamieszkany, Ostrów Mały, Sorka, Sidły i Glonek) o całkowitej powierzchni 150,7 ha. Przez Wdzydze przepływa Wda.
Występuje tu Sieja pospolita.
Dane morfometryczne.
Powierzchnia zwierciadła wody całego zbiornika według różnych źródeł wynosi od 1417,0 do 1455,6 ha.
Zwierciadło wody położone jest na wysokości 133,8–134,1 m n.p.m. lub 133,0–133,4 m n.p.m. Średnia głębokość wynosi 15,2 m, a głębokość maksymalna według różnych źródeł od 68 lub 69,5 metrów.
Na podstawie badań z 2001 roku wody jeziora zaliczono do II klasy czystości.

</doc>
<doc id="140781" url="https://pl.wikipedia.org/wiki?curid=140781" title="Wuksniki (jezioro)">
Wuksniki (jezioro)

 
Wuksniki – jezioro w woj. warmińsko-mazurskim, w powiecie ostródzkim, w gminie Miłakowo, na Pojezierzu Iławskim. Jezioro położone na południe od wsi Mysłaki, na zachód od wsi Bieniasze, na wschód od wsi Książnik.
Według danych IRŚ, opublikowanych w 1997, otoczenie jeziora stanowiły pola i łąki, jedynie od strony południowej znajdowały się lasy. W roślinności wynurzonej (helofity) dominowały trzcina oraz skrzyp bagienny – helofity porastały jedynie zachodnie brzegi jeziora. Wśród elodeidów, równomiernie porastających litoral (elodeidy silniej rozwinięte w części północnej) przeważały: Elodea canadensis, Myriophyllum sp. i Ceratophyllum sp. W jeziorze Wuksniki występuje sielawa, sieja, leszcz, płoć, szczupak, okoń.
Dane morfometryczne.
Powierzchnia zwierciadła wody według różnych źródeł wynosi od 117,1 ha do 118,5 ha. Według Gustawa Leydinga powierzchnia jeziora wynosiła 124,93 ha (dane z połowy XX w.).
Zwierciadło wody położone jest na wysokości 111,1 lub 113,0 m n.p.m. Średnia głębokość jeziora wynosi 23,4 m, natomiast głębokość maksymalna 67,3 m. Jest to jedno z najgłębszych jezior Polski, najgłębsze jezioro Pojezierza Mazurskiego.
W oparciu o badania przeprowadzone w 1998 roku wody jeziora zaliczono do I klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa to "Wuksniki", nazwę tę stosuje też część źródeł. W różnych publikacjach jezioro to występuje także pod nazwą "Wukśniki".
Nazwę Wuksniki wprowadzono urzędowo w 1948, w miejsce niemieckiej – "Wuchsnig See"
Okopowa Góra (niem. "Schanzen Berg") – góra wysokości 135 m n.p.m., położona na północ od jeziora Wuksniki.
Ochrona przyrody.
Jezioro Wuksniki znajduje się w specjalnym obszarze ochrony siedlisk Natura 2000 Jezioro Wukśniki (PLH280038). Obszar posiada plan zadań ochronnych do 2024 roku.

</doc>
<doc id="140783" url="https://pl.wikipedia.org/wiki?curid=140783" title="Arthur Eddington">
Arthur Eddington



</doc>
<doc id="140784" url="https://pl.wikipedia.org/wiki?curid=140784" title="Aquilonia (korporacja akademicka)">
Aquilonia (korporacja akademicka)

Polska Korporacja Akademicka "Aquilonia" powstała 9 marca 1915 roku w Warszawie. Założyciele "Aquilonii" w liczbie 11 osób byli studentami Kursów Przemysłowo-Rolniczych (późniejsza SGGW) w Warszawie. Pierwszym prezesem został Adam Doruchowski, syn założyciela ryskiej K! Arkonia.
W skład pierwszego Prezydium weszli:
W 1922 roku "Aquilonia" została członkiem Związku Polskich Korporacji Akademickich (ZPK!A) i aktywnie w nim działa do chwili obecnej. Korporacja kandydowała do Związku przy K! "Sarmatia". W czasach II Rzeczypospolitej "Aquilonia" należała do najbardziej aktywnych i znanych w środowisku akademickim Warszawy i całej Polski. Do znanych działaczy akademickich tamtego okresu należeli: Aleksander Heinrich – prezes Związku Narodowego Polskiej Młodzieży Akademickiej, Władysław Kempfi – prezes Ogólnopolskiego Związku Bratnich Pomocy, Mieczysław Jerzy Pączkowski – prezes ZPK!A oraz Jerzy Czarkowski i Władysław Dunin-Borkowski. W okresie PRL korporacja nie mogła prowadzić normalnej działalności na uczelniach. Do oficjalnej reaktywacji za zgodą i przy współudziale przedwojennych członków doszło 5 listopada 1994. W latach 1915-1939 do Aquilonii należało 177 osób.
Korporacja związana jest braterskimi kartelami z korporacjami: "Baltią" (od 1925 r.) i "ZAG Wisłą" (od 1928 r.).
Ideologia.
Ze Statutu K!:
1. Korporacja jest stowarzyszeniem ideowo-wychowawczym polskiej młodzieży akademickiej, mającym na celu, przez współpracę w ścisłym gronie kolegów-przyjaciół, przygotowanie swych członków do pracy obywatelskiej dla dobra ojczyzny.
2. Korporacja jest stowarzyszeniem apartyjnym, opartym na zasadach etyki katolickiej i tradycji narodowej.
Fragment Deklaracji Ideowej:
"Naród, jako zespół ludzi wszelkich stanów i klas, wszelkiej kondycji i znaczenia, z łona jednej matki – ziemi zrodzonych, jedną porozumiewających się mową, wspólnie noszących w sercu po przodkach odziedziczone, a potomnym przekazywane umiłowania i tradycje, wspólne ideały i pragnienia – to dobro najwyższe, któremu Aquilonia i Aquilon każdy służyć myślą i sercem, czynem i krwią, aż do ostatniego tchnienia pragnie i poprzysięga."
"Wszelka z Jego potrzeby wynikająca ofiara, poświęcenie wszelkie na Jego ołtarzu składane, jest obowiązkiem Aquilonii i Aquilona, a interes Narodu rozumnie pojęty, nieodzownym nakazem."
Członkami "Aquilonii" byli m.in.:
Przy Aquilonii kandydowały do ZPK!A:

</doc>
<doc id="140785" url="https://pl.wikipedia.org/wiki?curid=140785" title="GDR">
GDR



</doc>
<doc id="140786" url="https://pl.wikipedia.org/wiki?curid=140786" title="Gwadelupa (wyspy)">
Gwadelupa (wyspy)

Gwadelupa (fr. "île de la Guadeloupe") – grupa wysp w archipelagu Małych Antyli w Ameryce Środkowej, wchodząca w skład departamentu zamorskiego Francji również noszącego nazwę Gwadelupa.
Gwadelupa ma powierzchnię 1438 km² i składa się z dwóch wysp oddzielonych wąską na 30-120m cieśniną Rivière Salée. Zachodnia wyspa to górzysta Basse-Terre, a wschodnia – nizinna Grande-Terre. Basse-Terre jest pochodzenia wulkanicznego, a jej najwyższym wzniesieniem jest czynny wulkan Soufrière (1467 m).
Największymi miastami Gwadelupy są: Les Abymes, Baie-Mahault, Le Gosier, Petit-Bourg i Sainte-Anne. Znajduje się tu również stolica całego terytorium Basse-Terre.

</doc>
<doc id="140787" url="https://pl.wikipedia.org/wiki?curid=140787" title="Arthur Stanley Eddington">
Arthur Stanley Eddington

Sir Arthur Stanley Eddington (ur. 28 grudnia 1882 w Kendal, zm. 22 listopada 1944 w Cambridge) – brytyjski astronom, astrofizyk teoretyczny i popularyzator tych nauk; profesor Uniwersytetu w Cambridge i dyrektor tamtejszego obserwatorium astronomicznego. Laureat nagród naukowych wysokiej rangi jak Złoty Medal Królewskiego Towarzystwa Astronomicznego (ang. "Royal Astronomical Society"), Royal Medal od Towarzystwa Królewskiego w Londynie (ang. "Royal Society") i francuskie Prix Jules-Janssen.
Eddington to autor pierwszego bezpośredniego dowodu ogólnej teorii względności Einsteina, znalezionego w 1919 roku dzięki obserwacji zaćmienia Słońca. Nazwiskiem astronoma nazwano też jasność Eddingtona – graniczną wartość, przy której ciśnienie promieniowania jest w stanie nie dopuścić do spadania materii (w polu grawitacyjnym) na zwarty obiekt.
Życiorys.
Edukacja.
W roku 1902 ukończył Victoria University w Manchesterze z najwyższą lokatą. W tym samym roku rozpoczął studia w Trinity College na Uniwersytecie w Cambridge. Egzaminy licencjackie zdał w roku 1904 jako najlepszy student (). W roku 1907 ukończył studia magisterskie, otrzymując Nagrodę Smitha i został wykładowcą Trinity College.
Działalność naukowa.
W 1913 roku objął Katedrę Astronomii im. Pluma w Cambridge, a w 1914 roku został dyrektorem Obserwatorium w Cambridge. W 1919 roku dostarczył dowodów potwierdzających ogólną teorię względności. Znany z prac związanych z teorią względności. W roku 1920 napisał artykuł zatytułowany "Report On The Relativity Theory Of Gravitation" ("Raport na temat grawitacyjnej teorii względności"), w którym ogłosił teorię względności Alberta Einsteina dla świata angielskojęzycznego (w czasach I wojny światowej najnowsze niemieckie odkrycia naukowe nie były dobrze znane na obszarach anglojęzycznych). W 1926 roku opublikował książkę "The Internal Constitution of Stars", w której sugerował, że źródłem energii słonecznej są reakcje jądrowe. Wyznaczył również obfitość wodoru w gwiazdach i rozwinął model pulsacji cefeid.
Z jego działalnością na rzecz propagowania teorii względności związana jest anegdota. Podobno inny znawca tej teorii, Ludwik Silberstein, zażartował, że teorię Einsteina rozumieją zaledwie trzy osoby na świecie (w tym domyślnie sam Einstein). Eddington nie zaprzeczył i zamiast krygować się, że Silberstein zaliczył go do tej elity, stwierdził, że nie wie, kto jest tą trzecią (poza Einsteinem i samym Eddingtonem) osobą.
Eddington interesował się też obserwacyjną weryfikacją ogólnej teorii względności. Zorganizował wyprawę na Wyspę Książęcą, leżącą u wybrzeży Afryki Zachodniej, w celu obserwacji całkowitego zaćmienia Słońca 29 maja 1919. W czasie zaćmienia wykonał pomiary pozycji gwiazd w otoczeniu Słońca i stwierdził, że pozycje te uległy przesunięciu zgodnie z przewidywaniem teorii względności na skutek ugięcia promienia światła w polu grawitacyjnym.
Eddington za fałszywe uznał obliczenia przyszłego noblisty Subrahmanyana Chandrasekhara.
W swojej książce "The Nature of the Physical World" ("Natura świata fizycznego"), wydanej w 1928, wyraził pogląd, że nieskończona armia małp na niezliczonej ilości maszyn do pisania jest w stanie napisać wszystkie książki znajdujące się w British Museum (twierdzenie o nieskończonej liczbie małp). Dzięki książkom popularnonaukowym Eddington uzyskał w Wielkiej Brytanii dużą popularność w okresie międzywojennym.
Życie prywatne.
Był kwakrem.

</doc>
<doc id="140788" url="https://pl.wikipedia.org/wiki?curid=140788" title="Jezioro Nidzkie">
Jezioro Nidzkie

 
Jezioro Nidzkie – jezioro w woj. warmińsko-mazurskim, w powiecie piskim, leżące na terenie miasta Ruciane-Nida oraz w gminach Ruciane-Nida i gminy Pisz. Jezioro leży na terenie Równiny Mazurskiej w Puszczy Piskiej.
Na północy łączy się poprzez jeziora Guziankę Wielką i Guziankę Małą z jeziorem Bełdany. Część tafli jeziora wchodzi w skład rezerwatu przyrody. Jezioro sąsiaduje z Mazurskim Parkiem Krajobrazowym.
Turystyka.
Znajduje się na końcu Szlaku Puszczańskiego. Obszar jeziora jest rezerwatem przyrody. Akwen jest prawnie chroniony, m.in. jest zakaz używania silników spalinowych na większości powierzchni jeziora. Strefa ciszy na Jeziorze Nidzkim obowiązuje od linii wysokiego napięcia w Rucianem-Nidzie.
Opis jeziora.
Żeglarz albo kajakarz na jezioro może dostać się płynąc Szlakiem Puszczańskim od Jeziora Mikołajskiego przez Bełdany, a następnie Śluzą Guzianka oraz jeziorami Guzianka Mała i Guzianka Wielka. Ostatnim etapem jest przepłynięcie przez krótki kanał pod mostami drogowym i kolejowym w miejscowości Ruciane-Nida. Zaraz za kanałem jezioro jest dosyć wąskie, jednak po kilkuset metrach szerokość wzrasta umożliwiając łatwą żeglugę. Po prawej stronie znajduje się port w Nidzie należący do PTTK. Obok portu wypływa z Nidzkiego rzeka Nidka. W tej części jeziora znajduje się grupa niewielkich wysp. Na wysokości ostatniej z nich nad wodą przechodzi napowietrzna linia wysokiego napięcia. Mniej więcej od tego miejsca obowiązuje strefa ciszy, w której nie wolno używać silników spalinowych. Jezioro lekko skręca w lewo, a po prawej stronie znajdują się ostatnie zabudowania Nidy i port Pod Dębem. Niedaleko za portem jezioro wypłyca się, szczególnie w okolicy znajdującej się tam pojedynczej wyspy. Od tego momentu jezioro na długości partu kilometrów delikatnie skręca w lewo. Prawy brzeg jest wysoki, zalesiony i pozbawiony zatok. Lewy brzeg ma bardziej urozmaiconą linię brzegową, na którą składa się kilka niewielkich zatoczek. Mniej więcej w połowie tego odcinka jeziora na prawym brzegu znajduje się Leśniczówka Pranie, z którą związany był Konstanty Ildefons Gałczyński i w której znajduje się jego muzeum. Dalej na tym samym brzegu znajduje się port w miejscowości Krzyże. Odcinek ten kończy się przewężeniem oraz płycizną na prawym brzegu, po czym rozpoczyna się najszerszy odcinek jeziora. Z obu stron otwierają się większe zatoki. Większa, prawa zatoka zwana Zamordeje Wielkie kończy się portem w miejscowości Karwica, natomiast lewa, mniejsza zatoczka zwie się Zamordeje Małe i nie ma nad nią żadnych miejscowości. W dalszej części jezioro znowu się zwęża, aby po kilkuset metrach stać się wąskim i krętym przejściem prowadzącym do południowo-wschodniej części akwenu. Za przewężeniem jezioro staje się znowu szersze. Od tego momentu mamy do czynienia z niskimi, zarośniętymi trzciną brzegami. Odcinek ten kończy się kolejnym przewężeniem, dużo węższym od poprzedniego, po którym zaczyna się ostatnia część jeziora, która jest mało zdatna do żeglugi. położona jest nad nim wieś Jaśkowo. Opodal Jaśkowa znajduje się ujście Wiartelnicy, wąskiej, zarośniętej rzeczki, która prowadzi na jezioro Wiartel i do miejscowości Wiartel. Przeprawa jest (z trudem) dostępna dla kajaków lub lekkich żaglówek. Jezioro jest najbardziej na południe wysuniętym zbiornikiem systemu Wielkich Jezior Mazurskich.
Ma kształt silnie wydłużonej, wygiętej rynny o długości 23 km, maksymalnej szerokości 3800 m i dość zróżnicowanym dnie z wypłyceniami i zagłębieniami. Brzegi jeziora, przeważnie wysokie w 80% porośnięte są zwartymi kompleksami leśnymi Puszczy Piskiej. Przy północnym brzegu jeziora są zabudowania Rucianego-Nidy, nad jeziorem są pola biwakowe i ośrodki wypoczynkowe. Jezioro jest rezerwatem przyrody.
Nazwę "Jezioro Nidzkie" ustalono urzędowo w 1950 r.
Dane morfometryczne.
Powierzchnia zwierciadła wody według różnych źródeł wynosi od 1724,0 ha, przez 1750,0 ha lub 1818,0 ha 
Zwierciadło wody położone jest na wysokości 117,9 m n.p.m. lub 117,7 m n.p.m. Średnia głębokość jeziora wynosi 6,2 m, natomiast głębokość maksymalna 23,7 m.
Na podstawie badań przeprowadzonych w 2004 roku wody jeziora zaliczono do III klasy czystości i II kategorii podatności na degradację.

</doc>
<doc id="140789" url="https://pl.wikipedia.org/wiki?curid=140789" title="Bukowo (jezioro w powiecie sławieńskim)">
Bukowo (jezioro w powiecie sławieńskim)

 
Bukowo – jezioro przybrzeżne na Wybrzeżu Słowińskim w województwie zachodniopomorskim, w powiecie sławieńskim, w całości w gminie Darłowo.
Kilka tysięcy lat temu była to zatoka Morza Bałtyckiego, ale na skutek długotrwałego działania fal, prądów i wiatrów została odcięta od morza piaszczystą mierzeją.
Powierzchnia zwierciadła wody według różnych źródeł wynosi od 1644,0 ha do 1747,4 ha.
Zwierciadło wody położone jest na wysokości 0,2 m n.p.m. lub 0,1 m n.p.m. Średnia głębokość jeziora wynosi 1,8 m, natomiast głębokość maksymalna 2,8 m.
W 2009 r. przeprowadzono badania jakości wód Bukowa w ramach monitoringu diagnostyczno-operacyjnego. W ich wyniku oceniono stan ekologiczny na zły (V klasy), a stan chemiczny na dobry. W ogólnej dwustopniowej ocenie stwierdzono zły stan wód Bukowa.
W oparciu o badania przeprowadzone w 1997 roku wody jeziora zaliczono do III klasy czystości.
Obszar Bukowa wraz z jego nadbrzeżem został objęty strefą ochrony uzdrowiskowej Dąbki. 
Na polskiej mapie wojskowej z 1937 r. podano polski egzonim "Bukowo" na oznaczenie jeziora. W 1948 roku wprowadzono urzędowo nazwę "Bukowo", zastępując poprzednią niemiecką nazwę jeziora – "Buckower See".

</doc>
<doc id="140790" url="https://pl.wikipedia.org/wiki?curid=140790" title="TOPAS">
TOPAS

OT-62 TOPAS () – gąsienicowy transporter opancerzony produkcji czechosłowackiej, produkowany od 1962 roku. Modernizacja radzieckiego transportera BTR-50. Używany przez liczne kraje, w tym Polskę, gdzie opracowano własną wersję uzbrojoną TOPAS 2AP.
Historia.
Podczas II wojny światowej na wyposażeniu wojsk desantowo-przeprawowych znajdowały się lekkie i średnie pojazdy amfibijne. Jednakże były to pojazdy nieuzbrojone i nieopancerzone, które wykorzystano jedynie do zabezpieczenia forsowania lub przepraw przez przeszkody wodne.
Dlatego, gdy w ZSRR po zakończeniu wojny rozpoczęto badania nad nowymi pojazdami bojowymi, stwierdzono, że ich własności trakcyjne muszą zapewnić sprawne operowanie w warunkach nizinnego obszaru Europy, z dużą ilością cieków wodnych. Przykładem pojazdu dostosowanego do tych wymagań był lekki czołg pływający PT-76 skonstruowany na przełomie lat 40. i 50. XX wieku. Na bazie tego czołgu radzieccy konstruktorzy postanowili opracować transporter opancerzony. Pojazd powstawał w kooperacji biura konstrukcyjnego zakładów mechaniczno-transportowych z Leningradu oraz zespołu inżynierów z fabryki traktorów z Czelabińska. W wyniku tych prac powstał opracowany w kwietniu 1950 roku prototyp oznaczony jako "Obiekt 750". W tym samym roku prototyp poddano próbom państwowym. Testy te były nieudane, z powodu defektu napędu, który uniemożliwił ukończenie jazd próbnych. Rok później przeprowadzono kolejne testy i tym razem zakończyły się one pomyślnie. Wobec dobrych wyników prób w październiku 1952 roku wystąpiono o przyjęcie "Obiektu 750" jako etatowego transportera dla jednostek piechoty. Ostatecznie decyzją Rady Ministrów ZSRR z 30 stycznia 1954 roku transporter przyjęto na wyposażenie pod oznaczeniem BTR-50P. W czasie doświadczeń zdobytych podczas pierwszych lat służby tych pojazdów w armii radzieckiej powstały wersje rozwojowe, które dostosowywały transporter do działań na atomowym polu walki. Transportery otrzymały m.in. zamknięte przedziały desantowe. Mimo że wozy z rodziny BTR-50 nie zdobyły szczególnego uznania w ZSRR (trwały tam już badania nad kołowym transporterem piechoty BTR-60 oraz gąsienicowym bojowym wozem piechoty), trafiły na wyposażenie wielu sojuszniczych armii Układu Warszawskiego (m.in. Bułgaria, Rumunia, Węgry, Czechosłowacja i NRD) oraz państw z Bliskiego Wschodu wspieranych przez ZSRR (m.in. Egipt i Syria).
Czechosłowacja wraz z zakupem partii wozów BTR-50 zakupiła także licencję na ich produkcję. Dlatego też wkrótce po zakupie, w roku 1958 rozpoczęto prace nad opracowaniem własnej, głębokiej modernizacji transportera BTR-50. Przy pracach nad modernizacją dużą rolę przywiązano do unowocześnienia układu przeniesienia mocy oraz ogólnym zwiększeniu parametrów taktyczno-technicznych przy zachowaniu dotychczasowych wymiarów kadłuba i pojemności. Czechosłowaccy inżynierowie w nowym wozie zastosowali turbosprężarkę silnika PDH-10RN, dzięki czemu jego moc zwiększyła się z 240 do 300 KM. Spowodowało to zwiększenie maksymalnej prędkości jazdy z 45 km/h do 60 km/h, a także pływania z 10,2 km/h do 10,8 km/h. Niedużej przebudowie uległ też kadłub. W przedniej, górnej płycie wykonano dodatkową wieżyczkę dla trzeciego członka załogi. Ponadto pojazdy wyposażono w boczne drzwi do przedziału desantowego z wodoszczelnymi włazami. Wozy wyposażono też w wydajniejszy system filtracyjny oraz całkowicie nowe opancerzenie przedziału desantowego.
Nowy czechosłowacki wóz otrzymał nazwę TOPAS, będącą akronimem od "Transportér Obrnený PASovy" (pol. "Transporter opancerzony gąsienicowy"). Produkcję w zakładach PPS Detva rozpoczęto w roku 1962. Niedługo potem w roku 1963 przyjęto je na wyposażenie armii czechosłowackiej pod oznaczeniem wojskowym OT-62 (czes. "Obrnený Transportér vzor 1962" - "transporter opancerzony wz. 1962"). Ponadto transportery TOPAS trafiły na wyposażenie innych państw Układu Warszawskiego (m.in. Polski), a także m.in. państw arabskich. Produkcję wozów zakończono w roku 1972, ogółem powstało 2641 pojazdów różnych wersji.
Warianty i modernizacje.
W Czechosłowacji transportery TOPAS produkowano w kilku wariantach:
W Polsce również stworzono kilka modernizacji wozów TOPAS. Umowa na zakup tych pojazdów od Czechosłowacji zawierała klauzulę, że Polska może prowadzić prace modernizacyjne nad wozem TOPAS bez potrzeby uzyskiwania zgody producenta na poszczególne modyfikacje. Do stworzonych w Polsce modernizacji należały:
Użytkownicy.
Wozy TOPAS, oprócz Czechosłowacji, trafiły także na wyposażenie armii innych państw Układu Warszawskiego, do Afryki oraz na Bliski Wschód. Eksportowano je do Angoli, Bułgarii, Egiptu, Indii, Iraku, Libanu, Maroka, Polski i Sudanu.
Polska.
W ramach umów gospodarczych i współpracy pomiędzy Polską oraz Czechosłowacją zakupiono wozy TOPAS.
Pierwsze transportery dostarczono w 1965 roku. Większość zakupionych transporterów TOPAS trafiło do sformowanej w roku 1963 7 Łużyckiej Dywizji Desantowej, gdzie miały stanowić podstawowy środek walki i transportu oddziałów desantowych. Kilkanaście transporterów początkowo przekazano instytutom badawczym oraz ośrodkom szkolenia. Po ukompletowaniu, dywizja miała 138 transporterów, w tym 130 bojowych. 
Dostarczone Polsce transportery nie posiadały żadnego uzbrojenia, dlatego też w Polsce przebudowano je, wyposażając w wieżę z uzbrojeniem w postaci wkm KPWT kal. 14,5 mm oraz sprzężonym z nim km PKT kal. 7,62 mm, oznaczony jako TOPAS 2-AP. Pojazdy te występujące w dwóch odmianach (dla plutonów desantowych oraz w odmianie dla plutonów moździerzy) były podstawowymi pojazdami TOPAS w polskich wojskach desantowych. Poza tym wykorzystywano jeszcze wozy dowodzenia TOPAS R-2 i TOPAS R-3 oraz opracowany w Polsce wóz pogotowia technicznego WPT-TOPAS.
W grudniu 1970 roku transporterów TOPAS użyto do tłumienia protestów robotniczych na Wybrzeżu. Podczas zajść w Gdańsku stracono dwa spalone wozy, kilka innych zostało uszkodzonych. Stracone pojazdy trafiły potem na przykoszarowe place ćwiczeń, gdzie jako „pomoce dydaktyczne” służyły szkoleniu żołnierzy w gaszeniu wozów bojowych.
Według danych z marca 1974 roku na stanie 7 Łużyckiej Dywizji Desantowej znajdowało się 126 transporterów TOPAS, w tym 104 uzbrojone i 22 dowodzenia. Do pełnego etatu brakowało 12 pojazdów. W drugiej połowie lat 70. XX wieku w linii znajdowało się już 136 transporterów. W sierpniu 1986 7 Dywizję Desantową przemianowano na 7 Brygadę Obrony Wybrzeża, na której wyposażeniu wciąż znajdowało się 138 transporterów. Jednakże w tym czasie pojazdy TOPAS były już dość zużyte i wyraźnie ustępowały nowym konstrukcjom tego typu. Głównym mankamentem było niewystarczające uzbrojenie (m.in. brak wyrzutni PPK) oraz opancerzenie. Co prawda na przełomie lat 60. I 70. XX wieku prowadzono prace nad dozbrojeniem transporterów TOPAS oraz SKOT w wyrzutnie systemu 9M14M „Malutka”, jednakże zaniechano je w obliczu wprowadzenia na wyposażenie ludowego Wojska Polskiego wozów BWP-1.
W grudniu 1989 roku w 7 Brygadzie Obrony Wybrzeża przeprowadzono reorganizację i zmniejszono liczbę wozów wszystkich wersji z etatowych 137 do 95 (w tym 72 bojowe, 14 R-2, 7 R-3 i 2 WPT). Stan ten utrzymywał się do 1994 roku. W roku 1994 z wyposażenia Wojska Polskiego wycofano transportery TOPAS, co wiązało się rozwiązaniem 7 Brygady Obrony Wybrzeża.
Porównanie danych technicznych różnych wariantów.
Źródła: , , .
Egzemplarze muzealne.
TOPAS jest eksponowany w: 

</doc>
<doc id="140791" url="https://pl.wikipedia.org/wiki?curid=140791" title="Fis-dur">
Fis-dur

Fis-dur – oparta na skali durowej tonacja muzyczna, której toniką jest fis. Gama Fis-dur zawiera dźwięki: fis - gis - ais - h - cis - dis - eis. Tonacja Fis-dur zawiera sześć krzyżyków.
Pokrewną jej molową tonacją paralelną jest dis-moll, jednoimienną molową – fis-moll.
Fis-dur to także akord, zbudowany z pierwszego (fis), trzeciego (ais) i piątego (cis) stopnia gamy Fis-dur.
Znane dzieła w tonacji Fis-dur:

</doc>
<doc id="140792" url="https://pl.wikipedia.org/wiki?curid=140792" title="Jezioro Rajgrodzkie">
Jezioro Rajgrodzkie

 
Jezioro Rajgrodzkie – jezioro leżące na terenie Pojezierza Ełckiego. Jezioro leży w większości w powiecie grajewskim, w granicach miasta Rajgród natomiast dwie północne zatoki o nazwach w woj. podlaskim, "Przepiórka" oraz "Jezioro Stackie" leżą w gminie Kalinowo w powiecie ełckim w woj. warmińsko-mazurskim.
Charakterystyka.
Wody jeziora wykorzystywane są do nawadniania Kanału Kuwasy.
Jezioro to jest rozczłonkowane: północno-wschodnia odnoga jeziora to jezioro Przepiórka, zaś zachodnia Jezioro Stackie, południową jezioro . Brzegi jeziora są wysokie, miejscami zalesione.
Z jeziora Rajgrodzkiego wypływa Jegrznia, dalej woda płynie Kanałem Kuwasy i spływają do torfowiska Czerwone Bagno. Poprzez połączenie wodne przez wiele rzeczek i kanałów, Jezioro Rajgrodzkie należy do wodnego szlaku wiodącego z Olecka do Augustowa.
Walory przyrodnicze na brzegach Jeziora, a zwłaszcza lasy sosnowe, stwarzają specyficzny mikroklimat. 
Na powierzchni Jeziora Rajgrodzkiego można spotkać wiele gatunków ptactwa wodnego. Zbiornik ma dogodne warunki do rozwoju żeglarstwa i wędkarstwa. Spośród ryb występuje tu: szczupak, okoń, miętus pospolity, ukleja, sieja, sielawa, płoć, leszcz, węgorz.
Dane morfometryczne.
Powierzchnia zwierciadła wody według różnych źródeł wynosi od 1499,0 ha do 1503,2 ha.
Zwierciadło wody położone jest na wysokości 118,4-118,6 m n.p.m. lub 117,5 m n.p.m. Średnia głębokość jeziora wynosi 9,4 m, natomiast głębokość maksymalna 52,0 m.
Na podstawie badań przeprowadzonych w 2002 roku wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Rajgrodzkie". Spis ten dodatkowo wyróżnia dwie "części Jeziora Rajgrodzkiego" o nazwach: "Przepiórka" oraz "Jezioro Stackie". Część publikacji nazywa te jeziora "Kompleksem Jezior Rajgordzkich" wyróżniając trzy odrębne zbiorniki.

</doc>
<doc id="140793" url="https://pl.wikipedia.org/wiki?curid=140793" title="Ges-dur">
Ges-dur

Ges-dur – gama muzyczna oparta na skali durowej i której toniką jest ges. Gama Ges-dur zawiera dźwięki ges - as - b - ces - des - es - f. Tonacja Ges-dur zawiera sześć bemoli.
Pokrewną jej molową tonacją paralelną jest es-moll, jednoimienną molową – ges-moll.
Ges-dur to także akord, zbudowany z pierwszego (ges), trzeciego (b) i piątego (des) stopnia gamy Ges-dur.
Znane utwory w tonacji Ges-dur:

</doc>
<doc id="140794" url="https://pl.wikipedia.org/wiki?curid=140794" title="Lubie (jezioro w województwie zachodniopomorskim)">
Lubie (jezioro w województwie zachodniopomorskim)

Lubie – jezioro położone na południowy wschód od miejscowości Drawsko Pomorskie w województwie zachodniopomorskim, w powiecie drawskim, w gminie Złocieniec. Jezioro znajduje się na obszarze trzech mezoregionów: Pojezierzu Drawskim, Pojezierzu Wałeckim i zachodnia zatoka na Równinie Drawskiej.
Hydrologia.
Powierzchnia zwierciadła wody wynosi 1487,5 ha i znajduje się na wysokości 95,5 m n.p.m.
Głębokość jeziora wynosi do 46,2 m, długość 14,1 km. Na jeziorze znajduje się 5 wysp: Sołtysie, Rybaki, Kamieniec, Ptaszyniec i Wyspa Bezimienna. Południowy brzeg porasta Puszcza Drawska, przez jezioro Lubie przepływa Drawa.
Zagospodarowanie.
Nad jeziorem leżą 3 miejscowości: Gudowo, Lubieszewo, Karwice oraz osada Błędno. Południowy brzeg jeziora (od strony Karwic) porastają Bory Karwickie, w których zlokalizowany jest Poligon Drawski – ta część jest niedostępna dla osób cywilnych. Turystyka i ośrodki rozwijają się prężnie jedynie na pozostałych brzegach jeziora Lubie. Jezioro posiada piaszczyste plaże. Jest nad nim zlokalizowanych co najmniej 7 ośrodków wypoczynkowych, kwatery prywatne, kempingi i kilka pól namiotowych.
Przez jezioro przebiega szlak kajakowy im. ks. Kardynała Karola Wojtyły oraz szlak rowerowy o długości ok. 50 km.
Badania z 1998 i 1999 potwierdziły występowanie w jeziorze Lubie populacje reliktowych gatunków polodowcowych drobnych skorupiaków "Mysis oculata v. relicta" i "Pallasea quadrispinosa".
Administratorem wód jeziora jest Regionalny Zarząd Gospodarki Wodnej w Poznaniu. Gospodarzem jeziora jest Gospodarstwo Rybackie "Złocieniec" sp. z o.o.
Nazwa.
Do roku 1945 niem. "Gross Lübbe-See". Nazwę "Lubie" wprowadzono urzędowo w 1949 roku, zastępując poprzednią niemiecką nazwę jeziora.

</doc>
<doc id="140795" url="https://pl.wikipedia.org/wiki?curid=140795" title="Es-moll">
Es-moll

es-moll − gama oparta na skali molowej, której toniką jest es. Gama ta w odmianie naturalnej (eolskiej) zawiera dźwięki: es - f - ges - as - b - ces - des. W zapisie tonacji es-moll występuje sześć bemoli.
&lt;score midi=1 vorbis=1 lang="lilypond" note-language="deutsch"&gt;
\relative f'{
\key es \minor
\override Staff.TimeSignature #'stencil = ##f
\cadenzaOn es1 f ges as b ces des es \cadenzaOff
\addlyrics { \small {
es f ges as b ces des es
&lt;/score&gt;
Gama es-moll w odmianie harmonicznej (z VII stopniem podwyższonym o półton):
&lt;score midi=1 vorbis=1 lang="lilypond" note-language="deutsch"&gt;
\relative f'{
\key es \minor
\override Staff.TimeSignature #'stencil = ##f
\cadenzaOn es1 f ges as b ces d es \cadenzaOff
\addlyrics { \small {
es f ges as b ces d es
&lt;/score&gt;
Gama es-moll w odmianie doryckiej (z VI i VII stopniem podwyższonym o półton w stosunku do gamy es-moll naturalnej):
&lt;score midi=1 vorbis=1 lang="lilypond" note-language="deutsch"&gt;
\relative f'{
\key es \minor
\override Staff.TimeSignature #'stencil = ##f
\cadenzaOn es1 f ges as b c d es \cadenzaOff
\addlyrics { \small {
es1 f ges as b c d es
&lt;/score&gt;
Równoległą gamą durową jest Ges-dur, jednoimienną durową – Es-dur.
Nazwa es-moll oznacza także akord, zbudowany z pierwszego (es), trzeciego (ges) i piątego (b) stopnia gamy es-moll.
Jednym z bardziej znanych utworów w tej tonacji jest Sonata es-moll op. 21 I.J. Paderewskiego.

</doc>
<doc id="140797" url="https://pl.wikipedia.org/wiki?curid=140797" title="As-moll">
As-moll

as-moll – gama muzyczna oparta na skali molowej i której toniką jest as. &lt;br&gt;Gama as-moll w odmianie naturalnej (eolskiej) zawiera dźwięki as - b - ces - des - es - fes - ges. W zapisie tonacji as-moll występuje siedem bemoli.
&lt;score midi=1 vorbis=1 lang="lilypond" note-language="deutsch"&gt;
\relative c"{
\key as \minor
\override Staff.TimeSignature #'stencil = ##f
\cadenzaOn as1 b ces des es fes ges as \cadenzaOff
\addlyrics { \small {
as b ces des es fes ges as
&lt;/score&gt;
Gama as-moll w odmianie harmonicznej (z VII stopniem podwyższonym o półton):
&lt;score midi=1 vorbis=1 lang="lilypond" note-language="deutsch"&gt;
\relative c"{
\key as \minor
\override Staff.TimeSignature #'stencil = ##f
\cadenzaOn as1 b ces des es fes g as \cadenzaOff
\addlyrics { \small {
as b ces des es fes g as
&lt;/score&gt;
Gama as-moll w odmianie doryckiej (z VI i VII stopniem podwyższonym o półton w stosunku do gamy as-moll naturalnej):
&lt;score midi=1 vorbis=1 lang="lilypond" note-language="deutsch"&gt;
\relative c"{
\key as \minor
\override Staff.TimeSignature #'stencil = ##f
\cadenzaOn as1 b ces des es f g as \cadenzaOff
\addlyrics { \small {
as b ces des es f g as
&lt;/score&gt;
Równoległą gamą durową jest Ces-dur, jednoimienną durową – As-dur.
Nazwa as-moll oznacza także akord, zbudowany z pierwszego (as), trzeciego (ces) i piątego (es) stopnia gamy as-moll.
Tonacja w praktyce muzycznej bardzo rzadko używana z uwagi na trudność w odczytywaniu zapisu z 7 bemolami. Enharmonicznie równoważną tonacją jest gis-moll, równoległa do gamy H-dur.

</doc>
<doc id="140800" url="https://pl.wikipedia.org/wiki?curid=140800" title="Stanisław Papczyński">
Stanisław Papczyński

Stanisław Papczyński (właśc. Jan Papczyński; imię zakonne: Stanisław od Jezusa i Maryi Papczyński; ur. 18 maja 1631 w Podegrodziu, zm. 17 września 1701 w Górze Kalwarii) – polski kapłan, zakonnik, kaznodzieja, początkowo pijar, a następnie założyciel i pierwszy przełożony generalny Zgromadzenia Księży Marianów Niepokalanego Poczęcia Najświętszej Maryi Panny oraz święty Kościoła katolickiego.
Życiorys.
Lata dzieciństwa i młodości.
Jan Papczyński urodził się w rodzinie wielodzietnej (miał brata Piotra i 6 sióstr) jako syn kowala Tomasza i Zofii z domu Tacikowskiej. Ojciec nosił nazwisko Papka lub Papiec, które później Jan zmienił na Papczyński. Ponadto był sołtysem i zarządcą dóbr parafialnych. Zofia była jego trzecią żoną. Tego samego dnia, którego się urodził (18 maja 1631) został ochrzczony w miejscowym kościele parafialnym św. Jakuba Apostoła. Odznaczał się duchem pobożności. Jej wyrazem było m.in. budowanie ołtarzyków.
Po ukończeniu trzyletniej parafialnej szkoły elementarnej i dwóch klas gramatyki w Podegrodziu i Nowym Sączu, udał się w 1646 do Jarosławia w celu ukończenia trzeciej klasy w kolegium jezuitów. Po paru miesiącach nauki opuścił Jarosław udając się do Lwowa, celem kontynuacji nauki. Tu latem 1648 zapadł na ciężką chorobę, w wyniku której przez pewien czas błąkał się po ulicach, żebrząc o jałmużnę. Odnaleziony przez ojca powrócił do domu, gdzie powróciwszy do zdrowia udał się w 1649 do kolegium pijarów w Podolińcu, gdzie ukończył trzecią klasę gramatyki. Następnie na skutek grasującej zarazy i zamknięcia szkoły pijarskiej, powrócił do domu, a dalszą naukę podjął u jezuitów we Lwowie, a potem w Rawie Mazowieckiej, gdzie ukończył retorykę i dwuletni kurs filozofii. Był młodzieńcem religijnym, umartwionym, rozmiłowanym w nauce i modlitwie oraz czci do Matki Bożej, które to cechy wyniósł z atmosfery rodzinnego domu i jego pobożnych rodziców.
W zgromadzeniu pijarów.
W czerwcu 1654 po głębokim namyśle, kierowany głosem powołania udał się do Podolińca, wstępując do Zgromadzenia pijarów. Duży wpływ na wybór jego drogi zakonnej – jak sam stwierdził – miał czeski kleryk Wacław od Najświętszego Sakramentu Opatowski. 2 lipca 1654 został przyjęty do nowicjatu, przywdziewając habit oraz obierając imię zakonne: Stanisław od Jezusa i Maryi. Pod kierownictwem mistrza nowicjatu, świątobliwego o. Jana od św. Krzyża Franco SP oraz znacznych postępach w życiu duchowym, w lipcu 1655 został wysłany na studia teologiczne do Warszawy. Tu we wrześniu tegoż roku był świadkiem wkroczenia wojsk szwedzkich, które opanowały stolicę oraz prześladowały duchowieństwo. Z początkiem maja 1656 wojska polsko-litewskie rozpoczęły oblężenie Warszawy, w wyniku którego przerwano tymczasowo jego studia.
22 lipca 1656 przyjął profesję, kończąc nowicjat, a pod koniec lipca tegoż roku otrzymał niższe święcenia i subdiakonat. Następnie opuścił Warszawę, udając się do Podolińca, a następnie w końcu września 1656 na krótko do nowej placówki pijarów do Rzeszowa, po czym powrócił w marcu 1657 do Podolińca. W następnym roku wykładał retorykę w kolegium pijarskim w Podolińcu na podstawie napisanego przez siebie podręcznika pt. (); , a następnie wykładał od 1660 w Rzeszowie. W 1661 przyjął diakonat w Brzozowie z rąk biskupa przemyskiego Stanisława Sarnowskiego, a następnie 12 marca tegoż roku święcenia kapłańskie. Będąc kapłanem, stał się cenionym spowiednikiem i kaznodzieją. Wkrótce przeniesiono go do Warszawy. Z jego posługi w konfesjonale korzystali m.in. prałaci, biskupi i senatorowie oraz inni dostojnicy, a nawet królowie (Jan III Sobieski czy nuncjusz Antoni Pignatelli, późniejszy papież Innocenty XII). W tym okresie kierował Bractwem Matki Bożej Łaskawej przy kościele zakonnym.
Wkrótce zaczął narastać konflikt pomiędzy nim a Zgromadzeniem. Ojciec Stanisław zaczął występować przeciw przełożonym w przekonaniu, że nadużywają swoich uprawnień i władzy w stosunku do podwładnych. W wyniku tego konfliktu został wezwany na rozmowę do Rzymu z generałem Zakonu o. Kosmą Chiarą SP, który polecił mu udać się pod koniec stycznia 1668 do siedziby prowincji niemieckiej w Nikolsburgu na Morawach. Przebywał tam krótko, bowiem za pozwoleniem prowincjała niemieckiego powrócił niebawem do Warszawy, gdzie spotkały go nowe oskarżenia i prześladowania ze strony zakonników obcej narodowości. Narastający konflikt dotarł nawet do wiadomości nuncjusza kard. Galeazza Marescottiego, który zażądał wyjaśnienia istoty sporu. 20 lipca 1669 o. Wacław Opatowski SP przeprowadził dochodzenie, zakończone protokółem stwierdzającym jego niewinność.
Chcąc jednak uniknąć dalszych szykan i ewentualnych prześladowań oraz kierując się dobrem zgromadzenia w sierpniu 1669 o. Stanisław wysłał na ręce generała zakonu prośbę o zwolnienie ze ślubów, przechodząc pod jurysdykcję biskupa krakowskiego Andrzeja Trzebickiego, przebywając od września 1669 w Kazimierzu pod Krakowem. 8 stycznia 1670 na polecenie prowincjała o. Wacława Opatowskiego SP został uprowadzony do Podolińca, a następnie do Prievidzy na Węgry, gdzie trzymano go w karcerze przez około 3 miesiące. 22 marca tegoż roku na polecenie biskupa krakowskiego Mikołaja Oborskiego został uwolniony, powracając do Kazimierza. Napisał wtedy prośbę 7 czerwca do Stolicy Apostolskiej o zwolnienie ze ślubów zakonnych, która to na podstawie wydanego 18 października 1670 brewe papieża Klemensa X () została przyjęta. Brewe to upoważniło generała pijarów do jego zwolnienia, które nastąpiło aktem sekularyzacji dokonanym 11 grudnia 1670 przez wiceprowincjała o. Michała Krausa SP. Po akcie sekularyzacji Stanisław Papczyński stał się kapłanem diecezjalnym, będąc księdzem Arcybractwa Niepokalanego Poczęcia NMP przy kościele św. Jakuba w Kazimierzu pod Krakowem. Wtedy to zrodziła się myśl służby w nowo powołanym zgromadzeniu, które zamierzał założyć.
Założenie Zgromadzenia marianów.
Idąc za radą spowiedników zatrzymał się z początkiem września 1671 na dworze Jakuba Karskiego w Luboczy koło Nowego Miasta nad Pilicą, gdzie był kapelanem. Wkrótce za pozwoleniem biskupa poznańskiego Stefana Wierzbowskiego i za wiedzą nuncjusza, przywdział w kaplicy Karskich biały habit zakonny przed cudownym obrazem Matki Bożej Niepokalanie Poczętej, będącym darem papieża Urbana VIII, a przeniesionym później do kościoła w Puszczy Mariańskiej, tworząc pierwszy męski zakon klerycki na ziemi polskiej. Ideą tego Zgromadzenia było szerzenie kultu Matki Bożej w jej tajemnicy Niepokalanego Poczęcia. Początkowo pojawiły się trudności w sformowaniu zakonników i rozszerzeniu się jego bazy, korzystając jednak z rady kameduły o. Franciszka Wilgi udał się do pustelni w Puszczy Korabiewskiej, gdzie przebywał ze swymi towarzyszami weteran wojenny Stanisław Krajewski. Tam 4 lipca 1673 przyjął od niego akt ofiarowania się Zgromadzeniu Maryi Niepokalanie Poczętej, poprzez przywdzianie białego habitu i przyjęcie imienia zakonnego Jana od Niepokalanego Poczęcia oraz przekazując aktem darowizny z 7 października 1673 ziemię na budowę domu rekolekcyjnego.
Niebawem pojawiły się trudności w wypełnianiu reguły zakonnej, co skłoniło do wizytacji biskupa Stanisława Jacka Święcickiego, który 24 października 1673 zobowiązał zakonników do ściślejszej reguły, poprzez: przestrzeganie milczenia, publiczne biczowanie, zakaz posiadania pieniędzy i życie w klauzurze. Ostra reguła stała się wkrótce przyczyną konfliktu pustelników, wielu kandydatów opuściło pustelnię, a pozostały jedyny towarzysz o. Stanisław Krajewski pewnego dnia go nawet zelżył i pobił. Doprowadziło to do złagodzenia reguły zakonnej, by zgromadzenie miało charakter mniej pustelniczy, a bardziej apostolski. 15 czerwca 1674 otrzymał dekret biskupa na budowę kaplicy zakonnej. Kryzys personalny okazał się tak poważny, że latem 1676 o. Stanisław Papczyński zwrócił się do pijarów o ponowne przyjęcie, które zostało 18 maja 1677 odrzucone przez radę generalną.
Międzyczasie pojawili się nowi kandydaci, którzy sprostali regule, a jeden z nich o. Józef od Wszystkich Świętych został jako pierwszy wyświęcony w Zgromadzeniu na kapłana. Wkrótce pustelnia korabiewska stała się znana w okolicy, przyciągając coraz to nowych kandydatów. W pierwszym okresie swego pobytu w klasztorze korabiewskim o. Stanisław Papczyński wydał w Krakowie w 1675 dzieło ascetyczne pt. (łac. "Templum Dei Mysticum"). Uzyskał również 27 kwietnia 1677 aprobatę zgromadzenia przez Sejm Rzeczypospolitej, potwierdzającą prawo do gruntu. Ojciec Stanisław stał się orędownikiem modlitwy za zmarłych, poprzez obowiązek codziennego odmawiania całego różańca i oficjum żałobnego. Szczególnej trosce polecał żołnierzy poległych na polach bitew.
30 kwietnia 1677 założył drugi dom zakonny w Nowej Jerozolimie (Góra Kalwaria), na miejscu wsi Góra koło Czerska, aktem fundacyjnym z 22 listopada 1677, który przydzielił marianom kościół Wieczerzy Pańskiej z okolicznymi gruntami.
Ojciec Papczyński w 1678 zwrócił się do biskupa Stefana Wierzbowskiego z prośbą o zatwierdzenie diecezjalne zgromadzenia marianów, która po przeprowadzonych rozprawach została zaakceptowana, a zgromadzenie erygowane decyzją z 21 kwietnia 1679. Ojciec Papczyński ponadto stał się jego dożywotnim przełożonym generalnym. Niebawem przebywający w Nowej Jerozolimie król Jan III Sobieski wystawił 2 czerwca 1679 dokument potwierdzający nadane wcześniej przywileje, znacznie je rozszerzając. Następnie 20 marca 1681 papież Innocenty XI wydał brewe () przyznające marianom prawo do odpustów w pewne ustalone dni. Towarzyszył królowi Janowi III Sobieskiemu w bitwie pod Wiedniem i tam wraz z o. Markiem z Aviano OFMCap. (późniejszym błogosławionym), błogosławił wojsko i niósł posługę duchowną.
W celu aprobaty Zgromadzenia marianów przez Stolicę Apostolską udał się pod koniec 1690 w towarzystwie subdiakona Joachima od św. Anny Kozłowskiego MIC w podróż do Rzymu, ale do spotkania z papieżem Aleksandrem VIII nie doszło, na skutek jego śmierci 1 lutego 1691. Wkrótce powrócił do Polski. Jesienią 1698 wysłał do Rzymu w tej samej sprawie o. Joachima Kozłowskiego MIC. 21 września 1699 zakon marianów uzyskał aprobatę od Stolicy Apostolskiej, po przyjęciu Reguły Dziesięciu Cnót Najświętszej Maryi Panny i agregacji do Zakonu Braci Mniejszych.
U schyłku życia o. Stanisława, cześnik łukowski Jan z Glewu Lasocki ufundował w Czersku na podstawie dokumentu z 15 października 1699 kościół i klasztor na terenie parafii Wilga w Goźlinie, gdzie umieszczono później Obraz Matki Bożej Bolesnej przywieziony przez o. Stanisława z jego rodzinnego domu w Podegrodziu.
6 czerwca 1701 o. Stanisław Papczyński złożył w Warszawie uroczyste śluby na ręce nuncjusza apostolskiego Francesca Pignatellego, a miesiąc później przyjął profesję zakonną swoich współbraci. Zmarł trawiony gorączką 17 września 1701 w godzinach wieczornych, trzymając krucyfiks. Pochowany został pod podłogą kościoła Wieczerzy Pańskiej w pobliżu ołtarza św. Rafała.
Pisma.
Ojciec Stanisław Papczyński pozostawił po sobie następujące główne pozycje piśmiennicze:
Rekonstrukcja twarzy.
Przed uroczystością beatyfikacji ojcowie marianie wykorzystując nowoczesne metody antropologii poddali czaszkę wyciągniętą z grobu błogosławionego komputerowej rekonstrukcji w celu zilustrowania wyglądu jego twarzy w Zakładzie Medycyny Sądowej Uniwersytetu Medycznego w Poznaniu przeprowadzoną przez dr Dorotę Lorkiewicz-Muszyńską. W wyniku przeprowadzonych badań sporządzono jego portret pamięciowy oraz stwierdzono: 
Proces beatyfikacyjny i kanonizacyjny.
Grób o. Stanisława Papczyńskiego był wielokrotnie otwierany. Po raz pierwszy w 1705, a następnie w 1716. W 1740 ciało zostało ekshumowane przez generała zakonu marianów Czcigodnego Sługę Bożego o. Kazimierza Wyszyńskiego MIC, który wydobył je z błota na skutek wcześniejszego zalania gruntów klasztornych i przełożył do innej trumny. Do nowej trumny ciało o. Stanisława przeniósł również w 1752 generał zakonu o. Kajetan Wetycki MIC. W 1766 staraniem kolejnego generała o. Jacka Wasilewskiego MIC wymurowano sarkofag według projektu Jakuba Fontany obok wielkiego ołtarza i złożono w nim trumnę ze szczątkami, umieszczając w ostatnich latach XIX wieku na nim tablicę pamiątkową. 12 lutego 2007, w związku z planowaną beatyfikacją, dokonano kanonicznej ekshumacji jego ciała. Znaleziono cały szkielet oraz stosunkowo dobrze zachowany biały habit, którym był odziany. Część kości została wyjęta na relikwie. Marianie wykonali ponadto renowację sarkofagu.
Kult zmarłego pielęgnowano od momentu jego śmierci, w przekonaniu jego świętości. W XVIII wieku dokonały się za jego przyczyną liczne uzdrowienia, co skłoniło ojców marianów do starań o wyniesienie o. Stanisława Papczyńskiego na ołtarze. W latach 1751–1753 pierwsze kroki ku beatyfikacji podjął o. Kazimierz Wyszyński MIC, następnie o. Kajetan Wetycki MIC polecił, by gromadzono świadectwa o cudach zdziałanych za jego pośrednictwem.
10 czerwca 1767 na wniosek kapituły generalnej marianów rozpoczął się proces informacyjny w sądzie biskupim z ramienia ordynariusza poznańskiego, który zakończył się 4 października 1769, po czym akta procesu przesłano do Rzymu. Proces beatyfikacyjny wkrótce jednak został przerwany, na skutek braków w dokumentacji, a jego wznowienie w wyniku trudnej sytuacji politycznej Polski nie było możliwe.
Do wznowienia starań o beatyfikację o. Stanisława doszło dopiero po II wojnie światowej, kiedy to w 1952 kapituła generalna marianów wyznaczyła postulatora w sprawie wyniesienia go na ołtarze. Kard. Stefan Wyszyński powołał specjalną Komisję Historyczną z postulatorem o. Kazimierzem Krzyżanowskim MIC, celem zbadania dokumentacji świątobliwości życia o. Stanisława, po czym akta zostały przesłane do Kongregacji do spraw Świętych w Stolicy Apostolskiej. 13 czerwca 1992 papież Jan Paweł II wydał dekret o heroiczności jego życia i cnót. Odtąd przysługiwał mu tytuł Czcigodnego Sługi Bożego. 14 listopada 2006 Kongregacja Spraw Kanonizacyjnych uznała cud za przyczyną jego wstawiennictwa, co potwierdził 16 grudnia tegoż roku papież Benedykt XVI, jakim było niespodziewane przywrócenie życia obumarłemu w łonie matki płodowi. 16 września 2007 w Licheniu Starym odbyła się uroczystość beatyfikacji z udziałem Sekretarza stanu Stolicy Apostolskiej kard. Tarcisio Bertone. Portret beatyfikacyjny o wymiarach (6 × 8) m namalowała amerykańska artystka Janis Balabon i był on zawieszony na fasadzie bazyliki przez okres jednego roku od dnia beatyfikacji.
21 stycznia 2016 papież Franciszek uznał cud za jego wstawiennictwem, jakim było niespodziewane wyleczenie dwudziestoletniej dziewczyny z silnej choroby układu oddechowego. 15 marca 2016 podczas konsystorza, papież wyznaczył dzień jego kanonizacji. 5 czerwca 2016, podczas uroczystej mszy świętej na placu Świętego Piotra w Watykanie, bł. Stanisław Papczyński razem z bł. Marią Elżbietą Hesselblad został przez papieża Franciszka włączony w poczet świętych Kościoła katolickiego.
Upamiętnienie.
W 1934 postawiono we wsi Podegrodzie pomnik poświęcony o. Stanisławowi Papczyńskiemu. Blisko bazyliki licheńskiej również ustawiono pomnik poświęcony świętemu. Po ceremonii beatyfikacji w bazylice w Licheniu w 2007 na dolnej kondygnacji poświęcono kaplicę z umieszczonym w niej jego relikwiarzem.
Szkoły podstawowe w Podegrodziu k. Starego Sącza, Mariańskim Porzeczu k. Garwolina i Kątach k. Góry Kalwarii noszą imię św. o. Stanisława Papczyńskiego.
6 stycznia 2008 otwarto w licheńskim sanktuarium hospicjum im. św. o. Stanisława Papczyńskiego poświęcone przez bp. Wiesława Meringa na 24 miejsca dla chorych.
Ponadto 31 marca 2011 Senat RP przyjął uchwałę dla uczczenia postaci i dzieła św. o. Stanisława Papczyńskiego.
11 grudnia 2015 w Górze Kalwarii otwarto specjalne muzeum poświęcone świętemu. 20 marca 2016 Telewizja Polska wyemitowała specjalny film dokumentalny poświęcony o. Papczyńskiemu pt. "Wieczernik". Następnie reżyserka Agnieszka Dzieduszycka-Manikowska zrealizowała kolejny paradokumentalny film poświęcony życiu o. Stanisława Papczyńskiego.
W dniu jego kanonizacji, Poczta Polska wprowadziła do obiegu znaczek pocztowy projektu Marzanny Dąbrowskiej o nominale 3,70 zł., z napisem „Kanonizacja Ojca Stanisława Papczyńskiego”, przedstawiający jego sylwetkę oraz herb mariański.
Jego wspomnienie liturgiczne wyznaczono na dzień 18 maja (data urodzin).

</doc>
<doc id="140801" url="https://pl.wikipedia.org/wiki?curid=140801" title="Georges Mélies">
Georges Mélies



</doc>
<doc id="140802" url="https://pl.wikipedia.org/wiki?curid=140802" title="Melies">
Melies



</doc>
<doc id="140803" url="https://pl.wikipedia.org/wiki?curid=140803" title="Jerozolima wyzwolona">
Jerozolima wyzwolona

Jerozolima wyzwolona (wł. "Gerusalemme liberata", inny tytuł: Goffred albo Jeruzalem wyzwolona) – epos rycerski utrzymany w konwencji gatunku, utwór poety włoskiego Torquata Tassa, wydany po raz pierwszy w 1581 r., na język polski przełożony w 1618 roku przez Piotra Kochanowskiego (bratanka Jana). Jego tło stanowią dzieje pierwszej wyprawy krzyżowej i zdobycie Jerozolimy w 1099 roku.
Geneza i okoliczności powstania utworu.
Geneza utworu.
Pierwsze próby epickie Tassa, związane z tematem krucjat, pochodzą z roku 1559, kiedy poeta miał 13 lat. W latach 1559–1563, kiedy jego ojciec przygotowywał do druku poemat rycerski "Amadigi", młody Tasso podjął pracę nad eposem zatytułowanym "Gierusalemme" ("Jerozolima"). Porzucił ją potem na rzecz poematu "Rinaldo". Do pierwotnego pomysłu powrócił na dworze w Ferrarze, utwór miał wtedy nosić tytuł "Gottifredo" – od imienia wodza krzyżowców. Chcąc dobrze poznać realia I krucjaty, Tasso czytał w tym czasie kroniki średniowieczne, a zwłaszcza dzieło Wilhelma z Tyru "Historia belli sacri" ("Historia świętej wojny", wyd. 1549), interesując się szczególnie ostatnią fazą wyprawy, od wkroczenia krzyżowców do Palestyny, po zdobycie Jerozolimy.
Na wybór tematu mogły wpłynąć okoliczności biograficzne: przykład ojca, odwiedziny w klasztorze nieopodal Sorrento, gdzie pochowany został papież Urban II, który ogłosił krucjatę, napad na Sorrento korsarzy tureckich i niebezpieczeństwo, jakie zawisło wówczas nad siostrą poety, Cecylią. Decydującą rolę odegrały zapewne rozpowszechnione w ówczesnej Europie nastroje antytureckie, które, jak się wydawało, mogły doprowadzić do nowej krucjaty, a także świetne zwycięstwo floty chrześcijańskiej nad turecką pod Lepanto.
Temat taki odpowiadał koncepcjom teoretycznym Tassa wyłożonym w "Rozważaniach o sztuce poetyckiej" ("Discorsi dell’arte poetica", powstałych około 1564 roku). Poeta stwierdzał w nich, że poezja powinna przedstawiać wydarzenia historyczne i uczucia religijne, które przemówią do czytelnika o wiele silniej niż wątki czerpane z mitologii pogańskiej. Dążąc do tego, by opowieść była piękniejsza poeta może swobodnie, zgodnie ze swą wyobraźnią, interpretować fakty historyczne. Wystarczy, że to o czym pisze będzie prawdopodobne. W eposie postaci i czyny winny być nieprzeciętne, imponujące, wspaniałe, mierność niegodna jest tak szlachetnego gatunku literackiego. Podobnie język powinien być uroczysty i ozdobny, archaizowany, jak najdalszy od potocznego, a styl wzniosły i poważny.
Opublikowanie utworu i reakcja.
Pierwsza redakcja poematu została ukończona w 1575 roku. Z utworem, liczącym 20 pieśni w oktawach, zapoznał się wówczas książę Ferrary Alfons II. Na życzenie autora tekst poddany został krytycznej ocenie erudytów. Rozesłane do oceny odpisy poematu przyniosły poecie jednak nie tyle uwagi natury artystycznej, co moralnej i religijnej. Zarzuty trafiły na podatny grunt, poeta zwątpiwszy we własną prawowierność dwukrotnie w latach 1575 i 1577 poddał się ocenie Świętej Inkwizycji. Jej uniewinnienie nie uspokoiło jego wątpliwości. Zdawał sobie sprawę z tkwiących w poemacie, a trudnych do pogodzenia, przeciwieństw pomiędzy pogonią za zmysłowymi przeżyciami a surowymi wymaganiami etycznymi i zwlekał z wydaniem utworu. Ogarnięty chorobliwym strachem przed herezją Tasso popadł w manię prześladowczą i znalazł się na siedem lat w szpitalu. Tymczasem w 1580 roku w Wenecji doszło do pirackiego wydania 14 pieśni poematu pod tytułem "Goffredo" ("Godfryd"). Zirytowany Tasso zdecydował się wówczas na opublikowanie poematu pod tytułem wzorowanym na poemacie Trissina "L’Italia liberata dai Goti". "Jerozolimę wyzwoloną" wydano w 1581 roku w Ferrarze. W 1584 roku ukazała się ocenzurowana przez autora wersja, którą potem wielokrotnie wznawiano.
Wkrótce po opublikowaniu utworu rozgorzała zacięta polemika między zwolennikami Ariosta i Tassa. Rozpoczął ją autor z południa Włoch, który "Jerozolimę" postawił nad "Orlandem" ze względu na jedność akcji oraz wyszukany styl. Za Ariostem wypowiedział się wówczas Leonardo Salviati z florenckiej Akademii Plew, sławiąc jego klasyczną równowagę i umiar językowy. Zawtórowali mu inni Toskańczycy, a wśród nich Galileusz, który chwalił Ariosta za prostotę, a o bohaterach Tassa powiedział, że wiele obiecują, ale nic nie dają.
W sporze zabrał również głos Tasso publikując "Apologię w obronie Jerozolimy" ("Apologia del S. Torquato Tasso in difensa del sua „Gerusalemme liberata”", 1585).
Dręczony wątpliwościami wewnętrznymi w następnych latach poeta dokonał przeróbki poematu, usuwając z niego wątki przygodowo-romansowe i łamiąc tym niejako kręgosłup utworu. Tak powstała autokarykatura utworu, wydany w 1593 roku poemat w 27 pieśniach "Jerozolima zdobyta" ("Gerusalemme conquistata").
Fabuła.
Akcja poematu opiera się na modelu "Iliady", opisuje ostatnią fazę pierwszej krucjaty: oblężenie i zdobycie Jerozolimy pod wodzą Godfreda de Bouillon.
Pieśń I.
Bóg posyła anioła Gabriela do Gofreda, jednego z wodzów I krucjaty, żeby mu oznajmił, że wybrał go sobie na wodza wojsk krzyżowych. Po jego odejściu Gofred zwołuje wodzów oddziałów rozłożonych na leżach zimowych w Syrii i zachęca ich do dokończenia rozpoczętego dzieła – zdobycia Jerozolimy, uwolnienia grobu Chrystusowego i utworzenia królestwa chrześcijańskiego. Popiera go Piotr Pustelnik, wzywając, by dla większego porządku, obrano jednego wodza. Za przykładem Gwelfa zgromadzeni powierzają dowództwo Gofredowi.
Następnego dnia odbywa się przegląd wojsk. Przed Gofredem przechodzi na czele wojsk francuskich Ugon (brat króla Filipa), dalej Burgundczycy pod wodzą hrabiego Roberta, Gwilelm (biskup Orange) i Ademar (biskup Puy), Baldwin na czele Bulończyków, graf Karnutu (Chartres), Gwelf książę d’Este, a za nim Niemcy, Niderlandczycy pod wodzą Ruperta, Anglicy pod synem królewskim, Tankred na czele Kampańczyków, dalej Grecy, za nimi najstarszy z wodzów krzyżowych Dudon z Konse (może z Cons-la Grandville), Eustachy brat Gofreda, Gernand z Norwegami, Rynald, bratanek księcia d’Este i Rajmund hrabia Tuluzy i wielu innych.
Po dokonaniu przeglądu wojsk hetman zarządza na dzień następny wymarsz. Wojska idą wzdłuż brzegu morskiego nie niepokojone przez Saracenów. Król Trypolisu otwiera przed nimi bramy swego miasta. Powoli zbliżają się do Jerozolimy. Na władającego nią Aladyna pada strach.
Pieśń II.
W tym czasie w Jerozolimie czarownik Izmen nakłania króla Aladyna, aby odebrał chrześcijanom cudowną ikonę Matki Bożej, a on sprawi, że krzyżowcy nie będą mogli zdobyć miasta. Przeniesiona do meczetu ikona znika w niewyjaśnionych okolicznościach. Król podejrzewając o kradzież ikony jerozolimskich chrześcijan wydaje rozkaz ich zgładzenia. Młoda chrześcijanka Sofronia, chcąc ratować swój lud, staje przed Aladynem i przyznaje się, że to ona skradła obraz i wrzuciła go w ogień, by już więcej nie dostał się w ręce pogan. Król rozkazuje spalić ją na stosie. Zakochany w Sofronii, Olind chcąc ją ratować, bierze kradzież na siebie. Król rozkazuje więc stracić oboje. Kiedy kat ma już podpalać stos, egzekucję wstrzymuje Klorynda, słynna wśród Arabów wojowniczka. Właśnie powraca z wojny w Persji, by ofiarować swe usługi królowi Jerozolimy. Ten chętnie mianuje ją hetmanem swych wojsk. W zamian Klorynda prosi o uwolnienie skazańców, którzy poruszyli ją swą odwagą. Uwolniona od śmierci Sofronia poślubia OIinda.
Do obozu chrześcijańskiego przybywa poseł króla egipskiego Alet wraz ze znakomitym wojownikiem Czerkiesem Argantem. Alet nakłania Gofreda, by zaniechał wojny przeciw Jerozolimie, a w ten sposób uniknie wojny z królem egipskim i jego sprzymierzeńcami. Gofred odpowiada jednak, że nie może zaniechać trudu uwolnienia grobu Chrstusowego. Alet wypowiada więc wojnę krzyżowcom i odjeżdża do Egiptu. Argant udaje się do Jerozolimy.
Pieśń III.
Następnego dnia około południa wojska krzyżowe docierają pod Jerozolimę. Wychodzą im naprzeciw obrońcy pod wodzą Kloryndy. Tankred w trakcie pojedynku z Kloryndą strąca jej z głowy hełm i rozpoznaje w przeciwniku, kobietę, w której zakochał się przed kilku dniami, ujrzawszy ją nad strumieniem. Argant, który omal nie zginął z ręki Rynalda, zabija Dudona. Obrońcy, odparci przez krzyżowców, chronią się za murami miasta. Z wieży jerozolimskiej król i Erminia, córka nie żyjącego władcy Antiochii, przyglądają się wodzom chrześcijańskim. W jednym z nich Erminia rozpoznaje Tankreda, który po zdobyciu przez krzyżowców Antiochii obchodził się z nią bardzo obyczajnie, zaskarbiając tym sobie miłość królewny.
Po odparciu obrońców, Gofred wyznacza miejsce na obóz i nakazuje usypać wały. Wyprawia też uroczysty pogrzeb Dudonowi. Cieśle wysłani do lasu wycinają drzewa na machiny oblężnicze.
Pieśń IV.
Tymczasem władca czeluści piekielnych Pluton zwołuje wszystkie diabły i wybucha wściekłością przeciw krzyżowcom, którzy atakując Jerozolimę, mogą diabłom odebrać i te nieliczne świątynie, gdzie jeszcze oddaje się im cześć. Rozsierdzone demony wylatują na ziemię, by siać niezgodę i zamęt.
W Damaszku król Hidraot, wielki czarownik, zleca swej bratanicy, a przy tym również czarownicy, Armidzie, by udała się do obozu chrześcijańskiego i spróbowała odwieść od wojny swymi niewieścimi wdziękami Gofreda i jak największą liczbę rycerzy. Armida przedstawia się wodzowi krzyżowców, jako sierota, wyzuta z ojcowizny przez zawistnego wuja, który na dodatek grozi jej śmiercią. Widząc, że jej uroda i wdzięk nie działają na Gofreda, prosi go żeby posłał jej przynajmniej na pomoc 10 spośród rycerzy. Gofred, obawiając się podstępu, obiecuje pomoc po zdobyciu Jerozolimy, ale oczarowany urodą czarownicy brat Gofreda, Eustachy, domaga się udzielenia pomocy natychmiast. Gofred ustępuje przed żądaniami grupy rycerzy omotanych przez Armidę. Czarownica, widząc jaki obrót przybrały sprawy, ma nadzieję wyprowadzić z obozu większą liczbę adoratorów. Nie ustaje więc w umizgach.
Pieśń V.
Gofred obawiając się, by za Armidą nie poszło więcej rycerzy, zarządza aby wybrali następcę po zabitym Dudonie, a ten wyznaczy owych dziesięciu, którzy pójdą z Armidą. Eustachy, chcąc się pozbyć rywala, namawia Rynalda, by się starał o wyznaczenie go na dowódcę po Dudonie. Gernand norweski, widząc w Rynaldzie rywala do zaszczytów wybucha gniewem, a podburzony przez złego ducha zaczyna publicznie lżyć i oczerniać Rynalda. Dochodzi do pojedynku, w którym Gernand ginie z ręki Rynalda. Przyjaciel zabitego żąda od Gofreda kary śmierci dla Rynalda, który pogwałcił rozkaz wodza zakazujący walk między krzyżowcami. Gofred nakazuje uwięzić Rynalda, ten jednak ostrzeżony przez Tankreda opuszcza obóz.
Armida przypomina Gofredowi o danej obietnicy. Nie widząc innego wyjścia Gofred zarządza wypisanie imion na kartkach i losuje dziesięciu towarzyszy Armidy. Czarownica wyrusza na ich czele triumfalnie z obozu. Pokrzywdzony losowaniem Eustachy i wielu innych, których Armida rozkochała w sobie, wymyka się nocą z obozu i przyłącza do orszaku czarownicy, która każdego wita z radością.
Do Gofreda docierają złe wieści: o ucieczce wielu spośród rycerzy, o wymarszu wojsk egipskich oraz o przechwyceniu przez Arabów transportów z żywnością.
Pieśń VI.
Argant chciwy boju wyzywa na pojedynek najdzielniejszych chrześcijan. Gofred wyznacza do walki Tankreda. Ten idąc do boju dostrzega Kloryndę i na jej widok zastyga w zachwyceniu. Wykorzystując okazję, do pojedynku z Argantem staje Otton. Zostaje przezeń pokonany, a rozgniewany Argant tratuje go końskimi kopytami. Na ten widok Tankred powraca do przytomności. Dochodzi do zażartego pojedynku, który przerywają dopiero noc i heroldowie. Rycerze obiecują stawić się ponownie nazajutrz i rozjeżdżają się.
Erminia, widząc z wieży, że Tankred został raniony w pojedynku, toczy wewnętrzną walkę. Wreszcie postanawia wymknąć się z miasta do ukochanego. Przywdziewa zbroję swej przyjaciółki Kloryndy i nie niepokojona przez strażników, udaje się w kierunku obozu chrześcijan. Czekającą na pobliskim wzgórzu, aż sługa dotrze do namiotu Tankreda i ją zapowie, spostrzega oddział krzyżowców. Dowódca, któremu Klorynda zabiła ojca, rzuca się na nią z kopią. Erminia w panice ucieka. Wieści o spotkaniu Kloryndy docierają do obozu. Ranny Tankred, sądząc że Klorynda przybyła, aby się z nim spotkać, wsiada na konia i rusza za uciekającą.
Pieśń VII.
Erminia gubi pogoń. Po długim błądzeniu po lesie trafia do chaty pasterskiej. Zrzuca zbroję i postanawia pozostać wśród wiejskich zajęć, podczas których rozmyśla o swej miłości.
Tankred poszukując Kloryndy natyka się na fałszywego herolda, który prowadzi go na nocleg do zamku Armidy. Na moście wita go Rambald, krzyżowiec, który przeszedł na służbę czarownicy. Sprowokowany Tankred wdaje się w pojedynek. W pogoni za uciekającym Rambaldem wbiega do zamku, a bramy zamkowe zatrzaskują się za nim.
Argant, chcąc dokończyć pojedynku z Tankredem, wychodzi na błonia przed Jerozolimą i wyzywa przeciwnika, lżąc chrześcijan i ich religię. Wobec zniknięcia Tankreda do pojedynku z olbrzymim Czerkiesiem staje stary Rajmund. Wezwany przez rycerza na pomoc anioł osłania go diamentową tarczą przed ciosem Arganta. Kiedy Argantowi zaczyna w oczy zaglądać śmierć Belzebub przybiera postać Kloryndy i namawia łucznika Oradyna, by posłał zdradziecką strzałę Rajmundowi. Pojedynek zamienia się w bitwę pod murami miasta. Saraceni rozbici cofają się w nieładzie. Chcąc zapobiec zdobyciu Jerozolimy Belzebub, za Bożym przyzwoleniem, wywołuje burzę która rozbija szyki krzyżowców.
Pieśń VIII.
Demon Astragor wysyła z piekieł Alekto, aby siała niezgodę w obozie chrześcijańskim. Tymczasem do Gofreda przybywa posłaniec, który przynosi mu wiadomości o rozbiciu przez Arabów Solimana wojsk, które wiódł pod Jerozolimę królewicz szwedzki Swenon. Dwaj pustelnicy znaleźli na polu trupów jego rannego sługę, cudownie go uzdrowili i przekazali mu miecz, poległego z ręki Solimana, Swenona, aby go zaniósł do obozu krzyżowców i przekazał Rynaldowi, bo od tego miecza przeznaczone jest zginąć Solimanowi. Gofred przyjmuje miecz, zasmucony klęską wojsk krzyżowych. Tymczasem wracają ludzie wysłani na poszukiwanie żywności i przynoszą wiadomości, że znaleźli niedaleko od obozu zbroję Rynalda, a obok nagie zwłoki z obciętą głową.
W nocy za sprawą Alekto jednemu z rycerzy Argillanowi śni się Rynald, który oskarża Gofreda o zamordowanie go. Owładnięty gniewem Argillan gromadzi wokół siebie Włochów i podburza ich przeciw Francuzom i ich wodzowi, zdradzieckiemu Gofredowi, który zamordował Rynalda. Gofred wychodzi naprzeciw tumultowi, rozgniewany nakazuje uwięzić sprawcę zamieszania, pozostałym darowując winę.
Pieśń IX.
Alekto pod postacią starca zagrzewa Solimana, zbiegłego króla Nicei, który w Egipcie organizuje zbrojne bandy przeciw krzyżowcom, by w nocy uderzył na niczego nie spodziewających się chrześcijan. Następnie leci do Jerozolimy i powiadamia króla o ataku Solimana. Soliman napada na śpiący obóz, a wraz z nim wszystkie moce piekieł. Z jego ręki ginie w pierwszym starciu ojciec z piątką synów i wielu innych rycerzy. Obudzony Hetman wysyła Gwelfa przeciw nacierającym od strony Jerozolimy Argantowi z Kloryndą, a sam wychodzi przeciw Solimanowi. Pierwszy atak zostaje powstrzymany. Bóg posyła z niebios archanioła Michała, który przegania diabły z powrotem do otchłani, zakazując im mieszać się do wojen ludzi. Na polu bitwy srożą się Argant, Klorynda i uwolniony z więzów Argillan, który jednak ginie z ręki Solimana. Wynik bitwy rozstrzyga pojawienie się pięćdziesięciu rycerzy, którzy z flanki atakują oddziały Solimana. Jego wojsko zostaje rozbite, a sam Soliman ucieka z pola bitwy. Argant i Klorynda wycofują się do miasta.
Pieśń X.
Soliman spod Jerozolimy uchodzi do Egiptu. W drodze spotyka go Izmen i nakłania do powrotu do Jerozolimy. Wsiadają na wóz, który ukryty w obłoku przelatuje nad obozem chrześcijańskim do Jerozolimy. Ukrytego nadal w obłoku Solimana Izmen wprowadza tajemnym przejściem do królewskiego pałacu. Po wydarzeniach ubiegłej nocy Aladyn zwołał radę, na której Argant radzi walczyć, nie oglądając się nawet na pomoc egipską, a Orkan poddać miasto. Słysząc to Soliman wychodzi z obłoku i zagrzewa króla do oporu.
Rycerze, którzy rozbili atak Solimana, okazują się być tymi którzy odeszli wcześniej z Armidą. Czarownica zaprowadziła ich do zamku pośrodku jeziora. Tam podczas uczty zagroziła, że tych którzy nie porzucą wiary chrześcijańskiej pozamienia w zwierzęta. Jej namowom uległ jedynie Rambald. Pozostali po schwytaniu Tankreda zostali pod strażą odesłani do Hidraota, do Damaszku. Eskortujących zaatakował i rozbił w pojedynkę Rynald, uwalniając jeńców. Na wieść o tym, że Rynald żyje Piotr Pustelnik prorokuje o jego przyszłej sławie.
Pieśń XI.
Nazajutrz wojska uczestniczą we Mszy Świętej, poprzedzającej szturm. Krzyżowcy atakują. Saraceni mężnie bronią murów. Klorynda sieje spustoszenie z łuku. Wielka wieża oblężnicza i tarany czynią wyłom w murze. Gofred prowadzi tamtędy atak, ale trafiony przez Kloryndę z łuku w nogę, zostaje odniesiony do obozu. Argant z Solimanem czynią wypad z miasta próbując podpalić wieżę. Gofred cudownie uleczony dzięki interwencji anielskiej powraca pod Jerozolimę. Noc jednak kładzie kres szturmowi.
Pieśń XII.
Klorynda zamierza w czasie nocnej wycieczki spalić wieżę oblężniczą. Jej sługa Arset wyjawia jej, że jest córką chrześcijańskiego króla Etiopii Synapa. Matka jej modliła się przed obrazem rycerza uwalniającego białą księżniczkę. Ponieważ z czarnych rodziców urodziła się biała dziewczynka, matka obawiając się podejrzliwości zazdrosnego męża przekazała ją swemu słudze, który przywędrował z nią do Egiptu i tam wychował w wierze muzułmańskiej. Ostatniej nocy miał sen, w którym ogromny rycerz ponownie mu zarzucał, że nie ochrzcił królewny i zapowiedział jej śmierć.
Klorynda wraz z Argantem podczas nocnej wycieczki niszczą wieżę oblężniczą. Odkryci przez krzyżowców, walczą wycofując się do miasta. W zamieszaniu po zamknięciu bramy Klorynda pozostaje poza murami. Oddala się więc spod Jerozolimy w tłumie krzyżowców, po czym wymyka się do lasu. Jej śladem podąża Tankred. Na leśnej polanie wyzywa saraceńskiego rycerza na pojedynek. Klorynda otrzymuje z jego ręki śmiertelny cios. Zrozpaczony Tankred dopiero teraz spostrzega, że zabił swą ukochaną. Ona, umierając, prosi, by udzielił jej chrztu, co też czyni.
Ranny Tankred przyniesiony do obozu pogrąża się w rozpaczy. Nie słucha pocieszeń towarzyszy, ani napomnień Piotra Pustelnika. Dopiero pojawienie się ducha Kloryndy, która dziękuje mu za to, że zapewnił jej wieczne szczęście, przynosi Tankredowi pocieszenie. Wyprawia Kloryndzie pogrzeb. W Jerozolimie Argant przysięga pomścić śmierć swojej towarzyszki broni.
Pieśń XIII.
Izmen sprowadza do lasu pod Jerozolimą moce piekielne, aby uniemożliwić krzyżowcom budowanie nowej machiny. Najpierw rzemieślnicy, a potem rycerze uciekają z lasu przerażeni jękami i krzykami, które słyszą. Nieulękły Alkast cofa się przed murami z ognia, które otaczają las. Tankred odwagą pokonuje ścianę ognia. Powraca jednak pokonany, gdy próbuje zrąbać drzewo pokryte egipskimi hieroglifami, a z drzewa zaczyna płynąć krew i skarga zaklętej w nim Kloryndy. Piotr Pustelnik prorokuje, że drzewo to zetnie Rynald.
Palestynę nawiedzają upały i susza. Wojsku brakuje wody i żywności. Grecy opuszczają potajemnie obóz, a pozostali szemrzą przeciw Godfrydowi. Ten modli się o wodę. Bóg wysłuchuje jego próśb i zsyła ożywiający deszcz.
Pieśń XIV.
Gofred we śnie rozmawia z duchem nieżyjącego Ugona, który namawia go, by darował winy Rynaldowi i daje mu pouczenia co do rzeczy przyszłych. Nazajutrz Gwelf natchniony od Boga prosi Gofreda na radzie, by pozwolił wrócić Rynaldowi. Otrzymawszy zgodę Hetmana, wysyła na poszukiwanie młodego rycerza swego sługę Ubalda, wraz z Karolem, szwedzkim rycerzem, który przyniósł miecz królewicza Swenona. Piotr Pustelnik nakazuje im iść pod Askalon.
Tam spotykają idącego po wodzie starca, z którym schodzą do podziemnego pałacu, znajdującego się u źródeł wszystkich wielkich rzek. Tam starzec, który jest nawróconym na chrześcijaństwo mędrcem arabskim wyjawia im los Rynalda. Po uwolnieniu przezeń rycerzy chrześcijańskich Armida zapałała doń wielką złością, zwabiła go podstępnie na zaczarowaną wyspę i uśpionego zamierzała zabić, ale zachwycona jego urodą, porwała go przez powietrze na leżące pośród oceanu Wyspy Szczęśliwe. Tam na szczycie góry wyczarowała chroniony zaklęciami zamek, w którym wraz z nim zażywa obecnie miłosnych rozkoszy. Starzec poucza rycerzy jak mają postępować i wyposaża ich na drogę w różdżkę, księgę i zwierciadło.
Pieśń XV.
Wyrzuceni z podziemnych pałaców przez wody Orontesu rycerze spotykają, tak jak przepowiedział starzec, piękną panią w tęczowych szatach, która zaprasza ich do szybkiej łodzi. Wędrowcy mijają wielkie zgromadzenie wojsk egipskich pod Gazą. Płyną potem wzdłuż wybrzeży afrykańskich. Czwartego dnia przepływają pomiędzy Słupami Herkalesa i wypływają na ocean, by po niedługim czasie zobaczyć Wyspy Szczęśliwe.
Rycerze schodzą ze statku i wędrują do podnóża góry, na której postawiła swój zamek Armida. Kiedy nazajutrz wstępują na nią, zastępuje im drogę smok. Pouczeni przez starca używają przeciw niemu różdżki. Po smoku spotykają jeszcze wiele innych zwierząt. Przechodzą potem po ośnieżonych stokach góry i strudzeni trafiają nad strumień, z którego jednak, przestrzeżeni, nie piją zatrutej wody. Mijają potem bogato zastawione stoły, gdy swoim śpiewem próbują ich uwieść półnagie nimfy. Zwycięsko odpierają również tę próbę i wchodzą do pałacu.
Pieśń XVI.
Zaopatrzeni w księgę starca rycerze szczęśliwie przechodzą przez, przygotowany przez Armidę, labirynt i wchodzą do ogrodu, gdzie kolorowy ptak śpiewa piosenkę o róży. Ukryci za krzewem są świadkami miłosnej rozmowy Rynalda i Armidy. Gdy czarownica odchodzi do swych komnat, ukazują się Rynaldowi, w którym na widok rycerzy w zbrojach budzi się duch rycerski. Zobaczywszy głębię swego upadku w kryształowym zwierciadle, Rynald otrząsa się z czaru i wraz z rycerzami wybiega z zamku.
Armida spostrzega, że Rynald uciekł. Zbiega do przystani. Rycerz pozostaje jednak głuchy na jej prośby i zaklęcia. Wówczas czarownica wybucha gniewem i pada zemdlona. Rynald płacze nad ukochaną i rozdarty odchodzi. Armida odzyskawszy przytomność niszczy zamek i odlatuje na powietrznym wozie do Syrii, poprzysięgając zemstę Rynaldowi.
Pieśń XVII.
Król egipski dokonuje w Gazie przeglądu swych wojsk. Przechodzą przed nim oddziały z Egiptu, Arabii, Ormianie i Czerkiesi, wojska z Samarkandy i dalekich Indii. Król mianuje wodzem swej armii księcia ormiańskiego Ermina. Przed królem staje też Armida. Oferuje swoje usługi w bitwie. Ogłasza też, że temu kto zabije Rynalda, odda swe królestwo i rękę. Zaraz też zgłaszają się Adrast i Trezyfon.
Rynald tymczasem przez cztery dni wędruje na okręcie pięknej pani z powrotem. Rycerze zostają wysadzeni na brzegu palestyńskim,a okręt znika. Przed wędrowcami staje starzec, który przekazuje Rynaldowi zbroję i tarczę, na której zostały wykute dzieje rodziny d’Este od czasów rzymskich, aż po ich niedawne połączenie z Gwelfami. Karol wręcza Rynaldowi miecz Swenona, a starzec wygłasza pochwałę przyszłego księcia Ferrary Alfonsa II d’Este.
Pieśń XVIII.
Rynald wyrusza do zaczarowanego lasu, który tym razem okazuje się czarodziejskim ogrodem, pośrodku którego rośnie już nie dąb lecz krzew mirtu. Naprzeciw Rynaldowi wychodzi Armida i wita go czule i słodko. Kiedy rycerz mimo to dobywa miecza, by ściąć krzew mirtu, Armida zamienia się w sturękiego Briareusa, który broni krzewu pięćdziesięcioma tarczami i mieczami. Gdy Rynald pokonuje Briareusa i ścina mirt, czary ustają.
Obydwie strony przygotowują się do ostatecznej rozprawy. Gofred przechwytuje wiadomość, że w ciągu pięciu dni nadciągnie pod Jerozolimę armia egipska. Zarządza więc szturm na dzień następny. Armia krzyżowa podzielona na trzy oddziały rozpoczyna szturm jednocześnie od południa, północy i zachodu. Rajmund pozoruje główne natarcie od południa, podczas gdy przesunięta w nocy główna wieża oblężnicza ma uderzyć na mur północny. Tymczasem Rynald ze swoim oddziałem wdziera się po drabinach i opanowuje fragment murów. Wieżę, którą oddziały Gofreda próbują dociągnąć do murów próbuje podpalić Izmen. Wiatr zawraca jednak ogień, a Izmen ginie pod głazem. Gofredowi ukazuje się anioł, oznajmiając że nadszedł kres pogańskich rządów nad Jerozolimą. Jakoż Gofred zdobywa mury i zatyka na nich sztandar. Jednocześnie Tankred wdziera się na zachodni mur.
Pieśń XIX.
Argant wychodzi naprzeciw wdzierającemu się na mury Tankredowi. W zaciętym pojedynku Argant ginie, a Tankred z upływu krwi traci przytomność. Krzyżowcy opanowują miasto bijąc wszędzie Saracenów. Soliman gromadzi obrońców w wieży Dawidowej, dodając królowi otuchy nadzieją na rychłą odsiecz króla Egiptu. W walce na ulicach Jerozolimy Rajmund zostaje raniony przez Solimana. Nad jego ciałem wybucha zacięta walka.
Tymczasem Wafryn przenika do obozu nieprzyjacielskiego. Dowiaduje się tam o planowanym zabójstwie Gofreda, lecz nie umie zdobyć żadnych szczegółów na ten temat. Dopiero spotkana przezeń Erminia, której pomaga zbiec wyjaśnia mu, że Ormund z grupką rycerzy, przebrani za krzyżowców z otoczenia wodza, mają w czasie bitwy wmieszać się w szeregi krzyżowców i rzucić się na Gofreda z zatrutymi mieczami. W bramie Jerozolimy wędrowcy natykają się na zwłoki Arganta i Tankreda. Erminia opłakuje bohatera. Jej łzy przywracają Tankreda do przytomności. Opatrzony zostaje wprowadzony do miasta.
Wafryn informuje Gofreda o sile wojsk nieprzyjacielskich i o zamierzonym skrytobójstwie. Rajmund zaleca, aby straż przyboczna Gofreda włożyła inny strój. Gofred zarządza walną bitwę z nadciągającym nieprzyjacielem.
Pieśń XX.
Wojsko egipskie dociera pod Jerozolimę. Następnego dnia obydwie armie stają naprzeciw siebie zagrzewane do boju przez swych wodzów. W zaciętym boju wyróżniają się Gildyppa ze swym mężem i Altamor, król Samarkandy. Gofred rozpoznaje po kolorze płaszczów skrytobójców Ormunda. Rynald rozbija hufiec Armidy, ona rozdarta wewnętrznie bezskutecznie strzela do niego z łuku. W końcu rzuca się do ucieczki. Pomocy udziela jej Altamor, przez co jednak linie saraceńskie na prawym skrzydle idą w rozsypkę. Na lewym skrzydle cofają się krzyżowcy. Widząc przebieg bitwy Soliman wraz z królem wypadają z twierdzy siejąc zamęt w szeregach krzyżowców. Z ręki Solimana ginie Gildyppa z Odoardem. Spieszący pomścić ich śmierć Rynald natyka się na rycerza Armidy, Adrasta, którego zabija jednym ciosem miecza. Zwątpiwszy o sobie ginie też z ręki Rynalda Soliman. Zwycięstwo zaczyna się przechylać na stronę chrześcijan. Robert zajmuje zamek jerozolimski. Próbę powstrzymania Rynalda podejmuje jeszcze Tyzafern, ale ginie z jego ręki. Poganie są rozbici.
Widząc klęskę Tyzaferna, Armida rzuca się do ucieczki i w odległym wąwozie, porzuciwszy broń, próbuje zadać sobie śmierć. Powstrzymuje ją od tego Rynald, który wyruszył jej śladem, a następnie zapewnia ją o swej czci i miłości. Armida godzi się przyjąć chrzest. Gofred w pojedynku zwycięża wodza saraceńskiego Emirena, a mężny Altamor poddaje się mu. Wojna jest skończona.
Związki literackie.
Niektóre epizody "Jerozolimy wyzwolonej" wskazują na wpływy Ariosta: ucieczka Erminii przypomina ucieczkę Angeliki, Armida łączy w sobie cechy Angeliki i Alciny, Rynald jest protoplastą rodu d’Este podobnie jak jego imiennik w "Orlandzie szalonym". Jednocześnie struktura utworu Tassa jest o wiele bliższa wzorom antycznym, szczególnie poematom Wergiliusza i Homera. I tak na przykład interwencja Boga za pośrednictwem archanioła Gabriela nawiązuje do wysłania przez Jowisza Merkurego na pomoc Eneaszowi w IV księdze "Eneidy", a zgromadzenie książąt chrześcijańskich przypomina naradę wodzów greckich w II księdze "Iliady".
Jednocześnie porównując "Jerozolimę wyzwoloną" z poematem Ariosta łatwo zauważyć podstawową różnicę. O ile Ariosto przedstawia swój baśniowy świat niejako „od zewnątrz”, przypatrując mu się z lekko ironicznym, a czasami smutnym uśmiechem, Tasso głęboko przeżywa losy swych postaci, które pociągają go nie dlatego, że dokonują wielkich czynów, lecz dlatego, że cierpią. Stąd niewielka stosunkowo waga intrygi, ograniczona liczba bohaterów i pozorne ubóstwo inwencji.
Bohaterowie poematu.
Zbiorowym bohaterem utworu jest wspomagana przez Boga armia chrześcijańska reprezentująca wartości, z którymi identyfikuje się autor. Jej przeciwnicy - Saraceni - dzicy i okrutni są wspierani przez siły piekielne, które jednak Bóg jest w stanie poskromić. Tak drastyczne przeciwstawienie obydwu stron konfliktu uniemożliwia jakiekolwiek porozumienie między chrześcijanami a muzułmanami, realne jeszcze u Ariosta. W obydwu obozach wyróżniają się postacie dalekie już od tradycji rycerskiej, o wiele bardziej złożone pod względem psychologicznym, nękane wątpliwościami i sprzecznościami.
Krzyżowcy.
Wśród krzyżowców na pierwszy plan wysuwa się Gofred, wódz wyprawy, wzorowany na wergiliańskim Eneaszu. Surowy i zamknięty w sobie, a jednocześnie natchniony i pobożny, chociaż uosabia ideę porządku i jedności działania, przeżywa chwile słabości. Dręczy go zwątpienie, trudno mu podejmować decyzje lub okiełznać wielonarodowe wojsko, co czyni zeń postać w wysokim stopniu dramatyczną.
Inaczej ma się rzecz z zapalczywym, nastawionym bez reszty na zdobycie sławy Rynaldem. Młody Włoch najbliższy jest wzoru beztroskich postaci heroicznych rycerzy z wcześniejszej literatury. I on jednak za sprawą czarów Armidy błądzi i ulegając zgubnej potędze miłości zapomina o swojej misji, o której przypominają mu dopiero roztropni wysłannicy Gofreda.
Melancholijnego Tankreda dręczy przemożne uczucie do należącej do wrogiego obozu Kloryndy. Jego dramat osiąga apogeum, gdy w wyniku wywołanego nieporozumieniem pojedynku zabija ukochaną. Zabraknie mu potem sił, aby przełamać czary zaklętego lasu, a jego najświetniejszy czyn - zwycięska walka z Argantem - odbędzie się na uboczu, bez świadków, jakby w cieniu. Jako ofiara nieuleczalnej miłości wywodzi się niewątpliwie z poezji trubadurów, a wydaje się zapowiadać bohaterów romantycznych.
Saraceni.
W obozie przeciwnym główne role przypadają kobietom: Kloryndzie, która ma za zadanie szkodzić wrogom mieczem i Armidzie, która walczy czarami. Obydwie nawrócą się w końcu na prawdziwą wiarę, a Klorynda, jak się okaże, pochodzi nawet z chrześcijańskiego rodu. Ta hetmanka wojsk saraceńskich szlachetnością dorównuje Gofredowi: wstawia się u sułtana za niewinnie skazanymi, a miłość Tankreda odrzuca w imię bronionej przez siebie sprawy. O jej uroku stanowi kobiecość, której nie może okazać. Pojawia się i znika Tankredowi z oczu nie dlatego, że go zwodzi, lecz że tak chce przeznaczenie.
Zwodzi natomiast mężczyzn przebiegła i przesycona erotyzmem Armida. Zmysły tryumfują w jej miłosnej siedzibie, w której więzi Rynalda. W ostatniej pieśni utworu przechodzi metamorfozę. Ze spragnionej zemsty i nie wahającej targnąć się na własne życie wojowniczki przemienia się w uległą pannę, którą Rynald będzie mógł pojąć za żonę.
Wreszcie Erminia, beznadziejnie zakochana w Tankredzie i zdolna do największych poświęceń. Bardziej matka niż kochanka, ostatecznie roztoczy nad rannym rycerzem troskliwą opiekę, co będzie zadośćuczynieniem za jej szlachetność.
Wojna i miłość.
Świat bohaterów "Jerozolimy wyzwolonej" rozpięty jest pomiędzy wojną a miłością. Wojna nie jest już dla nich piękną przygodą, jaką była dla rycerzy Boiarda i Ariosta. Jest ciężkim obowiązkiem, który rycerze przyjmują na siebie w służbie Chrystusowi lub ojczystemu miastu. Niesie ze sobą nieszczęście i ból, łatwo na niej o porażki i o śmierć. Giną stary Dudon (III) i młodziutki królewicz Swenon zabity przez Solimana (VIII). Z ręki Tankreda giną Klorynda i Argant, patrzący przed śmiercią z rozpaczą na zdobytą Jerozolimę, ginie też Soliman, który kroczy od przegranej do przegranej, a jednak nie zaprzestaje walki. Melancholia otacza postać zamkniętego w sobie skazanego na samotność Gofreda. Tankred nie może przeboleć śmierci, którą zadał ukochanej.
Miłość szlachetna i wzniosła niesie ze sobą przede wszystkim cierpienie. Jest ona bowiem żarliwym dążeniem do szczęścia nieosiągalnego, uczuciem wiodącym do samounicestwienia, przynoszącym ból, nawet w rozkoszy. Tak kochają Olind i Sofronia, Tankred, Erminia, a nawet ostatecznie hołdująca zmysłom Armida. Potęga miłości przekracza nawet grozę śmierci. Postawiony na stosie obok ukochanej Olind, przemawia językiem płomiennego uczucia i pożądania. Sofronia ściśnięta powrozem wydaje mu się jeszcze piękniejsza. Jest szczęśliwy, bo umrze na jej łonie: "S'impetrarò che, giunto seno a seno/ l'anima mia ne la tua bocca io spiri" - "Błagać będę, aby z piersią na twojej piersi/ dusza ma w twe usta ostatnie dała tchnienie" (II, 35).
Przyroda, religia, fantastyka.
W niepokojącym świecie Tassa zagadkowa jest też przyroda, przedstawiona szeroko w długim szeregu różnorodnych krajobrazów: łagodnych, to posępnych, radosnych i mrocznych, skąpanych w słońcu lub w świetle księżyca. W tajemnym wnętrzu ziemi, do którego schodzą szukający Rynalda rycerze, tryskają źródła wszystkich rzek świata, a natura rozkwita w całym swym bogactwie i harmonii. Przyroda stanowi też tło czynów bohaterów, walczących między sobą, ale też z upałem, burzą, z pustynią, z zaczarowanym lasem.
Religijność bohaterów odmalowana jest szczegółowo przez opisy obrzędów zbiorowych, w których tłumnie uczestniczą oraz prywatnych modlitw i westchnień (Gofred, Rynald na Górze Oliwnej), na które Bóg w różnoraki sposób odpowiada. W walkę bohaterów bezpośrednio zaangażowane jest wojsko niebieskie, a ich poczynaniom towarzyszą liczne cuda. Zagadkowe są sięgające w świat na poły legendarny epizody z czarodziejem z Askalony i zstąpienia do wnętrza ziemi, które stanowią element poszukiwań przez Tassa Boga w tajnikach natury i jej niezbadanych magicznych siłach.
W poemacie czary są na usługach zarówno chrześcijan jak i Saracenów. Zwłaszcza te ostatnie, będące dziełem szatanów, próbujących zwieść ludzi na manowce, stanowią bogate tworzywo poetyckie: zaczarowany las z jego potworami, groźnymi zjawami i głosami; cuda z którymi spotykają się w swej podróży na wyspy szczęśliwe wysłannicy Gofreda czy wreszcie czary miłosne Armidy. W jej cudownych ogrodach czas zdaje się nie płynąć, a każda, nawet najbardziej ulotna przyjemność, trwa nieskończenie.
Zagadnienia formy.
Gra przeciwieństw.
W poemacie elementy heroiczne i dramatyczne splatają się z sielankowymi, elegijnymi i erotycznymi w nieustającej grze przemyślanych kontrastów. Nastrojowi żołnierskiej radości w początkowych oktawach III pieśni autor przeciwstawia ton skruchy w oktawach następnych. Z idylliczną atmosferą epizodu o Erminii, która znalazła się wśród pasterzy kontrastuje jej duchowa udręka. Do szczególnego natężenia gra przeciwieństw dochodzi w scenie pojedynku Tankreda z Kloryndą - w którym kochanek zadaje śmierć fizyczną swojej wybrance, dając jej zarazem życie wieczne poprzez chrzest udzielony konającej.
Teatralność.
Uczestnicy pojedynku zachowują się jak postaci sceniczne. Daleko posunięta teatralność jest zresztą cechą charakterystyczną dla całego poematu. Walczący ze sobą przeciwnicy przedstawiani są w szeregu widowiskowych scen, nacierają na siebie zgodnie z zasadami sztuki władania bronią, wedle kodeksu rycerskiego heroldowie przerywają pojedynek po zapadnięciu zmierzchu. Cechy widowiskowe mają też często występujące w utworze ceremonie religijne: chrzty, pogrzeby, nabożeństwa i procesje. Teatralne są też dialogi pełne scenicznego patosu.
Liryzm.
W "Jerozolimie wyzwolonej" liryka wyraźnie góruje nad epiką. Tasso lubuje się w introspekcji. Maluje świat marzeń i wspomnień, namiętności nie zaspokojonych lub tłumionych, słów nie wypowiedzianych lub wypowiedzianych za późno. Poemat przenika nowa w stosunku do utworu Ariosta atmosfera niepokoju i smutku. Poeta świadomy politycznej niemocy swojego kraju i sprzeczności rozdzierających kulturę schyłku renesansu, znużony życiem szuka oparcia w wierze, jednocześnie nie umie się wyrzec podniet tkwiących w świecie uczuć oddziałujących niezwykle silnie na jego wyostrzoną wrażliwość, owoc zachwianej równowagi psychicznej.
Styl.
Poemat Tassa daleki jest od klasycznej harmonii renesansowej. Jej miejsce zajmują tragizm, patos i wewnętrzna rozterka wyrażane, w myśl założeń autora, stylem „wspaniałym ("magnifico") i wzniosłym ("sublime")”. „Wspaniałość” pochodzi z „boskiego natchnienia” poety stojącego ponad tłumem pisarzy, „wzniosłość” zaś przejawia się w wyszukanym słownictwie i kunsztownej składni. Tasso chętnie sięga po latynizmy, archaizmy, wyszukane figury retoryczne, jak szczególnie miły poecie chiazm, łamie rytm metryczny z upodobaniem stosując przerzutnie, zaburza szyk zdania, korzysta z inwersji. Zabiegi te skutkują niezwykłą melodyjnością wiersza, znaną już z "Amintasa", a w "Jerozolimie wyzwolonej" spotęgowaną do maksimum.
Przekłady na język polski.
Pierwszego przekładu poematu Tassa na język polski dokonał Piotr Kochanowski w 1618 roku. Był to trzeci wierszowany przekład utworu w Europie po hiszpańskim i angielskim. Tekst Piotra Kochanowskiego znalazł gorące przyjęcie wśród szlachty, zaangażowanej w wojny z muzułmańską Turcją i utożsamiającej się z krzyżowcami Gofreda. Przekład ten na długie lata zajął miejsce epopei narodowej. W epoce romantyzmu zachwycał się nim zwłaszcza Juliusz Słowacki. W 1846 roku ukazał się kolejny przekład Ludwika Kamińskiego.

</doc>
<doc id="140804" url="https://pl.wikipedia.org/wiki?curid=140804" title="Janczysława">
Janczysława

Janczysława – imię żeńskie notowane w źródłach staropolskich, stanowiące albo pomyłkę w zapisie imienia Pęcisława, albo też wymysł autora opowieści hagiograficznej o Św. Jacku.

</doc>
<doc id="140805" url="https://pl.wikipedia.org/wiki?curid=140805" title="Jerzy Samp">
Jerzy Samp

Jerzy Samp (ur. 23 marca 1951 w Gdańsku, zm. 16 lutego 2015 w Warszawie) – polski historyk literatury i pisarz.
Życiorys.
Studia na Uniwersytecie Gdańskim ukończył w 1975 i w tym samym roku rozpoczął pracę na macierzystej uczelni. Doktoryzował się 1982, habilitował w 1992, na podstawie pracy "Gdańsk w relacjach z podróży 1772 - 1918". Pracował jako profesor Uniwersytetu Gdańskiego. Od 1994 był kierownikiem Zakładu Pomorzoznawstwa UG. Specjalizował się historii literatury i kultury Pomorza XIX i XX w. Należał m.in. do Gdańskiego Towarzystwa Naukowego, Zrzeszenia Kaszubsko-Pomorskiego oraz Instytutu Kaszubskiego. Jako pisarz debiutował w 1977. Był autorem kilkudziesięciu książek i opracowań popularyzujących problematykę kaszubsko-pomorską, a w szczególności gdańską.
Młodszy brat rzeźbiarza Wawrzyńca Sampa. Zmarł po ciężkiej chorobie w warszawskim szpitalu. Został pochowany na cmentarzu Łostowickim w Gdańsku.

</doc>
<doc id="140806" url="https://pl.wikipedia.org/wiki?curid=140806" title="Spółka cicha">
Spółka cicha

Spółka cicha – forma działalności gospodarczej, która w przeszłości była uregulowana przepisami kodeksu handlowego z 27 czerwca 1934, ale wprowadzenie w życie kodeksu cywilnego z roku 1964 regulacje te uchyliło. Oznacza to, że osoby tworzące spółki ciche stosować się muszą do tzw. przepisów ogólnych, które siłą rzeczy nie są w stanie odnieść się do szczególnych przypadków, mogących zajść w takich spółkach. Umowa spółki cichej, będąca umową o wspólne przedsięwzięcie - jest przykładem umowy nienazwanej, to znaczy takiej, której specyfika odbiega nieco od skodyfikowanych w prawie umów, ale nie posiada szczegółowych regulacji. Inne przykłady umów nienazwanych to umowa franchisingowa albo umowa know-how. Zazwyczaj umowy nienazwane po pewnym czasie znajdują swoje umocowanie prawne (tak było w Polsce np. z leasingiem), w przypadku spółek cichych stało się jednak odwrotnie: umocowania te zostały zlikwidowane.
Istota spółki cichej.
Istota spółki cichej opiera się na wniesieniu przez wspólnika cichego, dysponującego majątkiem rzeczowym lub finansowym, wkładu (niekiedy w postaci wkładu własnej pracy) na rzecz drugiego wspólnika (jawnego), prowadzącego przedsiębiorstwo lub inną działalność zarobkową we własnym imieniu. Wspólnik cichy w zamian za swój wkład uczestniczy w zyskach tej działalności, nie ujawniając jednak się na zewnątrz, nie mając też praw do majątku tej spółki. Udział wspólnika cichego nie prowadzi do utworzenia jakiegokolwiek rodzaju wspólnoty ze wspólnikiem jawnym - ani rzeczowej, ani majątkowej, ani osobowej. Wspólnik cichy nie odpowiada też za zobowiązania spółki wobec wierzycieli. Spółka taka jest po prostu odmianą umowy cywilnoprawnej dwóch stron. Charakter tego rodzaju spółek ogranicza zakres ich racjonalnego istnienia do przedsiębiorstw małych lub co najwyżej średniej wielkości.
Uprawnienia i obowiązki wspólników.
Wspólnik cichy.
Według zniesionych w 1964 przepisów II księgi kodeksu handlowego, wspólnik cichy miał: 
Do obowiązków wspólnika cichego, oprócz wymienionego wyżej wniesienia wkładu gotówkowego, niepieniężnego, czy też wkładu w postaci pracy, należało (jeżeli umowa nie stanowiła inaczej) uczestniczenie w stratach przedsiębiorstwa w stosunku odpowiadającym "słuszności", przy czym udział ten nie mógł przekraczać wartości umówionego wkładu; dotyczyło to również sytuacji, kiedy wkład nie zdążył być jeszcze wpłacony w całości.
Wspólnik jawny.
Wspólnik jawny, jak wspomniano, miał prawo do wkładu od wspólnika cichego i ewentualnego zatrzymania tej jego części, która potrzebna jest na pokrycie straty, a w zamian miał obowiązek udostępniać wspólnikowi cichemu dokumentację spółki, a w szczególności wypłacać mu sprawiedliwy ("słuszny") udział w swoich zyskach.
Kodeks handlowy w części obowiązującej do 1964 pomijał milczeniem kwestię, w jakiej formie ma być zawarta spółka cicha. Naturalne jest jednak, że celowe było zawieranie tego rodzaju umowy w formie pisemnej ze względu na możliwość udowodnienia treści jej postanowień w razie sporu.
Spółka cicha obecnie.
Spółki ciche na zasadach analogicznych do opisanych wyżej, mogą być i bywają zawierane również i dziś, choć ze względu na wspomniany brak umocowań prawnych w kodeksie spółek handlowych celowe jest szczegółowe opisanie wszystkich praw i obowiązków stron takiej umowy, nie pozostawiając wątpliwości w sprawach np. "słusznego", czy też sprawiedliwego udziału w zyskach, albo terminów i sposobów wypłat udziału w zyskach itp.

</doc>
<doc id="140808" url="https://pl.wikipedia.org/wiki?curid=140808" title="Antonio Pignatelli">
Antonio Pignatelli



</doc>
<doc id="140809" url="https://pl.wikipedia.org/wiki?curid=140809" title="Danny Way">
Danny Way

Danny Way (ur. 15 kwietnia 1974 w Portland) – amerykański skater.
W 1986 roku, w wieku 11 lat, wygrał pierwsze zawody. Został później przyłączony na krótko do grup "Hosoi" i "Vision". W 1988 roku (14 lat) Danny był już sponsorowany przez firmę Powell Peralta i jeździł dla grupy "Bones Brigade". Pół roku później odszedł od "Bones Brigade", aby przejść na zawodowstwo i zacząć jeździć dla "H-Street". W 1990 opuścił "H-Street" i dołączył do grupy "Blind".
Danny został w 1991 wyróżniony tytułem Skater of the Year ("Skaterem Roku") przez czasopismo „Thrasher Magazine”. Pod koniec 1991 opuścił grupę Blind i stworzył nową firmę nazwaną "Plan B", razem z twórcą "H-Street" Mikiem Ternaskim.
W 1994 złamał kark podczas surfingu. Rekonwalescencja trwała około jednego roku, po czym Way po powrocie wygrał zawody "Tampa Pro Vert Competition" (1995).
Danny pobił rekord świata w najwyższym skoku na deskorolce w 1997. Zrobił 3,6 metrowego kickflipa oraz jako jedyny skateboarder wyskoczył z helikoptera na rampę. Wyczyn ten został powtórzony w 1999 dla MTV.
W 2002 Danny Way poprosił sponsora, firmę "DC Shoes", o zbudowanie gigantycznej "Megarampy". Rampa miała prawie 20 metrów wysokości. Danny pobił stary rekord świata. Wyskoczył na niej na wysokość około 5,6 metra.
W 2003 wygrał zawody "Transworld Vert".
W tym czasie zbudowano nową wersję "Megarampy". 19 lipca 2003 Danny pobił dwa światowe rekordy za jednym razem. Wykonał najdłuższy transfer pomiędzy dwiema rampami (ok. 23 m) oraz najwyższy skok na deskorolce (ok. 7,2 m). 26 maja 2003 w sklepach pojawiło się nowe wideo wraz ze wszystkimi wyczynami Danny’ego na Megarampie, "DC Video".
W tym samym roku Danny wygrał nagrodę "Best Vert" na szóstych zawodach "Transworld" Skateboarding Awards.
W 2004 roku zdobył złoty medal w pierwszym wydaniu konkurencji Skateboarding Big Air na zawodach "X-Games" w Los Angeles (Kalifornia). Ustanowił nowy rekord 24 metrów.
Pod koniec 2004 został pierwszą i jedyną osobą, która wygrała dwukrotnie nagrodę Skater of the Year magazynu „Thrasher Magazine”.
9 lipca 2005 przeskoczył Wielki Mur Chiński na deskorolce. Firma DC Shoes Co. weszła w porozumienie z władzami Pekinu w celu zbudowania największej w historii vert skateboardingu rampy, która miała umożliwić Danny’emu wykonanie tego zadania. Początkowo wyczyn ten planowano na 28 maja 2005.
W 2015 roku pobił oficjalny rekord w najwyższym skoku na deskorolce (ok. 7,74 m).

</doc>
<doc id="140811" url="https://pl.wikipedia.org/wiki?curid=140811" title="MIC (zakon)">
MIC (zakon)



</doc>
<doc id="140814" url="https://pl.wikipedia.org/wiki?curid=140814" title="Trójdźwięk liturgiczny">
Trójdźwięk liturgiczny

Trójdźwięk liturgiczny (triada liturgiczna) – określenie trzech elementów wystroju kościoła, typowych zwłaszcza dla świątyń ewangelickich i umieszczanych tam w niewielkiej odległości.
Trójdźwięk liturgiczny to:
Zasadniczym elementem ołtarza jest w kościołach ewangelickich krzyż, Oprócz tego częścią ołtarza jest stół ołtarzowy, przy którym odprawiany jest sakrament Wieczerzy Pańskiej nazywany też Sakramentem Ołtarza. Krzyż w świątyniach ewangelicko-reformowanych (kalwińskich) jest pozbawiony zwykle wizerunku Chrystusa Ukrzyżowanego, ponieważ kalwinizm unika przedstawień w formie rzeźb i obrazów. Inaczej jest w kościołach luterańskich (ewangelicko-augsburskich), gdzie obrazy i rzeźby, choć nie są otaczane kultem, są traktowane jako adiafora. 
Chrzcielnica służy do odprawiania sakramentu chrztu, jej forma nie różni się w znaczny sposób od chrzcielnicy katolickiej. W tradycyjnych kościołach ewangelickich praktykuje się chrzest niemowląt.
Ambony są używane na każdym nabożeństwie ewangelickim do wygłaszania kazań – inaczej niż w kościołach katolickich, gdzie po Soborze Watykańskim II zwyczaj ten został prawie zaniechany. W wielu kościołach ewangelickich ambona jest umieszczona nad ołtarzem (co nigdy się nie zdarza w świątyniach katolickich).
Trzy elementy trójdźwięku liturgicznego symbolizują obydwa uznawane przez kościoły ewangelickie sakramenty (chrzest, Sakrament Ołtarza) oraz Słowo Boże głoszone z ambony. Ponadto dominujący nad ołtarzem krzyż jest znakiem całego chrześcijaństwa i przypomina mękę i śmierć Jezusa Chrystusa, a liczba 3 symbolicznie kojarzy się z tajemnicą Trójcy Świętej.

</doc>
<doc id="140815" url="https://pl.wikipedia.org/wiki?curid=140815" title="OP">
OP



</doc>
<doc id="140817" url="https://pl.wikipedia.org/wiki?curid=140817" title="Zapalenie zatok przynosowych">
Zapalenie zatok przynosowych

Zapalenie zatok przynosowych (łac. "sinusitis paranasales") – stan zapalny zatok przynosowych.
Klasyfikacja.
Podział ze względu na umiejscowienie.
W zależności od zajęcia danych zatok, rozróżnia się:
Objawy chorobowe.
Przebiega jako infekcja błony śluzowej światła którejś z zatok (najczęściej szczękowej) i zwykle towarzyszą jej objawy zapalenia błony śluzowej nosa (co bywa określane łac. "rhinosinusitis"), towarzyszy temu gorączka (w przypadkach ostrych) oraz ból o zmiennej lokalizacji:
Czynniki usposabiające.
Wystąpieniu zapalenia zatok sprzyjają wszystkie stany doprowadzające do zaburzeń transportu śluzowo-rzęskowego (czyli mechanizmu oczyszczania nosa), stany zapalne w obrębie nosa (obrzęk i zatkanie ujścia zatok), zaburzenia odporności i niektóre choroby:
Rozpoznanie.
Według Amerykańskiej Akademii Otolaryngologii, Chirurgii Głowy i Szyi do rozpoznania zapalenia zatok wymagane jest istnienie 2 objawów "dużych" i 2 objawów "małych"
Objawy duże
Objawy małe

</doc>
<doc id="140818" url="https://pl.wikipedia.org/wiki?curid=140818" title="Ciało suteczkowate">
Ciało suteczkowate

Ciało suteczkowate (łac. "corpus mamillare") – parzysta półkolista wyniosłość na obszarze podwzgórza (międzymózgowie). Oba ciała suteczkowate są rozdzielone szczeliną. Są położone między guzem popielatym z przodu i istotą dziurkowaną tylną z tyłu. Ciała suteczkowate są ważnym elementem pośredniczącym w komunikacji podwzgórza ze wzgórzem, do którego wysyłają impulsacje eferentną za pośrednictwem pęczka suteczkowo-wzgórzowego ("fasciculus mammillothalamicus"; połączenia głównie z jądrami przednimi wzgórza). Wchodzą w skład układu limbicznego.
Objawem ich dysfunkcji są:

</doc>
<doc id="140823" url="https://pl.wikipedia.org/wiki?curid=140823" title="Lampa neonowa">
Lampa neonowa

Neonówka, lampa neonowa (inaczej: "jarzeniówka, lampa jarzeniowa") – wynaleziona w 1910 przez Francuza Georges’a Claude’a, prosta lampa wyładowcza w postaci dwóch elektrod umieszczonych wewnątrz szklanej bańki wypełnionej gazem szlachetnym (zazwyczaj neonem lub mieszaniną gazów), świecąca dzięki wyładowaniu jarzeniowemu.
Zasada działania.
Gdy do elektrod neonówki przyłożone zostanie napięcie, wówczas jony obecne zawsze w gazie (m.in. dzięki promieniotwórczości naturalnej) są przyspieszane w powstałym polu elektrycznym. Jeżeli średnia droga swobodna jest dostatecznie duża, jony mogą uzyskać dostatecznie dużą energię do jonizacji kolejnych atomów, które znów są przyspieszane. Powstająca w ten sposób lawina jonów (prąd elektryczny) powoduje efekt świetlny. Każda lampa neonowa ma ściśle określone napięcie zapłonu, dla którego lampa zaczyna świecić. Długość drogi swobodnej zależy od składu i ciśnienia gazu w bańce. Od powierzchni, kształtu i odległości elektrod zależy natomiast natężenie pola elektrycznego w lampie. Dlatego wszystkie te czynniki mają wpływ na wartość napięcia zapłonu, które mogą wahać się od około 60 V do kilku kilowoltów. Przekroczenie tego napięcia powoduje świecenie jonów gazu wokół tej z elektrod, która ma potencjał ujemny (katody), natomiast gaz wokół anody pozostaje ciemny. Przyłożenie do neonówki napięcia przemiennego powoduje cykliczne zamienianie się rolami anody i katody i w efekcie rozbłyskanie gazu na przemian wokół obu elektrod. Od składu mieszaniny gazów zależy także kolor światła – zazwyczaj jest on pomarańczowo-różowy.
Po zapłonie gazu w neonówce natężenie prądu elektrycznego wzrasta, ale w typowych neonówkach nie przekracza maksymalnie kilku miliamperów. Jeśli w obwodzie neonówki jest włączony szeregowy rezystor to napięcie na elektrodach lampy stabilizuje się na poziomie poniżej napięcia zapłonu. Przy obniżaniu napięcia prąd płynie przez neonówkę tylko do pewnego napięcia granicznego, zwanego napięciem gaśnięcia.
Zastosowanie.
Lampy tego rodzaju wykorzystywane są m.in. jako sygnalizatory obecności napięcia sieci energetycznej – zarówno jako klasyczne lampki sygnalizacyjne wkręcane w oprawki, jak i w próbnikach napięcia (tzw. „próbówkach”), np. w postaci wkrętaka, którego grot poprzez kilkumegaomowy opornik i miniaturową neonówkę połączony jest ze skuwką, której dotknięcie palcem przez człowieka powoduje uziemienie jednej z elektrod neonówki. Dotknięcie grotem punktu, który jest pod napięciem względem ziemi, powoduje zaświecenie się neonówki wewnątrz próbnika. Obwód zamykany jest przez ciało człowieka i opornik, ale wobec jego wysokiej rezystancji przepływ prądu jest nieodczuwalny (poniżej 30 μA) i nie zagraża zdrowiu. Wobec faktu, że gaz świeci tylko wokół katody można tą metodą zbadać polaryzację napięcia stałego lub stwierdzić obecność napięcia przemiennego.
Innym specjalnym typem neonówki są lampy cyfrowe zwane też digitronami lub – od nazwy handlowej jej pierwszego producenta – lampami NIXIE. Wyróżniają się specjalną budową, na którą składa się z najczęściej dziesięciu katod oraz pojedynczej anody. Przyłożenie napięcia między anodą a wybraną katodą powoduje jarzenie gazu wokół tej katody, dopasowujące się do jej kształtu. Wytwarzano lampy z różnymi kształtami katod. Najpopularniejsze zawierały cyfry () od 0 do 9 (stąd nazwa digitron), ale istniały też takie, które zawierały inne zestawy symboli, np. znaki plus i minus, symbol prądu przemiennego czy symbole jednostek wielkości elektrycznych. Lampy te były produkowane od lat 50. do 90. XX w., obecnie wyparły je tańsze i bardziej niezawodne wyświetlacze półprzewodnikowe i ciekłokrystaliczne. Ich nietypowy wygląd sprawia jednak, że wciąż są używane przez hobbystów w amatorskich konstrukcjach np. jako wyświetlacze zegarów i termometrów.
Neonówki bywają również stosowane jako oszczędne źródła światła, przydatne np. w nocy: neonówka zainstalowana i lekko świecąca w pobliżu włącznika (w jego obudowie) oświetlenia głównego ułatwia trafienie do tego wyłącznika w całkowitych ciemnościach.
Neonówki podłączone do źródła napięcia przemiennego mogą służyć jako lampa stroboskopowa. Podłączone do sieci prądu przemiennego 50 Hz umożliwiają oszacowanie prędkości obracających się przedmiotów (metodę tę stosowano do regulacji prędkości obrotowej talerza klasycznego gramofonu na winylowe – „czarne” – płyty). Metodę stroboskopową z neonówką stosuje się też w benzynowych silnikach spalinowych podczas regulacji „kąta zapłonu” (momentu zapłonu iskry na świecy względem obracającego się wału korbowego).
Jeszcze inne zastosowanie lamp tego rodzaju przewidziano w obwodach zabezpieczającym przed przepięciami (np. przed pojawieniem się bardzo wysokich napięć pochodzących od wyładowań atmosferycznych). Zadaniem neonówek w tym przypadku było przejęcie na siebie większości prądu w takim obwodzie i zabezpieczenie pozostałych obwodów przed zniszczeniem. Istnieją również lampy tego rodzaju stosowane do stabilizacji napięcia – tzw. stabilitrony.
Lampy wyładowcze z gazami szlachetnymi w środku zbudowane w postaci szklanej cienkiej rurki, której kształt można prawie dowolnie uformować nazywane są po prostu neonami i służą do budowania świecących reklam wizualnych. Dobór odpowiedniego gazu wyznacza kolor świecenia, natomiast przy odpowiednio wysokim napięciu i ukształtowaniu elektrod uzyskuje się równomierną poświatę na całej długości rury. Kiedy elektron uderzy w atom gazu, ten emituje światło, którego kolor zależy od użytego gazu (argon – zielony, neon – czerwony lub pomarańczowy, hel – żółty), dodaje się także inne pierwiastki (np. rtęć i hel – niebieski). Białe światło powstaje w świetlówkach wypełnionych parami rtęci. Podczas przepływu prądu zachodzi zjawisko fluorescencji (atomy pobierają energię i oddają ją w postaci światła), pary rtęci wydzielają światło ultrafioletowe, które trafia na warstwę luminoforu pokrywającego rurkę od wewnątrz, powodując świecenie światłem widzialnym.

</doc>
<doc id="140824" url="https://pl.wikipedia.org/wiki?curid=140824" title="Bōnenkai">
Bōnenkai

 – składkowe przyjęcie koleżeńskie z okazji kończącego się starego roku, organizowane w grudniu. Japoński zwyczaj panujący głównie wśród pracowników firm lub osób związanych wspólnymi interesami. 

</doc>
<doc id="140826" url="https://pl.wikipedia.org/wiki?curid=140826" title="La Strada (organizacja)">
La Strada (organizacja)

La Strada – Fundacja Przeciwko Handlowi Ludźmi i Niewolnictwu – fundacja działająca na rzecz poszanowania praw człowieka, zwalczanie handlu ludźmi, niewolnictwa i pracy przymusowej oraz przeciwdziałanie eksploatacji prostytucji, a także przestępstwom przeciwko wolności i zdrowiu jednostki, zarejestrowana w Polsce w 1996 roku, a do roku 2006 funkcjonująca pod nazwą Fundacja Przeciwko Handlowi Kobietami.
Cel statutowy.
Cel statutowy fundacji realizowany jest poprzez:
Historia.
Na początku lat 90. krajowe gazety pisały o polskich kobietach zmuszanych do prostytucji w domach publicznych Europy Zachodniej. Wiadomości te oparte były na publikacjach, jakie pojawiały się w prasie zachodnioeuropejskiej. Prasa polska nadawała temu tematowi sensacyjny charakter, co nie przyczyniało się do wzrostu świadomości w społeczeństwie i poważnego traktowania problemu. Brakowało rzetelnych informacji na temat zjawiska.
Problem zaczął się pod koniec lat 80., w prasie pojawiały się ogłoszenia intratnych prac w krajach zachodnioeuropejskich. Oferty te były skierowane głównie do dziewczyn i młodych kobiet. Przeważnie obiecywano prace opiekunek dla dzieci i osób starszych, kelnerek, sprzątaczek, modelek i hostess. Nie wymagano wykształcenia, doświadczenia, znajomości języków, za to oferowano załatwienie wszelkich formalności. Mit lepszego życia na Zachodzie kusił. Wiele młodych kobiet wyjeżdżało, będąc przekonanymi, że jadą do umówionej pracy, a na miejscu okazywało się, że będą pracowały w seks-biznesie. Szefowie zabierali kobietom dokumenty, zastraszali, znęcali się fizycznie i psychicznie, zabierali większość, jeśli nie całość zarobków. Ofiary były zbyt zastraszone, by zgłaszać się na policję. Często przebywały w danym kraju nielegalnie i bały się deportacji.
Aby zapobiegać temu międzynarodowemu przestępstwu we wrześniu 1995 roku z inspiracji Holenderskiej Fundacji Przeciwko Handlowi Kobietami (Stichting tegen Vrouwenhandel – STV) powstał pierwszy w Europie Środkowej i Wschodniej program prewencji handlu kobietami "La Strada". Był to jednoroczny projekt prowadzony jednocześnie w Polsce, Czechach i Holandii przez trzy partnerskie organizacje: STV, w Polsce – Związek Dziewcząt i Kobiet Chrześcijańskich „Polska YWCA” i Środkowoeuropejskie Centrum Konsultacyjne Projektów Kobiecych ProFem z Czech.
Wysiłki "La Strady" w Polsce zaowocowały założeniem w lutym 1996 roku polskiej Fundacji Przeciwko Handlowi Kobietami La Strada. Pomysłodawczynią nazwy Fundacji była jej współzałożycielka i wieloletnia członkini zarządu Stana Buchowska. W styczniu 1997 do sieci przyłączyli się partnerzy z Ukrainy, a w czerwcu 1998 roku z Bułgarii. W 2001 roku "La Strada" poszerzyła się o czterech nowych partnerów z: Białorusi, Mołdawii, Macedonii oraz w Bośni i Hercegowinie.
W 2004 roku MTV doceniając jej wkład w ochronę osób uprowadzonych przyznała jej nagrodę Free Your Mind.

</doc>
<doc id="140829" url="https://pl.wikipedia.org/wiki?curid=140829" title="Paweł Beneke">
Paweł Beneke

Paweł (Paul) Beneke (ur. ok. 1430 – zm. w 1477 w Gdańsku) – gdański żeglarz i kaper.
Brak informacji o jego pochodzeniu i młodości. Pierwsze informacje o nim pochodzą z 1469, kiedy był kapitanem statku w wojnie miast hanzeatyckich z Anglią. Jako kapitan statku kaperskiego dokonał wielu odważnych czynów na morzu. Zdobył między innymi statek, na którym pojmał ówczesnego burmistrza Londynu, Thomasa Krigecka.
Od 1473 dowodził największym okrętem kaperskim Hanzy, karaką "Piotr z Gdańska". Największą sławę przyniosło mu zdobycie u wybrzeży Anglii płynącej z Brugii do Southampton florencko-burgundzkiej galery „San Matteo” 27 kwietnia 1473, na której zdobyto wielki łup wyceniony na około 60 tysięcy funtów gr. oraz obraz ołtarzowy "Sąd Ostateczny" Hansa Memlinga, ofiarowany następnie przez współwłaściciela okrętu kaperskiego Reinholda Niederhoffa bazylice Najświętszej Maryi Panny w Gdańsku. Obraz jest do dnia dzisiejszego najcenniejszym zabytkiem tego typu w Gdańsku (obecnie znajduje się w Muzeum Narodowym).

</doc>
<doc id="140830" url="https://pl.wikipedia.org/wiki?curid=140830" title="Skóra właściwa">
Skóra właściwa

Skóra właściwa (łac. "cutis vera") – warstwa skóry znajdująca się pod naskórkiem, u człowieka ma około 2 mm grubości.
Budowa.
Skóra właściwa składa się z tkanki łącznej zwartej, zawierającej włókna kolagenowe i elastynowe. Posiada dużą sprężystość i wytrzymałość na rozerwanie. W skórze właściwej znajdują się także liczne naczynia krwionośne i zakończenia nerwowe. Te ostatnie zapewniają między innymi uczucie dotyku, ucisku, zimna, ciepła oraz bólu. W skórze właściwej i częściowo w tkance podskórnej zanurzone są torebki włosów oraz wydzielnicze części gruczołów łojowych i potowych. Wydzielina gruczołów łojowych – łój – natłuszcza naskórek i włosy. Wydzielina gruczołów potowych – pot – składa się głównie z wody z pewną ilością chlorku sodu i mocznika. Wydzielanie potu związane jest z termoregulacją oraz z mechanizmami obronnymi.
Rola.
Skóra właściwa bierze udział w termoregulacji, uczestniczy w wydalaniu łoju, wody, soli, dwutlenku węgla i innych substancji, a receptory, które się w niej znajdują, przekazują informacje o zmianach w środowisku zewnętrznym (temperatura, ciśnienie, nacisk).

</doc>
<doc id="140831" url="https://pl.wikipedia.org/wiki?curid=140831" title="Zakres tolerancji">
Zakres tolerancji

Zakres tolerancji – przedział wartości jakiegoś czynnika abiotycznego, co do którego organizm wykazuje tolerancję ekologiczną.
Zakres tolerancji jest określony przez dwie wartości skrajne:
Przekroczenie tych wartości powoduje zahamowanie procesów życiowych, a następnie śmierć organizmu. W obrębie zakresu tolerancji znajdują się:
Krzywa tolerancji może mieć różny kształt w zależności od wieku organizmu. Zwykle formy dojrzałe mają szerszy zakres tolerancji. Zakresy tolerancji różnych czynników tworzą niszę ekologiczną. Wpływ czynników środowiska na organizm i populację opisuje prawo minimum Liebiga oraz szerzej zasada tolerancji ekologicznej Shelforda.
Organizmy mające szeroki zakres tolerancji wobec danego czynnika nazywamy eurybiontami, natomiast organizmy mające wąski zakres tolerancji wobec danego czynnika nazywamy stenobiontami.

</doc>
<doc id="140832" url="https://pl.wikipedia.org/wiki?curid=140832" title="Amszaspandowie">
Amszaspandowie

Ameszaspand lub Amesza Spenta, (śr. pers. "Amešāspand", "Mahraspand", aw. "Aməša Spənta)", termin awestyjski oznaczający dobroczynną boskość, dosłownie: "Nieśmiertelny–Szczodry–Potężny-Święty."
Znaczenie słowa.
Wyrażenie nie występuje w Gathach, prawdopodobnie zostało wymyślone przez samego Zaratusztrę. "Spənta" jest charakterystycznym słowem jego objawienia, oznaczającym „szerzenie, umacnianie, szczodrość, świętość”. Znaczenie tego słowa w Wedach sugeruje, że indo-Irańczycy byli przyzwyczajeni do czczenia „Wszystkich Nieśmiertelnych” (sansk. Viśve Amṛtās). Termin "Viśve Amṛtās" obejmował istoty znane Zaratusztrze jako dewy. Kiedy odrzucił tę grupę bóstw jako złe, rozkazał swym wyznawcom czcić tylko te istoty, które uważał za "spənta" to znaczy takie, które używają swoich mocy, by wspierać dobre byty. Termin ten odnosi się zatem do samego Ahura Mazdy i do wszystkich boskich istot, które stworzył, aby pomóc mu w przezwyciężeniu zła. W tym sensie może być używany jako synonim "jazata" (por. "Wisperad" 8.1); te dwa słowa występują wielokrotnie w księgach spisanych w języku średnioperskim (np. "Menog i Kszarad" 12.11, "21.35"). 
Pierwszy raz zostało zastosowane w Gathach w "Jaśnie Haptanhaiti" (J"." 39,3): „Zatem czcimy dobre istoty, mężczyznę i kobietę, Spenta Amesze, wiecznie żywe, zawsze korzystne, które trzymają się dobrego celu. W zaratusztriańskim wyznaniu wiary, "Fravarānē", wierny oświadcza: „"Oświadczam że jestem czcicielem Mazdy, jestem zaratusztrianinem, odrzucającym dewy, tym, który wychwala Amesza Spentów, który czci Amesza Spentów"” (J"." 12.1); a w późniejszym tekście Awesty (J"." 1.2) napisane jest"," że "jazata" Atar jest „"najmocniejszym z Amesza Spentów”". 
Termin ten jest najczęściej używany w ograniczonym sensie w odniesieniu do największych istot "spənta", to znaczy do wielkiej heptady, która jest szczególnym elementem objawienia Zaratusztry, a mianowicie odnosi się do samego Ahury Mazdy. Heptada jest jego emanacją, ale może być reprezentowana lub ukazywać się jako Święty Byt Duchowy Spenta Mainju. Szóstka, może być wzywana jako "Jazaci," lub ograniczona tylko do tych sześciu bytów jako samodzielnie działające istoty. Te dwa znaczenia - ogólny i szczególny - współistnieją nie tylko w księgach Młodszej Awesty i Księgach w języku pahlawi, ale także w codziennej praktyce i używaniu ich przez zaratusztrian. Czasami występują nawet obok siebie w tym samym zdaniu, np. "Bundahiszn" 3.1: „"Imiona trzydziestu Amesza Spentów zostały nadane trzydziestu dniom, a więc: najpierw Ohrmazd, potem sześciu Amesza Spentów"”. W zachodniej literaturze naukowej, termin Amesza Spenta odnosi się zwykle do wielkiej szóstki. 
Heptada Ahura Mazdy.
Zwykle podaje się taki skład heptady, której część stanowią Amesza Spentowie wraz z ich atrybutami:
Ameszaspentowie w Aweście.
"Ormazd".
"Ofiarujemy się jasnemu, chwalebnemu władcy, mocarnemu Ahura Mazdzie; poświęcamy się Amesza-Spentom."
"Wohuman".
"Ofiarujemy się Ameszaspentowi Wohumanowi; poświęcamy się Pokojowi, którego tchnienie jest przyjazne, i który ma największą moc niszczenia wszystkich kreatur Arymana. Poświęcamy się Niebiańskiej Mądrości, ustanowionej przez Mazdę; poświęcamy się Mądrości zdobytej, którą dała mu słyszeć, Mazda."
"Ardwahiszt".
"Ofiarujemy się Ameszaspentowi Aszy-Wahiszcie, najpiękniejszemu, Ameszaspentowi; poświęcamy się upragnionemu Arjamanowi (Saoszjantowi); poświęcamy się bo dał nam Mazda narzędzie wykonane przez siebie; poświęcamy się dobremu Saoce, patrzącemu oczami świętej miłości, danymi mu przez Mazdę."
"Szahriwar".
"Ofiarujemy się Ameszaspentowi Khszathrze-Wairji; poświęcamy się metalom; poświęcamy się Miłosierdziu i Miłości."
"Spandarmad".
"Ofiarujemy się dobrej Ameszaspentce Spenta Armaiti; poświęcamy się dobrej Ratu, patrzącej oczami świętej miłości i miłosierdzia, uczynionymi przez Mazdę."
"Chordad".
"Ofiarujemy się Ameszaspentce Hurwatat; poświęcamy się dla świętych pór roku. Poświęcamy się na lata, świętej mistrzyni świętości."
"Amurdad".
"Poświęcamy się Ameszaspentce Ameretat; poświęcamy się by panował dostatek, i liczne były trzody; poświęcamy się by obficie obradzały zboża; poświęcamy się potężnemu Gaokerenie, stworzonemu przez Mazdę." 
(tłumaczenie według": Avesta, Khorda Avesta," Siroza 2, James Darmesteter, "„Sacred Books of the East,”" American Edition, 1898).
Imiona i płeć.
Imiona wszystkich sześciu pojawiają się wielokrotnie w Gathach, choć rzadko z epitetami, które stały się trwałymi atrybutami pierwszych czterech w tradycji. Gramatycznie imiona pierwszych trzech są nijakie, kolejnych trzech żeńskie.
Kreacja Amesza Spentów.
W Gathach nie ma usystematyzowanej doktryny Amesza Spentów, ale imiona wszystkich spentów z Heptady są zebrane w Jaśnie 47,1. Proces, stworzenia Amesza Spentów, jest różnie ukazywany. W młodszej Aweście jest powiedziane, że Ahura Mazda najpierw stworzył szóstkę, a następnie poprzez nią inne korzystne bóstwa. W Gathach Zaratusztra mówi o Ahura Mazdzie jako o „Stwórcy” Vohu Manah i Asza i „ojcu” Vohu Manah, Aszy i Armaiti. Ten ostatni termin jest wyraźnie przenośnią. Powtarza się to w Młodszej Aweście (Jaszt. 19.16–188), gdzie sześciu wielkich Amesza Spentów, wraz ze Spenta Mainju, czczonych jest jako ci, którzy są „jednego umysłu, jednego głosu, jednego aktu, których ojcem i władcą jest jeden, Stwórca, Ahura Mazda” W innym miejscu Młodszej Awesty. Amesza Spentowie czczeni są jako formy, w które Stwórca «miesza się» (rētwaja). W Bundahiszn 1.44 mówi się, że Ahura Mazda stworzył ich „ze swego własnego ja” (az hãn i kšweś kšwadih), a w Menog i Kšrad, że zrobił to „z własnego światła” (az hãn i kšweś rōśnih), podczas gdy w Adżãdgãr i Dżãmãspig 3.3-7 stworzenie ich jest porównywane do rozświetlenia pochodni, czy samej pochodni.
Doktryna.
Amesza Spentowie są jedną istotą ze swoim Stwórcą. Otrzymali jednak od niego osobne egzystencje, by móc mu pomagać na różne sposoby w przezwyciężaniu zła; zjednoczeni w istocie, są podzieleni osobowo. Wszyscy Amesza Spentowie mają swojego specjalnego Frawasziego, Garonmana (garothman). Mieszkają w najwyższych niebiosach. Ta zajmują „złote miejsca”, które należą do duchów w królestwie niebios. Każdy z nich jest zatem równocześnie jazatem, to znaczy istotą stworzoną, którą należy wielbić oddzielnie, modlitwami, ofiarami i hymnami uwielbienia; powinni być należycie wzywani, każdy według imienia, do pomocy w odpowiednim zakresie, do którego zostali stworzeni co Zaratusztra wymienia szczegółowo w gathach. Niemniej jednak, choć niezależni jako jazatowie, Amesza Spentowie są również hipostazami różnych aspektów natury Boga i są tak blisko niego, że Zaratusztra czasami zwraca się do Ahura Mazdy: „Wy”, w liczbie mnogiej kiedy wzywa boga wraz z jedną lub z kilkoma z tych istot. Ponadto prorok często używa określeń Asza, Kszatra itp, jako cech, które reprezentują te sześć Wielkich Istot i które każdy sprawiedliwy (aszawan) powinien posiąść. Te dwie koncepcje boskości i ludzkiej mocy zdają się często mieszać poprzez myśl o mocy pochodzącej od boga, która urzeczywistnia się wstępując w osobę. Doktryna Heptady ma zasadnicze znaczenie dla zaratusztriańskiej teologii moralnej: gdzie poprzez wielbienie, medytację i działanie każda osoba powinna dążyć do wprowadzenia siódemki do swojej istoty, stając się tym samym coraz bardziej godną osiągnięcia nieba. 
Wymiar fizyczny doktryny.
Doktryna ma również wymiar fizyczny, ponieważ każdy z siedmiu Amesza Spentow jest połączony z jednym z siedmiu „stworzeń” (tworów, pahl. Dahisznaan), które według starożytnych myślicieli irańskich tworzyły świat. Te połączenia są systematycznie wymieniane w tekstach Zand, a później Pahlawi: Ahura Mazda jest szczególnym strażnikiem sprawiedliwego człowieka, Vohu Man bydła, Artwahiszta ognia, Szahriwar metali, Spendarmat ziemi, Hordad wody, a Amurdad roślin.
Specyfika doktryny.
Doktryna wielkich Amesza Spentów łączy ich zatem na płaszczyźnie duchowej, etycznej i materialnej w unikalny sposób, a radykalny dualizm nadaje swój szczególny charakter tej zaratusztriańskiej koncepcji. Doktryna ta reprezentuje starożytny, mistyczny sposób patrzenia na rzeczywistość. Ten sposób myślenia jest bardzo odległy od współczesnych zachodnich kanonów duchowych, co powoduje liczne pomyłki w postaci nakładania pochodzących z zachodnich teologii kalek pojęciowych. 
Rytuał.
Związek między tworami pod opieką Amesza Spentów potwierdzony jest aktem kultu w nabożeństwie świątynnym, podczas którego są reprezentowani wszyscy członkowie Heptady: Armaiti przez ziemię „świętej dzielnicy”, Hurwatat przez „wodę wyzwolenia”, Ameretat przez rośliny i zioła, Wohu Manah przez ofiary z mleka lub mięsa, Kszatra przez metalowe naczynia i narzędzia, Asza przez rytualny ogień, i Spenta Mainju, Święty Duch Ahura Mazdy, przez kapłana pełniącego obowiązki. Ta interpretacja rytuału, którą, zgodnie ze świadectwem Gath, przypisuje się samemu Zaratusztrze, była przekazywana z pokolenia na pokolenie do czasów współczesnych (patrz Boyce, Twierdza, str. 51), było to bardzo pomocne w utrzymaniu doktryny Heptady w społeczności. Ponadto zaratusztriański rok ma siedem wielkich świętych dni na cześć Heptady (Nowruz i Gahmbary), które są jedynymi świętami obowiązkowymi w tej religii.
Imanencja.
Znaczenie doktryny immanencji wielkich Amesza Spentów jest dodatkowo potwierdzone przez dzieła manichejskie z III wieku naszej ery; kiedy pisma Maniego zostały przetłumaczone na środkowo-perski termin mahraspandan i został użyty jako rzeczownik opisujący pięć „lekkich elementów” w jego własnej kosmologii jako eter, wiatr, światło, woda i ogień (Mir. Man. s. 206, 214, sv). To powodowało, że chrześcijanie w okresie sasanidzkim wielokrotnie oskarżali zaratusztrian o oddawanie czci żywiołom.
Kalendarz.
Mary Boyce sugeruje, że kalendarz zoroastryjski, w którym każdy z trzydziestu dni miesiąca jest poświęcony któremuś z jazatów, powstał pod koniec panowania Achemenidów, i odgrywał znaczącą rolę w utrzymaniu koncepcji Heptady. W kalendarzu pierwsze siedem dni poświęcono Heptadzie. Ahura Mazda ponadto został uhonorowany przez poświęcenie mu czterech dni, a każdy z siedmiu Amesza Spentów otrzymał z kolei dedykowany mu miesiąc. (patrz Boyce, zaratusztrianizm, tom 2 II, s. 243)
Koncepcja Hauga.
Doktryna i kult Heptady nie zmieniły się w społeczności zaratusztriańskiej w Iranie do czasów współczesnych. Inaczej stało się w Indiach. W XIX wieku zachodnie naukowe teorie akademickie wywarły potężny wpływ na Parsów w Bombaju. W latach 60. XIX wieku M. Haug przedstawił im pogląd, że Zaratusztra głosił monoteizm a wielcy Amesza Spentowie, jak utrzymywał, byli dla samego proroka niczym więcej niż abstrakcyjnymi cechami boga. Ta interpretacja została przyjęta przez parsyjskich reformistów. Parsowie którzy cierpieli z powodu propagandowych ataków chrześcijańskich misjonarzy, oskarżających ich o politeizm szybko zaaprobowali pomysł Hauga. (patrz np. J. Wilson, The Pārsī Religion, Bombay, 1843, ss. 180f., - dokonali szczególnego ataku na koncepcję immanencji Amesza Spenta). Reformiści energicznie propagowali idee Hauga. Spowodowało to późniejsze nieporozumienia i pisma Parsów–reformistów zostały potraktowane przez nie znających roli Hauga zachodnich uczonych jako dowód, że interpretacja Hauga miała źródło w samej tradycji zaratusztriańskiej. Ta interpretacja gathyjskich Amesza Spentów jako abstrakcji filozoficznych i etycznych stała się przez pewien czas dominującą na Zachodzie opinią i jest nadal powtarzana przez część zachodnich publikacji, a także przez wielu Parsów, stąd znaczna różnorodność zdań we współczesnych pracach naukowych na ten temat.
Przedstawienia Heptady.
Kult Amesza Spentów poprzez ich dzieła sprawiał, że zaratusztrianie nie praktykowali kultu obrazów. Przypuszczalnie jedno z nielicznych przedstawień Heptady znajduje się na płaskorzeźbach nad grobowcami Dariusza Wielkiego i jego następców (patrz Achaemenid Religion, str. 428). Inny artefakt to perski kolczyk datowany na rok 525–330 p.n.e., znaleziony w Mezopotamii (Simpson 1972, s. 120). Na środku kolczyka znajduje się symboliczny Farawahar, środek jest otoczony sześcioma kołami, które przedstawiają mniejsze postacie, siódme koło przedstawia lilię wodną. Twierdzi się, że liczby te reprezentują albo króla i jego sześciu zwolenników, albo boga Ahurę Mazdę i „świętych nieśmiertelnych”. (Muzeum Sztuk Pięknych w Bostonie). Podobny kolczyk znajduje się w kolekcji Norberta Schimmela. Współczesne wyobrażenia Amesza Spentów namalowała artystka amerykańska, Hannah Michael Gale Shapero, znana jako "Pyracantha", na podstawie jej ilustracji w świątyni ognia w Kalkucie wykonano witraż zaprojektowany przez Katayun Saklat. Istnieją też wyobrażenia komiksowe.

</doc>
<doc id="140835" url="https://pl.wikipedia.org/wiki?curid=140835" title="Toshigami">
Toshigami

 – japońskie bóstwo noworoczne. 
"Toshigami", będący wyobrażeniem opiekuńczego przodka rodziny, odwiedza domy w dniu Nowego Roku, przynosząc doń szczęście. Na powitanie bóstwa skrupulatnie sprząta się domostwo, a jego wejście przyozdabia dekoracjami wykonanymi z sosny i bambusa (kadomatsu). Składa się mu także ofiarę na domowym ołtarzyku.
W niektórych regionach Japonii Toshigami jest traktowane jako bóstwo żywności i rolnictwa. "Ukazuje się" jako stary mężczyzna lub kobieta. W prefekturze Kagoshima młodzi mężczyźni przebierają się w wieczór noworoczny za starców z białymi brodami i rozdają dzieciom ciastka ryżowe.

</doc>
<doc id="140836" url="https://pl.wikipedia.org/wiki?curid=140836" title="British American Racing">
British American Racing

British American Racing (B.A.R.) – zespół Formuły 1 w latach 1999–2005, którego nazwa pochodziła od głównego sponsora i współwłaściciela – firmy British American Tobacco (B.A.T.), właściciela marki Lucky Strike.
Zespół zadebiutował w sezonie 1999. 4 października 2005 roku został przejęty przez Hondę, która będąc wcześniej w posiadaniu 45% akcji, odkupiła pozostałe udziały od B.A.T. Japoński koncern przekształcił B.A.R. w swój zespół fabryczny – Honda Racing F1.
Historia.
B.A.T. był związany z Formułą 1 od wielu lat, liczne jej marki były reklamowane na bolidach. Za namową Craiga Pollocka firma w przerwie między sezonami 1997 i 1998 kupiła za 30 milionów funtów stajnię Tyrrell. W sezonie 1998 nosiła ona jeszcze starą nazwę, a od sezon 1999 zaczęto stosować nazwę British American Racing.
Pollock został szefem zespołu i zdołał namówić do współpracy swojego podopiecznego, Mistrza Świata z sezonu 1997, Jacques’a Villeneuve’a. Kanadyjczyk skuszony wysokim kontraktem odszedł ze stajni Williams po sezonie 1998, jego nowym partnerem został, debiutujący w Formule 1, Ricardo Zonta.
Craig Pollock chciał wprowadzić do Formuły 1 dwa różne malowania bolidu w obrębie jednego zespołu. Zaprezentował więc dwa bolidy w barwach marek British American Tobacco: Lucky Strike i 555. FIA zakazała takiego rozwiązania, więc połączono obydwa malowania. Choć obydwa malowania połączono, obaj kierowcy zespołu prezentowali się w dwóch różnych kombinezonach.
Pollock wierzył w sukces zespołu już w pierwszym sezonie startów. Sezon był jednak katastrofalny, a stajnia nie zdobyła ani jednego punktu w klasyfikacji konstruktorów, nawet stajnia Minardi okazała się lepsza. Villeneuve rozpoczął sezon od 11 nieukończonych wyścigów, a jego najlepsza pozycja to ósme miejsce. Zonta tymczasem opuścił trzy wyścigi z powodu obrażeń i także najlepszą pozycją jaką zajął było ósme miejsce. Najlepszy wynik dla stajni uzyskał, zastępujący Zontę, Mika Salo, który zajął siódmą pozycję.
Po nieudanych startach z silnikami Supertec (silniki Renault pod inną marką), stajnia podpisała kontrakt z Hondą od sezonu 2000. Różnica była widoczna, silniki były bardziej wytrzymałe i konkurencyjne. Jednak najlepszą pozycją jaką zajęła stajnia było 4. miejsce. Mimo widocznej poprawy właściciele stajni liczyli na coś więcej i ostatecznie Pollock został zwolniony.
David Richards został nowym dyrektorem stajni od sezonu 2002, ale sytuacja się nie zmieniła. Zdobywanie punktów nie wychodziło Villeneuve'owi, Panisowi, a później Jensonowi Buttonowi. Słabe wyniki osiągane przez Jacques'a doprowadziły do zamienienia go przez Japończyka, Takumę Satō pod koniec sezonu 2003. Samochód w tym sezonie był jedną z czołowych konstrukcji, ale słabe wyniki stajni były spowodowane oponami Bridgestone. W przerwie pomiędzy sezonami stajnia podpisała kontrakt na dostawę opon z Michelin.
Sezon 2004 był najbardziej udanym w historii stajni. Button wielokrotnie stawał na podium i zdobył dla stajni pierwsze pole position. Zespół po walce ze stajnią Renault zdobył tytuł wicemistrza w klasyfikacji konstruktorów. Pomimo nieścisłej sytuacji w związku z kontraktem Buttona, on i stajnia wykazały się profesjonalizmem odkładając tę sprawę poza wyścigi.
W sezonie 2005 skład kierowców nie zmienił się. David Richards został zastąpiony przez Geoffa Willisa. Pierwszy, lepszy występ stajni miał miejsce podczas Grand Prix San Marino, Jenson Button zajął trzecie miejsce, a Takuma Satō piąte. Po tym wyścigu pojawiły się podejrzenia, jako że zespół używał paliwo jako balastu i dokonano nieprawidłowości podczas badań kontrolnych, jednak po wyścigu samochody zostały zatwierdzone przez stewardów jako zgodne z regulaminem. Po kilku dniach FIA odwołała się od decyzji swoich stewardów i oskarżyła zespół o oszustwo. Międzynarodowy Sądu Apelacyjnego FIA orzekł, że BAR złamał Regulamin Sportowy, zdyskwalifikował ich z GP San Marino i dodatkowo wykluczył z następnych dwóch Grand Prix (w Hiszpanii i w Monaco).
Sezon 2005 był ostatnim w historii zespołu – po wykupieniu przez Hondę został przekształcony w jej ekipę fabryczną – Honda Racing F1.
W latach 2004-06 podczas GP Chin reklamy Lucky Strike zastępowano reklamami marki 555, ponieważ papierosy tej marki były tam bardziej znane. Przez cały okres istnienia zespołu na bolidzie widniało niewielkie logo 555 World Racing.

</doc>
<doc id="140837" url="https://pl.wikipedia.org/wiki?curid=140837" title="Ahura Mazda">
Ahura Mazda



</doc>
<doc id="140838" url="https://pl.wikipedia.org/wiki?curid=140838" title="Ahuramazda">
Ahuramazda



</doc>
<doc id="140839" url="https://pl.wikipedia.org/wiki?curid=140839" title="Ohrmuzd">
Ohrmuzd



</doc>
<doc id="140840" url="https://pl.wikipedia.org/wiki?curid=140840" title="Hormuzd">
Hormuzd



</doc>
<doc id="140841" url="https://pl.wikipedia.org/wiki?curid=140841" title="Ohrmizd">
Ohrmizd



</doc>
<doc id="140844" url="https://pl.wikipedia.org/wiki?curid=140844" title="Sagichō">
Sagichō

 lub lub , także inne nazwy: "saitoyaki", "sankurō", "hochoji", "hokkengyō" – ceremonialny zwyczaj japoński, polegający na paleniu dekoracji noworocznych. 
Palenie dotyczy:
Ceremonie te najczęściej odbywają się w dniach 15 lub 18 stycznia (data zależy od regionu). Pierwotnie był to festiwal ognia służący przepędzeniu demonów i złych duchów.
Uważa się, że ciastka mochi pieczone w tym ogniu, wraz z odpowiednią modlitwą, zapewniają w nowym roku ochronę przed chorobami.

</doc>
<doc id="140845" url="https://pl.wikipedia.org/wiki?curid=140845" title="Rzeki Ameryki Północnej">
Rzeki Ameryki Północnej

Poniższa tabela przedstawia największe rzeki Ameryki Północnej ułożone według długości rzeki głównej. Mniejszą czcionką wymienione są ważniejsze dopływy tych rzek.

</doc>
<doc id="140846" url="https://pl.wikipedia.org/wiki?curid=140846" title="Amszaspand">
Amszaspand



</doc>
<doc id="140847" url="https://pl.wikipedia.org/wiki?curid=140847" title="Amesza Spanda">
Amesza Spanda



</doc>
<doc id="140848" url="https://pl.wikipedia.org/wiki?curid=140848" title="Osechi-ryōri">
Osechi-ryōri

 – tradycyjne potrawy japońskie, podawane w drewnianych lub pokrytych laką, przeważnie prostokątnych, wielopoziomowych pudełkach podzielonych wewnętrznymi przegródkami, spożywane w okresie Nowego Roku (shōgatsu).
Składniki-symbole.
Każda potrawa i pudełko mają znaczenie symboliczne, a wśród nich znaleźć można m.in.:
Historia.
Są różne teorie dotyczące powstania tego zwyczaju. Część z nich wskazuje na początki w okresie Heian (VIII–XII wiek) i prastarą tradycję oferowania pokarmu bogom oraz dzielenia się żywnością z rodziną. Obecna forma świętowania ukształtowała się na przełomie XIX i XX wieku.

</doc>
<doc id="140849" url="https://pl.wikipedia.org/wiki?curid=140849" title="The Melancholy Collection">
The Melancholy Collection

The Melancholy Collection jest składanką różnych utworów szwedzkiej punk rockowej grupy Millencolin. Została wydana 29 lipca 1999 roku w Szwecji oraz w 2001 roku przez Epitaph Records w Stanach Zjednoczonych (zob. 2001 w muzyce).

</doc>
<doc id="140850" url="https://pl.wikipedia.org/wiki?curid=140850" title="Rzeki Australii i Oceanii">
Rzeki Australii i Oceanii

Poniższa tabela przedstawia największe rzeki Australii i Oceanii ułożone według długości rzeki głównej. Mniejszą czcionką wymienione są ważniejsze dopływy tych rzek.
Uwaga: dane o długości i powierzchni dorzecza różnią się w zależności od źródeł. „.” oznacza brak danych

</doc>
<doc id="140855" url="https://pl.wikipedia.org/wiki?curid=140855" title="Wyższa Szkoła Biznesu - National Louis University">
Wyższa Szkoła Biznesu - National Louis University



</doc>
<doc id="140856" url="https://pl.wikipedia.org/wiki?curid=140856" title="Almanach">
Almanach

Almanach – termin ma kilka znaczeń:

</doc>
<doc id="140857" url="https://pl.wikipedia.org/wiki?curid=140857" title="Puszcza Mariańska (gmina)">
Puszcza Mariańska (gmina)

Puszcza Mariańska (do 1953 "gmina Korabiewice") – gmina wiejska w Polsce w województwie mazowieckim, w powiecie żyrardowskim. W latach 1975–1998 gmina administracyjnie należała do województwa skierniewickiego.
Siedziba gminy to Puszcza Mariańska.
Według danych z 30 czerwca 2004 gminę zamieszkiwało 8431 osób.
Struktura powierzchni.
Według danych z roku 2002 gmina Puszcza Mariańska ma obszar 142,41 km², w tym:
Gmina stanowi 26,74% powierzchni powiatu.
Historia.
Gmina Puszcza Mariańska (do 1953 pod nazwą "gmina Korabiewice") leżała w latach 1953-54 oraz 1973–75 w województwie łódzkim (powiat skierniewicki), w latach 1975-98 w województwie skierniewickim a obecnie (od 1999) w województwie mazowieckim.
Komunikacja.
Przez gminę przebiegają dwie linie kolejowe: warszawsko-wiedeńska ze stacją w Radziwiłłowie i skierniewicko-brzeska ze stacją w Puszczy Mariańskiej oraz przystankami w Długokątach i Grabcach. Druga linia - na fali zmian w polskim kolejnictwie - od roku 2000 obsługuje jedynie ruch towarowy. Przez gminę przebiega droga wojewódzka nr 719: Kamion - Żyrardów - Warszawa.
Demografia.
Dane z 30 czerwca 2004:
Sąsiednie gminy.
Bolimów, Kowiesy, Mszczonów, Nowy Kawęczyn, Radziejowice, Skierniewice, Wiskitki, Żyrardów
Sołectwa.
Aleksandria, Bartniki, Bednary, Biernik, Budy Zaklasztorne, Długokąty, Długokąty Małe, Górki, Grabina Radziwiłłowska, Huta Partacka, Kamion, Karnice, Korabiewice, Lisowola, Michałów, Mrozy, Nowa Huta, Puszcza Mariańska, Radziwiłłów, Sapy, Stary Karolinów, Stary Łajszczew, Studzieniec, Waleriany, Zator.
Pozostałe miejscowości.
Budy-Kałki, Budy-Kałki (osada leśna), Budy Wolskie, Emilianów, Gzdów, Małe Łąki, Niemieryczew, Nowiny, Nowy Karolinów, Nowy Łajszczew, Olszanka, Patoki, Pniowe, Stara Huta, Wilczynek, Wincentów, Wola Polska, Wycześniak, Wygoda, Żuków.

</doc>
<doc id="140860" url="https://pl.wikipedia.org/wiki?curid=140860" title="Mersey">
Mersey

Mersey – rzeka w zachodniej Anglii. Powstaje z połączenia rzek Goyt i Tame, wypływających z Gór Pennińskich. Długość: 113 km. 
Uchodzi do Zatoki Liverpoolskiej (Morze Irlandzkie). Nad estuarium Mersey leży Liverpool, a przy ujściu do Mersey jej głównego dopływu Irwell – Manchester. Pod estuarium Mersey zbudowano w 1934 tunel o długości 3,2 km łączący Liverpool i Birkenhead.

</doc>
<doc id="140862" url="https://pl.wikipedia.org/wiki?curid=140862" title="Merseyside">
Merseyside

Merseyside – hrabstwo ceremonialne i metropolitalne w północno-zachodniej Anglii, w regionie North West England, położone nad Zatoką Liverpoolską i estuarium rzeki Mersey, obejmujące aglomerację miasta Liverpool. Hrabstwo utworzone zostało w 1974 roku na pograniczu historycznych hrabstw Lancashire i Cheshire.
Powierzchnia hrabstwa wynosi 647 km², a liczba ludności – 1,4 mln osób (2016). Największym miastem hrabstwa, jedynym posiadającym status "city" jest Liverpool, który do czasu likwidacji rady hrabstwa w 1986 roku był ośrodkiem administracyjnym. Innymi większymi miastami Merseyside są St Helens, Southport, Birkenhead, Bootle, Wallasey, Bebington i Crosby.
Zachodnia część hrabstwa znajduje się na półwyspie Wirral, pomiędzy estuariami rzek Dee na zachodzie oraz Mersey na wschodzie. Wschodnia część rozciąga się wzdłuż wschodniego wybrzeża estuarium Mersey oraz Zatoki Liverpoolskiej.
Na północy Merseyside graniczy z hrabstwem Lancashire, na wschodzie z Wielkim Manchesterem, na południu z Cheshire a na zachodzie (poprzez estuarium rzeki Dee) także z Walią.
W hrabstwie używany jest dialekt i akcent Scouse.
Podział administracyjny.
W skład hrabstwa wchodzi pięć dystryktów:

</doc>
<doc id="140864" url="https://pl.wikipedia.org/wiki?curid=140864" title="Port lotniczy Liverpool-John Lennon">
Port lotniczy Liverpool-John Lennon

Port lotniczy Liverpool-John Lennon (ang.: "Liverpool John Lennon Airport", kod IATA: LPL, kod ICAO: EGGP) – port lotniczy w Liverpoolu, położony 12 km na południowy wschód od centrum miasta, w dzielnicy Speke, od której wziął swoją pierwotną nazwę – Speke Airport. Podczas II wojny światowej znany jako RAF Speke.
W 2000 port został przemianowany na "Liverpool John Lennon Airport" w 20. rocznicę morderstwa członka liverpoolskiej grupy rockowej The Beatles. Na suficie hali dworcowej wymalowane jest motto lotniska (cytat z utworu Lennona „Imagine”): „"Above us, only sky"” (pl. "Nad nami, tylko niebo").
Przewozy wzrosły z 875 000 pasażerów w 1998 do 4,96 mln w 2006. Procentowo, ruch wzrósł o 31,5% w 2005 i 12,6% w 2006. W maju 2007 obsłużył 500 000 pasażerów po raz pierwszy w jednym miesiącu. Obsługuje głównie tanie linie lotnicze i ruch czarterowy. Główny ciężar ruchu liniowego tradycyjnych linii lotniczych przejął leżący w sąsiedztwie międzynarodowy port lotniczy Manchester.

</doc>
<doc id="140865" url="https://pl.wikipedia.org/wiki?curid=140865" title="Goodison Park">
Goodison Park

Goodison Park – zespół obiektów sportowych położonych w Liverpoolu. GP jest siedzibą klubu piłkarskiego Everton F.C., 9-krotnego zdobywcę mistrzostwa Anglii.

</doc>
<doc id="140866" url="https://pl.wikipedia.org/wiki?curid=140866" title="Stefan Wierzbowski">
Stefan Wierzbowski

Stefan Wierzbowski (ur. 1620, zm. 7 marca 1687) – biskup poznański w latach 1664–1687, arcybiskup nominat gnieźnieński w 1687, referendarz wielki koronny od 1662 roku, założyciel Nowej Jerozolimy (obecnie Góra Kalwaria). Zmumifikowane ciało Biskupa Stefana Wierzbowskiego spoczywa w sarkofagu w krypcie kościoła Podwyższenia Krzyża Świętego w Górze Kalwarii. W 1674 pełnił funkcję interreksa w zastępstwie prymasa .
Życiorys.
Był synem kasztelana inowłodzkiego i starosty szadkowskiego Mikołaja z Wielkiego Chrząstowa Wierzbowskiego i Urszuli Grudzińskiej z Poddębic, córki kasztelana nakielskiego Stefana Grudzińskiego i Jadwigi z Cerekwicy. Miał 4 braci: Wojciecha, Władysława, Hieronima i Zygmunta - sprawujących wysokie urzędy świeckie, głównie w województwach łęczyckim, sieradzkim i brzeskokujawskim; oraz siostrę Annę, żonę Jana Łaskiego - ostatniego potomka rodu Łaskich herbu Korab.
Pierwszym poważniejszym stanowiskiem kościelnym sprawowanym przez Stefana Wierzbowskiego była funkcja archidiakona łuckiego. Był także administratorem diecezji łuckiej w czasie wakatu. W 1653 r. otrzymał prowizję na kanonię krakowską, a w 1660 r. został mianowany opatem paradyskim. Wzmiankowany był także jako referendarz koronny. Nominację na biskupstwo poznańskie otrzymał jeszcze pod koniec 1663 r.
Na sejmie abdykacyjnym 16 września 1668 roku podpisał akt potwierdzający abdykację Jana II Kazimierza Wazy. Po abdykacji Jana II Kazimierza Wazy w 1668 roku popierał do polskiej korony kandydaturę francuskiego księcia Wielkiego Kondeusza. Był członkiem konfederacji generalnej zawiązanej 5 listopada 1668 roku na sejmie konwokacyjnym. Był elektorem Michała Korybuta Wiśniowieckiego w 1669 roku z województwa poznańskiego. Był deputatem z Senatu do Rady Wojennej przy królu w 1673 roku.
Był członkiem konfederacji generalnej zawiązanej 15 stycznia 1674 roku na sejmie konwokacyjnym.
Na stałe osiadł w Warszawie. Jako pierwszy przyjął tytuł biskupa poznańskiego i warszawskiego. Nieprawnie nazywał się biskupem “warszawskim“, ponieważ Warszawa była tylko Archidiakonatem w diecezji poznańskiej. Po śmierci arcybiskupa Jana Wydźgi w 1685 r. został przez króla Jana III Sobieskiego nominowany do objęcia arcybiskupstwa gnieźnieńskiego. Zatwierdzeniu Stefana na arcybiskupa długo opierała się jednak Stolica Apostolska, gdyż w przeszłości pozwolił on na wzięcie ślubu Hieronimowi Lubomirskiemu pomimo niezgodności związku z prawem kanonicznym. Zmarł 7 marca 1687 r. w Górze Kalwarii nie doczekawszy zezwolenia papieskiego na objęcie funkcji zwierzchnika Kościoła polskiego. W 1791 jego szczątki zostały przeniesione do podziemi kościoła Podwyższenia Krzyża Świętego w Górze Kalwarii.
W kościele pw. Wniebowzięcia NMP i św. Jakuba Apostoła w Szadku nad mensą ołtarza pw. S.S. Aniołów Stróżów jest umieszczona tablica wspominająca biskupa. „"Stephanus Episcopus Posnanensis, antea Archidiakonus Luceoriensis eiusdem episcopatus administrator, Canonicus Cracoviensis, Abbas Paradiensis, Referendarius Regni et Camerae regiae Thesaurarius"”.
Działalność biskupia.
W roku 1666 – odkupił od braci Górskich wieś Górę i w roku 1672 założył na jej terenie Nową Jerozolimę (obecnie – Góra Kalwaria). Założył miasto na planie ówczesnego wyobrażenia o Jerozolimie. Zbudował Kalwarię, do której zaczęli pielgrzymować wierni (miała zastąpić pielgrzymkę do Ziemi Świętej). Akt założycielski zabraniał osiedlania się żydów w tym mieście.

</doc>
<doc id="140870" url="https://pl.wikipedia.org/wiki?curid=140870" title="Róża gęstokolczasta">
Róża gęstokolczasta

Róża gęstokolczasta ("Rosa pimpinellifolia") – gatunek krzewu należący do rodziny różowatych. Występuje pospolicie na obszarach umiarkowanych półkuli północnej. Pochodzi z Europy i Azji Północnej (Syberia). Jest uprawiany jako roślina ozdobna, ale rośnie też dziko jako agriofit prawie w całej Europie, także na terenie Polski. Na południu Polski występuje częściej. Status gatunku we florze Polski: kenofit.
Biologia i ekologia.
Nanofanerofit. Siedlisko: suche i kamieniste zbocza. W klasyfikacji zbiorowisk roślinnych gatunek charakterystyczny dla klasy (Cl.) "Rhamno-Prunetea". Kwitnie od maja do czerwca.

</doc>
<doc id="140871" url="https://pl.wikipedia.org/wiki?curid=140871" title="Wyspy Fryzyjskie">
Wyspy Fryzyjskie

Wyspy Fryzyjskie (nid. "Waddeneilanden" lub "Friese Eilanden", niem. "Friesische Inseln", płnfryz. "Friisk Ailönen" lub "Fresk Eilunen", duń. "Vadehavsøer" lub "Frisiske Øer") – archipelag w północno-zachodniej Europie, na Morzu Północnym, który rozciąga się wzdłuż wybrzeży Holandii, Niemiec i zachodniej części Półwyspu Jutlandzkiego.
Archipelag dzieli się na:
Wyspy tego archipelagu należą do: Danii, Holandii i Niemiec.

</doc>
<doc id="140875" url="https://pl.wikipedia.org/wiki?curid=140875" title="Nantes">
Nantes

Nantes (bret. "Naoned") – miasto w zachodniej Francji, port nad Loarą (w regionie Kraj Loary, w departamencie Loara Atlantycka), historyczna stolica Bretanii.
Według danych z 2018 gminę zamieszkiwało 319 284 osób, a gęstość zaludnienia wynosiła 4897,7 osób/km².
Nantes było miejscem wydania edyktu nantejskiego oraz narodzin pisarza Juliusza Verne’a, twórcy literatury fantastycznonaukowej.
W związku z intensywnym rozwojem, miasto jest doceniane w licznych rankingach. W 2004 Nantes zostało uznane przez Time Magazine „"najlepszym miastem do życia w Europie"”. W 2018 Nantes zostało uznane przez portal The Local oraz magazyn l’Express najlepszym miastem do pracy we Francji. W 2019 Nantes zwyciężyło również w konkursie Komisji Europejskiej otrzymując tytuł Europejskiej Stolicy Innowacji 2019.
Z uwagi na wysoki poziom życia i ochrony środowiska Komisja Europejska przyznała w 2013 Nantes tytuł Zielonej Stolicy Europy.
W mieście ma swoją siedzibę klub piłkarski FC Nantes.
Infrastruktura.
Na południowy zachód zaledwie kilka kilometrów od centrum Nantes położony jest międzynarodowy port lotniczy Nantes Atlantique. Lotnisko ma połączenia regularne z 60 miastami w tym loty krajowe, europejskie i dalekodystansowe. W 2012 lotnisko obsłużyło ponad 3,6 mln pasażerów. Z kolei kilkanaście kilometrów na północ znajduje się kolejny port lotniczy Saint-Nazaire. Ten port jest ważny ze względu na przesyły towarów – cargo. Jest jednym z głównych portów, które obsługują firmę Airbus.
Nantes posiada obwodnice i doskonałe połączenie dzięki bliskości autostrad. Autostrada A11 prowadzi w kierunku Angers, aż do Paryża, natomiast A83 gwarantuje szybkie połączenie do Bordeaux przez Niort i Poitiers.
Nantes posiada także bardzo dobrze rozbudowaną sieć transportu miejskiego za sprawą licznych linii autobusowych oraz tramwajowych, a także wykorzystuje transport wodny. Każdego dnia z transportu publicznego korzysta ponad 2 miliony osób (dane za 2012).
Tak jak ma to miejsce w większości francuskich miast w centrum Nantes jest dworzec kolejowy – Gare de Nantes, który łączy miasto poprzez regionalną kolej, jak i na peronach codziennie pojawiają się pociągi dużych prędkości TGV.

</doc>
<doc id="140878" url="https://pl.wikipedia.org/wiki?curid=140878" title="Quito">
Quito

San Francisco de Quito (Quito) – stolica Ekwadoru, drugie co do wielkości miasto kraju (po Guayaquil). Położone w północnej części Ekwadoru w Andach na wysokości ok. 2700-2850 m n.p.m. (druga najwyżej położona stolica państwowa) na wschodnich stokach czynnego wulkanu Pichincha. Miasto położone jest ok. 40 km na południe od równika. Nazwa Quito pojawiła się w 1533 od wymarłego dzisiaj plemienia Kwitu.
Zachowało się tutaj wiele zabytków architektury kolonialnej, a zabudowa staromiejska została w 1978 wpisana na listę światowego dziedzictwa UNESCO
Historia.
Strategiczne położenie Quito stwarzało znakomite warunki do założenia miasta. W 1534 r. zdał sobie z tego sprawę hiszpański konkwistador Sebastián de Belalcázar. Strome ściany skalne po obu stronach doliny były naturalnymi, potężnymi murami obronnymi, a lodowiec Pichincha gwarantował dostatek wody. Ponadto teren był dobrze nasłoneczniony i osłonięty przed wiatrami. W krótkim czasie Quito stało się jedną z najwspanialszych metropolii hiszpańskich w Ameryce Południowej.
W XIX wieku Quito zaczęło w szybkim tempie rosnąć: od 1780 r. obszar miasta zwiększył się 50-krotnie.
W latach 50. i 60. budowano szerokie ulice łączące nowe dzielnice z zabytkowym centrum.
Geografia.
Quito jest położone na północnych wyżynach Ekwadoru, w dorzeczu rzeki Guayllabamba. Miasto zbudowane jest na długim płaskowyżu, leżącym na wschodnich zboczach wulkanu Pichincha. Dolina rzeki Guayllabamba, gdzie leży Quito, otoczona jest przez wulkany. Niektóre z nich, pokryte śniegiem widoczne są z miasta przy dobrej widoczności. Quito jest najbliższą równikowi stolicą na świecie.
Sąsiedztwo wulkanów.
Najbliżej Quito jest wulkan Pichinicha, grożący zachodniej stronie miasta. Quito jest jedyną stolicą na świecie, która bezpośrednio zagrożona jest przez czynny wulkan. Pichincha
Pichincha ma kilka szczytów, wśród nich Ruku Pichincha wysokości 4700 m n.p.m. i Wawa Pichincha – 4794 m. Wawa Pichincha jest aktywny i monitorowany przez wulkanologów na instytucie geofizycznym Narodowej Politechniki. Największy wybuch nastąpił w 1660 roku, gdy więcej niż 25 cm popiołu pokryło miasto. Trzy niewielkie wybuchy miały miejsce jeszcze w XIX wieku. Najnowszy wybuch odnotowano w dniu 5 października 1999 roku, kiedy kilka kłębów dymu i duża ilość popiołu pokryły miasto.
Aktywność innych pobliskich wulkanów może mieć również wpływ na miasto. W listopadzie 2002 roku, po erupcji wulkanu w Reventador, miasto obsypane zostało warstwą drobnych cząstek popiołu do grubości kilku centymetrów.
Wulkany na Cordillera Central (Królewskim Cordillera), na wschód od Quito, otaczające dolinę Guayllabamba, obejmują Cotopaxi, Sincholagua, Antisana i Cayambe. Niektóre z wulkanów zachodniego Cordillera, na zachodzie doliny Guayllabamba to Illiniza, Atacazo i Pululahua.
Klimat.
Zgodnie z klasyfikacją klimatów Köppena, Quito ma klimat oceaniczny (Cfb). Ze względu na swoją wysokość oraz bliskość równika, Quito ma dość stały klimat. Średnia temperatura w południe wynosi 18,7 °C (65,7 °F) przy niskiej nocnej 9,3 °C (48,7 °F). Średnia roczna temperatura wynosi 14 °C (57 °F). Miasto ma tylko dwie pory roku: suchą i mokrą. Pora sucha, od czerwca do września (4 miesiące), jest określana jako lato; pora deszczowa, od października do maja (8 miesięcy), jest określany jako zima. Roczna suma opadów, w zależności od lokalizacji, wynosi około 1000 mm.
Demografia.
Jest to liczba ludności miasta określona przez ostatni spis powszechny, przeprowadzony w 2001 roku. Liczba ta nie odzwierciedla populacji całego kantonu, która obejmuje również okoliczne parafie wiejskie, które są oddzielone od miasta.
Obszary topograficzne.
Quito składa się z trzech części, oddzielonych wzgórzami:

</doc>
<doc id="140879" url="https://pl.wikipedia.org/wiki?curid=140879" title="Nowa Jerozolima (kalwaria)">
Nowa Jerozolima (kalwaria)

Nowa Jerozolima – założenie urbanistyczne kalwarii katolickiej, przeprowadzone w 1670 r. przez biskupa poznańskiego Stefana Wierzbowskiego na miejscu dzisiejszej Góry Kalwarii. Wybudowano tam drogi na wzór Dróg Krzyżowych w Kalwarii Zebrzydowskiej czy Wejherowskiej. Pozmieniano nazwy niektórych miejsc, rzek i ulic, wybudowano klasztory dominikanów, pijarów i marianów. Ulice wysypano przywiezioną z Jerozolimy ziemią. Wyznaczono Drogę Krzyżową z końcem na wzgórzu nazwanym Kalwarią.
Zabroniono osiedlać się Żydom. W zaborze pruskim zsekularyzowano większość dóbr kościelnych.

</doc>
<doc id="140880" url="https://pl.wikipedia.org/wiki?curid=140880" title="Tours">
Tours

 (wym. [], uproszczona: "tu:r") – miasto i gmina w środkowej Francji, nad rzeką Loarą, w Regionie Centralnym, prefektura departamentu Indre i Loara, w krainie historyczno-geograficznej Turenia.
Charakterystyka.
Według danych na rok 2007 gminę zamieszkiwało 142 000 osób, a gęstość zaludnienia wynosiła 4133 osób/km² (wśród 1842 gmin Regionu Centralnego Tours plasuje się na 1. miejscu pod względem liczby ludności, natomiast pod względem powierzchni na miejscu 254.).
Tours to ośrodek handlowy. Przemysł: włókienniczy i sukienniczy.
Od V wieku Tours jest ośrodkiem kultu świętego Marcina.
Od małego drewnianego kościoła w Tours, zwanego Capella, w wielu językach świata wziął się wyraz kaplica, z powodu złożonego tam płaszcza św. Marcina (z łac. "cappe", po fr. "chape"). Kościół ten wzniósł w 1. połowie V wieku w Tours nad grobem św. Marcina jego uczeń i następca, biskup Święty Brykcjusz (zm. ok. 444). Kościół-Capella był celem pielgrzymek i w r. 470 został rozbudowany do bazyliki przez kolejnego biskupa Tours Perpetuusa.
Gospodarka.
W Tours znajdują się zakłady firmy STMicroelectronics produkującej półrzewodniki.

</doc>
<doc id="140881" url="https://pl.wikipedia.org/wiki?curid=140881" title="Arcybiskup poznański">
Arcybiskup poznański



</doc>
<doc id="140882" url="https://pl.wikipedia.org/wiki?curid=140882" title="Manama">
Manama

Manama () – stolica i największe miasto Bahrajnu położone nad Zatoką Perską, na północnym wschodzie wyspy Bahrajn.
Nazwa Manama oznacza "śpiące miejsce".
Manama była jednym z dwunastu regionów municypalnych Bahrajnu, a od 3 lipca 2002 wchodzi w skład muhafazy al-Asima.
Historia.
Manama jest wymieniana w kronikach islamu co najmniej od roku 1345. Została zdobyta przez Portugalczyków w roku 1521, a następnie przez Persów w roku 1602. Od roku 1783 była, z wyjątkiem krótkich przerw, w rękach władającej dynastii Al Chalifa. W roku 1958 Manama została ogłoszona wolnym portem, a w roku 1971 została stolicą niezależnego Bahrajnu.
Gospodarka.
Baza ekonomiczna Manamy jest identyczna z bazą całego Bahrajnu, jest to wydobycie i przetwórstwo ropy naftowej, budowa statków, rybołówstwo i połów pereł. Manama korzysta z międzynarodowego lotniska Bahrajnu na wyspie Al-Muharrak.
Kultura.
Edukacja.
W Manamie znajduje się miasteczko akademickie skupiające część wydziałów Uniwersytetu Bahrajńskiego założonego w 1986.
Demografia.
Według spisu ludności przeprowadzonego w 2012 Manamę zamieszkiwały 297 502 osoby.

</doc>
<doc id="140883" url="https://pl.wikipedia.org/wiki?curid=140883" title="Male">
Male

Male (, trl. Maale) – stolica Malediwów, na wyspie Male w atolu Male Północne. Osobna jednostka administracyjna w podziale administracyjnym Malediwów. Male to największy ośrodek przemysłowy kraju, znajduje się tam główny port morski oraz port lotniczy. Miasto, które zajmuje już nieomal całą powierzchnię wyspy, zamieszkuje 133 412 osób (2014). Wyspa, na której się znajduje, otoczona jest ufundowanym przez Japończyków betonowym falochronem, który kosztował 136 mln dolarów. Zapobiega on zalaniu miasta przez Ocean Indyjski.
Tsunami.
Miasto zostało poważnie zniszczone 26 grudnia 2004 przez falę tsunami wywołaną przez trzęsienie ziemi na Oceanie Indyjskim. Wody oceanu zalały blisko 2/3 miasta.

</doc>
<doc id="140884" url="https://pl.wikipedia.org/wiki?curid=140884" title="Georg Friedrich Bernhard Riemann">
Georg Friedrich Bernhard Riemann



</doc>
<doc id="140886" url="https://pl.wikipedia.org/wiki?curid=140886" title="Ramułtowice">
Ramułtowice

Ramułtowice – wieś w Polsce położona w województwie dolnośląskim, w powiecie średzkim, w gminie Kostomłoty.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Do 1939 roku wieś nosiła nazwę Illnisch-Romolkwitz, którą zmieniono na Ramfeld. Obecnie nosi nazwę Ramułtowice, a Ilnica (dawna Illnisch) jest przysiółkiem, czyli częścią tej wsi. Przed wojną mieszkała tu jedna z linii rodu potentatów przemysłowych Henckel von Donnersmarck. W czasie II wojny światowej w pałacu w tej wsi mieściła się jedna z największych składnic archiwalno-bibliotecznych.
Współczesność.
W Ramułtowicach jest jeden sklep i remiza Ochotniczej Straży Pożarnej, przekształcona ostatnio na świetlicę wiejską. Można tam dojechać liniami nr 529 i 547 Polbus PKS oraz linią nr 549 Sevibus. Na terenie wsi znajdują się 3 przystanki autobusowe.
Zabytki.
Do wojewódzkiego rejestru zabytków wpisane są:
inne zabytki:
nieistniejący:

</doc>
<doc id="140887" url="https://pl.wikipedia.org/wiki?curid=140887" title="Trondheim">
Trondheim

Trondheim (dawniej Nidaros oraz Trondhjem) – miasto w Norwegii, nad Trondheimsfjorden u ujścia rzeki Nidelvy. Ośrodek administracyjny, dobrze rozwinięty przemysł stoczniowy, maszynowy, metalowy, rybny, ważny port handlowy i rybacki.
Ważny ośrodek sportów zimowych (trasy biegowe, skocznie narciarskie). Populacja 198 219 osób (październik 2019).
Miasto, założone w 996 roku przez Olafa Tryggvasona, do 1217 pełniło funkcję stolicy wikińskiej Norwegii. W latach 1152–1537 było siedzibą katolickiej archidiecezji Nidaros (obecnie funkcjonuje luterańska Diecezja Nidaros i Nidarosdomen – katedra Nidaros). Gmina w obecnym kształcie istnieje od 1964 roku, kiedy Trondheim zostało połączone z Byneset, Leinstrand, Strinda i Tiller.
Położenie i klimat.
Trondheim położone jest w miejscu, gdzie rzeka Nidelva spotyka fiord Trondheimsfjorden. Podczas przesilenia letniego Słońce wschodzi ok. 3.00, a zachodzi ok. 23.40, ale pozostaje tuż pod horyzontem – to powoduje, że pomiędzy 20 maja a 20 lipca nie ma w nocy ciemności. Natomiast podczas przesilenia zimowego Słońce wschodzi o 10.00, pozostając jedynie nad linią horyzontu, zachodzi już o 14.30.
W Trondheim występuje klimat nadmorski, jednak miasto jest osłonięte od silnych morskich wiatrów. Najwyższą temperaturę + 35 °C zanotowano 22 lipca 1901, zaś najniższą – –26,1 °C w lutym 1899. Najwyższym naturalnym wzniesieniem na terenie miasta jest Góra Storheia, wznosząca się 565 metrów ponad poziom morza.
Historia.
Ludzie mieszkali w tych okolicach już od tysiącleci. W dawnych czasach, w miejscu zwanym Øretinget u ujścia rzeki Nidelvy, wolni ludzie wybierali swojego władcę. Harald Pięknowłosy (865 – 933) został tu obwołany królem, jak i jego syn Haakon I zwany Dobrym. Miasto (zwane pierwotnie Nidaros) było siedzibą królów Norwegii, a także do 1217 roku pełniło rolę stolicy państwa (następnie stolicę przeniesiono do Bergen).
Trondheim było od 1152 roku siedzibą katolickiego arcybiskupstwa Norwegii, aż do ucieczki z miasta ostatniego katolickiego arcybiskupa Olava Engelbrektssona w 1537.
Po układzie pokojowym w Roskilde 26 lutego 1658 roku Trondheim (i cała reszta Trøndelagu) dostała się pod panowanie szwedzkie. Ziemie te odebrano Szwedom 10 miesięcy później, co potwierdzono Traktatem Pokojowym w Kopenhadze 27 maja 1660. Podczas II wojny światowej Trondheim okupowały siły niemieckie od kwietnia 1940 roku (od pierwszego dnia inwazji na Norwegię – operacji Weserübung) aż do końca wojny w maju 1945 r.
Trondheim przez długi czas stanowiło siedzibę władz Norwegii. Tutaj zbierał się pierwszy norweski parlament – Ting, a miejscowa katedra była centrum kultu religijnego, do którego przybywali pielgrzymi aż z Oslo.
Miasto trawiły wielkie pożary w latach 1598, 1651, 1681, 1708, 1717, 1742, 1788, 1841 i 1842. Pożar w 1681 zwany „pożarem Hornmana” pochłonął 90% zabudowy miasta i spowodował niemal całkowitą przebudowę miasta. Generał Johan Caspar von Cicignon (inżynier wojskowy z Luksemburga) nadzorował odbudowę miasta, zupełnie nie zważając na prawa własności po to, aby w przyszłości uniknąć tego typu katastrof. To wtedy zbudowano szerokie aleje takie jak Monkegaten, to nadało miastu jego własny, szczególny styl.
Nazwa miasta.
Król wikingów Olav Tryggvason nazwał miasto w 997 roku Kaupangen (znaczące tyle co „Miejsce Targów”). Wkrótce potem zaczęto je nazywać Nidaros (ujście rzeki Nidy). W późnym średniowieczu nazwę zmieniono na Trondheim.
Po podboju Norwegii przez Danię i pseudounii, miasto nazywane było Trondhjem (słowa "heimr, heim" i "hjem" oznaczają dom, a "Trond" to plemienne imię, czyli nazwa oznaczała „Dom Trøndera”).
W okresie 1 stycznia 1930 – 6 marca 1931, miastu ponownie nadano historyczną nazwę Nidaros. Aby podkreślić duże znaczenie miasta w przeszłości zmieniono nazwę, mimo że podczas referendum z 1928 roku mieszkańcy głosowali następująco: 17 163 głosów za Trondhjem i 1508 głosów za Nidaros. Publiczne oburzenie, a nawet protesty, spowodowały doprowadzenie do kolejnej zmiany nazwy miasta, tym razem bardziej kompromisowa, brzmiąca mniej duńsko Trondheim. Nazwa ta nawiązywała do historycznej nazwy całego okolicznego fiordu Trondheimsfjorden. Wymowa „Trondhjem” była oficjalnie zabroniona, choć nadal jest wielu preferujących nieoficjalną wymowę nazwy miasta, w lokalnym dialekcie (Trøndersk).
Tradycyjna niemiecka nazwa miasta to Drontheim. W czasach okupacji niemieckiej 1940–1945, Niemcy wybudowali tu bazę okrętów podwodnych (U-Bootów). Rozważali także budowę nowego miasta, Neu-Drontheim dla 250 tys. mieszkańców. Miało ono się mieścić 15 km na południe od Trondheim, obok mokradeł Øysand, na obrzeżach miasta Melhus. Nowe miasto miało stać się stolicą północnej niemieckiej Skandynawii, która miała być główną bazą marynarki wojennej na rejon Północnego Atlantyku, stając się największą ze wszystkich niemieckich baz. W mieście, do którego miała prowadzić autostrada z Oslo, planowano budowę opery, teatru, biblioteki, dużej galerii malarstwa, stadionu oraz licznych basenów, tak, aby zgodnie z intencjami Hitlera znalazło się tu "wszystko, co potrzeba znaczącemu ośrodkowi kultury". Z wielkich planów Niemcom udało zrobić się niewiele – do dziś w okolicach Øysand, obok głównej drogi widać jedynie zardzewiałe końcówki zbrojeń planowanego miasta.
Edukacja.
Szkolnictwo wyższe.
Trondheim nazywane jest miastem studenckim. Średnio jeden na sześciu mieszkańców jest żakiem. Większość z nich (ponad 30 tys.) studiuje na Norweskim Uniwersytecie Naukowo-Technicznym – pierwszej co do liczby studentów uczelni w kraju. W 2016 roku Uniwersytet Medyczny w Trondheim ("Sør-Trøndelag University College"), wraz z innymi mniejszymi uczelniami został przyłączony do NTNU. Dodatkowo w Trondheim działa Norweska Szkoła MBI oraz Queen Maud’s College, kształcący głównie nauczycieli nauczania początkowego.
Ośrodki badań.
Liczba szkół wyższych oraz ośrodków naukowych sprawiają, że Trondheim pełni ważną rolę w zakresie rozwoju technologii w Norwegii.
Szkoły.
W Trondheim istnieje 99 szkół podstawowych, gimnazja oraz 3 szkoły międzynarodowe:
Kultura.
Ośrodek żydowski.
W mieście istnieje jedyne w Norwegii muzeum żydowskie znajdujące się przy Ark. Christies gate 1. Muzeum otwarte w 1997 roku i było darem dla miasta na 1000. rocznicę powstania. Wystawione zdjęcia, ukazują między innymi historię Żydówki Cissi Klein, która została zabrana prosto ze szkolnej ławki przez norweską policję i wysłana do Auschwitz-Birkenau.
Tutejsza synagoga jest najdalej na północ położoną na świecie.
Transport.
Tramwaje.
Trondheim to położone najdalej na północ miasto na świecie, które może się poszczycić komunikacją tramwajową, a także posiadaniem w przeszłości partii tramwajarskiej w zarządzie miasta. Tramwaje zaczęły jeździć po mieście w 1901 roku, a już w 1924 otwarto muzeum prezentujące widokówki, magazyny i zdjęcia poświęcone tramwajom. Muzeum otwarte jest codziennie, a wejście dla zwiedzających jest za darmo.
System tramwajowy w Trondheim został zamknięty 12 czerwca 1988 roku, ale już dwa lata później uruchomiono ponownie linię tramwajową nr 1, Gråkallbannen, z przystanku "St. Olavs gate" przez "Hospitalkirka, Ila, Bygrensen, Breidablikk, Hoem, Munkvoll" i" Ugla " do "Lian". Trasa linii ma długość 8,8 km i posiada 21 przystanków. Zajezdnia tramwajowa znajduje się w Munkvoll. Tramwaje jeżdżą tą trasą średnio cztery razy na godzinę w ciągu dnia oraz raz na godzinę w nocy.
Szerokość torów wynosi 1000 mm.
Gråkallbannen w każdą sobotę lata wypuszcza do 91 starych tramwajów na trasę pomiędzy "St. Olavs gate" w centrum i "Lian" w "Bymarka" (czas przejazdu około 2 godzin).
Autobusy.
Przewoźnikiem obsługującym publiczny transport zbiorowy w Trondheim jest AtB. Linie autobusowe docierają do każdej, nawet najdalszej części miasta. Pierwsze autobusy zaczynają jeździć około godziny 5:00 rano, a ostatnie kończą kursować około północy. W nocy na trasy wyjeżdżają autobusy nocne.
Wszystkie autobusy mają jeden wspólny przystanek w samym centrum miasta przy Munkegata. Autobusy, zwłaszcza w godzinach szczytów komunikacyjnych, stanowią szybką konkurencję dla samochodów osobowych, które nie mogą korzystać ze specjalnie wydzielonych pasów ruchu.
Koszty biletów są relatywnie tanie dla mieszkańców miasta: w 2011 roku ceny biletów to 30 NOK dla dorosłych i 15 dla dzieci. Są także bilety okresowe np. miesięczny 585 NOK, a osoby po 67 roku życia jeżdżą bezpłatnie.
Lotnisko.
35 km od Trondheim w Stjørdal, znajduje się jedno z największych lotnisk w Norwegii. Lotnisko Trondheim lufthavn, Værnes obsługiwane jest przez firmę Avinor, dzieląc lotnisko z częścią wojskową zarządzającą przez Norweskie Siły Powietrzne. Lotnisko, z którego pierwszy lot odbył się 26 marca 1914, w 2005 obsłużyło 2 817 454 pasażerów.
Transport kolejowy.
Miasto posiada dworzec kolejowy z którego odjeżdżają koleje linii Nordlandsbanen łączące Trondheim z Mo i Rana od 1942 roku, z Fauske od 1958, a z Bødo od 1962. Natomiast inna linia kolejowa Meråkerbanen łączy od 1882 roku ze Szwecją via Storlien. Z Oslo łączą natomiast dwie linie Rørosbanen (od 1877) i Dovrebanen (od 1921).
Statki.
Z Trondheim odpływają statki firmy Hurtigruten, które kursują pomiędzy Bergen a Kirkenes. Dodatkowo w sezonie letnim, do portu zawija wiele statków rejsowych. Od roku 1994 kursuje szybki statek do Kristiansund, pełniąc rolę statku regionalnego dowożącego ludzi tych dwóch bliskich geograficznie miast.
Rowery.
W Trondheim w latach 90. XX wieku postawiono na rozwinięcie tras rowerowych, aby jak największa rzesza osób mogła codziennie korzystać z tego środka transportu. Obecnie pojazd ten jest popularniejszy od samochodów, a mieszkańcy mają udostępnione liczne parkingi i wydzielone ścieżki rowerowe.
Przy Bakklandet, obok Gamle Bybro, znajduje się jedyny na świecie wyciąg dla rowerów i jest sporą atrakcją dla turystów. Wynalazcą tej nietypowej windy otwartej 18 sierpnia 1993 roku jest Jarle Wanvik. Urządzenie pomaga podjechać pod dość stromą górkę. Ten niestandardowy prototyp od momentu uruchomienia przewiózł ponad 200 tys. rowerzystów.
W Trondheim osoby nie posiadające własnego roweru mogą pożyczyć jeden ze 125 rowerów publicznych, które są rozmieszczone na 10 „przystankach” w rejonie starego miasta. Aby wypożyczyć rower należy udać się do Biura Informacji Turystycznej, gdzie otrzymuje się specjalną elektroniczną kartę, która pozwala odblokować rower. Jednorazowo można używać roweru przez 3 godziny (kartę otrzymuje się na 24 godziny), a odstawić go można na najbliższym z „przystanków”. Wypożyczenie roweru jest bezpłatne, jedyną opłatą jest depozyt w wysokości 200 NOK, zwracany przy oddaniu karty.
Miasta partnerskie.
Trondheim posiada 12 miast partnerskich:
Oprócz tego miasto współpracuje blisko z Klaksvík, Upernavik, Östersund i Sundsvall.

</doc>
<doc id="140888" url="https://pl.wikipedia.org/wiki?curid=140888" title="Georg Bernhard Riemann">
Georg Bernhard Riemann



</doc>
<doc id="140889" url="https://pl.wikipedia.org/wiki?curid=140889" title="Utrecht">
Utrecht

Utrecht – miasto w środkowej Holandii nad kanałem Amsterdam-Ren, ośrodek administracyjny prowincji Utrecht.
Dane ogólne.
Ośrodek hutnictwa żelaza i aluminium, przemysł metalowy i maszynowy. Utrecht jest znanym ośrodkiem naukowym i turystycznym. Wielki węzeł drogowy, przez który przechodzą drogi A2, A12, A27 i A28.
Miasto dzieli się na 10 części (nid. "Wijk"):
Historia.
Początki miasta sięgają I wieku n.e., kiedy Rzymianie wybudowali tam (ok. roku 47) warownię ("castellum"). Była ona położona nad Renem, którego koryto przebiegało bardziej na północ niż dziś i stanowiło północną granicę imperium rzymskiego.
W średniowieczu Utrecht był siedzibą i własnością biskupią. Pierwszym biskupem Utrechtu był Wilibrord, który uczynił z miasta ośrodek swej misji wśród Fryzów. Urodził się tutaj także święty Ludger. Prawa miejskie Utrecht posiada od 1122 roku. 
2 marca 1459 w Utrechcie urodził się Adriaan Florenszoon Boeyens, późniejszy papież Hadrian VI – ostatni papież spoza Włoch do czasu wyboru Jana Pawła II.
Od 1559 roku arcybiskupstwo, w XII-XIV w. główne miasto Niderlandów.
W XVI wieku Utrecht przyłączył się do powstania przeciw hiszpańskim Habsburgom. W roku 1579 w mieście zawarto unię utrechcką, jednoczącą opozycję. W 1889 biskupi starokatoliccy ogłosili „Deklarację Utrechcką” i powstała Unia Utrechcka Kościołów Starokatolickich.
Zabytki.
Znajduje się tu dużo romańskich i gotyckich kościołów oraz polski cmentarz wojenny.
Najsłynniejszym zabytkiem jest katedra z XIII w. (Domkerk), nawiązująca stylem do gotyku francuskiego. Jej budowa rozpoczęła się w 1254 r. i trwała do XVI w.
W 1572 roku w wyniku nadchodzącej fali reformacji dokonano wielu wandalizmów, duża liczba wewnętrznych i zewnętrznych ornamentów została wtedy zniszczona. Z ogromnej katedry zachowała się tylko część wschodnia, w pobliżu wieży (Domtoren). W 1674 roku w czasie burzy zawaliła się nieukończona nawa, dlatego dziś wieża stoi kilkadziesiąt metrów od reszty katedry. Wieża ma 112 m i jest to najwyższa kościelna dzwonnica w Holandii.
Utrecht jest też ośrodkiem starokatolicyzmu. W mieście znajduje się starokatolicka archikatedra pw. Świętej Gertrudy. 
Ważnym dziełem architektury nowoczesnej jest Rietveld Schröderhuis (1924) – jedno ze sztandarowych dzieł grupy De Stijl – w 2000 wpisany na listę Światowego Dziedzictwa UNESCO.
Nauka i edukacja.
Najstarszą uczelnią w Utrechcie jest Uniwersytet w Utrechcie, założony w 1636 roku. Oprócz niego w Utrechcie znajduje się Akademia Sztuk Pięknych ("Hogeschool voor de Kunsten Utrecht") oraz założona w 1988 roku "Hogeschool Utrecht".
Znajduje się tu jedna z siedzib instytutu Deltares.
Polski cmentarz.
W Utrechcie znajduje się holenderski cmentarz Begraafplaats St Barbara, na którym pochowani są polscy żołnierze, biorący udział w wyzwoleniu Holandii spod niemieckiej okupacji. Grobami opiekuje się holenderski Caritas.

</doc>
<doc id="140890" url="https://pl.wikipedia.org/wiki?curid=140890" title="Ahura-Mazda">
Ahura-Mazda



</doc>
<doc id="140892" url="https://pl.wikipedia.org/wiki?curid=140892" title="Zrywka">
Zrywka



</doc>
<doc id="140895" url="https://pl.wikipedia.org/wiki?curid=140895" title="Bitwa pod Sadową">
Bitwa pod Sadową

Bitwa pod Sadową – starcie zbrojne, które miało miejsce 3 lipca 1866, pomiędzy Prusami a Austrią, podczas wojny prusko-austriackiej (o hegemonię w Związku Niemieckim za czasów Ottona von Bismarcka). Do bitwy doszło między wsią Sadowa a fortecą Königgrätz (obecnie Hradec Králové).
Bitwa.
Bitwę rozpoczęło natarcie z zachodu, przez nurt Bystrzycy (dopływ Łaby), oddziałów pruskich z 1 Armii i Armii Łaby (łącznie około 140 tys. żołnierzy). Z powodu źle wydanych rozkazów pruska 2 Armia (około 115 tys. żołnierzy), maszerująca z północy, miała znaczne opóźnienie i przez większość czasu austriacka Armia Północna (ok. 260 tys. żołnierzy) posiadała znaczną przewagę liczebną nad pruską 1 Armią i Armią Łaby. Dodatkowym atutem Austriaków było wsparcie artyleryjskie, które zadawało Prusakom ciężkie straty. Z powodu niskiej jakości dowodzenia austriackiego zgromadzone pod Hradcem Králové brygady austriackie nie zostały na czas wprowadzone do walki. Gdy wreszcie się pojawiły, kontratakując na lewym skrzydle 1 Armii pruskiej, z północy nadciągnęła pruska 2 Armia i uderzyła w odsłoniętą flankę. Na południu dokonało się także obejście lewej flanki Austriaków.
W tych warunkach większość oddziałów austriackiej Armii Północnej uległa rozpadowi. Masy uciekinierów, porzucając ekwipunek, skierowały się na wschód i południowy wschód, za linię Łaby.
W ramach próby powstrzymania Prusaków ścigających rozpadające się oddziały austriackie, miała miejsce krwawa szarża pod Streseticami – wykonana przez austriacką 3 rezerwową dywizję kawalerii (ciężka kawaleria). Jedna ciężka brygada (6 szwadronów) kierowana na Rozberic po zepchnięciu 2 szwadronów pruskich ułanów znalazła się pod zmasowanym ogniem i została zdziesiątkowana. Świadkowie opisywali, jak kawalerzyści walili się całymi rzędami od pruskich salw. Resztki brygady zawróciły w panice na tyły, tratując austriacki szpital polowy. Podobny los spotkał kolejną brygadę wysłaną na Problus. Dowódca 3 dywizji kawalerii hrabia Coudenhove (bardzo konserwatywny kawalerzysta) skierował kolejną brygadę na linię 50 pruskich dział opodal Stresetic. Ogień tych dział oraz piechoty powalił 400 kawalerzystów z tej brygady. Paniczny odwrót rozproszył ostatnią na lewym skrzydle zwartą austriacką brygadę piechoty płka Abele. W trzydziestominutowej szarży hrabia Coudenhove stracił 700 ludzi i 900 koni, 1/4 stanu.
Austriacy ponieśli dotkliwą klęskę, ale wyczerpani po bitwie Prusacy nie byli już w stanie ścigać przeciwnika.
Po bitwie.
Bitwa ta jest często wymieniana w kontekście przewagi, jaką w połowie XIX wieku dawały nowoczesne karabiny odtylcowe Dreyse M1849. Dzięki tej broni żołnierz pruski mógł oddać cztery strzały w czasie, kiedy austriacki tylko jeden. Przy tym Prusak mógł załadować swój karabin leżąc, podczas gdy Austriak mający broń ładowaną od przodu przez lufę musiał wstać lub uklęknąć, stając się sam łatwym celem.
Bitwa miała wielkie znaczenie. Dzięki niej Bismarck nie miał problemu z objęciem urzędu kanclerza w zjednoczonych przez siebie Niemczech.
Duża część żołnierzy poległych w bitwie po obu stronach była narodowości polskiej. Fakt ten zauważył Alois Jirásek w opowiadaniu „Poranek po bitwie”. Cyprian Kamil Norwid w liście do Józefa Bogdana Zaleskiego napisał: "Pod Sadową głównie wygrali Polacy (hułany poznańskie), bijąc się i mordując z Polakami (hułany galicyjskie)".
W armii pruskiej najwięcej Polaków służyło w korpusach II oraz V, w których skład wchodził 58 Poznański Pułk Piechoty, 7 Zachodniopruski Pułk Grenadierów oraz 37 Zachodniopruski Pułk Fizylierów.
Galicyjskie pułki piechoty i jazdy wzięły udział w wojnie z Prusami w ramach Armii Północnej (Korpusy I, II, VI, VIII, i X). Uczestniczyły też we wszystkich ważniejszych bitwach na czele z batalią pod Sadową.
Bezpośrednim skutkiem bitwy był podpisany pokój w Pradze zawarty w tym samym roku.

</doc>
<doc id="140896" url="https://pl.wikipedia.org/wiki?curid=140896" title="Willard Van Orman Quine">
Willard Van Orman Quine

Willard Van Orman Quine (ur. 25 czerwca 1908 w Akron, Ohio, zm. 25 grudnia 2000 w Bostonie) – amerykański filozof analityczny i logik, profesor Uniwersytetu Harvarda.
Laureat najwyższych nagród dostępnych filozofom w jego czasach – Nagrody Rolfa Schocka w dziedzinie logiki i filozofii (1993) oraz Nagrody Kioto w dziedzinie sztuki i filozofii (1996). Określany jako „jeden z najbardziej wpływowych filozofów XX wieku”, w ankiecie przeprowadzonej w 2009 roku wśród filozofów analitycznych wskazany jako piąty w kolejności najważniejszy filozof dwóch minionych stuleci.
Poglądy.
Empiryzm bez dogmatów.
Quine jest empirystą. Jego zdaniem konstruujemy „naukową teorię tego świata na podstawie naszych ubogich z nim kontaktów: oddziaływania promieni i cząstek na powierzchnie naszego ciała oraz paru innych doznań, takich jak zmęczenie przy wchodzeniu pod górę”. Specyficzne rozumienie empiryzmu przez Quine’a znalazło swój wyraz w jego „przypuszczalnie najsłynniejszym eseju” "Dwa dogmaty empiryzmu", w którym zaatakował dwa twierdzenia o fundamentalnym znaczeniu dla logicznego pozytywizmu – podział zdań na analityczne i syntetyczne, oraz przekonanie że znaczenie każdego pojedynczego zdania da się opisać w terminach bezpośredniego doświadczenia. Zdaniem Quine’a dosłownie każde nasze przekonanie jest uzasadnione na podstawie doświadczenia, w związku z czym podział zdań na analityczne i syntetyczne nie ma sensu. Nie ma zdań, które byłyby prawdziwe tylko na mocy znaczenia, ponieważ prawdziwość zdania nie jest czymś, co można rozłożyć na komponent językowy i faktualny. Kiedy ktoś proponuje teorię dotyczącą jakiegoś typu przedmiotów, jesteśmy skłonni wyobrażać sobie, że nasze zrozumienie jego słów będzie przebiegało w dwóch etapach: po pierwsze, musimy zrozumieć czym są te przedmioty; po drugie, musimy pojąć, co mówi o nich teoria. Tak jednak nie jest, bowiem „zrozumienie czym są przedmioty, jest w głównej mierze po prostu opanowaniem tego, co mówi o nich teoria”. Kiedy chce się nam wytłumaczyć czym jest neutrino, to mówi się nam, że jest to cząstka elementarna nie posiadająca masy i nie ma sensu pytanie na ile to zdanie jest językową definicją, a na ile faktualnym składnikiem danej teorii naukowej. Nasza wiedza o faktach przenika do naszych definicji, a nasze definicje stanowią naszą wiedzę o faktach.
Quine nie przeczy temu, że „wzięta w całości nauka pozostaje w podwójnej zależności – od języka i od doświadczenia; lecz dualizm ten nie daje się zasadnie odwzorować na poszczególnych twierdzeniach nauki”. Wiąże się to z jego holizmem epistemologicznym, czyli tezą, że „jednostką sensu empirycznego jest nauka jako całość”, a nie indywidualne zdanie. Zdaniem Quine’a „całokształt naszej tzw. wiedzy czy też przekonań, od najbardziej przypadkowych prawd geografii i historii aż po najgłębsze prawa fizyki atomistycznej, a nawet czystej matematyki i logiki formalnej, jest tworem człowieka i styka się z doświadczeniem tylko wzdłuż swoich krawędzi. Mówiąc inaczej, nauka jako całość podobna jest do pola siły, którego warunkami brzegowymi jest doświadczenie”. Gdy ta całość wchodzi w konflikt z doświadczeniem, istnieje znaczna swoboda wyboru zdań, które w związku z tym konfliktem mają być odrzucone, ponieważ „żadne poszczególne świadectwo doświadczenia nie jest związane z jakimś określonym zdaniem z wnętrza pola; związek ten ma co najwyżej charakter pośredni, za sprawą równowagi pola jako całości”. Dlatego nie ma wielkiego sensu pojęcie empirycznej treści (a więc i znaczenia) indywidualnego zdania, a zatem i rozróżnienie na zdania analityczne i syntetyczne. Zdanie stosunkowo bliskie doświadczenia może stać się niezależne od niego, jeżeli zdeterminowani, aby je utrzymać, będziemy gotowi raczej poświęcić prawa logiki, czy twierdzić, że bezustannie mamy do czynienia z halucynacją, niż je odrzucić. I na odwrót, nie ma zdań, których prawdziwość byłaby niezależna od doświadczenia, chociaż byłyby one tak od niego oddalone jak zdania matematyki i logiki, o czym świadczy np. fakt, że w imię uproszczenia mechaniki kwantowej proponowano zrewidować nawet prawo wyłączonego środka. Jeżeli prawa logiki i matematyki są względnie niezmienne w stosunku do innych zdań nauki, to dzieje się tak tylko dlatego, że ze względu na ich ogólność konsekwencje ich zmiany wywołałyby dramatyczną rewizję całej naszej teorii świata, my zaś nie jesteśmy gotowi na bezustanne teoretyczne rewolucje.
Niezdeterminowanie przekładu i względność ontologiczna.
Holizm epistemologiczny prowadzi do tezy o niezdeterminowaniu przekładu, zgodnie z którą „podręczniki przekładu jednego języka na drugi język można sporządzać na rozmaite sposoby, tak że wszystkie te podręczniki okażą się zgodne z ogółem dyspozycji językowych, lecz niezgodne między sobą”. Tezę tę ilustruje sytuacja przekładu pierwotnego, tzn. „tłumaczenie języka używanego przez ludzi, którzy do tej pory żyli w izolacji”. Załóżmy, że mamy lingwistę, który przebywa wśród nieznanego mu wcześniej plemienia, i próbuje zrekonstruować jego język, nie dysponując żadnymi pomocniczymi wskazówkami. Idzie on wraz z krajowcem, drogę przebiega im królik, i w tym momencie tubylec mówi: „Gavagai”. Lingwista może zinterpretować to zdanie jako „królik”, lecz przecież równie dobrze słowo to może oznaczać jakąś część królika, stwierdzenie faktu, że ktoś wyruszył tropić żyrafę, a nawet „nie ma tu królika”, ponieważ zgodnie z egzotycznymi dla nas wierzeniami tego plemienia to, że widzi się królika, niechybnie świadczy o tym, że nie ma go przed nami. Hipoteza lingwisty nigdy nie może zostać w pełni potwierdzona, ponieważ każdy z tych przekładów może być zgodny ze wszystkimi empirycznymi świadectwami, jeżeli tylko przyjmiemy odpowiednie kolejne hipotezy w kwestii odniesienia pozostałych zdań danego języka i jego struktury. Świadczy to nie tylko o tym, że możemy świetnie porozumiewać się z tubylcami w rzeczywistości odnosząc te same słowa do różnych rzeczy, lecz że w ogóle świetnie porozumiewamy się z ludźmi odnosząc te same słowa do różnych rzeczy. Oznacza to także, że dwie teorie naukowe, z których każda posługuje się odmiennymi terminami postulującymi istnienie odmiennych bytów, chociaż w sensie dosłownym pozostają w sprzeczności, to w pewnym głębszym sensie są tożsame, ponieważ przewidują taki sam zbiór obserwacji. Każdy „zbiór zdań można zreinterpretować w dowolny jedno – jednoznaczny sposób pod względem rzeczy, o których mowa, nie falsyfikując żadnego spośród zdań tego zbioru. Na tym polega [...] względność ontologiczna, czyli niezdeterminowanie odniesienia”.
Zobowiązania ontologiczne.
Kolejną kwestią, w której Quine polemizuje ze stanowiskiem pozytywizmu logicznego, w szczególności z Carnapem, jest właśnie stosunek do ontologii. Zdaniem Quine’a, „[k]ażda nauka jako całość – matematyczna, przyrodnicza czy humanistyczna – jest w tym samym sensie, choć ostrzej, zdeterminowana przez doświadczenie. Krawędź systemu musi być zgodna z doświadczeniem; reszta, ze wszystkimi jej wyszukanymi mitami i fikcjami, podporządkowana jest celowi upraszczania praw. Z tego punktu widzenia pytania ontologiczne należą do tego samego rodzaju, co pytania nauk przyrodniczych. Weźmy pod uwagę pytanie, czy należy usankcjonować istnienie klas. [...] Carnap utrzymuje, że jest to kwestia, która nie dotyczy faktów, lecz wyboru wygodnej formy języka, wygodnej aparatury pojęciowej dla nauki. Zgadzam się z tym twierdzeniem, lecz tylko pod warunkiem, że stosuje się ono do wszelkich w ogóle hipotez naukowych. Carnap zdaje sobie sprawę z faktu, że teza o odmienności pytań ontologicznych od hipotez naukowych jest do utrzymania tylko przy założeniu, iż istnieje absolutna granica pomiędzy zdaniami analitycznymi i syntetycznymi; nie muszę dodawać, że jest to założenie, które odrzucam”.
Zdaniem Quine’a zatem z naszego sposobu mówienia, przyjętej przez nas aparatury pojęciowej, wynika nasza ontologia – nasz sposób mówienia rodzi pewne zobowiązania ontologiczne. Należy więc sformułować kryteria owego zobowiązania ontologicznego, to znaczy stwierdzić, co w naszym sposobie mówienia zobowiązuje nas do uznawania danych bytów. Quine odrzuca koncepcję, że używanie terminów indywiduowych zobowiązuje nas do uznawania bytów, których nazwami są owe terminy, podobnie jak on bowiem zauważa, że terminy indywiduowe nie muszą posiadać ekstensji, żeby coś znaczyć. Ten sam argument da się zastosować także do terminów ogólnych. Ale „bardzo łatwo można uwikłać się w zobowiązania ontologiczne, mówiąc np., że istnieje coś, co jest liczbą pierwszą większą od miliona. Jednakże użycie zmiennych związanych jest jedynym sposobem mówienia, który ma konsekwencje w postaci decyzji ontologicznych. [...] Być uznanym za przedmiot istniejący to po prostu i tylko tyle, co być zaliczonym do wartości zmiennych. W terminach tradycyjnej gramatyki można sformułować to twierdzenie następująco: być to to samo, co być w zakresie przedmiotowego odniesienia jakiegoś zaimka. Zaimki są podstawowym środkiem językowego odnoszenia się do przedmiotów; rzeczowniki należałoby raczej nazwać za – zaimkami. Zmienne kwantyfikacji, takie jak «coś»,«nic», czy «wszystko», wyznaczają całą naszą ontologię, jakakolwiek by ona była; natomiast określone założenie ontologiczne można nam udowodnić wtedy i tylko wtedy, gdy prawdziwość któregoś z naszych twierdzeń wymaga, by wśród bytów, które są wartościami zmiennych naszego języka, istotnie znajdował się przedmiot postulowany przez to założenie”.
Jeżeli więc mówimy, że „niektóre gatunki zoologiczne krzyżują się”, to jesteśmy zobowiązani do uznawania szczególnego rodzaju bytów jakimi są gatunki, choćby miały to być przedmioty abstrakcyjne. Konsekwencja ta obowiązuje w każdym razie dopóty, dopóki nie pokażemy, że jesteśmy w stanie sparafrazować powyższe zdanie tak, by stało się widoczne, że choć nasza zmienna kwantyfikacji pozornie odnosi się do gatunków, to w istocie jest to tylko wygodny, skrótowy sposób mówienia, i jeżeli chcemy jesteśmy w stanie powiedzieć to samo, choć w sposób mniej wygodny, nie używając zmiennej związanej, której wartością są „gatunki”.
Epistemologia znaturalizowana.
Mimo wszelkich różnic, Quine, podobnie jak Carnap, nie uważa ontologii za jakąś samodzielną dyscyplinę, którą moglibyśmy uprawiać za pomocą właściwych dla niej metod. Zajmuje się on jedynie kwestią tego co dana wypowiedź lub teoria uznaje za istniejące, tym samym przyjmując ukryte założenie o nieistnieniu swoistej dla filozofii weryfikacji twierdzeń ontologicznych. „Myślę, że przyjmowanie jakiegoś systemu ontologii jest w zasadzie podobne do przyjmowania teorii naukowej, powiedzmy – określonego systemu fizyki; mianowicie o ile postępujemy racjonalnie, to przyjmujemy najprostszy aparat pojęciowy, który pozwala objąć i uporządkować chaotyczny zbiór danych doświadczenia. Naszą ontologię determinuje wybór uniwersalnej aparatury pojęciowej, odpowiadającej całej, najszerzej rozumianej nauce. Konstruując w racjonalny sposób którykolwiek fragment tej aparatury – na przykład jakąś część fizyczną lub biologiczną – stosujemy w istocie kryteria tego samego rodzaju jak te, które wyznaczają racjonalną konstrukcję całej aparatury. Przyjęcie jakiejś ontologii można nazwać wybraniem określonego języka w tym samym – lecz nie większym – stopniu, w jakim wybór jakiejkolwiek teorii naukowej wolno uznać za decyzję o charakterze językowym”.
Ten stosunek do ontologii wiąże się z ogólnymi poglądami metafilozoficznymi Quine’a. Ponieważ cała nasza wiedza pochodzi z doświadczenia, filozof nie może się sytuować poza schematem pojęciowym nauki. W rzeczywistości granica pomiędzy filozofią i naukami szczegółowymi jest płynna, filozof posługuje się zasadniczo tymi samymi metodami co naukowiec, a względnie wyróżnia go tylko to, że bada on kwestie znajdujące się bardziej centralnie w strukturze teoretycznej nauki, które są w sposób bardziej pośredni powiązane z doświadczeniem, lecz także on musi na jakiś odległy sposób zachowywać z nim łączność. Zdaniem Quine’a nie posiadamy więc żadnej innej wiedzy poza wiedzą naukową, dlatego zasadnie można mówić o jego scjentyzmie. Nikt nie może umieścić się ponad nauką i z jakichś teoretycznych wyżyn orzekać o zasadności jej twierdzeń. Jak pisze Quine „metoda naukowa (niezależnie od szczegółów) wytwarza teorię, której powiązania ze wszystkimi możliwymi pobudzeniami receptorów określa jedynie sama metoda naukowa, nie wsparta przez żadne wyższe czynniki kontrolne. W tym właśnie sensie jest ona najwyższym arbitrem prawdy”. Dlatego w radykalnym przeciwieństwie wobec myślicieli takich jak Kartezjusz czy Husserl Quine postuluje uprawianie „epistemologii znaturalizowanej”, swobodnie korzystającej z wyników nauk szczegółowych, bez lęku przed popadnięciem we w gruncie rzeczy nieuniknione i straszne tylko dla fundacjonistów błędne koło.
Dyskwotacyjna teoria prawdy.
Quine nie jest zwolennikiem korespondencyjnej teorii prawdy, uważając, że skoro odniesienie naszych zdań jest niezdeterminowane, to nie wiadomo z jakim fragmentem rzeczywistości miałyby one korespondować. W rzeczywistości Quine posuwa się nawet do negacji istnienia jakichkolwiek metafizycznych „faktów”, które miałyby korespondować ze zdaniami, a które tak naprawdę są „jedynie projekcjami zdań prawdziwych, dokonanymi tylko ze względu na korespondencję”. Wydaje się, że holizm Quine’a predestynował by go do przyjęcia koherencyjnej teorii prawdy – tak jednak nie jest. Quine uważa, że teoria koherencyjna „opiera się na irracjonalnym racjonalizmie – pomyśle, zgodnie z którym istnieje tylko jeden spójny logicznie rozkład potwierdzeń i zaprzeczeń w nieskończonym zbiorze możliwych sądów. Co więcej, teoria nie nakłada żadnych wymogów związanych z obserwacją i eksperymentem”.
Własne dociekania w kwestii teorii prawdy Quine rozpoczyna od przyjrzenia się temu, co mówią zwolennicy teorii korespondencyjnej. „Mówi się, że zdanie «Śnieg jest biały» zawdzięcza swoją prawdziwość faktowi, że śnieg jest biały. [...] Zdanie «Śnieg jest biały» jest prawdziwe wtedy i tylko wtedy, gdy jest faktem, że śnieg jest biały. [...] Kombinacja «jest faktem, że» jest zupełnie pusta i można ją opuścić. «Jest faktem, że śnieg jest biały» redukuje się do «Śnieg jest biały». Nasze wyjaśnienie prawdziwości zdania «Śnieg jest biały» w terminach faktów sprowadziło się do tego, że «Śnieg jest biały» jest prawdziwe wtedy i tylko wtedy, gdy śnieg jest biały. Tu właśnie, jak zauważył Tarski, kryje się istotny element korespondencyjnej teorii prawdy. Przypisać prawdziwość zdaniu to tyle, co przypisać białość śniegowi. Jeśli mówimy, że zdanie «śnieg jest biały» jest prawdziwe, to jest tak, jak gdybyśmy usunęli cudzysłów i powiedzieli po prostu, że śnieg jest biały. Prawda to usunięcie cudzysłowu”. Oto właśnie rdzeń odcudzysławiającej (dyskwotacyjnej) teorii prawdy Quine’a.
Jest to zatem jedna z deflacyjnych teorii prawdy, czyli taka, zgodnie z którą pojęcie prawdy, choć jest wygodnym i użytecznym środkiem językowym, nie pełni funkcji opisowych. Według deflacjonistów wszelkie próby przypisywania temu pojęciu jakichś głębszych treści są tylko jego nie potrzebnym rozdmuchiwaniem, „inflacją” pojęcia prawdy. Zdaniem Quine’a predykat prawdy jest tylko środkiem za pomocą którego usuwamy cudzysłów ze schematu T Tarskiego, chociaż więc jest predykatem w sensie logicznym, to nie jest żadną własnością w sensie ontologicznym. Quine zgadza się z redundancyjną teorią prawdy Franka Ramseya, że przypisanie prawdziwości jakiemuś zdaniu redukuje się do samego tego zdania, jednakże jego zdaniem Ramsey nazywając to „teorią znikania prawdy” postąpił niesłusznie, nie doceniając siły cudzysłowów. Przymiotnik „prawdziwy” jest zbędny w zastosowaniu do zdań, które mamy przed sobą, „nie możemy się go natomiast pozbyć, kiedy chcemy powiedzieć, że wszystkie zdania takiego a takiego rodzaju są lub nie są prawdziwe albo że czyjaś wypowiedź, której nie potrafimy zacytować, była lub nie była prawdziwa, albo że prawa o zniesławieniu nie stosują się do zdań prawdziwych, albo że będziemy mówili prawdę, całą prawdę i tylko prawdę, tak nam dopomóż Bóg. Jeśli sparafrazujemy takie konteksty w rachunku predykatów, to podmiotem predykatu prawdziwości nie będzie cytat, lecz zmienna. Właśnie dlatego nie możemy łatwo zrezygnować z predykatu prawdziwości”. Prawdę możemy też zinterpretować jako przypadek denotacji. Dany predykat n – argumentowy denotuje dany ciąg n – członowy wtedy i tylko wtedy, gdy jest o nim prawdziwy. Ale co zrobić z predykatem zeroargumentowym, czyli zdaniem, w którego przypadku nie ma niczego, o czym może on być prawdziwy? Denotacja redukuje się tu do samej prawdy. „Zerowym przypadkiem denotowania przez predykaty jest prawdziwość zdań. Prawdę nazwać można – ryzykując, że bedziemy cytowani jako autorzy tego określenia – po prostu zdegenerowanym przypadkiem denotacji”.
Według Quine’a wyjaśnienie zgodnie z którym prawda sprowadza się do usunięcia cudzysłowu nie jest definicją prawdy w ścisłym sensie tego słowa, ponieważ nie mówi nam, w jaki sposób wyeliminować dzięki parafrazie przymiotnik „prawdziwy” z każdego kontekstu, w którym może wystąpić w zdaniu. Dowiadujemy się jedynie, jak go wyeliminować ze zdania, w którym występuje on obok wyrażenia w cudzysłowie. A definicja w ścisłym sensie tego słowa jest eliminacją. Jednakże wyjaśnienie to jest definicją pojęcia prawdy, ponieważ „określa ono w zrozumiały sposób wszystkie zrozumiałe dla nas prawdy: prawdziwość każdego zdania jest równie zrozumiała jak samo to zdanie”. Ponadto „dążenie do prawdy zawiera się implicite już w sposobie, w jaki posługujemy się słowem «prawdziwe». Akceptujemy jako prawdziwe (i powinniśmy to czynić) najmocniej uzasadnione konkluzje aktualnej nauki, gdy jednak któraś z nich zostanie wyparta przez dalsze badania, nie powiemy, że była ona prawdziwa, lecz stała się fałszywa. Powiemy, że wbrew naszym przekonaniom nie była ona prawdziwa. Naukę traktujemy jako poszukiwanie i odkrywanie prawdy, nie zaś dekretowanie jej. Na tym polega nasz realizm i jest on integralnym założeniem semantyki predykatu «prawdziwe»”.

</doc>
<doc id="140898" url="https://pl.wikipedia.org/wiki?curid=140898" title="Wojna angielsko-hiszpańska (1727–1729)">
Wojna angielsko-hiszpańska (1727–1729)

Wojna hiszpańsko-angielska 1727-1729 – niewiele znaczący konflikt zbrojny pomiędzy Królestwem Wielkiej Brytanii a Królestwem Hiszpanii w XVIII wieku, na który złożyły się głównie nieudana brytyjska próba blokady Porto Bello i równie nieudana hiszpańska próba zdobycia Gibraltaru. Wojna zakończyła się powrotem do status quo ante bellum i zawarcia traktatu sewilskiego.
Przyczyny wojny.
Wojny z lat 1701-1714 (wojna o sukcesję hiszpańską) oraz 1718-1720 (wojna Hiszpanii z koalicją angielsko-francusko-austriacką) zakończyły się dla Hiszpanii porażką. Kraj ten stracił na rzecz Wielkiej Brytanii i Austrii swoje posiadłości w Italii, Niderlandach, a także Gibraltar oraz Menorkę i pozostał w całkowitej izolacji na arenie międzynarodowej. Wrogość do obu państw była podstawą polityki Filipa V, który w szczególności chciał pozbawić Anglię dominacji na Karaibach.
Karol VI Austriacki wykorzystał zdobycie Niderlandów Austriackich do utworzenia zamorskiej kompanii handlowej. Kompania ta, zwana Ostendzką, prowadziła działalność od roku 1719, konkurując z wielkimi potęgami morskimi, które poczuły się zagrożone w swoich interesach handlowych. W 1724 r. doszło w Cambrai do europejskiego kongresu, na którym Anglia i Holandia bezskutecznie żądały zamknięcia Kompanii Ostendzkiej. Przy okazji podjęto temat zdobyczy wojennych Filipa V w księstwach Parmy, Piacenzy i Toskanii.
30 kwietnia 1725 r. zawarto w Wiedniu układ pokojowy pomiędzy Hiszpanią i Austrią, w którym obie strony zrezygnowały ze swoich wzajemnych roszczeń i obiecały sobie wsparcie. Hiszpania jako pierwsza uznała Sankcję Pragmatyczną oraz Kompanię Ostendzką. W potajemnych rozmowach cesarz Karol VI obiecał Hiszpanom wsparcie w odzyskaniu z rąk Anglii Gibraltaru i Menorki, a w razie wojny wysłania tam 30 000 żołnierzy.
Układ ten, grożący zachwianiem równowagi sił w Europie, wywołał natychmiastową kontrreakcję. Dnia 3 września 1725 r. Anglia, Hannover, Francja i Prusy zawarły przymierze wojskowe. Do związku tych państw włączyły się później Holandia, Szwecja oraz Dania, które również obawiały się ścisłej kooperacji hiszpańsko-austriackiej.
Kryzys polityczny.
W roku 1726 sytuacja polityczna wyraźnie się zaostrzyła. Jeszcze dnia 5 listopada 1725 r. Hiszpania i Austria wzmocniły sojusz, konkretyzując swoje zobowiązania sojusznicze w razie wojny z Francją. Karol VI zażyczył sobie przy tym biskupstw Metz, Toul i Verdun, natomiast Filip V zamierzał zdobyć hrabstwo Roussillon. Poza tym obie córki Karola miały poślubić synów Filipa. Połączenie obu dynastii wyraźnie zaniepokoiło państwa przymierza. Sytuacja zaostrzyła się dodatkowo, gdy Rosja w dniu 6 sierpnia 1726 r. wstąpiła do sojuszu hiszpańsko-austriackiego. Później grupę tę wsparły jeszcze Saksonia, Polska i Bawaria.
Państwa przymierza - Anglia, Francja i Prusy - przedyskutowały pierwsze plany wojenne. Oddziały pruskie wraz z brygadą hannowerską ruszyły w kierunku Śląska, Francja natomiast miała uderzyć albo na Italię albo w kierunku Renu. Wstąpienie Rosji do sojuszu hiszpańsko-austriackiego zapobiegło jednak urzeczywistnieniu tego planu, gdyż to król Prus Fryderyk Wilhelm I zamierzał prowadzić wojnę przeciwko carycy Katarzynie I.
Wojska stron zostały wysłane w kierunku granic a od sierpnia 1725 r. Anglicy pod pieczą gubernatora Richarda Kane wzmacniali urządzenia obronne twierdzy gibraltarskiej. W przeciągu roku 1726 Anglia wysłała z portów 3 floty wojenne. Jedna eskadra krążyła po Morzu Bałtyckim niepokojąc siły carycy Rosji. Inna zabezpieczała Adriatyk, ostatnia zaś otrzymała rozkaz blokowania handlu hiszpańskiego na Karaibach. Rosjanom udało się wysłać kilka okrętów w kierunku Atlantyku. Siły te spędziły zimę w hiszpańskim porcie San Andrea.
Działania wojenne.
Hiszpania i Anglia w stanie wojny były już od 1726 r. Angielska eskadra w okolicy Porto Bello otrzymała jednak od urzędującego ministra Roberta Walpole'a (1676-1745) rozkaz nieatakowania miasta, a tylko utrzymywania jego blokady i powstrzymywania hiszpańskich jednostek handlowych. W tropikalnym klimacie doszło jednak do wybuchu licznych chorób na statkach. Kosztowało to Anglików kilka tysięcy marynarzy i żołnierzy. W Anglii odebrano to jako skandal, który miał później doprowadzić do zwolnienia ministra. Po tych niepowodzeniach konflikt na Karaibach toczony był jedynie przez jednostki kaperskie obu stron.
Większe działania wojenne miały miejsce podczas oblężenia twierdzy Gibraltar. Filip V zebrał tam armię 12 000 ludzi (według innych źródeł 25 000) pod wodzą markiza de Villadriasa, który już w roku 1704 oblegał miasto. Markiz odmówił jednak dalszych działań, nie wierząc w sukces powodzenia. Jego miejsce zajął generał Conde de la Torres. Dnia 11 lutego 1727 r. Hiszpanie rozpoczęli oblężenie twierdzy, bronionej przez 1500 Anglików. Obrońcy wspierani przez flotę wojenną odparli jednak ataki hiszpańskie i nie dopuścili do całkowitej blokady miasta. Dodatkowo siły obrońców wzrosły do 5000 ludzi. Po kilku miesiącach walk, dzięki wstawiennictwu francuskiego kardynała André Hercule de Fleury (1653-1743), doszło do zawarcia układu w Paryżu (31 maja). Po tym czasie Hiszpanie odstąpili od twierdzy. Walki kosztowały życie 300 angielskich i 1500 hiszpańskich żołnierzy.
Porozumienie.
Pokój paryski zakończył działania wojenne z wyjątkiem walk kaperskich na Karaibach. W przeciągu 4 miesięcy miał odbyć się kongres, na którym miały być omówione wszelkie sprawy i rozwiązane żądania wszystkich stron. Dopiero jednak 14 czerwca 1728 r. rozpoczęto rozmowy pokojowe w Soissons, trwające do następnego roku i zakończone niepowodzeniem. Dnia 23 grudnia 1728 r. Prusy wycofały się z przymierza uznając Sankcję Pragmatyczną.
W roku 1729 Karol VI wycofał się z obietnicy wydania swoich córek za synów Filipa V. Dnia 9 listopada 1729 r. zawarto w Sewilli układ pomiędzy Francją, Holandią i Anglią, który zmienił układ sił w Europie. Hiszpania zobowiązała się doprowadzić do rozwiązania Kompanii Ostendzkiej. Dyskutowano też problemy posiadłości we Włoszech.
Następstwa wojny.
Hiszpania uznała angielskie posiadłości w Gibraltarze, konflikt na Karaibach trwał jednak dalej. Doprowadził on w roku 1739 do otwartej wojny pomiędzy Hiszpanią i Anglią zwaną wojną o ucho Jenkinsa.
Nieudane oblężenie Gibraltaru zmusiło Hiszpanów do reformy sił zbrojnych. Jeszcze w roku 1728 otwarto w kraju cztery nowe szkoły artylerii.
16 marca 1731 r. Anglia i Austria porozumiały się, podpisując układ pokojowy. Karol VI rozwiązał Kompanię Ostendzką, Anglicy natomiast gwarantowali Sankcję Pragmatyczną. Austriacy uznali hiszpańskie zdobycze w Italii. Tu jednak pozostało wiele niejasności co było powodem wybuchu wojny o tron polski (1733-1738). Układ sił w Europie wyrównał się jednak ponownie (Hiszpania i Francja z jednej strony, Anglia i Austria z drugiej).

</doc>
<doc id="140901" url="https://pl.wikipedia.org/wiki?curid=140901" title="John Logie Baird">
John Logie Baird

John Logie Baird (ur. 13 sierpnia 1888 w Helensburgh w hrabstwie Argyll, zm. 14 czerwca 1946 w Bexhill-on-Sea w hrabstwie Sussex) – szkocki inżynier, wynalazca pierwszego działającego systemu telewizyjnego. Pionier techniki telewizyjnej. W 1924 skonstruował telewizor monochromatyczny, w 1928 przesłał transmisję telewizyjną z Europy do Ameryki Północnej, jak i Południowej, a także stworzył pierwszy system telewizji kolorowej. Wynalazca noktowizora (1926).

</doc>
<doc id="140902" url="https://pl.wikipedia.org/wiki?curid=140902" title="Miss Agent">
Miss Agent

Miss Agent (ang. "Miss Congeniality") – amerykański komediowy film fabularny z 2000 w reżyserii Donalda Petrie’ego. W 2005 premierę miał sequel filmu – "".
Fabuła.
Nieuchwytny od lat terrorysta, posługujący się pseudonimem „Obywatel”, zapowiada zamach na zbliżający się 75. finał wyborów Miss Ameryki, który ma odbyć się w San Antonio w Teksasie. W celu udaremnienia ataku i schwytania przestępcy agent FBI Eric Matthews postanawia wysłać na konkurs jedną ze swoich agentek, która przy wsparciu organizatorów – Kathy Morningside, byłej Miss Ameryki, oraz mistrza ceremonii Stana Fieldsa – miałaby zapewnione miejsce w finale, by uchronić pozostałe kandydatki. Wybór pada na Gracie Hart, zdolną i inteligentną, ale nieokrzesaną, niepokorną i zaniedbaną agentkę o niewyparzonym języku. Hart sceptycznie podchodzi do pomysłu, ponieważ jest przeciwniczką tego typu imprez i nie wykazuje zainteresowania modą, jednak ostatecznie startuje w konkursie jako reprezentantka stanu New Jersey pod fikcyjnym nazwiskiem Gracie Lou Freebush. Na dwa dni przed rozpoczęciem wyborów zmienia swój wizerunek, nabiera wdzięku oraz uczy się dobrych manier i wyczucia stylu pod okiem sfrustrowanego stylisty Victora Mellinga.
Hart w trakcie udziału w konkursie poznaje swoje konkurentki, dzięki czemu stopniowo zmienia stereotypowe zdanie o uczestniczkach konkursów piękności oraz samym wydarzeniu. Najsilniej zaprzyjaźnia się z Cheryl, reprezentantką stanu Rhode Island, zbliża się także do agenta Erica Matthewsa, z którym dotychczas utrzymywała jedynie zawodowe relacje. Podczas konkursu FBI zatrzymuje „Obywatela” i tym samym kończy akcję, jednak Hart utrzymuje, że właściwy przestępca wciąż jest na wolności, dlatego decyduje się na kontynuowanie działań na własną rękę. Wspólnie z Matthewsem udaremniają atak terrorysty, którym okazał się Frank Tobin, syn Kathy Morningside, pragnącej zemścić się na organizatorach konkursu za odsunięcie jej od kolejnych wyborów.
Dzień po wyborach Hart otrzymuje od Miss Ameryki komplementarny tytuł Miss Koleżeńskości (ang. Miss Congeniality).
Produkcja.
Głównym scenarzystą filmu został Marc Lawrence, który chciał przeprowadzić badania o kobietach pracujących w FBI. Podczas prac nad scenariuszem obejrzał transmisje z kilku konkursów piękności oraz zasiadał na publiczności podczas wyborów Miss Ameryki 1999 odbywających się w Branson w stanie Missouri. W tworzeniu fabuły pomogli mu Katie Ford i Caryn Lucas. Film wyreżyserował Donald Petrie, a za produkcję odpowiadała Sandra Bullock, odtwórczyni głównej roli. Zdjęcia zrealizował László Kovács.
Za scenografię do filmu odpowiadał Peter Larkin. Na potrzeby filmu wybudowano m.in. instalację przypominającą Statuę Wolności. Kostiumy do filmu zaprojektowała Susie De Santo, która przy pracy inspirowała się produkcjami "My Fair Lady" i "Pygmalion". Koordynatorem sekwencji filmowych i komputerowych na planie zdjęciowym był Todd Marks. Układu choreograficzne w scenach zbiorowych opracował Scott Grossman, który zagrał także epizodyczną rolę w filmie. Do scen walki aktorów przygotowywał Jack Gill.
Nagrody i nominacje.
Złote Globy 2000
Nagroda Satelita 2000

</doc>
<doc id="140903" url="https://pl.wikipedia.org/wiki?curid=140903" title="Blastocysta">
Blastocysta

Blastocysta – blastula łożyskowców, stadium rozwoju zarodkowego. Składa się z trofoblastu i węzła zarodkowego (embrioblast). Następuje po stadium rozwoju moruli. W stadium blastocysty zarodek zagnieżdża się w śluzówce macicy. Z komórek węzła zarodkowego niektórych ssaków (człowieka, myszy) uzyskano hodowle zarodkowych komórek macierzystych, mających zdolność samoodnawiania się i wytwarzania wszystkich rodzajów komórek.
Powstawanie blastocysty.
W czasie gdy morula przesuwa się do jamy macicy, przez jej osłonkę przejrzystą przenika płyn gromadzący się pomiędzy leżącymi w jej wnętrzu komórkami. Stopniowo wypełnione płynem przestrzenie zlewają się tworząc ostatecznie pojedynczą jamę, zwaną jamą blastuli (blastocele). W tym okresie zarodek nosi nazwę blastocysty. Grupa komórek pozostających wewnątrz blastocysty, zwana też embrioblastem (a także często węzłem zarodkowym), znajduje się na jednym biegunie, natomiast komórki zewnętrzne, czyli obecnie komórki trofoblastu, spłaszczają się i tworzą nabłonkową ścianę blastocysty. Zanik osłonki przejrzystej umożliwia rozpoczęcie implantacji. Komórki ludzkiego trofoblastu znajdujące się na biegunie ponad embrioblastem zaczynają wnikać pomiędzy komórki nabłonkowe błony śluzowej macicy około 6 dnia ciąży. Wnikanie trofoblastu i następnie niszczenie komórek nabłonkowych błony śluzowej zachodzi prawdopodobnie dzięki wytwarzanym przez trofoblast enzymom proteolitycznym. Błona śluzowa macicy wspomaga jednak czynność blastocysty, tak że implantacja zachodzi w wyniku ich współdziałania. Zatem do końca 1 tygodnia rozwoju ludzka zygota przechodzi w stadium moruli i blastocysty i zaczyna implantować się w błonie śluzowej macicy.

</doc>
<doc id="140905" url="https://pl.wikipedia.org/wiki?curid=140905" title="Liczby Bernoulliego">
Liczby Bernoulliego

Liczby Bernoulliego – nieskończony ciąg liczb wymiernych oznaczanych jako formula_1 gdzie formula_2 jest numerem porządkowym liczby, formula_3 wprowadzony w roku 1631 przez Johanna Faulhabera w celu ułatwienia obliczania sum ustalonych potęg kolejnych liczb naturalnych. Takie ich zastosowania i niektóre ich własności opisał szczegółowo Jakob Bernoulli w książce "Ars Conjectandi" (wydanej po śmierci autora w roku 1713). Stwierdza tam między innymi, że potrafi, wykorzystując wzór Faulhabera (patrz niżej) obliczyć sumę: formula_4 „w pół kwadransa”.
Liczby Bernoulliego znalazły zastosowanie w analizie (rozwinięcia funkcji w szereg Taylora) i w teorii liczb.
Definicja.
Obecnie funkcjonują w matematyce dwie definicje liczb Bernoulliego: nowsza – podana niżej jako definicja 1 i starsza – niżej cytowana jako definicja 2. Dla odróżnienia liczby Bernoulliego określone według definicji 1 oznacza się przez formula_1 a według definicji 2 – przez formula_6 Przy tym liczby formula_7 stanowią podzbiór właściwy liczb formula_8
Liczby Bernoulliego – definicja 1.
Liczby Bernoulliego definiuje się jako współczynniki pojawiające się w rozwinięciu w szereg Taylora funkcji:
Szereg powyższy jest zbieżny dla formula_10
Równoważnie liczby Bernoulliego można zdefiniować rekurencyjnie za pomocą wzoru:
gdzie formula_12
Według tej definicji wszystkie liczby Bernoulliego, o indeksach nieparzystych większych od 2, są równe 0.
Liczby o indeksach parzystych większych od 0 są na przemian dodatnie i ujemne.
Pierwsze 21 liczb Bernoulliego zaczynając od formula_13
Liczby Bernoulliego – definicja 2.
Liczby Bernoulliego definiuje się tym razem jako współczynniki pojawiające się w rozwinięciu w szereg Taylora funkcji:
Pierwsze kilka liczb Bernoulliego zaczynając od formula_16
Powiązanie pomiędzy liczbami formula_18 i formula_19 opisuje poniższy wzór:
Wzór asymptotyczny.
Wykorzystując wzór Stirlinga, otrzymuje się następujące przybliżenie wartości liczb Bernoulliego:
Twierdzenie Staudta.
Każda liczba Bernoulliego formula_22 może być przedstawiona w postaci
Na przykład liczba Bernoulliego formula_28 może być przedstawiona w postaci formula_29 bo liczba 6 ma cztery dzielniki: 1, 2, 3, 6, z których trzy: 1, 2, 6 są odpowiednio liczbami o 1 mniejszymi od liczb pierwszych: 2, 3, 7.
Przykłady zastosowań.
Można je znaleźć w rozwinięciach w szereg Taylora wielu funkcji takich jak formula_30 i w innych.
Wzór Faulhabera na sumę potęg kolejnych liczb naturalnych:
Związek z funkcją dzeta Riemanna wyraża wzór Eulera:
W szczególności wynika stąd, że
Inny wzór wyprowadzony także przez Eulera:
Liczby Bernoulliego badano też m.in. w związku z liczbami pierwszymi regularnymi. Wiele dalszych własności liczb Bernoulliego i innych ich zastosowań można znaleźć w podanych niżej źródłach.

</doc>
<doc id="140906" url="https://pl.wikipedia.org/wiki?curid=140906" title="ROPCiO">
ROPCiO



</doc>
<doc id="140907" url="https://pl.wikipedia.org/wiki?curid=140907" title="Casablanca (ujednoznacznienie)">
Casablanca (ujednoznacznienie)



</doc>
<doc id="140908" url="https://pl.wikipedia.org/wiki?curid=140908" title="Liczby Bernoullego">
Liczby Bernoullego



</doc>
<doc id="140909" url="https://pl.wikipedia.org/wiki?curid=140909" title="Casablanca">
Casablanca

Casablanca (arab. الدار البيضاء, "Ad-Dār al-Bayḍāʾ"; marok. arab. "ḍ-Ḍar l-Biḍa") – miasto w zachodnim Maroku, nad Oceanem Atlantyckim, siedziba administracyjna regionu Casablanca-Sattat. W 2014 roku liczyło ok. 3,4 mln mieszkańców, co czyni je największym pod względem liczby ludności miastem w kraju oraz całym Maghrebie.
Casablanca jest głównym ośrodkiem przemysłowym i kulturowym oraz największym portem morskim Maroka.
Tutaj odbyła się historyczna konferencja w Casablance.
30 km na południe od Casablanki znajduje się port lotniczy Casablanca. Otwarta została jedna linia tramwajowa.
Sport.
Kluby sportowe:
W mieście urodził się także francuski kolarz zawodowy Richard Virenque.
W latach 2001-2004 rozgrywany był tutaj kobiecy turniej tenisowy cyklu WTA Tour, Grand Prix de SAR La Princesse Lalla Meryem.

</doc>
<doc id="140910" url="https://pl.wikipedia.org/wiki?curid=140910" title="Casablanka">
Casablanka



</doc>
<doc id="140912" url="https://pl.wikipedia.org/wiki?curid=140912" title="Biuletyn (pismo)">
Biuletyn (pismo)

„Biuletyn” – pismo wydawane w drugim obiegu przez konspiracyjną grupę Ruch.
„Biuletyn” ukazywał się od września 1969 r. do czerwca 1970 r. i był pierwszym po 1956 r. pismem wydawanym poza cenzurą. Ukazało się łącznie 6 numerów. Pierwszy, dla wprowadzenia w błąd Służby Bezpieczeństwa oznaczony numerem 8, wydrukowany był w nakładzie 280 egz. i liczył 30 stron. Nakład ostatnich numerów wynosił ok. 450-500 egzemplarzy.
Redaktorem odpowiedzialnym był Emil Morgiewicz, za powielanie i kolportaż odpowiadał Andrzej Czuma (także autor niektórych tekstów). Druk odbywał się na plebanii w Piastowie (dzięki tamtejszemu księdzu – Sebastianowi Koszutowi), na powielaczu spirytusowym. Pismo rozprowadzane było bezpłatnie, z obawy przed dekonspiracją głównie wśród osób związanych z Ruchem.
Aresztowania członków organizacji przerwały wydawanie pisma.

</doc>
<doc id="140918" url="https://pl.wikipedia.org/wiki?curid=140918" title="Zespół delecji 22q11.2">
Zespół delecji 22q11.2

Zespół delecji 22q11.2 (inaczej zespół DiGeorge'a albo zespół mikrodelecji 22q11, ang. "22q11.2 deletion syndrome") – zespół wad wrodzonych spowodowany mikrodelecją prążka chromosomu 22q11 przebiegający z pierwotnym niedoborem odporności.
W zespole delecji 22q11.2 dochodzi do zaburzeń rozwoju grasicy i jej aplazji, najczęściej w 6.–10. tygodniu życia płodowego. Grasica rozwija się z III i IV kieszonki skrzelowej, więc zaburzenia jej rozwoju przebiegają wspólnie z zaburzeniami gruczołów przytarczycznych.
Historia.
Historycznie opisano kilka zespołów wad wrodzonych, które z czasem okazały się stanowić spektrum jednego zespołu wad. Były to:
Akronim CATCH-22 (ang. "Paragraf 22") oznaczał:
Obecnie zaleca się niestosowanie terminu CATCH22 z powodu pejoratywnego wydźwięku nazwy: tytuł powieści Hellera "Paragraf 22" jest też określeniem sytuacji bez wyjścia.
Epidemiologia.
Zespół delecji 22q11.2 występuje w 1 na 4 000 żywych urodzeń w Szwecji. Zespół może być jednak częstszy ze względu na to, że niektórzy ludzie mają niewiele objawów i mogli zostać niezdiagnozowani.
Objawy.
Objawy są zmienne i obejmują:

</doc>
<doc id="140919" url="https://pl.wikipedia.org/wiki?curid=140919" title="Superpuchar Europy UEFA">
Superpuchar Europy UEFA

Superpuchar UEFA () – mecz piłkarski odbywający się w sierpniu, przed rozpoczęciem nowego sezonu Ligi Mistrzów oraz Ligi Europy. Biorą w nim udział zwycięzcy tych rozgrywek z minionego sezonu. Spotkanie pomiędzy nimi ma w założeniu wyłonienie najlepszego piłkarskiego klubu w Europie.
Historia.
Historia Superpucharu sięga roku 1971, gdy na pomysł organizacji turnieju wpadł dziennikarz Anton Witkamp. Pierwsze trofeum ufundowała redakcja holenderskiego pisma "De Telegraaf", w którym to Witkamp był redaktorem. Początkowo o zdobyciu Superpucharu decydował dwumecz pomiędzy triumfatorem Pucharu Europejskich Mistrzów Krajowych (późniejszej Ligi Mistrzów) i triumfatorem Pucharu Zdobywców Pucharów. Wyjątkami były lata 1984 (Stadion Olimpijski w Turynie, czyli stadion Juventusu, który wygrał tamten finał), 1986 (neutralny teren - stadion Ludwika II w Monako (prawdopodobnym powodem była duża odległość między Bukaresztem a Tblisi)) i 1991 (Old Trafford - stadion Manchesteru United, który wygrał tamten finał). Od 1998 rozgrywany jest jeden mecz finałowy, w tym do 2012 na stadionie Ludwika II w Monako ("Stade Louis II"). Po likwidacji Pucharu Zdobywców Pucharów (ostatnia edycja 1998/99) drugim finalistą został zespół zwycięzców Pucharu UEFA, a później Ligi Europy UEFA. Od 2013 roku mecz o Superpuchar nie jest rozgrywany w Monako, gospodarz meczu jest wybierany co rok. Aż do 2012 roku o zwycięstwie w Superpucharze Europy UEFA nie decydowały rzuty karne.
Osiągnięcia według państw.
"Stan na 10 sierpnia 2022"

</doc>
<doc id="140921" url="https://pl.wikipedia.org/wiki?curid=140921" title="Wielka Sywula">
Wielka Sywula

Wielka Sywula (ukr. Велика Сивуля, "Wełyka Sywula"; 1836 m n.p.m.) – najwyższy szczyt Gorganów (Ukraina), położony w środkowej części pasma. W partii szczytowej występują rumowiska skalne ("gorgan"), kosówka i łąki górskie. Rozległa panorama górska.
Na stokach Wielkiej Sywuli widoczne są ślady okopów z I wojny światowej, gdzie przebiegała linia frontu wschodniego.
Sąsiednie wierzchołki to Mała Sywula (1815 m n.p.m.) położona na południowy wschód oraz Łopuszna (1694 m n.p.m.) położona na północny zachód od Wielkiej Sywuli.

</doc>
<doc id="140923" url="https://pl.wikipedia.org/wiki?curid=140923" title="Związek Organizacji Wojskowej">
Związek Organizacji Wojskowej

Związek Organizacji Wojskowej – konspiracyjna organizacja utworzona przez podporucznika Witolda Pileckiego w obozie koncentracyjnym Auschwitz-Birkenau w 1940 roku.
Witold Pilecki znalazł się w KL Auschwitz na polecenie kierownictwa podziemnego ruchu oporu. Początkowo w zamiarach wywiadowczych, w miarę upływu czasu stworzył tam organizację konspiracyjną, której głównym celem było zbrojne opanowanie obozu i uwolnienie więźniów. W codziennej działalności Związek Organizacji Wojskowej zbierał informacje o warunkach życia więźniów i zbrodniach załogi Obozu, a przede wszystkim starał się pomóc więźniom przetrwać pobyt w Obozie. Zaopatrywano więźniów w żywność i lekarstwa dostarczane przez przy-obozowy ruch oporu, starano się lokować ich w komandach o łagodniejszych warunkach życia i pracy.
ZOW stanowili przede wszystkim więźniowie – byli żołnierze i oficerowie Wojska Polskiego. W szczytowym okresie działalności w 1942 roku ZOW liczył około 800 zaprzysiężonych więźniów. Ze względu na przygotowanie ewentualnego zbrojnego wystąpienia formalnym dowódcą ZOW był ppłk Kazimierz Heilman-Rawicz, a po jego wywiezieniu do obozu w Mauthausen – ppłk Juliusz Gilewicz. Jednakże rzeczywistym przywódcą i organizatorem ZOW był, aż do momentu ucieczki z obozu w kwietniu 1943 roku, ppor. Witold Pilecki. Po nim ZOW dowodzili kolejno: ppłk Juliusz Gilewicz, Henryk Bartosiewicz, Józef Cyrankiewicz.
Do zbrojnego powstania w obozie na skalę planowaną przez kierownictwo ZOW nigdy nie doszło z powodu braku możliwości udzielenia wsparcia przez czynniki zewnętrzne.

</doc>
<doc id="140925" url="https://pl.wikipedia.org/wiki?curid=140925" title="Elipsoida obrotowa">
Elipsoida obrotowa

Elipsoida obrotowa ("sferoida") – powierzchnia lub bryła powstała na skutek obrotu elipsy wokół jej osi symetrii. W przypadku Ziemi osią tą jest mała oś elipsy, czyli oś ziemska.
Elipsoida obrotowa to taka elipsoida, której co najmniej dwie półosie mają równą długość. Szczególnym przypadkiem elipsoidy obrotowej jest sfera, co ma miejsce, gdy obracająca się elipsa ma równe półosie, tzn. jest okręgiem, czyli elipsoida ma wszystkie trzy półosie równej długości.
Wzory i właściwości.
Niech formula_1 oznaczają długości osi, zorientowane tak, że:
Równanie parametryczne elipsoidy obrotowej:
Równanie w kartezjańskim układzie współrzędnych:
gdzie formula_6 a formula_7
Pole powierzchni bryły wynosi:
gdzie:
Objętość bryły wynosi:
formula_12

</doc>
<doc id="140927" url="https://pl.wikipedia.org/wiki?curid=140927" title="Rekuperacja">
Rekuperacja

Rekuperacja (z ) – odzyskiwanie energii:
Rekuperacja ciepła.
Rekuperacja ciepła – odzyskiwanie energii termicznej gazów wylotowych (odpadkowych) i spalin, w celu dalszego jej wykorzystania. Proces ten prowadzony jest w różnego typu urządzeniach (czasami zwykłych wymiennikach ciepła) zwanych rekuperatorami (lub nagrzewnicami).
W przypadku pieca martenowskiego rekuperator ma postać komory z odpowiednio ukształtowanymi kanałami, gdzie gorące spaliny oddają ciepło gazowi opałowemu. W klasycznej konstrukcji spaliny z pieca oraz powietrze wlotowe przepływało przez kanały. Spaliny nagrzewały ścianki kanału. Po pewnym czasie przełączano bieg spalin i powietrza wlotowego, kanałami którymi dotychczas płynęły spaliny po przełączeniu płynie powietrze, a spaliny płynąc przez drugi kanał nagrzewają jego ścianki. Po nagrzaniu ścianek tam gdzie płyną spaliny znowu przełączano obieg spalin i powietrza. Dzięki temu możliwe było osiągnięcie wyższej temperatury w komorze roboczej.
W samochodach i innych pojazdach spalinowych ciepło spalin stosuje się często do ogrzewania powietrza koniecznego w procesie spalania paliwa w silniku.
W układach wentylacji mechanicznej lub klimatyzacji w nowoczesnych budynkach, w tym także w domach jednorodzinnych, stosuje się rekuperację ciepła w celu zmniejszenia zużycia energii oraz dobowej stabilizacji temperatury wnętrz. Wykorzystane ciepłe powietrze lub woda (na odpływach do kanalizacji) oddaje energię do układu, w którym ogrzewane jest świeże powietrze lub czysta woda. Najprostszym rozwiązaniem stosowanym w układach wentylacyjnych jest rekuperator, tj. wymiennik krzyżowy. W bardziej zaawansowanych układach klimatyzacyjnych energia odzyskiwana jest z powietrza przez wymienniki ciepła w postaci paneli sufitowych. Stosowane są też układy buforujące i przechowujące energię cieplną.
W wyniku działania systemu rekuperacji w domu we wszystkich pomieszczeniach przez całą dobę obecne jest świeże powietrze o niskiej zawartości dwutlenku węgla i wilgoci oraz zanieczyszczeń. Powietrze w budynku ma skład bardzo zbliżony do składu powietrza zewnętrznego. Skład ten w rekuperowanym pomieszczeniu nie zmienia się, bez względu na porę dnia i roku, przy zamkniętych oknach oraz pomimo obecności ludzi, którzy są największymi producentami dwutlenku węgla i wilgoci.
Rekuperacja ogranicza zapotrzebowanie energetyczne budynku zapewniając przy tym stałą wentylację pomieszczeń.
Główne różnice pomiędzy rekuperacją, ogrzewaniem a klimatyzacją:
Rekuperacja energii elektrycznej.
Rekuperacja energii elektrycznej – odzyskiwanie energii w pojazdach z napędem elektrycznym lub hybrydowym poprzez wykorzystanie silnika elektrycznego jako prądnicy. Przy hamowaniu energia kinetyczna pojazdu jest przekształcana w energię elektryczną, która jest oddawana do sieci trakcyjnej (lokomotywy, tramwaje, trolejbusy) lub gromadzona w akumulatorze (samochody hybrydowe, np. Toyota Prius, autobusy hybrydowe, np. Solaris Urbino 18 Hybrid, a także trolejbusy i tramwaje).

</doc>
<doc id="140930" url="https://pl.wikipedia.org/wiki?curid=140930" title="Wisłoka Dębica">
Wisłoka Dębica

Wisłoka Dębica – polski klub sportowy z Dębicy, założony w 1908 (tym samym jeden z najstarszych w kraju). Obecnie prowadzone są sekcje piłki nożnej, zapasów i siatkówki. W przeszłości, w ramach klubu działały również: sekcja bokserska (do 1981 jako „Wisłoka-Morsy”), brydża sportowego, lekkoatletyczna, karate, kolarstwa szosowego, podnoszenia ciężarów, szachów, tenisa stołowego, tenisa ziemnego oraz hokeja na lodzie i łyżwiarstwa figurowego (jako „sekcja sportów lodowych”, w latach 1973-1981).
Historia.
Początki klubu związane są z rokiem 1908 i grupą uczniów dębickiego Gimnazjum im. Franciszka Józefa (obecnie I Liceum Ogólnokształcące im. Króla Władysława Jagiełły), którzy założyli Koło Sportowe „Wisłoka”. Nazwa klubu została przyjęta od płynącej przez miasto rzeki. Działaczami „Wisłoki” w jej początkowych latach byli gimnazjalni nauczyciele: Jan Kozłowski, Stanisław Nagawiecki oraz Antoni Migdał, uznawany za nieformalnego, pierwszego prezesa. Propagatorem piłki nożnej jako sztandarowej dyscypliny klubu był Robert Mamczuk, grający w drużynie jako środkowy napastnik.
Pierwsze mecze „Wisłoka” rozgrywała z drużynami z sąsiednich miast Galicji: Jasła, Mielca, Rzeszowa oraz Tarnowa. Początki klubu były bardzo trudne gdyż brakowało sprzętu, funduszy i boisk. Mecze rozgrywano na tzw. „Błoniach” znajdujących się północno-wschodniej części miasta. Działalność Koła Sportowego „Wisłoka” została przerwana przez I wojnę światową. Pierwszy na front wyruszył Antoni Migdał, a młodzi sportowcy pod wodzą prof. Tadeusza Gawrysia oraz Stanisława Mydlarczyka, wstąpili do Legionów Polskich. Spośród zawodników Wisłoki w walkach polegli: Mieczysław Galas, Kazimierz Jurczyński, Robert Mamczuk oraz Władysław Morbitzer.
Reaktywacja działalności nastąpiła w 1919 roku. Trzy lata później, klub został wpisany do „Rejestru Stowarzyszeń Sportowych” jako Towarzystwo Sportowe „Wisłoka”. W międzyczasie, dowództwo stacjonującego w Dębicy 20. Pułku Ułanów zezwoliło „Wisłoce” na rozgrywanie meczów, na wojskowym boisku w koszarach przy ul. Kościuszki. W 1923 roku, drużyna piłki nożnej została zgłoszona do rozgrywek o „mistrzostwo klasy C” w okręgu krakowskim, podokręgu tarnowskim.
Rywalizowała tam między innymi, z zespołami: Resovii, Sandecji Nowy Sącz, Tarnovii, Czarnych Jasło oraz Metalu Tarnów, a już rok później udało jej się wywalczyć awans do klasy „B”.
Drużyna sekcji piłki nożnej od sezonu 2006/2007 rozgrywała swoje mecze w ramach III ligi grupy IV. Po reformie systemu rozgrywek ligowych, sezon 2008/2009 Wisłoka rozpoczęła w grupie podkarpacko-lubelskiej nowej III ligi. W sezonie 2009/2010 Wisłoka uplasowała się na ostatniej pozycji w tabeli, i w latach 2010–2012 występowała w IV lidze piłkarskiej, sezon 2011/2012 kończąc spadkiem do klasy okręgowej. Już rok później w sezonie 2012/2013 drużyna seniorów powróciła do IV ligi; by grać tam tylko przez jeden sezon 2013/2014, w którym wywalczyła drugie miejsce w IV lidze, premiowane awansem do III ligi. Jednak w następnym sezonie zajęła ostatnie miejsce, spadając do IV ligi i w następnym sezonie spadli do klasy okręgowej. Sezon 2016/2017 przyniósł awans do IV ligi podkarpackiej. Od sezonu 2019/2020 Wisłoka występuje w III lidze (grupie IV).
Stadion.
Wisłoka rozgrywa mecze na Stadionie KS Wisłoka przy ul. Parkowej.
Derby Dębicy.
Derby piłkarskie pomiędzy Wisłoką a Igloopolem zostały określane jako Derby Dębicy. Rywalizacja obu zespołów została zainicjowana w sezonie III ligi edycji 1980/1981. W następnej edycji na trzecim poziomie rozgrywkowym doszło do kontynuacji dębickich potyczek piłkarskich. Przez kolejne 20 lat derby nie były rozgrywane z uwagi na występy obu drużyn na różnych poziomach ligowych. W tym okresie, w sezonie II ligi 1992/1993 oba zespoły występowały w tych rozgrywkach, jednak były ulokowane w osobnych grupach. Od 2004 Derby Dębicy były rozgrywane na piątym poziomie ligowym (IV liga) oraz w jednym sezonie na szóstym poziomie (klasa okręgowa).
Mecze derbowe są rozgrywane na Stadion Miejskim (Igloopolu) oraz na stadionie Wisłoki.
Kibice obu klubów są ze sobą zwaśnieni.
Osiągnięcia pozostałych sekcji.
Zapasy.
– złoto – Kazimierz Lipień – Montreal 1976,
– srebro – Józef Lipień – Moskwa 1980,
– brąz – Kazimierz Lipień – Monachium 1972
– brąz – Andrzej Skrzydlewski – Montreal 1976
– Józef Lipień – Teheran 1973,
– Kazimierz Lipień – Teheran 1973,
– Kazimierz Lipień – Katowice 1974,
– Ryszard Świerad – Göteborg 1981,
– Roman Wrocławski – Katowice 1982
– Jan Michalik – Katowice 1972,
– Jan Michalik – Helsinki 1973,
– Kazimierz Lipień – Ludwigshafen 1975,
– Kazimierz Lipień – Leningrad 1976,
– Kazimierz Lipień – Oslo 1978,
– Ryszard Świerad – Göteborg 1981
– Artur Skrobucha – Dębica 1993,
– Sebastian Jasiewicz – Dębica 1993
Boks.
– srebro – Roman Gotfryd – Halle 1977,
– brąz – Roman Gotfryd – Belgrad 1978.
Kolarstwo.
– złoto – Andrzej Barszcz – Nysa 1990,
– brąz – Stanisław Czaja – Radom 1977.
Karate.
– brąz – Piotr Szczerba – Szczecin 1988,
– brąz – Piotr Szczerba – Prudnik 1990,
– brąz – Janusz Szeliga – Prudnik 1990,
– brąz – Piotr Szczerba – Dębica 1991.
– brąz – Tomasz Żelazny – Bełchatów 1991.
Hokej na lodzie.
Od 1974 do 1982 działała klubowa sekcja hokeja na lodzie, która pod nazwą KS Śnieżka – Wisłoka funkcjonowała na lodowisku przy ul. Karola Świerczewskiego.

</doc>
<doc id="140932" url="https://pl.wikipedia.org/wiki?curid=140932" title="Kąt biegu">
Kąt biegu

Kąt biegu – kąt pomiędzy kursem celu (linią symetrii celu) a linią namiaru na cel (linią łączącą okręt strzelający i cel). W marynarce wojennej liczony od 0 do 180 stopni w prawo (kąt biegu prawej burty) i w lewo (kąt biegu lewej burty) zaczynając od dziobu okrętu-celu. Kąt biegu określa położenie celu względem okrętu prowadzącego doń ogień.

</doc>
<doc id="140942" url="https://pl.wikipedia.org/wiki?curid=140942" title="Reguła">
Reguła



</doc>
<doc id="140943" url="https://pl.wikipedia.org/wiki?curid=140943" title="Mewa siwa">
Mewa siwa

Mewa siwa, mewa pospolita ("Larus canus") – gatunek dużego ptaka wodnego z rodziny mewowatych (Laridae), zamieszkujący Eurazję. W polskiej literaturze ornitologicznej najczęściej stosowaną nazwą jest „mewa pospolita”, jednak taki epitet gatunkowy jest mylący wobec rzeczywistej pozycji tego gatunku w polskiej faunie, zatem od niedawna Sekcja Ornitologiczna Polskiego Towarzystwa Zoologicznego propaguje nazwę „mewa siwa”.
Podgatunki i zasięg występowania.
Mewa siwa to ptak w większości wędrowny, choć są populacje częściowo koczownicze. Zamieszkuje Eurazję, głównie północną, w zależności od podgatunku:
Do 2. dekady XXI wieku za podgatunek mewy siwej uznawano także północnoamerykańską mewę alaskańską ("L. brachyrhynchus"). Podgatunek "camtschatschensis" niekiedy także klasyfikowany jest jako odrębny gatunek.
Biotop.
Brzegi mórz, dużych rzek i jezior śródlądowych na nizinach i w górach, na piaszczystych plażach, wydmach, przybrzeżnych wyspach, stojących zbiornikach wodnych, a także bagnach i mokradłach. Czasem w obrębie miast. Preferuje suche miejsca z dobrą widocznością. Unika zatem wysokiej i gęstej roślinności. W czasie zimy mogą koczować, a gdy jest ona surowa, przemieszczają się bardziej w głąb lądu, choć nie zostają tam na długo.
Pożywienie.
Pokarm zwierzęcy zróżnicowany i zależny od pory roku i zasobów, głównie bezkręgowce (m.in. pierścienice), śnięte ryby, małe płazy i gryzonie, a także jagody i nasiona, oraz detrytus. Pokarm roślinny stanowi jedynie uzupełnienie diety.
Na żerowanie z noclegowisk, ulokowanych nad wodą, odlatują rano. Kierują się wtedy na pola, łąki, wysypiska śmieci, do portów. Szukają pokarmu też na wybrzeżach i mulistych brzegach. Mogą pasożytować na innych ptakach, m.in. śmieszkach karmionych chlebem, ptakach żywiących się małżami i rybami, kulikach, które dzięki zagiętemu dziobowi wyłapują robaki, które są pożądaną, ale trudniej dostępną dla mew ofiarą. Zdarza jej się pochwycić i zjeść ptasie jaja i pisklęta mew i rybitw. Zjada też odpadki pozostawiane przez ludzi. Poszukiwać pokarmu może w locie patrolowym, przez brodzenie w wodzie, chwytanie zdobyczy z powierzchni wody i przez zanurzenie nisko głowy w wodę. Potrafi z powietrza skoczyć do wody i zanurkować na 1 metr głębokości, a także ścigać owady w locie.
Status i ochrona.
Międzynarodowa Unia Ochrony Przyrody (IUCN) uznaje mewę siwą za gatunek najmniejszej troski (LC – "Least Concern") nieprzerwanie od 1988 roku, stosuje jednak starsze ujęcie systematyczne z "L. brachyrhynchus" jako podgatunkiem. Całkowitą liczebność populacji (wraz z "L. brachyrhynchus") w 2015 roku szacowano na około 2,5–3,7 miliona osobników. W tym samym roku organizacja BirdLife International szacowała liczebność populacji europejskiej na 640 000 – 1 080 000 par lęgowych. Globalny trend liczebności populacji nie jest znany, wiadomo jednak, że populacja europejska maleje.
W Polsce mewa siwa podlega ścisłej ochronie gatunkowej; wymaga ochrony czynnej. Na "Czerwonej liście ptaków Polski" sklasyfikowana została jako gatunek narażony (VU). Do lat 50. XX wieku mewa siwa gniazdowała w Polsce sporadycznie, później jej populacja znacząco wzrosła, osiągając w latach 80. i na początku lat 90. liczebność 3200–3500 par. W latach 2013–2018 liczebność populacji lęgowej szacowano już tylko na 600–1000 par. Pomiędzy 2007 a 2018 rokiem odnotowano gwałtowny spadek liczebności krajowej populacji lęgowej – o około 80%, jeden z najsilniejszych wśród wszystkich gatunków ptaków nadal występujących w Polsce. Wśród głównych przyczyn wymienia się drapieżnictwo ze strony norki amerykańskiej i lisa, śmiertelność wskutek pokąsania przez meszki, a także niszczenie lęgów przez gwałtowne wezbrania Wisły po intensywnych opadach na południu kraju. Liczebność populacji zimującej w Polsce w latach 2013–2018 oceniano na co najmniej 7–12 tysięcy osobników.

</doc>
<doc id="140945" url="https://pl.wikipedia.org/wiki?curid=140945" title="Periodontologia">
Periodontologia

Periodontologia, dawniej: parodontologia, potocznie (ze względu na najczęstsze schorzenie przyzębia paradontozę): paradontologia – nauka o aparacie zawieszeniowym zęba, tj. przyzębiu. Jako dziedzina stomatologii zajmuje się profilaktyką i leczeniem chorób przyzębia i błony śluzowej jamy ustnej.
Lekarz stomatolog zajmujący się leczeniem chorób przyzębia to periodontolog.

</doc>
<doc id="140946" url="https://pl.wikipedia.org/wiki?curid=140946" title="Newcastle upon Tyne">
Newcastle upon Tyne

Newcastle upon Tyne, City of Newcastle upon Tyne (łac. "Novum Castellum super Tinam") – miasto i dystrykt metropolitalny w północno-wschodniej Anglii (Wielka Brytania), w hrabstwie ceremonialnym Tyne and Wear, położone na północnym brzegu rzeki Tyne, nieopodal jej ujścia do Morza Północnego. Wchodzi w skład aglomeracji Tyneside. Według spisu powszechnego z 2011 roku miasto liczyło 280 177 mieszkańców.
Historia.
Badania archeologiczne udowodniły istnienie prehistorycznych osad ludzkich przy ujściu rzeki Tyne, jednak historia Newcastle znana jest od czasów panowania cesarza Hadriana. Za jego rządów (I w. n.e.) wybudowano Wał Hadriana, stanowiący granicę imperium rzymskiego. W owym czasie powstał też warowny obóz i pierwszy most nad Tyne.
W 1080 roku Robert II Krótkoudy, syn Wilhelma Zdobywcy, wzniósł tu drewniany zamek, od którego pochodzi nazwa miasta. W średniowieczu pełnił on funkcję obronną, strzegąc ujścia rzeki. Budowla stanowiła również główną bazę wypraw przeciwko Szkocji. W XII wieku drewnianą konstrukcję "The Castle" zastąpiono kamienną. Była to solidna forteca z charakterystycznymi wieżyczkami.
W wiekach średnich miasto stało się głównym europejskim ośrodkiem wydobycia węgla kamiennego. Uruchomiono rzeczny port wywozowy, dzięki któremu węgiel stał się szeroko stosowany w całym kraju. W wiekach XIV i XV wydobycie osiągnęło ogromne rozmiary. W XIX wieku następował dalszy rozwój, charakteryzujący się powstaniem przemysłu maszynowego i stalowego. Powstała tu wówczas jedna z największych na świecie stoczni okrętowych. Dobrze prosperująca baza stoczniowa przeobraziła się z czasem w wielki kompleks przemysłowy.
W ostatnich dziesięcioleciach przemysł stoczniowy podupadł, co przełożyło się na wzrost bezrobocia. Obecnie miasto zatraca swój robotniczy charakter, wzrosło znaczenie przemysłu elektronicznego i maszynowego.
Architektura.
W centrum Newcastle dominują budynki XIX-wieczne, często wzniesione w stylu klasycystycznym; sporo jest też budowli posiadających znacznie dłuższą historię. Są to przede wszystkim kościoły (katedra św. Mikołaja) i średniowieczny zamek (Blake Gate z XIII wieku).
Symbolem Newcastle jest wielki zielony Tyne Bridge, będący pierwowzorem mostu portowego w Sydney. Łukowa budowla z 1928 roku, wykonana ze stali, ma rozpiętość 162 metrów i jest najdłuższą taką konstrukcją na Wyspach Brytyjskich.
Z architektonicznego punktu widzenia ciekawe pozostają fasady kamienic przy Grey Street. Pochodzący z połowy XIX wieku budynek dworca kolejowego uważany jest za jeden z okazalszych w północnej Anglii.
Zbudowany w 1091 roku kościół (od 1882 katedra) pod wezwaniem Mikołaja z Miry, opiekuna żeglarzy, od wzniesienia wieży latarniowej w 1448 był punktem nawigacyjnym dla jednostek pływających po rzece Tyne. Wieża mierzy 58,5 m od podstawy dzwonnicy. 6 grudnia 2011, dzięki dotacji 20 000 funtów od Fenwick Family Trust, po 40 latach przywrócono iluminację szczytu wieży.
Gospodarka.
Newcastle było niegdyś miastem robotniczym, o dużej koncentracji przemysłu, i wielkim ośrodkiem stoczniowym. Po upadku tych sektorów wiele budynków poprzemysłowych pozostaje niewykorzystanych, jednak władze samorządowe starają się rewitalizować opuszczone obszary. Byłe fabryki zamieniane są na obiekty mieszkalne i kulturalne. 
W mieście istnieje browar.
Jest ośrodkiem przemysłu stoczniowego, maszynowego, elektrotechnicznego, chemicznego oraz wydobycia węgla kamiennego.
Transport.
Na północno-zachodnich peryferiach miasta znajduje się międzynarodowy port lotniczy. Przez Newcastle przebiega autostrada A1, prowadząca ze Szkocji w głąb Anglii.
Promy przedsiębiorstwa DFDS Seaways zapewniają regularne połączenia z Norwegią i Holandią.
Miasto położone jest na linii kolejowej East Coast Main Line, prowadzącej z Londynu do Edynburga.
W Newcastle istnieje kolej aglomeracyjna (metropolitalna), o nazwie Tyne and Wear Metro, łącząca jego centrum z okolicznymi miastami hrabstwa Tyne and Wear.
Sport.
Miasto stanowi siedzibę klubu piłkarskiego Newcastle United.
Administracja.
Na terenie dystryktu Newcastle upon Tyne (tożsamego z obszarem miasta) istnieje 6 pomocniczych jednostek samorządowych, zwanych parafiami cywilnymi: Blakelaw and North Fenham, Brunswick, Dinnington, Hazlerigg, North Gosforth i Woolsington.

</doc>
<doc id="140947" url="https://pl.wikipedia.org/wiki?curid=140947" title="Podiceps cristatus">
Podiceps cristatus



</doc>
<doc id="140948" url="https://pl.wikipedia.org/wiki?curid=140948" title="Buteo buteo">
Buteo buteo



</doc>
<doc id="140949" url="https://pl.wikipedia.org/wiki?curid=140949" title="Larus ridibundus">
Larus ridibundus



</doc>
<doc id="140950" url="https://pl.wikipedia.org/wiki?curid=140950" title="Severn">
Severn

Severn (ang. "River Severn", wal. "Afon Hafren") – najdłuższa rzeka w Wielkiej Brytanii – 354 km długości. Wypływa koło Plynlimon w pobliżu Llanidloes w Górach Kambryjskich ("Cambrian Mountains") w środkowej Walii, wpada do Kanału Bristolskiego na granicy Anglii i Walii. Przepływa przez miasta Worcester, Gloucester i Shrewsbury.
W górnym biegu rzeki, w hrabstwie Shropshire, w 1779 roku wybudowany został nad rzeką Severn trzydziestometrowy, pierwszy na świecie most z żeliwa.
Szerokie ujście rzeki wpadającej do Kanału Bristolskiego, lejkowato rozszerzającego się w kierunku Morza Irlandzkiego i Atlantyku, przecięte jest dwoma mostami wiszącymi (wybudowanymi w 1966 i 1996). Starszy ma 1597 m, a nowszy 5128 metrów długości. W rejonie tym obserwowany jest fenomen gigantycznych (drugich w świecie pod tym względem) pływów oceanicznych, potęgowany przez kształt Kanału Bristolskiego: różnica poziomów wody może sięgać 13 metrów.

</doc>
<doc id="140956" url="https://pl.wikipedia.org/wiki?curid=140956" title="Wincenty Sękowski">
Wincenty Sękowski

Wincenty Sękowski, także Senkowski, pierwotnie Senkus (ur. 5 września 1840 w Aszmoniszkach koło Mariampola, zm. 10 kwietnia 1911 w Mariampolu) – polski duchowny katolicki, generał zakonu Marianów.
Pochodził z rodziny chłopskiej, był synem Mateusza Senkusa i Anny Bróndzówny; od młodości używał nazwiska Sękowski. Ukończył gimnazjum w Mariampolu, w 1858 wstąpił tamże do zakonu Marianów i kształcił się w mariampolskim klasztorze w dziedzinie teologii. Uczestniczył w polskich manifestacjach patriotycznych (1861 i 1862). W latach 1862-1866 studiował w Akademii Duchownej w Warszawie, którą ukończył ze stopniem kandydata teologii (z wynikiem "celującym ze szczególną zaletą"). Również w Warszawie przyjął w 1864 święcenia kapłańskie.
W tym samym czasie władze carskie dokonały kasaty zakonu marianów w Rosji (1864), pozostawiając jedynie klasztor w Mariampolu. Tam też osiadł Sękowski i pełnił liczne funkcje, m.in. ekonoma; przyczynił się do powiększenia miejscowego kościoła o dwie nowe kaplice. Zajmował się duszpasterstwem w parafii mariampolskiej oraz uczył religii; 24 listopada 1892 został wybrany na generała zakonu. Bez powodzenia zabiegał u władz państwowych o prawo przyjmowania kandydatów do zakonu; w 1904 liczba marianów była już tak mała, że klasztor zamknięto, a cztery lata później ks. Sękowski został ostatnim żyjącym zakonnikiem.
Inicjatywę odrodzenia zakonu marianów podjęli dwaj profesorowie Akademii Duchownej w Petersburgu, Jerzy Matulewicz i Franciszek Buczys. Za specjalną zgodą Stolicy Apostolskiej zakon został przekształcony w tajne zgromadzenie (bez habitów). 29 sierpnia 1909 w Warszawie w obecności Sękowskiego śluby zakonne – na ręce delegata Stolicy Apostolskiej Kazimierza Ruszkiewicza – złożył Matulewicz, a Buczys wstąpił do mariańskiego nowicjatu. Dalszy rozwój zakonu nastąpił po zatwierdzeniu nowej konstytucji przez papieża Piusa X w listopadzie 1910; ks. Sękowski zmarł pół roku później w kwietniu 1911 i został pochowany przy kościele w Mariampolu. Jego następcą na stanowisku generała zakonu marianów został Jerzy Matulewicz, przyszły błogosławiony Kościoła katolickiego.

</doc>
<doc id="140957" url="https://pl.wikipedia.org/wiki?curid=140957" title="Niżny Nowgorod">
Niżny Nowgorod



</doc>
<doc id="140958" url="https://pl.wikipedia.org/wiki?curid=140958" title="Tradycyjna wymowa łacińska">
Tradycyjna wymowa łacińska

Wymowa tradycyjna łaciny – określenie wymowy przekazanej przez tradycję nauczania łaciny z pokolenia na pokolenie, od czasów schyłku Cesarstwa rzymskiego. Wymowa ta w przeciągu wieków ulegała tym samym procesom fonetycznym, jakie zachodziły w językach poszczególnych krajów, gdzie łaciny uczono. Dlatego zasady wymowy tradycyjnej różnią się – niekiedy drastycznie – w różnych krajach.
Cechy charakterystyczne.
Wymowa tradycyjna jest niemal całkowicie zgodna z odmianą barokową lub szkolną łacińskiej pisowni i oprócz kilku specjalnych reguł czyta się tak jak w języku polskim. Poniższa wymowa jest „polską” wersją, gdyż każdy naród czyta łacinę według zasad wymowy własnego języka.
„Polska” wymowa jest bardzo zbliżona do powszechnie używanej w średniowiecznej Europie. Jej podstawą jest wymowa frankońska z IX wieku n.e., z charakterystycznym dla tego regionu i okresu przejściem głoski [cz] w [c], a to w ramach procesu fonetycznego zwanego w języku polskim mazurzeniem (głoska ta w języku francuskim przeszła dalej w [s], natomiast w Italii w ogóle nie uległa mazurzeniu; stąd "Caesar" wymawia się [czezar] w Italii, [cezar] w Niemczech, a [sezar] we Francji).
Współczesne stosowanie.
Stosowanie wymowy tradycyjnej do tekstów pochodzących ze starożytności jest anachronizmem (ponieważ stosuje się fonetykę języka z okresu mniej więcej tysiąc lat późniejszego, niż język zapisany w tekście). O ile w przypadku prozy to na ogół nie szkodzi, o tyle w przypadku poezji traci się wiele z zamierzonych przez poetę efektów dźwiękowych, głównie aliteracji. Z tego powodu do łaciny starożytnej lepsze zastosowanie znajduje wymowa restytuowana, która zresztą jest również prawie bezwyjątkowo używana do mówienia po łacinie, ponieważ odróżnia dźwiękowo wszystko to, co jest graficznie odróżniane w tekście.
Tradycyjna wymowa łacińska jest nadal stosowana chętnie do wymawiania słów i zdań łacińskich (np. terminy prawnicze, medyczne, cytaty) w wypowiedzi formułowanej w innym języku. Uzasadnieniem jest tutaj to, że większość odbiorców takich wypowiedzi jest przyzwyczajona do tradycyjnej wymowy łacińskiej i czasem może mieć trudności ze zrozumieniem takich sformułowań wymawianych w formie restytuowanej. Jednakże i tutaj coraz częściej stosowana jest wymowa restytuowana, ponieważ usuwa problemy wynikające z różnych sposobów czytania łaciny w zależności od języka (tym bardziej, że sposoby czytania łaciny w danym języku nie są nauczane na kursach języków obcych) – np. użytkownik języka polskiego mówiący po angielsku i nieznający ani zasad tradycyjnej wymowy „angielskiej” ani wymowy restytuowanej natrafiwszy na sformułowanie łacińskie będzie musiał albo wymówić je na sposób „polski” albo spróbować je wymówić, jakby to było sformułowanie w języku angielskim, co może spowodować jego niewłaściwy odbiór.
Nieco skomplikowanym zagadnieniem jest wymowa stosowana w liturgii katolickiej w języku łacińskim. Do czasu Soboru Watykańskiego II, kiedy liturgia w języku łacińskim była powszechna, stosowano zawsze wymowę odpowiadającą wymowie danego języka (np. "polską" w Polsce). Obecnie, kiedy liturgia łacińska jest rzadka i przede wszystkim przeznaczona dla wiernych posługujących się różnymi językami, przyjęto zasadę, aby zamiast wymów narodowych stosować zawsze wymowę powiązaną z językiem włoskim. Status wymowy "polskiej" jest specjalny, ponieważ z powodu jej największego podobieństwa do wymowy późnostarożytnej i wczesnośredniowiecznej spośród wymów narodowych dopuszczalne jest posługiwanie się nią w liturgii zamiast wymowy "włoskiej", ale w praktyce jest to spotykane coraz rzadziej.
Opis wymowy.
Akcent jest taki sam, jak w łacinie klasycznej.
Samogłoski.
Samogłoski A, E, I, O, U (a, e, i, o, u) wymawia się tak, jak w języku polskim. Samogłosek długich i krótkich albo nie odróżnia się albo, jeśli się je odróżnia, powinny się różnić od swych krótkich odpowiedników wyłącznie długością, a nie barwą. Y (y) wymawiamy jak „i”.
Dwugłoski (dyftongi)
Półsamogłoski
W renesansie gramatyk Petrus Ramus (Pierre de la Ramée) dodał dodatkowe litery do klasycznego alfabetu łacińskiego na oznaczenie wariantów półsamogłoskowych/spółgłoskowych i od tej pory I-i oznaczało samogłoskę „i”, J-j oznaczało półsamogłoskę „j”, U-u oznaczało samogłoskę „u”, zaś V-v oznaczało jej wariant spółgłoskowy „v”.
Spółgłoski.
Postawiona za spółgłoską samogłoska „i” nie zmiękcza jej w znaczeniu polskim (missio = "missjo", a nie "misio"), ale też nie tworzy z nią odrębnej sylaby (lectio = "lek-tjo/lek-cjo", a nie "lek-ti-o"). Choć w wymowie tzw. szkolnej często preferowana jest wymowa "wi-(j)a", a nie "wja".
Spółgłoski podwojone (tzw. geminaty) zawsze wymawiamy podwójnie, a ściślej to z przytrzymaniem, tak jak w polskim „wiNNy”: "accola" wym. "akkola" (z akcentem na "ak").
W wymowie tradycyjnej nazwisko Cezara (Caesar) wymawia się "cesar"; stąd mamy rzeczownik "cesarz".

</doc>
<doc id="140959" url="https://pl.wikipedia.org/wiki?curid=140959" title="Saarbrücken">
Saarbrücken

Saarbrücken (fr. "Sarrebruck"; luks. "Saarbrécken") – miasto w Niemczech nad Saarą, stolica kraju związkowego (niem. "Bundesland") Saara, siedziba związku regionalnego Saarbrücken. Polityczne i kulturalne centrum regionu, główny ośrodek gospodarczy Zagłębia Saary, wydobycie węgla kamiennego, hutnictwo żelaza, przemysł maszynowy, metalowy, elektrotechniczny, precyzyjny.
Znajdują się tu Muzeum Hutnictwa i Muzeum Przemysłu, lotnisko i uniwersytet. Obecna aglomeracja powstała w 1909 przez połączenie trzech miast: Saarbrücken, St. Johann oraz Malstatt-Burbach i liczy 175 741 mieszkańców (2010), w tym wielu obcokrajowców.
Nazwa.
Nazwa Saarbrücken (pierwsza wzmianka jako "Sarabrucca") nie pochodzi od mostu (niem. Brücke, Brücken w l.m.) powyżej Saary, jak mogłoby się wydawać, ponieważ pierwsze wzmianki pochodzą z czasów gdy nie było jeszcze na rzece Saarze mostu (pierwszy most, Alte Brücke został zbudowany 500 lat po pierwszej wzmiance tej nazwy). W rzeczywistości nazwa pochodzi prawdopodobnie od twierdzy na skale (= Brocken) co dało określenie Sarabrucca. Na tej skale stoi obecnie Zamek Saarbruecken.
Historia.
Miasto po raz pierwszy wspomniane w dokumencie cesarza Ottona III w roku 999 jako zamek królewski „castellum Sarabrucca” nadany biskupstwu Metzu. Miejscowości najwcześniej wspominane w dokumentach pisanych, a będące obecnie dzielnicami Saarbrücken to: Malstatt (960) i Dudweiler (977). Od 1353 roku do czasów Rewolucji Francuskiej miasto było własnością książąt Nassau. Od wyniszczającej Wojny 30-letniej w XVII wieku i wojny Austrii z Francją w 1677 roku pod francuską dominacją, co w konsekwencji doprowadziło do włączenia miasta i regionu do Francji w latach 1680–1697 w wyniku tzw. reunionów. Od 1741 roku wieku miasto zostało rozbudowane według projektów architekta Stengela. W roku 1793 miasto zajęły wojska francuskie i włączono je do Francji na mocy traktatu z Campo Formio w 1797 roku i Luneville w 1801 roku. W 1815 roku miasto zostało włączone do będącej pod kontrolą Królestwa Prus – Nadrenii. W XIX wieku w okolicach miasta nastąpił gwałtowny rozwój przemysłu ciężkiego. W 1870 roku w okolicach miasta przebiegały walki między wojskami pruskimi i francuskimi. Od 1 stycznia 1909 połączono miasta Saarbrücken, St. Johann oraz Malstatt-Burbach pod nazwą Saarbrücken. Dawne miasto Saarbrücken jest określane teraz jako Alt-Saarbrücken. Po Traktacie wersalskim w 1919 roku miasto znalazło się pod kontrolą Ligi Narodów, a Francja jako rekompensatę zniszczenia własnych kopalń przez Niemców otrzymała w zarząd na 15 lat kopalnie w Zagłębiu Saary. W 1935 roku odbył się plebiscyt, w którym mieszkańcy w większości opowiedzieli się za przyłączeniem okręgu do Niemiec. 5 października 1944 roku miasto zostało zbombardowane przez 325 brytyjskich bombowców, w wyniku czego zginęło 361 osób i zniszczono Alt-Saarbrücken. Ponowne bombardowanie 274 brytyjskich bombowców nastąpiło 13 stycznia 1945 roku. Wojska Stanów Zjednoczonych zajęły miasto 21 marca 1945 roku. Po II wojnie światowej w 1945 roku Saarbrücken znajdowało się we francuskiej strefie okupacyjnej, a w 1947 roku utworzono Protektorat Saary. W konsekwencji tej decyzji włączono miasto do francuskiego systemu celno-walutowego oraz wprowadzono przymusową naukę francuskiego w szkołach. W 1948 roku władze francuskie założyły w mieście Uniwersytet Kraju Saary "Universität des Saarlandes". Polityczne zjednoczenie z Republiką Federalną Niemiec nastąpiło 1 stycznia 1957 roku. W 2007 roku rozbudowano dworzec Saarbrücken Hauptbahnhof dla pociągów Intercity-Express.
Komunikacja.
Przez miasto przebiega linia kolei wysokich prędkości TGV łącząca Paryż i Frankfurt. Znajduje się też w nim Port lotniczy Saarbrücken oraz istnieje połączenie wodne. W okolicy miasta rozpoczyna swój bieg autostrada A6 łącząca się z francuską autostradą A320 oraz autostrada A620.
Współpraca.
Miejscowości partnerskie:

</doc>
<doc id="140960" url="https://pl.wikipedia.org/wiki?curid=140960" title="Lupita Ferrer">
Lupita Ferrer

Lupita Ferrer, właśc. Yolanda Guadalupe (ur. 6 grudnia 1947 w Maracaibo, Zulia), wenezuelska aktorka, w Polsce znana z telenowel: "Cristal" (1985), "Rosangelica" (1991), "Rosalinda" (1999) "Soledad" (2001), Meandry miłości (2007)

</doc>
<doc id="140961" url="https://pl.wikipedia.org/wiki?curid=140961" title="Timișoara">
Timișoara

Timișoara (daw. pol. "Temeszwar", , , lub ) – miasto w zachodniej Rumunii, ośrodek administracyjny okręgu Temesz, przemysł maszynowy, chemiczny, skórzany, włókienniczy, spożywczy. Ważny węzeł komunikacyjny, uniwersytet. Największe miasto i nieoficjalna stolica Banatu.
Historia.
Pierwsze wzmianki o Timișoarze pochodzą z 1212 roku. W 1316 r. w mieście rezydował król węgierski Karol I Robert, następnie zamek przeszedł w ręce węgierskiego regenta i wojewody siedmiogrodzkiego Jana Hunyadyego. 20 lipca 1514 r. w mieście został okrutnie stracony György Dózsa – przywódca powstania chłopskiego na Węgrzech i w Siedmiogrodzie. W 1552 roku, po ponad miesięcznym oblężeniu, miasto bronione przez załogę dowodzoną przez Istvána Losonciego zajęli Turcy. Po 164 latach Timișoara na 200 lat znalazła się pod panowaniem Austrii, a późniejszej w węgierskiej części monarchii austro-węgierskiej. W sierpniu 1849 r. Węgrzy i Polacy dowodzeni przez gen. Józefa Bema stoczyli tu jedną z bitew powstania węgierskiego.
W XIX w. węgierski Temeszwar jako pierwsze miasto w Europie i drugie na świecie po Nowym Jorku otrzymał elektryczne oświetlenie uliczne.
20 grudnia 1989 roku po krwawych zamieszkach Timișoara została ogłoszona pierwszym wolnym miastem w Rumunii. Powodem wybuchu buntu było przymusowe przesiedlenie węgierskiego pastora ewangelickiego Lászlo Tőkésa zorganizowane przez tajną policję Securitate.
Demografia.
Według spisu z 2002 r. miasto Timișoara liczyło 317 660 mieszkańców. Skład etniczny według spisu z 2002 roku:
Transport.
W mieście znajduje się międzynarodowy Port lotniczy Timișoara.
Główną stacją kolejową jest Timișoara Nord.
Sport.
W mieście tym siedzibę ma rumuński klub piłkarski FC Politehnica Timișoara, który został założony w 1921 roku. Drużyna swoje domowe mecze rozgrywa na stadionie Dan Păltinișanu, którego pojemność wynosi 32 tys. widzów. Siedzibę ma tu też klub piłkarski Ripensia Timișoara założony w 1928 roku.

</doc>
<doc id="140962" url="https://pl.wikipedia.org/wiki?curid=140962" title="Podiceps grisegena">
Podiceps grisegena



</doc>
<doc id="140967" url="https://pl.wikipedia.org/wiki?curid=140967" title="Gorgany">
Gorgany

Gorgany (522.15; ukr. "Ґорґани") – pasmo górskie w łańcuchu Karpat, w południowo-zachodniej części Ukrainy, wchodzące w skład Beskidów Lesistych w Beskidach Wschodnich, stanowiące ich najdzikszą część.
Gorgany są zbudowane z fliszu, głównie z piaskowców. Charakterystyczne dla Gorganów są duże różnice wysokości względnych. Poszczególne grupy górskie oddzielone są od siebie głębokimi dolinami rzek. Stoki gór są porośnięte gęstymi lasami bukowo-jodłowymi i świerkowymi, powyżej górnej granicy lasu – szczególnie silnie rozwinięte piętro kosodrzewiny. W partiach szczytowych pola złomisk, rumowisk skalnych (lokalnie zwanych "gorganem" (stąd nazwa), "grechotem", "maliniakiem", rzadko połoniny. 
Obszar ten odznacza się niewielką gęstością zaludnienia, nie ma większych osad. Gorgany uważane są za jedne z najdzikszych gór Europy. Utrudnieniem dla wędrowców są wysokie łany kosodrzewiny, które występują na większości szczytów. Brakuje tu również zagospodarowania turystycznego – z 30 przedwojennych polskich schronisk dzisiaj nie funkcjonuje ani jedno, tu i ówdzie pozostały tylko ich ruiny. Dopiero od niedawna zaczęto znakować szlaki turystyczne, mimo to jednymi z najlepszych punktów orientacyjnych pozostają przedwojenne słupki graniczne (biegła tu granica Polski z Czechosłowacją, a w 1939 z Węgrami).
Roczne opady atmosferyczne są wysokie, przekraczają 1200 mm.
Topografia.
Główny grzbiet przebiega od Przełęczy Wyszkowskiej do Przełęczy Jabłonickiej (Tatarskiej) na południowym wschodzie. Na północny wschód od niego rozciągają się mniejsze pasma, w tym Arszyca i grupa Doboszanki. Między głównym grzbietem a Połoniną Czerwoną leży grupa Popadii i Busztuła (do 1742 m n.p.m.),
Poszczególne grupy górskie Gorganów oddzielają głębokie i szerokie poprzeczne doliny dopływów Dniestru: Świcy, Łomnicy, Bystrzycy Sołotwińskiej i Bystrzycy Nadwórniańskiej oraz ich mniejsze dopływy. W części zakarpackiej największą rzeką wpadającą do Cisy jest Terebla, a z połączenia Mokranki i Brusturianki powstaje Tereswa, będąca także dopływem Cisy. 
Najbardziej na północny zachód wysunięty fragment Gorganów stanowi położona pomiędzy dolinami Myzunki i Świcy grupa wierchów o charakterze wyspowym. Rozdzielone głębokimi dolinami pomniejszych potoków niewielkie grzbiety i szczyty przeważnie są w całości zalesione, dzikie i niezbyt popularne wśród turystów. Wśród nich wyróżniają się najwyższe: Chom (1344 m n.p.m.), Horodyszcze Wielkie (1377 m n.p.m.), Wielki Gurgulat (1437 m n.p.m.), Plesza (1322 m n.p.m.) oraz Menczył (1450 m n.p.m.). Do tej grupy można też zaliczyć odcinek grzbietu wododziałowego z kulminacją Gorganu Wyszkowskiego.
Nieco dalej na wschód, na Kruhłej Młace (1235 m n.p.m.), ku północnemu wschodowi odchodzi od wododziału grzbiecik, który na przełęczy Sołotwinka (1355 m n.p.m.) rozdziela się na dwie grupy: Jajka Ilemskiego na północy i Mołodej na wschodzie.
Grupę potężnej, szeroko rozsiadłej Mołodej (1723 m n.p.m.) i odciętego od niej głęboką przełęczą Jajka Perehińskiego (1600 m n.p.m.) zamykają doliny czterech potoków: Roschanu, Mszany, Mołodej i Grechotliwego.
Ramię Jajka Ilemskiego ciągnie się na północ od przełęczy Sołotwinka, między dolinami Świcy oraz Mszany, przez kilka wysokich wierzchołków, m.in. Sywanię Lolińską (1643 m n.p.m.), Ukiernię (1622 m n.p.m.), Pohaniec (1668 m n.p.m.) i w końcu osiąga szczyt samego Jajka Ilemskiego (1679 m n.p.m.). Z jego wierzchołka schodzą dwa wyróżniające się grzbiety, z których pierwszy jest właściwie przedłużeniem omawianego pasma w kierunku północno-zachodnim. Opada on stopniowo przez Wielki Lisak (1428 m n.p.m.) wzdłuż doliny Prawicza aż do miejsca, gdzie potok ten wpada do Świcy. Drugie z większych ramion, zakończone kulminacją Sywanii (1430 m n.p.m.), wysyła Jajko Ilemskie na południowy wschód. Północne stoki Jajka spadają stromo ku przełęczy z połoniną Mszana (1185 m n.p.m.), oddzielającej je od Gorganu Ilemskiego w paśmie Arszycy. 
Grzbiet Arszycy ciągnie się na przestrzeni 25 km niemal po linii prostej z północnego zachodu na południowy wschód, od Ludwikówki (obecnie "Myśliwka") nad Świcą, wzdłuż dolin Prawicza i Mszany aż do Osmołody u zbiegu rzek Mołodej i Łomnicy. Pierwszym od zachodu szczytem jest Pustoszak (1427 m n.p.m.), oddzielony od dalszej części grzbietu głęboko wciętą przełęczą Połoninka. Następnie grzbiet wznosi się, kulminując w najwyższym punkcie całego pasma – Gorganie Ilemskim (1586 m n.p.m.). Dalej biegnie jeszcze 11 km przez kilkanaście wierzchołków, spośród których wybijają się: Wierch Menczełyn (1569 m n.p.m.), Wierch Słobusznica (1542 m n.p.m.), Wierch Niwka (1541 m n.p.m.) i Wierch Menczełyk (1571 m n.p.m.) oraz dwa ostatnie szczyty – Nerjedów (1557 m n.p.m.) i Mały (1516 m n.p.m.). Stąd grzbiet opada już ku Osmołodzie i Podlutemu w dolinie Łomnicy. Po północnej stronie Arszycy plątanina znacznie niższych grzbietów otacza doliny potoków Czewczy i Ilemki. Wśród nich wyróżniają się najwyższe: Syhłos (1357 m n.p.m.), połonina Mikuczyn (1138 m n.p.m.) i Sehłys (1316 m n.p.m.).
Na południowym zachodzie po stronie zakarpackiej, pomiędzy dolinami Riki i Terebli, znajduje się wiele pokrytych gęstymi lasami wierzchołków przekraczających 1000 m n.p.m. Spośród nich warto zwrócić uwagę na szczyty górujące nad Synewirską Polaną: Ozerną (1495 m n.p.m.) na północy i Kamionkę (1578 m n.p.m.) na południowym zachodzie. Na wschód od Synewirskiej Polany, w widłach dolin Terebli i Ozeranki, wybija się z kolei masyw Kancza (1578 m n.p.m.) z nieco niższymi wierzchołkami Podharu (1526 m n.p.m.) i Popadii (1456 m n.p.m., nie mylić ze znacznie wyższą Popadią na głównym grzbiecie karpackim).
Najbardziej oryginalną, a zarazem najwyższą grupę południowo-zachodniej, zakarpackiej części Gorganów stanowi długi grzbiet Piszkonii oraz olbrzymi masyw Strimby. Ich wyniosłe i rozległe połoniny w niczym nie przypominają innych gorgańskich wierchów, których szczyty pokrywają rumowiska skalne i wielkie połacie kosodrzewiny. Grzbiet Piszkonii wyrasta znad doliny Terebli (na północ od Synewiru) i wznosi się stopniowo, początkowo w kierunku południowo-wschodnim, osiągając najwyższy punkt na szczycie Negrowca (1707 m n.p.m.). Strome północne stoki Piszkonii opadają ku dolinie Ozeranki, południowe natomiast schodzą do doliny Terebli na odcinku między Synewirem a Kołoczawą. Dalej grzbiet obniża się łagodnie ku wschodowi, aż do miejsca, gdzie nagle skręca na południe i wspina się na wierzchołek Jasnowca (1600 m n.p.m.), a następnie ciągnie się łagodnym łukiem na południowy zachód. Ostatnim szczytem pasma jest wznosząca się nad Kołoczawą Darwajka (1501 m n.p.m.). Grzbiet Piszkonii wysyła na północ od Jasnowca ramię, które wkrótce rozdwaja się: na wschód odchodzi grzbiet z kulminacją Zanogi (1502 m n.p.m.), dochodzący ostatecznie do Perednej, na północ natomiast ciągnie się odnoga z Dodiną (1529 m n.p.m.) i Jawornikiem (1411 m n.p.m.).
Masyw Strimby, górujący nad Kołoczawą od wschodu, oddziela od Jasnowca i Darwajki na północnym zachodzie dolina potoku Suchar. Z drugiej strony ramię Strimby ogranicza dolina Mokranki. Grzbiet masywu wyrasta z przełęczy oddzielającej Gorgany od Połoniny Krasnej (między Kołoczawą a Nimećką Mokrą), wspina się przez dwa niższe wierzchołki (Streminosa, 1680 m n.p.m.), aż wreszcie kulminuje w wysokim, pokrytym rozległą połoniną, szczycie Strimba (1719 m n.p.m.). Następnie ramię ciągnie się daleko ku północy wzdłuż doliny Mokranki. Początkowo opada ono wyraźnie, przechodząc przez dwa niewielkie wzniesienia (1384 i 1283 m n.p.m.), by znowu wznieść się na wyższe odkryte wierzchołki Steniaka (1547 m n.p.m.), Perednej (1603 m n.p.m.), Serednej (1509 m n.p.m.) i Zadniej (1554 m n.p.m.). Dalej grzbiet ponownie się obniża i pod nazwą Dubilanka dociera do niewysokiego Wierchu Czarnej Riki (1269 m n.p.m.) w głównym grzbiecie wododziałowym.
Kilka kilometrów na wschód od Wierchu Czarnej Riki główny wododział dołącza na szczycie Popadii (1741 m n.p.m.) do ogromnej grupy górskiej, której najwyższym wierchem jest potężna Grofa (1748 m n.p.m.). Masyw ten można pod względem kształtu porównać do przechylonej w prawo litery U, której podstawa (południowy fragment) opiera się o główny grzbiet Karpat, a ramiona wyciągają się ku północnemu wschodowi. Zachodnie ramię tej grupy jest bardziej potężne i rozbudowane. Wznosi się ono na południe od rzeki Mołoda kilkoma grzbiecikami (wśród nich największy Menczył, 1331 m n.p.m.), które łączą się w kulminacji Konia Grofeckiego (1553 m n.p.m.). Z jego wierzchołka grzbiet ku południowemu zachodowi opada na wąskie siodło, by stamtąd wspiąć się na wyniosłą i masywną Grofę, z której odchodzi szereg niewielkich grzbiecików i główny grzbiet, biegnący dalej przez wszystkie najwyższe szczyty grupy grofeckiej. Z Grofy schodzi on na połoninę i przełęcz Płyśce, z której wiedzie ku wschodowi boczne ramię Wielkiego i Małego Kanusiaka (1642 i 1620 m n.p.m.), oddzielone od głównego grzbietu doliną potoku Kotelec. Z Płyśców główna grań wyrasta w długi i szeroki wielowierzchołkowy wał Parenek (1736 i 1667 m n.p.m.), a potem biegnie dalej na oddzielone kolejnymi siodłami Małą Popadię (1598 m n.p.m.) i Popadię, gdzie spotyka się z głównym wododziałem. Na Małej Popadii grzbiet zmienia kierunek z południowo-zachodniego na południowo-wschodni, natomiast za Popadią łagodnie wykręca ku wschodowi i wraz z wododziałem wznosi się w kierunku wydłużonego grzbietu Wierchu Koretwina (1671 m n.p.m.). Jednakże na pierwszej niższej kopie Koretwiny główny grzbiet karpacki ucieka na południe niewielkim bocznym ramieniem Prełuki, a wyraźny, szeroki i dość wyrównany grzbiet wiedzie na wschód na szczyt i dalej na Petros (1702 m n.p.m.). Stąd biegnie on już ku północnemu wschodowi na Studenec (1600 m n.p.m.), potem znowu opada, a następnie wznosi się kulminacją Jałowej Klewy (1562 m n.p.m.) między dolinami potoku Petros i Łomnicy, do której to ostatecznie schodzi w okolicy Ryzarni.
Niewysoki grzbiet Prełuki (1271 m n.p.m.), którym przebiega linia głównego wododziału, łączy grupę Grofy i Popadii z inną dużą grupą: Busztuła i Bertu. Od zachodu ogranicza ją dolina Mokranki, od wschodu dolina Bertianki, natomiast na północ i południe masyw Busztuła wysyła długie odnogi. Ramię Prełuki ciągnie się na południe na przestrzeni 6 – 7 km przez wiele wzniesień, schodząc w końcu na płytką przełęcz zwaną Niemiecką Polaną (1177 m n.p.m.). Tuż ponad nią od grzbietu wododziałowego odchodzi ku północnemu wschodowi długa odnoga Wierchu Darów, 1254 m n.p.m.), zakończona kulminacją samotnego Owołu (1610 m n.p.m.), otoczonego dolinami Łomnicy i jej dopływu – potoku Darów.
Na południe od Niemieckiej Polany wznoszą się na głównym wododziale kolejne szczyty grupy Busztuła: Prełuka Probita (1520 m n.p.m.), Reskal (Roszka) (1612 m n.p.m.) i sam Busztuł (1691 m n.p.m.), który dalej w kierunku południowo-zachodnim wysyła długie, potężne ramię z wierchami: Mołoczno (1648 m n.p.m.), Bagno (1608 m n.p.m.), Stranżuł (1631 m n.p.m.), Andriuske (1603 m n.p.m.), znacznie niższy Prysłop (1336 m n.p.m.), a na końcu Pribuj (1546 m n.p.m.). Główny grzbiet Karpat ze szczytu Busztuła biegnie dalej na wschód na Wielką Kieputę (1607 m n.p.m.), a następnie wykręca ku północy. Na wygięciu odłączają się od niego dwa boczne grzbiety – Małej Kieputy (według mapy WIG, 1635 m n.p.m.; na mapie Gorgany Centralne Mała Kieputa to szczyt położony nieco na północnym zachodzie na głównym wododziale, 1560 m n.p.m.) ku północnemu wschodowi oraz Bertu (1666 m n.p.m.) ku południowi. Później dział schodzący z Bertu rozgałęzia się: na południowy zachód ciągnie się długie ramię Cupceryna (1503 m n.p.m.) i Wielkiej (1479 m n.p.m.), zakończone Diłem (zwanym też Mokrą, 1226 m n.p.m.) nad Ruską Mokrą, na południowy wschód zaś – krótsza odnoga Pobitej (1498 m n.p.m.) i Arszycznej (1196 m n.p.m.). 
Masyw Busztuła i Bertu połączony jest głównym grzbietem Karpat – wiodącym przez kilka niższych wierzchołków (Torgan 1405 m n.p.m.), od których ku południowi odchodzą niewielkie działy Perechrestaneca (1270 m n.p.m.) i Gorganu (1441 m n.p.m.) – z najwyższą grupą Gorganów. W jej skład wchodzą niższe grzbiety Taupiszyrki (1464 m n.p.m.), Gorganu (1505 m n.p.m.), Matachowa, Zapłaty (1504 m n.p.m.) i Negrowej (1602 m n,p,m,), Bojaryna (1674 m n.p.m.), a także olbrzymy – masywy Sywuli (1836 m n.p.m.) oraz Wysokiej (1803 m n.p.m.) i Ihrowca (1804 m n.p.m.). W północnej części tej rozległej grupy górskiej z doliny Łomnicy wyrastają ku południowemu wschodowi cztery niewielkie grzbieciki. W widłach Łomnicy i jej dopływu, Kuźmieńca, dwa z nich – Sofera i Faszory – łączą się w większy grzbiet Matachów, który wznosi się stopniowo aż po kulminację Wysokiej (1804 m n.p.m.). Na wschód od doliny Kuźmieńca ciągną się dwa, początkowo niepozorne, działy: Wierchu Równego (930 m n.p.m.) i Pasiecznej (1084 m n.p.m.) oraz Pryczóła (972 m n.p.m.), które wkrótce spotykają się i biegną na południe coraz wyższym grzbietem Zapłaty. Na szczycie Wierchu Pasiecznego (1481 m n.p.m.) dołącza od wschodu jeszcze jeden większy dział (na mapach ukraińskich zwany "Grzbietem Wierch Pasiecznym") z połoniną Zapłata, która poprzez niskie przełęcze łączy się z długim grzbietem Hryńków Wierchu i ciągnącymi się dalej ku północnemu wschodowi coraz niższymi działami. Dalej grzbiet opada na przełęcz, by wspiąć się po chwili na dwa wierzchołki Dalnej (1504 m n.p.m.) (Horisznej Zapłaty, 1504 m n.p.m.), potem znowu schodzi na głęboko wcięte siodło (ok. 1385 m n.p.m.), a następnie stromo pnie się na szczyt Serednej (1639 m n.p.m.). Na Serednej linia grzbietu wykręca na wschód i przechodząc przez wzniesienia Tarniczkowej Klewy (1070 m n.p.m.) i Poleckiej (1167 m n.p.m.), opada do Starej Huty. Seredna łączy się z masywem Wysokiej i Ihrowca głęboką przełęczą Kuźmieniecką (ok. 1450 m n.p.m.)z połoniną Seredna. Z wierzchołka Wysokiej (1804 m n.p.m.) grzbiet ciągnie się na południe ku płaskiemu szczytowi Ihrowca (1804 m n.p.m.), z którego na wschód ku Bystrzycy Sołotwińskiej schodzi kilka odnóg (największe z nich są ramiona Płajeka i Płajekowej Klewy, 1076 m n.p.m., oraz Żurawiowej Klewy, 1062 m n.p.m.), natomiast na południe niewielkie ramię opada na przełęcz Borewka (ok. 1325 m n.p.m.) z połoniną Pohar, oddzielającą masyw Wysokiej i Ihrowca od pasma Sywuli. Wyrasta ono w widłach potoku Bystryk ("Бистрик") i jego dopływu, Borewczyka (na mapie Gorgany Centralne – Łopuszna), wznosząc się stopniowo w kierunku południowo-wschodnim poprzez szczyty Borewki (1596 m n.p.m.) i Łopusznej (szczyt północny 1695 m n.p.m., szczyt południowy 1772 m n.p.m.) aż po kulminacje najwyższych w całych Gorganach Wielkiej Sywuli (Велика Сивуля 1836 m n.p.m.) i Małej Sywuli ("Мала Сивуля" 1819 m n.p.m.). Niższy wierzchołek Sywuli wysyła pod kątem prostym na północny wschód ramię grzbietu Menczył (ok. 1600 m n.p.m.), które wkrótce rozgałęzia się: na północ ciągnie się grzbiet Sładenka (1440 m n.p.m.), na wschód – odnoga ze Studenym Wierchem (1406 m n.p.m.). Południowe stoki Małej Sywuli opadają stromo na przełęcz (ok. 1430 m n.p.m.) z połoniną Ruszczyna, z której wypływa Bystrzyca Sołotwińska. Z drugiej strony znad połoniny Ruszczyna wyrastają dwa grzbiety. W kierunku zachodnim przez wzniesienie (1451 m n.p.m.) odchodzi dział zwany Jamą, łączący Ruszczynę z Końcem Gorganu (1580 m n.p.m.). Stamtąd długi i wyrównany grzbiet Gorganu ciągnie się przez kilka wierzchołków (m.in. Gorga, 1551 i 1506 m n.p.m.) na północny zachód, gdzie opada ku ujściu Bystryka do Łomicy. W kierunku południowo-wschodnim wyrasta z Ruszczyny dział, który wkrótce rozgałęzia się. Na południe wyciąga się ramię dwuwierzchołkowego Taupisza (1441, 1451 m n.p.m.), wykręcające potem na południowy wschód i opadające wzdłuż doliny Sałatruka ku Rafajłowej (Bystrzyca) grzbietem Taupiszyrki (1456, 1464, 1500 m n.p.m.). Tędy też prowadzi linia głównego wododziału karpackiego i dawna granica polsko-czechosłowacka. Na wschód od Ruszczyny z kolei biegnie grzbiet o wysokich szczytach Negrowej (1602 m n.p.m.) i Bojaryna (Korotkan, 1675 m n.p.m.). Spod tegoż szczytu dział ten wysyła na południe odnogę ze wzniesieniem o nazwie Okopy (1244 m n.p.m.), obniżającą się wzdłuż doliny Sałatruczyla ku Sałatrukowi. Główny grzbiet Negrowej i Bojaryna ciągnie się dalej na południowy wschód bardzo nieregularną linią przez niższe już wierzchołki: Gawor (1551 m n.p.m.), Heczurę (1423 m n.p.m., wznosząca się właściwie bocznym ramieniem ku północnemu wschodowi), Łysą (1424 m n.p.m.) i Maksymiec (1489 m n.p.m.), po czym schodzi w dolinę Bystrzycy Nadwórniańskiej. Ze szczytu Gawora odchodzi na północny wschód niewielki łącznik Serednego Gronia, dochodzący do dużego grzbietu Stanimir (Kateryna 1559 m n.p.m.). 
Wyrasta on trzema ramionami w kierunku północno-zachodnim z doliny Bystrzycy Nadwórniańskiej między jej dopływami: Maksymcem i Chrepetowem. Ramiona te łączą się w wierzchołku Menczyła (1271 m n.p.m.), skąd biegnie już jeden grzbiet, który wkrótce rozszerza się i kulminuje w dwóch szczytach Stanimira (1560, 1546 m n.p.m.). Rozchodzą się stąd gwiaździście liczne mniejsze działy, jednak linia głównego grzbietu wije się dalej na północny zachód przez Olenicę (Kiernicę 1378 m n.p.m.) Czerbul 1358 m n.p.m.) i Buc (1292 m n.p.m.), by w końcu zejść do Huty u zbiegu Bystrzycy Sołotwińskiej i jej dopływu, Rypnej. Grzbiet Stanimir łączy się ramieniem Roztok (1205 m n.p.m.) i Rypnej (1213 m n.p.m.) z równoległym, choć znacznie już niższym działem Czortki. Pasmo to ciągnie się od Bystrzycy Nadwórniańskiej (stąd wyrasta dwoma działami: Gorganu, 1239 m n.p.m., oraz Luskawca, 1032 m n.p.m., i Czorczyna, 1176 m n.p.m.) do Bystrzycy Sołotwińskiej, wzdłuż dolin Chrepetowa i Rypnej, oddzielających Czortki od Stanimira. Najwyższe wzniesienia tegoż grzbietu to: Czortka (1257 m n.p.m.), Skałki Przednie (1322 m n.p.m.) i Skałki Zadnie (1282 m n.p.m.). Grzbiet ten wysyła na wschód ku Maniawie kilka niższych odnóg, a sam schodzi przez Szyworys (1077 m n.p.m.) do Porohów. Od Skałek Przednich wychodzi na północ rozbudowane ramię, skręcające zaraz potem na wschód, i wiodąc przez Poharczynę (1066 m n.p.m.), Bzynykowaczkę (1011 m n.p.m.), Monasterecką (966 m n.p.m.), poprzez Dił (995 m n.p.m.), opada na południowy wschód nad Pasieczną. Monasterecka wysyła na północ grzbiet Buben (931 m n.p.m.), od którego długi i niski dział ciągnie się ku wschodowi nad Nadwórną. 
W południowej części Gorganów znajdują się dwa nietypowe dla tych gór pasma połonin: Bratkowskiej oraz Płoskiej i Douhej.
Połonina Bratkowska, zwana niekiedy Czarną, połączona jest z grupą Sywuli fragmentem głównego grzbietu wododziałowego. Na środkowym wierzchołku Taupiszyrki wododział skręca nagle na południowy zachód i spada stromo w dół, a następnie przez dwie mniejsze kopki wiedzie na południe w kierunku Przełęczy Legionów (Rogodze Wielkie 1110 m n.p.m.). Z przełęczy główny grzbiet ciągnie się długo (utrzymując kierunek południowy) przez kilka niższych wzniesień, z których najwyższy Pantyr ma zaledwie 1213 m n.p.m. Ten niewielki szczyt wysyła na zachód niepozorne początkowo ramię, zakończone jednak kulminacją dość wysokiej samotnej Urii (1448 m n.p.m.). Z Pantyru główny wododział biegnie dalej na południe, wznosząc się ku potężnym wierzchołkom pasma Bratkowskiej: Durniej (1705 m n.p.m.), Gropie (1759 m n.p.m.), Bratkowskiej Dużej (1788 m n.p.m.), Bratkowskiej Małej (1703 i 1678 m n.p.m., według map ukraińskich jest to Ruska), Ruskiej (1651 m n.p.m., bez nazwy na mapach ukraińskich) i Czarnej Klewie (zwanej inaczej Steryszorą, 1720). Na pierwszym ze szczytów grzbiet zmienia kierunek na południowo-wschodni, z Bratkowskiej Dużej biegnie już właściwie na wschód. Na południu pasmo Bratkowskiej od Świdowca oddzielają doliny Turbatu i Czarnej Cisy oraz przełęcz Okole (1203 m n.p.m.), ku którym opadają strome południowe stoki i boczne działy Bratkowskiej. Północne zbocza i grzbiety, rozcięte dolinami potoków: Durnińca, Gropieńca, Bratkowca i Bystrzycy Nadwórniańskiej, schodzą łagodniej ku Rafajłowej. Z Czarnej Klewy grzbiet obniża się stopniowo ku wschodowi do miejsca, gdzie potok Doużina uchodzi do Czarnej Cisy. Natomiast linia głównego grzbietu wododziałowego opada (do ok. 1050 m n.p.m.) w kierunku północnym z lekkim odchyleniem na wschód, wiodąc przez kilka niewysokich wzniesień, łączących pasmo Bratkowskiej ze szczytem Płoskiej (1353 m n.p.m.).
Pasmo połonin Płoskiej i Douhej ciągnie się wraz z głównym wododziałem przez kilka wierzchołków ku południowemu wschodowi. Na środkowym wierzchołku Douhej (zwanym połoniną Ryteza, 1371 m n.p.m.) grzbiet wododziałowy opuszcza połoninny dział i opada na południe. Grzbiet Douhej tworzy dalej jeszcze jedną kulminację (1371 m n.p.m.), po czym schodzi przez wzniesienie Czarnej Klewy (1249 m n.p.m.) w dolinę Prutczyka i do Polanicy Popowiczowskiej. Pasmo to jest słabo rozbudowane; Płoska wysyła tylko jedno większe ramię – na północny zachód przez kilka wzniesień (m.in. Stary, 1080 m n.p.m.) przekraczających 1000 m n.p.m. do Rafajłowej. Z Douhej z kolei największa odnoga opada na południe przez Tousty Groń (1291 m n.p.m., na mapach ukraińskich tę nazwę ma niższy dział 1170 m n.p.m., położony nieco dalej na zachód) do doliny Beskidu i Doużiny. 
Pasmo połonin Płoskiej i Douhej sąsiaduje od północy z potężnym masywem Doboszanki. Te dwie grupy górskie oddzielają doliny Doużyńca i Hnilicy oraz przełęcz Krzyżówka (Stoły, 1154 m n.p.m.). Grupa Doboszanki jest najbardziej wysuniętą na wschód częścią Gorganów i rozciąga się w kierunku południowo-wschodnim od Bystrzycy Nadwórniańskiej aż po Prut. Z doliny pierwszej z rzek pomiędzy większymi dopływami, Zielenicą i Doużyńcem, wyrasta kilka grzbietów, z których wyróżniają się dwa. W północnej części, z Zielonej, dwoma ramionami Zariczanki i Kamienówki Wielkiej (Wielka, 1077 m n.p.m.) wznosi się duży dział Leordy (1268 m n.p.m.) i Brzozowaczki (1484 m n.p.m.). W okolicy Poleńskiego (1693 m n.p.m.) od zachodu dołącza do niego grzbiet wyrastający z Rafajłowej ze wzniesieniami Skałek Niżnych (1300 m n.p.m.), Paru (1381 m n.p.m.) i Skałek Wyżnych (1597 m n.p.m.), natomiast od północnego wschodu – dział Koziej (1420 m n.p.m.) i Koziego Gorganu (1616 m n.p.m.) oraz Sadków (1508 m n.p.m.). Z Poleńskiego grzbiet biegnie na południe na niższą Steryszorkę (1569 m n.p.m.), a następnie wznosi się na wschód i południowy wschód przez Pikun (1651 m n.p.m.) i Medweżyk (1736 m n.p.m.) na wyniosły wierch Doboszanki (1755 m n.p.m.). Tu z północnego wschodu z doliny Zielenicy dociera jeszcze jeden boczny grzbiet, Zakedrów (1256 m n.p.m.) i Toustego (1398 m n.p.m.). Południowe boczne działy wyrastające z doliny Doużyńca są z reguły niższe i krótsze. Z Doboszanki grzbiet opada w przełomową dolinę Zubrynki, rozcinającą najwyższe pasmo tej grupy na dwie części, połączone niskim działem Połomów, wychodzącym na południe z Medweżyka. Grzbiet ten otacza od zachodu i południa źródliska Zubrynki, następnie skręca ku wschodowi. Tu jeszcze niższym działem przez przełęcz Krzyżówka łączy się z grupą Połoniny Douhej. Dalej grzbiet Połomów wznosi się ku szczytowi Babinego Poharu (1478 m n.p.m.) i dociera od południa do Małego Gorganu (1593 m n.p.m.). Szczyt ten jest północno-zachodnim krańcem pasma Syniaka, kulminującego w punkcie 1665 m n.p.m.; dalej znajduje się oddzielony głęboką przełęczą Chomiak (1542 m n.p.m.). Stąd grzbiet schodzi przez Hreblę (1252 m n.p.m.) do Tatarowa nad Prutem. Większe boczne działy wysyła grzbiet Syniaka w kierunku południowym – m.in. grzbiet Stubira (1150 m n.p.m.), Bolszyniocha (1185 m n.p.m.) i Tomnatyka (1455 m n.p.m.) oraz Ostrego Gronia (1176 m n.p.m.). Ku północy wyciąga Syniak niewielkie ramię, łączące go z równoległym grzbietem Jawornika Gorganu (1467 m n.p.m.). Wał ten, oddzielony od Chomiaka i Syniaka doliną Żeńca i górnej Zielenicy, ciągnie się ku północnemu zachodowi nad Jaremczami od Mikuliczyna nad Prutem przez Świniankę (1120), Kruhły Jawornik (1222 m n.p.m.), najwyższy Jawornik Gorgan i Żeniec (1414 m n.p.m.). 
Od najwyższych wierzchołków Jawornika odchodzi na północ kilka grzbietów, m.in. Wouczy (1052 m n.p.m.) i Prutinka (1030 m n.p.m.) oraz Jawora (1151 m n.p.m.) i Berezy (1129 m n.p.m.). Następnie za Żeńcem główny grzbiet Jawornika opada i skręca ku północy, by przez Bukowiec (1224 m n.p.m.) obniżyć się na przełęcz Bukowica (Przysłop, 994 m n.p.m.). Dalej na północ podnosi się ku połoninie Szczewka (1245 m n.p.m.), najdalej na południe wysuniętego szczytu rozległego gniazda górskiego Synieczki. Z połoniną tą łączy się dochodzący ze wschodu dział Czarnohorycy z najwyższym Pogurem (1211 m n.p.m.). Dalej grzbiet biegnie ku północnemu zachodowi do najwyższej w tej grupie Synieczki (1401 m n.p.m.). Wysyła ona ku wschodowi długi dział ze szczytem Lisaka (1165 m n.p.m.), różnie umiejscawianej Klewy (1138 lub 1059 m n.p.m.), następnie opadający przez rozległy masyw Pirs Dory (962 m n.p.m.). Z niższego wierzchołka Synieczki, zwanego Łazik (1294 m n.p.m.), na północ wychodzi ramię Hirki (1162 m n.p.m.). Dalej główny grzbiet kulminuje w Arszecznym (1251 m n.p.m., wysunięty ku południowi nad dolinę Zubrynki wyższy wierzchołek ma 1270 m n.p.m.) i węzłowym Podsmereczeku (1251 m n.p.m.), skąd rozgałęzia się na dwa ramiona: rozbudowany między dolinami Zielenicy, Bystrzycy Nadwórniańskiej i Roztoki grzbiet Szuwarenki (1216 m n.p.m.) i Pasieczanki (1213 m n.p.m.) oraz Jabłonecznego (według map ukraińskich "Kremenosa Nyżnia", 1108 m n.p.m.), gdzie grzbiet ponownie się rozdwaja. Na północny zachód wychodzi odnoga Studenej Kływy (1046 m n.p.m.), Prełuki (986 m n.p.m.) i Kremenosy (923 m n.p.m.), opadająca ku Pasiecznej w dolinie Bystrzycy Nadwórniańskiej. Studena Kływa rozgałęzia się na północny wschód w długi i rozbudowany grzbiet, ciągnący się aż nad Łojową. W grzbiecie tym można wyróżnić Bzowacz (951 m n.p.m.), Koniucz (944 m n.p.m.), Czerłeny (779 m n.p.m.), Strahorę (885 m n.p.m.) i Tatarkę (876 m n.p.m.). Drugi grzbiet wychodzący z Jabłonecznego sięga na wschód ponad Delatyn ("Делятин"). Jego najwyższymi kulminacjami są Kremenosa Niżna (na mapach ukraińskich bez nazwy, 1017 m n.p.m.) i Wawtorów (1059 m n.p.m.).

</doc>
<doc id="140969" url="https://pl.wikipedia.org/wiki?curid=140969" title="Arturo Maly">
Arturo Maly



</doc>
<doc id="140970" url="https://pl.wikipedia.org/wiki?curid=140970" title="Dnietropietrowsk">
Dnietropietrowsk



</doc>
<doc id="140972" url="https://pl.wikipedia.org/wiki?curid=140972" title="Natalia Oreiro">
Natalia Oreiro

Natalia Marisa Oreiro Iglesias (ur. 19 maja 1977 w Montevideo) – urugwajska aktorka, piosenkarka i projektantka mody. Dotychczas sprzedała na całym świecie ponad 11 mln egzemplarzy płyt.
Młodość.
Jest córką Mabel i Carlosa Oreiro. Ma siostrę Adrianę.
Kariera aktorska.
W wieku ośmiu lat zaczęła pobierać lekcje aktorstwa. Między dwunastym a szesnastym rokiem życia wystąpiła w około trzydziestu reklamach marek, takich jak m.in.: O.B., Coca-Cola czy Johnson &amp; Johnson.
W wieku 16 lat pokonała dziesięć rywalek z całej Ameryki Łacińskiej w programie "El show de Xuxa", zdobywając tytuł „Súper Paquity”, co dało jej możliwość towarzyszenia w trasie koncertowej Xuxie, brazylijskiej gwieździe programów dla dzieci. Zarobione w ten sposób pieniądze wydała na wyjazdy do Buenos Aires, gdzie brała udział w castingach do telewizji. W wieku 17 lat podjęła decyzję o ostatecznej przeprowadzce z rodzinnego Montevideo. W początkach jej drogi aktorskiej pomógł jej Alejandro Romay, ówczesny właściciel Canal 9.
Pierwszą poważną rolę Oreiro otrzymała w 1996, kiedy to zagrała Lucię, jedną z głównych bohaterek w telenoweli "90-60-90 modelos". Za tę rolę otrzymała propozycję zagrania tytułowej postaci w telenoweli "Valeria" u boku Diego Ramosa. Serial przysporzył jej wielu fanów, co pomogło jej w otrzymaniu kolejnych propozycji. W 1997 przyjęła propozycję zagrania przebojowej Veroniki w filmie "Argentyńczyk w Nowym Jorku" Juana Jose Jusida. Na potrzeby filmu nagrała dwie piosenki: „Que si, que si” i „Caminos”, co sprowokowało ją do nagrania całego materiału na debiutancki album studyjny. Dzięki roli w produkcji stała się jedną z najbardziej zauważanych artystek w latynoskim show biznesie.
W 1998 zmieniła wytwórnię na rzecz Telefe, z którą podpisała wielomilionowy kontrakt. Dostała główną rolę Milagros w serialu "Zbuntowany anioł", w którym zagrała u boku Facundo Arany. Za rolę w filmie w 1999 została nominowana do nagrody Martin Fierro. W styczniu 2000 otrzymała nagrodę za „osobowość roku” od stacji E! Entertainment Television Latino. W tym czasie została zauważona przez reżysera Quentina Tarantino, który stwierdził, że mogłaby zostać jedną z gwiazd Hollywood.
W 2002 zagrała główną rolę w serialu "Kachorra to ja". Wbrew spekulacjom o braku sukcesu, serial został nominowany w 2002 do nagrody Martin Fierro jako „najlepszy serial komediowy”, zaś Oreiro została nominowana za rolę Kachorry w kategorii „najlepsza aktorka komediowa”. W 2004 wcielała się w główną rolę akrobatki Carmen w erotycznej telenoweli "El deseo". Serial nie odniósł sukcesu komercyjnego. Po siedmiu latach trwania wielomilionowego kontraktu na wyłączność, Oreiro rozstała się ze stacją Telefe i przeszła do konkurencyjnego Canal 13.
W 2006 zagrała główną rolę w telenoweli "Jesteś moim życiem". Następnie otrzymała angaż w pierwszej internetowej telenoweli "Amanda O", w której zagrała tytułową rolę bogatej piosenkarki i aktorki. Była za nią nominowana do nagrody Martin Fierro 2009 w kategorii „Najlepsza aktorka komediowa”. W 2010 zagrałą w filmie "Miss Tacuarembó".
15 września 2016 zagrała w filmie "Gilda – No me arrepiento de este amor", oparty na życiorysie tragicznie zmarłej piosenkarki muzyki cumbia.
Kariera muzyczna.
W 1998 debiutowała jako piosenkarka singlem „Que si, que si”. Niedługo później wydała singiel „Cambio Dolor”, będący tematem przewodnim serialu "Zbuntowany anioł". Piosenka odniosła międzynarodowy sukces. Oba single znalazły się na jej debiutanckim albumie studyjnym, zatytułowanym po prostu "Natalia Oreiro", który ukazał się w lipcu 1998.
W połowie 2000 wydała drugi album studyjny pt. "Tu veneno", za który otrzymała nominację do latynoskiej nagrody Grammy w kategorii „najlepszy album żeński”. W 2002 wydała album pt. "Turmalina", który został sprzedany w nakładzie ponad 1,8 mln egzemplarzy.
Po ośmiu latach przerwy muzycznej wydała singiel „El perfume del amor”, który został nagrany wraz z Diego Reinholdem i Borisem Bakstem na potrzeby filmu "Miss Tacuarembó". Pod koniec 2013 wydała dwa kolejne single, „Como una loba” (promujący telenowelę "Solamente vos") i „Todos me miran” (napisany na potrzeby kampanii reklamowej marki Sedal).
W grudniu 2013 wyruszyła w trasę koncertową pt. "Tour Hits 2013", w ramach której zagrała koncerty w Rosji (Moskwa i Petersburg), Polsce (Wrocław) i na Filipinach. W 2014 wyruszyła w trasę koncertową po Rosji pt. "Nasha Natasha Tour".
9 września 2016 wydała album studyjny pt. "Gilda – No me arrepiento de este amor", a w grudniu wyruszyła w trasę koncertową po Rosji o nazwie "Cumbia &amp; Tour Hits".
Życie prywatne.
31 grudnia 2001 wyszła za mąż za Ricardo Mollo, z którym ma syna Merlína (ur. 26 stycznia 2012). W listopadzie 2021 roku otrzymała rosyjskie obywatelstwo z rąk Władimira Putina.

</doc>
<doc id="140974" url="https://pl.wikipedia.org/wiki?curid=140974" title="Facundo Arana">
Facundo Arana

Jorge Facundo Arana Tagle von Berbard (ur. 31 marca 1972 w Buenos Aires) – argentyński aktor telewizyjny pochodzenia hiszpańskego i niemieckiego.
Życiorys.
Wczesne lata.
Urodził się w Buenos Aires jako jedyny syn dr-a Jorge Arany Tagle, adwokata prawa morskiego i profesora Uniwersytetu Buenos Aires, i Matilde von Berbard, byłej hokeistki pochodzenia niemieckiego. Ma trzy siostry: Patsy, Paulę i Agustinę. Ukończył dwujęzyczną hiszpańsko-angielską szkołę St. Catherine’s – Moorlands School. W wieku 15 lat uczęszczał na warsztaty aktorskie, dzięki czemu wyleczył się z chorobliwej nieśmiałości. Mając 17 lat przeszedł chorobę nowotworową Hodgkina, która zaatakowała węzły chłonne. Leczenie trwało dziesięć miesięcy, a przez następne pięć lat Arana był pod opieką lekarzy.
Kariera.
Na srebrnym ekranie wystąpił w kilku telenowelach, m.in. "Son de Diez" (1992), "Perla Negra" (1994) i "Alta comedia" (1998). Popularność zdobył rolą Ivo DiCarlo Rapallo w telenoweli "Zbuntowany anioł" ("Muneca Brava", 1998-99). Za podwójną rolę Yago Valdez i Fabio Sirenio w "Yago, pasion morena" (2002) i za postać Tomása w "009 Central" (2003) odebrał nagrodę Martin Fierro.
W telenoweli "Jesteś moim życiem" ("Sos mi vida", 2006) wystąpił w roli Martína Quesady, wpływowego biznesmena, będącego kierowcą Formuły 1, który odziedziczył firmę po swoim ojcu, za tę rolę Facundo również odebrał nagrodę Martin Fiegro. Grał także na saksofonie w zespole "La Caranza".
W latach 1996–2006 był związany z Isabel Macedo. Od roku 2007 związał się z modelką i prezenterką Maríą Susini. Wzięli ślub 20 grudnia 2012. Mają córkę Indię (ur. 10 maja 2008) oraz synów bliźniaków – Yaco i Moro (ur. 19 października 2009).

</doc>
<doc id="140976" url="https://pl.wikipedia.org/wiki?curid=140976" title="Diego Ramos">
Diego Ramos

Diego César Ramos (ur. 29 listopada 1972 w Buenos Aires) – argentyński aktor telewizyjny i filmowy.
Życiorys.
Przyszedł na świat w Almagro, dzielnicy Buenos Aires jako drugi z czworga dzieci Silvii Ramos i lekarza kardiochirurga Alberto Ramosa. Ma dwóch braci – starszego Christiana i młodszego Hernána – oraz młodszą siostrę Maríę Silvię.
Zanim zdecydował się na aktorstwo, ukończył kurs reklamy Colegio San Francisco de Sales w Córdoba. Uczył się aktorstwa pod kierunkiem Luisiny Brando i Berty Goldenberg, ukończył również kurs śpiewu i tańca. Na małym ekranie wystąpił po raz pierwszy w telenoweli "Montaña Rusa" (1994). Pierwszą główną rolę zagrał w serialu "Valeria" ("Ricos y famosos", 1997) u boku Natalii Oreiro.
W kilkunastu odcinkach telenoweli "Zbuntowany anioł" ("Muñeca brava", 1999) zagrał postać Sergio, młodego prawnika zakochanego w Milagros. Regularnie pojawia się w telenowelach, chociaż równie często występuje w teatrze.
Grał ojca Violetty w disnejowskim serialu "Violetta" (2012-2015).

</doc>
<doc id="140977" url="https://pl.wikipedia.org/wiki?curid=140977" title="Andrea del Boca">
Andrea del Boca

Andrea del Boca (ur. 18 października 1965 w Buenos Aires) – argentyńska aktorka i piosenkarka. Swą karierę rozpoczęła już jako aktorka dziecięca występując w rodzimych filmach i serialach. W latach 80. i 90. grała w licznych telenowelach, m.in. "Stellina", "Celeste", "Antonella" i "Czarna perła", które cieszyły się popularnością nie tylko w Ameryce Południowej, ale i w Europie. Wystąpiła też w kilku produkcjach teatralnych. Jest trzykrotną zdobywczynią nagrody Martín Fierro.
Kariera.
W telewizji zadebiutowała już jako czterolatka w serialu "Nuestra galleguita" (1969). W 1970 zaczęła występować w przedstawieniach telewizyjnych z cyklu "Alta comedia" i wkrótce potem zdobyła nagrodę Martín Fierro w kategorii „objawienie roku”. W roku 1972 wystąpiła w filmie "Había una vez un circo", a rok później popularność przyniosła jej rola sierotki Pininy w serialu "Papá corazón", na podstawie którego nakręcono film "Papá corazón se quiere casar" (1974).
W latach 1979–1980 grała w serialach "Andrea Celeste" i "Señorita Andrea", emitowanych w argentyńskiej telewizji publicznej. W 1982 zagrała główną rolę w telenoweli "Cien días de Ana" u boku aktora i piosenkarza Silvestre (emitowanej później w Polsce pod tytułem "Wola życia"). Następnie wyjechała do Nowego Jorku by studiować aktorstwo i pojawiała się w produkcjach teatralnych.
W 1987 roku wcieliła się w główną rolę w telenoweli "Estrellita mía" na antenie Telefe, gdzie partnerował jej Ricardo Darín. Telenowela była emitowana we Włoszech i w Polsce pod tytułem "Stellina". Del Boca nagrała dwa albumy muzyczne dla koncernu Warner Music Group pod koniec lat 80., "Con amor" i "Te amo". Jej kolejną telenowelą była "Celeste" z 1991 roku, gdzie u jej boku wystąpił Gustavo Bermúdez. Serial poruszał kontrowersyjną jak na ówczesne czasy tematykę obyczajową i zdobył taką popularność, że dwa lata później nakręcono jego kontynuację, "Celeste, siempre Celeste". W 1992 zagrała tytułową rolę w telenoweli "Antonella", gdzie ponownie towarzyszył jej Bermúdez. Serial cieszył się popularnością i zdobył nagrodę Martín Fierro dla „telenoweli roku”. W 1993 aktorka pojawiła się w filmie "Funes, un gran amor".
W 1994 roku del Boca zagrała w telenoweli "Perla negra" ("Czarna perła"), która była kolejnym sukcesem. Jej partnerem w tej produkcji został Gabriel Corrado, a jako motyw przewodni wykorzystano piosenkę „El amor”, pochodzącą z jej nowej płyty pod tym samym tytułem. Rok później zagrała w filmie "Peperina". Del Boca i Corrado zostali obsadzeni razem w telenoweli "Zíngara" z 1996 roku, jednak nie powtórzyła ona sukcesu ich poprzedniej produkcji. W 1997 Andrea wystąpiła w telenoweli "Mía sólo mía", gdzie partnerował jej Pablo Echarri, jednak ona też nie cieszyła się dużą popularnością. Aktorka nieco ograniczyła wówczas działalność telewizyjną i w 1998 roku gościnnie wystąpiła w serialu "Chiquititas".
W roku 2000 aktorka zagrała w komedii romantycznej "Apariencias". Od 2001 do 2002 grała główną rolę w serialu "El sodero de mi vida", za którą otrzymała nagrodę Martín Fierro w kategorii „najlepsza rola w serialu komediowym”. W 2005 del Boca została uhonorowana specjalną nagrodą Martín Fierro za całokształt twórczości i zagrała główną rolę w telenoweli "Sálvame María". W 2007 wystąpiła w jednym z odcinków serialu "Mujeres asesinas" i została członkinią jury w programie rozrywkowym mającym na celu wyłonienie obsady do filmu "High School Musical", w którym także zagrała niewielką rolę. W 2008 roku prowadziła program "La mamá del año", który poruszał temat macierzyństwa, a następnie "Hoy puede ser". W międzyczasie pojawiała się także w serialu "Por amor a vos".
W 2010 na antenie Canal 13 wyemitowano jej kolejną telenowelę, "Alguien que me quiera", w której zagrał też Osvaldo Laport, jednak produkcja nie osiągnęła oczekiwanej oglądalności. W 2011 wcieliła się w postać Evy Perón w spektaktu "Eva y Victoria", który był wystawiany w różnych miastach Argentyny. W tym samym roku premierę miał serial "Tiempo de pensar", poruszający tematykę feminizmu, w którym del Boca nie tylko zagrała, ale który także współprodukowała. W latach 2013–2014 występowała w głównej roli w telenoweli "Esa mujer", której także była producentką. Rola ta przyniosła jej nominację do nagrody Martín Fierro.
W 2016 roku zostało ujawnione, że del Boca uzyskała 36 milionów peso z budżetu państwa na wyprodukowanie kolejnej telenoweli, "Mamá corazón". Wywołało to sporą kontrowersję w mediach i krytykę wokół aktorki, wskutek czego telenowela nigdy nie została wydana, mimo iż była prawie ukończona. W 2019 del Boca wzięła udział w kolejnej sztuce teatralnej, "Brujas", która spotkała się z pozytywnym przyjęciem.
Życie prywatne.
Jej rodzice to Ana María Castro oraz reżyser Nicolás del Boca. Andrea ma dwójkę rodzeństwa: brata Adriána i siostrę Anabellę.
W 1982 rozpoczęła pięcioletni związek z aktorem i piosenkarzem Silvestre (prawdziwe imię: José Luis Rodríguez), z którym występowała w serialu "Wola życia". Ich relacja wywołała kontrowersję, jako że Andrea nie była jeszcze pełnoletnia, a Silvestre był od niej starszy o 12 lat i miał żonę, która spodziewała się dziecka. W latach 1988–1995 jej partnerem był filmowiec Raúl de la Torre, a od 1995 do 1997 roku związana była z amerykańskim finansistą Jeffrey Sachsem. W roku 2000 krótko spotykała się z biznesmenem Ricardo Biasottim. 15 listopada 2000 urodziła ich córkę, Annę, lecz jeszcze przed jej narodzinami rozstała się z ojcem dziecka.

</doc>
<doc id="140978" url="https://pl.wikipedia.org/wiki?curid=140978" title="Gustavo Bermúdez">
Gustavo Bermúdez

Gustavo Bermúdez, właściwie Gustavo Ariel Bermúdez Ricciardi (ur. 21 lipca 1964 w Rosario) – argentyński aktor i producent filmowy. Wystąpił w telenowelach: "Celeste" (1991), "Antonella" (1992), "Fortuna i miłość" ("1000 millones", 2002) i "Jesteś moim życiem" ("Sos mi vida", 2006).
Życiorys.
Urodził się w Rosario, w prowincji Santa Fe jako syn Isabel Ricciardi i Manuela Bermúdeza. Marzył o zawodzie aktora po obejrzanych filmach z Johnem Wayne. Jego ulubioną lekcją w szkole był wf. Studiował w Colegio La Salle. Pracował w firmie odzieżowej swego starszego brata Gabriela i importującej narzędzia firmy swego ojca. 
Po przyjeździe do Buenos Aires, poszukiwał pracy w stacjach telewizyjnych i na castingach. W 1980 został wybrany spośród dwustu kandydatów do programu "Como la gente", a następnie w programie Canal 13 "Tutaj dżungla" ("Aquí la jungla"). W 1982 debiutował na scenie jako Luisito Corazón de Bombón w przedstawieniu "Luisito Corazón de Bombón". W latach 1982–1983 grał Ricarda w spektaklu "Monserrat". Zyskał popularność jako bohater telenowel: "Pelito" (1982), "Rossé" (1985), "Człowiek, który kochał" ("El Hombre que amo", 1986) i "Grecia" (1987) z Grecią Colmenares. W 1995 wystąpił na deskach teatru Neptune w Buenos Aires jako szekspirowski Romeo w sztuce "Romeo i Julia".
Życie prywatne.
W 1983, poznał nauczycielkę przedszkola, kuzynkę jednego z szefów telewizji Canal 13 – Andreę González (ur. 1961), kiedy on miał 19 lat, a ona 18 lat. 10 listopada 1989, po pięciu latach narzeczeństwa, zawarli związek małżeński. Mają dwie córki: Camilę (ur. 25 września 1991) i Manuelę (ur. 21 października 2000). Para rozwiodła się w 2011. W 2020 związał się z aktorką i prezenterką telewizyjną Verónicą Varano.

</doc>
<doc id="140979" url="https://pl.wikipedia.org/wiki?curid=140979" title="Grecia Colmenares">
Grecia Colmenares

"Grecia Dolores Colmenares Mieussens" (ur. 7 grudnia 1962 w Valencia, w Wenezueli) - wenezuelska aktorka, znana w Polsce z telenowel: "Maria" (1985), "Namiętności" (1988), "Zbuntowana" (1989), "Manuela" (1991), "Milagros" (1993), "Dwa oblicza miłości" (1996) i "Pożyczone życie" ("Vidas prestadas", 2000).

</doc>
<doc id="140980" url="https://pl.wikipedia.org/wiki?curid=140980" title="Silvia Montanari">
Silvia Montanari



</doc>
<doc id="140983" url="https://pl.wikipedia.org/wiki?curid=140983" title="Irán Castillo">
Irán Castillo

Irán Castillo Pinzón (ur. 4 stycznia 1977 w Veracruz) – meksykańska piosenkarka oraz aktorka. W Polsce znana głównie z telenowel.

</doc>
<doc id="140984" url="https://pl.wikipedia.org/wiki?curid=140984" title="Bayer 04 Leverkusen">
Bayer 04 Leverkusen

Bayer 04 Leverkusen Fußball – niemiecki klub sportowy z siedzibą w Leverkusen.
Historia.
Jego pierwszymi sekcjami były gimnastyka artystyczna oraz lekkoatletyka. Trzy lata później powstała sekcja piłki nożnej. Od 1999 jako "Bayer Leverkusen Fußball GmbH" – klub koncernu farmaceutycznego Bayer.
Najwięcej sukcesów klubu zdobyła jednak sekcja koszykówki Bayer Leverkusen, która czternaście razy wygrywała w Basketball-Bundesliga.
Statystyka.
Poniższe zestawienie przedstawia wyniki osiągnięte przez Bayer Leverkusen od 1979 roku.
Ligowe rekordy.
"Stan na 22 lipca 2009"
Stadion.
Dane techniczne BayArena:

</doc>
<doc id="140988" url="https://pl.wikipedia.org/wiki?curid=140988" title="Leticia Calderón">
Leticia Calderón

Leticia Calderón, właściwie Carmen Leticia Calderón León (ur. 15 lipca 1968 roku w Meksyku) – meksykańska aktorka. Międzynarodową popularność przyniosła jej tytułowa rola w serialu "Esmeralda".
Życie prywatne.
Była dwukrotnie zamężna. Najpierw z dentystą Marco Lópezem (w latach 1997-1999), następnie z prawnikiem Juanem Collado (w latach 2003-2008). Z tym ostatnim ma dwóch synów: Luciana i Carla. Starszy syn – Luciano ma zespół Downa oraz dodatkowo cierpi na dysautonomię. W 2009 roku została wydana książka jej autorstwa pt. "Luciano: un ángel en mi vida" – autobiograficzna historia opowiadająca o pierwszych 5 latach życia chorego syna Luciana. W książce tej Leticia jako matka dzieli się swoimi doświadczeniami w wychowywaniu dziecka z zespołem Downa.
Małżeństwo z Juanem Collado rozbiła aktorka Yadhira Carrillo, z którą Collado miał romans. Obecnie wszyscy utrzymują przyjazne stosunki dla dobra dzieci. Sama Carrillo twierdzi, że kocha dzieci Letici, tak jakby były jej własnymi.
Juan Collado i Yadhira Carrillo pobrali się 31 marca 2012 roku w Colegio de Las Vizcaínas w Meksyku.
Leticia Calderón w Polsce.
Leticia Calderón znana jest w Polsce m.in. z telenowel: "Płonąca pochodnia" (1997), "Esmeralda" (1997), "Daniela i przyjaciele" (1999), "Labirynt namiętności" (1999-2000) i "Prawdziwa miłość" (2003).
W lutym 1999 roku aktorka gościła w Polsce na zaproszenie telewizji TVN. Tłumy polskich fanów czekało na nią na lotnisku. W czasie swojego kontaktu z fanami rozdawała autografy i podpisywała zdjęcia. Pobyt aktorki w Polsce trwał 6 dni (od 14 do 19 lutego 1999). Do Polski przyjechała wraz z matką i swoim menadżerem. Jej mąż (Marco López) został sam w Meksyku (aktorka nie miała z nim dzieci). 
W niedzielę 14 lutego samolot z Leticią Calderón wylądował w Polsce. Aktorka była gościem specjalnego wydania programu "Pod napięciem". W drugi dzień wizyty odwiedziła stację TVN oraz była gościem programu "Multikino". Spotkała się z fanami na warszawskiej Promenadzie. We wtorek odwiedziła Dom samotnej matki w Chyliczkach. Z fanami spotkała się w Łódzkim Centrum Handlowym. Trzeci dzień wizyty Esmeraldy w Polsce obejmował Łódzkie Centrum Handlowe "GustPol". Gospodarze spotkania ufundowali dla aktorki wiele prezentów. Uwędzono specjalną szynkę nazwaną na cześć aktorki "Esmeralda". Otworzono małą kawiarenkę jej imienia. Gwiazda dostała także polską wódkę. Spotkanie prowadził Brian Scott. W środę Leticia przybyła do Czeladzi koło Katowic, gdzie miała się spotkać z fanami, do spotkania jednak nie doszło. Wieczorem uczestniczyła w uroczystej kolacji. W czwartek aktorka poświęciła czas na zakupy w Polsce (przymierzała ubrania i kupowała pamiątki). W piątek – w ostatni dzień wizyty w Polsce pożegnała się z fanami na Warszawskim Okęciu. Ostatni wieczór w Polsce spędziła w rosyjskiej restauracji "Carina", gdzie z rąk właścicielki Magdy Gessler dostała w prezencie tort, a od telewizji TVN otrzymała porcelanową zastawę. Esmeralda i jej matka były także gośćmi honorowymi w klubie nocnym Barbados w Warszawie.

</doc>
<doc id="140989" url="https://pl.wikipedia.org/wiki?curid=140989" title="L’Osservatore Romano">
L’Osservatore Romano

L’Osservatore Romano ("wł.": "Obserwator Rzymski") – gazeta watykańska. Opisuje całą aktywność duszpasterską papieża, wypowiedzi najważniejszych hierarchów Kościoła i dokumenty przygotowywane w Kurii Rzymskiej. Oficjalnym mottem pisma jest "UNICUIQUE SUUM – NON PRAEVALEBUNT".
Charakterystyka.
Założycielami gazety byli prawnik Nicola Zanchini i dziennikarz Giuseppe Bastia. Pierwsze wydanie "L’Osservatore Romano" opublikowano w Rzymie 1 lipca 1861, kilka miesięcy po proklamacji Królestwa Włoch (17 marca 1861). Debiutancki numer liczył cztery strony. Ostatnia z nich od początku przeznaczona była na reklamy. Gazeta ukazywała się pierwotnie dwa razy w tygodniu. W związku z szybko rosnącą popularnością, już od 31 marca 1862 roku ukazuje się codziennie.
Wydanie codzienne "L’Osservatore Romano" ukazuje się popołudniem, z datą dnia następnego. 
Obecnie redaktorem naczelnym gazety jest prof. Andrea Monda. Jego poprzednikami byli m.in. w latach 2007–2018 prof. Giovanni Maria Vian, a w latach 1984–2007 Mario Agnes. Do listopada 2020 redakcja znajdowała się przy Via del Pellegrino w Watykanie. Od 12 listopada mieści się w Rzymie przy Piazza Pia.
Wpływ pandemii COVID-19.
W marcu 2020 r. podjęto decyzję o czasowym zawieszeniu druku dziennika "L'Osservatore Romano" z powodu trudności, wynikających z epidemii koronawirusa. Watykańska gazeta od 26.03.2020 r. dostępna była tylko w wersji internetowej. Druk miał zostać wznowiony, gdy sytuacja wróci do normy. W tym czasie w Drukarni Watykańskiej pracował tylko jeden technik drukarski i jeden introligator, by wydać jedynie 10 egzemplarzy każdego numeru "L’Osservatore Romano" w formie tradycyjnej, papierowej, które były rozprowadzone wśród kierownictwa Kurii Rzymskiej (otrzymywał je m.in. papież Franciszek oraz papież-senior Benedykt XVI). Założone w 1861 roku "L’Osservatore Romano" w swojej historii nie ukazało się tylko dwukrotnie: we wrześniu 1870 nie wydawano gazety przez tydzień podczas ofensywy włoskiej w Państwie Kościelnym. Drugi przypadek miał miejsce w 1919, kiedy przez cały miesiąc strajkowali drukarze, a dziennik nie był jeszcze drukowany na terenie Watykanu. Poza tymi dwoma wyjątkami "L’Osservatore Romano" ukazywał się nieprzerwanie nawet w czasie dwóch wojen światowych. Watykański dziennik "L'Osservatore Romano" począwszy od niedzieli 4 października 2020, znów zaczął ukazywać się w wersji papierowej. Przez pół roku z powodu pandemii koronawirusa gazeta wydawana była tylko w formie elektronicznej. Powrót papierowego "L'Osservatore Romano" zbiegł się w czasie z publikacją encykliki „Fratelli tutti” papieża Franciszka o braterstwie i przyjaźni społecznej.
Od 17 maja 2020 watykański dziennik "L’Osservatore Romano" można czytać również poprzez bezpłatną aplikację. Pobrać ją można w internetowych sklepach Google’a i Apple’a.
Wersje językowe.
Pismo wydawane jest w kilku językach:

</doc>
<doc id="140990" url="https://pl.wikipedia.org/wiki?curid=140990" title="Ludwika Paleta">
Ludwika Paleta

Ludwika Paleta, Ludwika Paleta Paciorek (ur. 29 listopada 1978 w Krakowie) – meksykańska aktorka polskiego pochodzenia, działająca w Meksyku; wystąpiła w telenowelach: "Maria z przedmieścia" (1995), "Przyjaciółki i rywalki" (2001), "Córka przeznaczenia" (2003) i "Serce z kamienia" (2004–2005). Córka Zbigniewa Palety (muzyka) i Barbary Paciorek. Siostra aktorki Dominiki.
Życiorys.
Do Meksyku przeniosła się z rodziną jako mała dziewczynka, kiedy jej ojciec Zbigniew Paleta, skrzypek, dostał tam atrakcyjną ofertę pracy.
Pierwsze kroki jako aktorka stawiała w 1989 roku, kiedy jej starsza siostra Dominika zaprowadziła ją (bez zezwolenia rodziców) do Televisy na casting do serialu. W 1989 roku zadebiutowała w telenoweli "Carrusel", a trzy lata później otrzymała pierwszą główną rolę w telenoweli "El Abuelo y Yo", gdzie grała u boku Gaela Garcíi.
Dalszy kontakt ze sztuką filmową został przerwany przez wyjazd na studia do Europy. Ale już w roku 1995 aktorka powróciła w roli „Tity” w serialu "María la del Barrio", u boku znanej aktorki i piosenkarki latynoamerykańskiej Thalii.
Następnie był "Hurácan" w 1998.
W tym samym czasie poznała meksykańskiego aktora Plutarco Hazę, za którego wyszła za mąż, i z którym ma syna Nicolása (ur. w listopadzie 1999). 
W 2007 roku znalazła się na liście 50. Najpiękniejszych latynoskiego wydania People, People en español.
W 2008 roku rozstała się z mężem, po 11 latach małżeństwa.
W 2013 roku poślubiła Emiliano Salinasa – syna byłego prezydenta Meksyku Carlosa Salinasa de Gortariego.

</doc>
<doc id="140992" url="https://pl.wikipedia.org/wiki?curid=140992" title="Dominika Paleta">
Dominika Paleta

Dominika Paleta (ur. 23 października 1972 w Krakowie) – meksykańska aktorka pochodzenia polskiego.
Znana w Polsce m.in. z telenowel: "Paulina" (1998), "Tajemnice pocałunku" (2000), "Virginia" (2001) i "Triumf miłości" (2010). Córka Zbigniewa Palety (muzyka) i Barbary Paciorek. Siostra aktorki Ludwiki.
Życiorys.
W dzieciństwie wyjechała wraz z rodzicami i młodszą siostrą do Meksyku, gdzie ojciec aktorki, Zbigniew Paleta, otrzymał atrakcyjną ofertę pracy. Tam osiedli na stałe. Studiowała historię sztuki na Uniwersytecie Iberoamerykańskim w mieście Meksyk.
Jako aktorka debiutowała w 1997 r. w telenoweli „Amada Enemiga”. W 1998 roku została laureatką Eres Award dla Najlepszej Nowej Artystki za rolę Gemy w serialu „La Usurpadora” (w Polsce znanym pt. „Paulina”). To ona namówiła swoją siostrę na udział w castingu, co zapoczątkowało karierę aktorską Ludwiki.
Dominika Paleta posługuje się trzema językami: polskim, angielskim i hiszpańskim. Jej mężem jest aktor Fabián Ibarra, ma z nim dwie córki: Maríę i Aitanę.

</doc>
<doc id="140996" url="https://pl.wikipedia.org/wiki?curid=140996" title="Reguła faz Gibbsa">
Reguła faz Gibbsa



</doc>
<doc id="140997" url="https://pl.wikipedia.org/wiki?curid=140997" title="Ferdynand Aragoński">
Ferdynand Aragoński

Ferdynand II Aragoński (ur. 10 marca 1452 w Sos w Aragonii, zm. 23 stycznia 1516 w Madrigalejo) – trzeci syn (drugi, który przeżył dzieciństwo) króla Jana II Aragońskiego, pierwsze jego dziecko z drugą żoną, Joanną Enriquez, córką Fryderyka Enriqueza, admirała Kastylii, księcia de Melgar e Rueda. Ojciec wyznaczył go na następcę tronu, pomijając jego starszego przyrodniego brata, Karola z Viany.
Tytuły Ferdynanda.
Książę Montblanc, hrabia Ribagorza i senior Balaguer od 1458 do 1479. Król Sycylii, Aragonii, Walencji, Sardynii i Majorki, hrabia Barcelony, Rossiglione, Cerdagna, Osona, Besalů i Pallars od 20 stycznia 1479 do 23 stycznia 1516 jako Ferdynand II. Król Kastylii, Leonu, Galicji, Murcji, Jaen, Toledo, Sewilli, od 11 grudnia 1474 do 26 listopada 1504 jako Ferdynand V. I. Król Neapolu od 9 listopada 1504 do 23 stycznia 1516 – jako Ferdynand III. Regent Kastylii i Leonu od 26 listopada 1504 do 27 czerwca 1506 i od 17 sierpnia 1507 do 23 stycznia 1516. Król południowej Nawarry od 1512 do 23 stycznia 1516.
Wczesne lata.
W 1461 podczas gwałtownych sporów sukcesyjnych ojciec mianował go następcą tronu oraz namiestnikiem wszystkich królestw i posiadłości. Przyszłość Ferdynanda była zapewniona po jego dojściu do pełnoletniości w 1466 i mianowaniu go w 1468 królem Sycylii. Miało to stworzyć odpowiednie wrażenie na dworze kastylijskim, na który przeznaczył go ojciec. Oprócz uczestnictwa w życiu dworskim młody książę brał udział w bitwach podczas wojen katalońskich. W 1470 został ojcem nieślubnego syna, Alonso de Aragóna, późniejszego arcybiskupa Saragossy. Jan II Aragoński dbał o wykształcenie syna, zajmując się nim osobiście. Uważał jednak. że najlepszym nauczycielem stanie się dla Ferdynanda samo życie. Zapewnił mu jednak wychowawców, którzy kształcili go w naukach humanistycznych i pisali dla niego traktaty o sztuce sprawowania rządów. Ferdynand nie miał zamiłowania do nauki, ale był mecenasem sztuki oraz miłośnikiem muzyki.
Miał silną osobowość i nie był przy tym łagodny. Po ojcu odziedziczył rozwagę, charakter, odwagę i wykalkulowany chłód, a po matce – impulsywną uczuciowość, którą starał się tłumić. Sprawując władzę królewską musiał ukrywać namiętności i przedstawiał światu chłodne, nieprzeniknione oblicze. Cierpiał na puchlinę wodną (chorobę sprawiającą, że boleśnie nabrzmiewały mu ręce i nogi), miał także kłopoty z oddychaniem.
Małżeństwo z Izabelą Kastylijską.
W Valladolid 14 października 1469 ożenił się ze swoją kuzynką Izabelą (urodzoną w Madrigal de las Altas Torres 22 kwietnia 1451, zmarłą na zamku de la Mota, Medina del Campo 26 listopada 1504), księżniczką Kastylii, córką Jana II Trastámara (króla Kastylii) i Izabeli Alfonsiny (córki Jana Alfonsina, wielkiego mistrza zakonu Santiago, konetabla Portugalii). Było to małżeństwo polityczne, a nie efekt romansu. Dwór aragoński marzył o powrocie do Kastylii, a Izabela potrzebowała pomocy, by zdobyć następstwo tronu. Małżeństwo czekały niełatwe, a nawet ciężkie losy. Ferdynand został zmuszony do prowadzenia walki na frontach aragońskim i kastylijskim, by narzucić władzę królewską arystokratycznym oligarchiom. Szukał poparcia raz w jednym, a raz w drugim królestwie w zależności od stopnia i natężenia niebezpieczeństwa.
Izabela szybko powiła mu potomstwo, ale małżeństwo rozpoczęło się jednak od niemal stałej separacji. Ferdynand, podróżujący często do miast kastylijskich lub do Aragonii, miał żonie za złe prowadzenie wygodnego życia. Jednocześnie, mając zaledwie 20 lat, sam szukał pocieszenia w ramionach innych kobiet, które urodziły mu jeszcze przynajmniej dwie córki, lecz ich daty narodzin nie są znane.
Dzieci Ferdynanda i Izabeli
Zjednoczenie Hiszpanii.
Między 20. a 30. rokiem życia Ferdynand dokonał kilku heroicznych wyczynów. Po śmierci (11 grudnia 1474) króla Kastylii, Henryka IV Bezsilnego, kwestia następstwa tronu pozostała otwarta. Ferdynand pośpiesznie wyruszył z Saragossy do Segowii, gdzie 13 grudnia Izabela sama ogłosiła się królową kastylijską. Ferdynand zajął miejsce u jej boku jako król małżonek, co dawało mu bardzo niewygodną, marginalną pozycję do czasu rozpoczęcia w 1479 przez Izabelę wojny o sukcesję z królem Portugalii, Alfonsem V Afrykańczykiem. Umożliwiło to Ferdynandowi objęcie tronu w pełnym tego słowa znaczeniu. Alfons był żonaty z jedynym dzieckiem króla Henryka, Joanną la Beltraneją. Uważał, że to jego żona powinna odziedziczyć koronę Kastylii.
W 1479 zmarł także Jan II i Ferdynand objął tron aragoński. Zapoczątkowało to powstanie konfederacji królestw, co stało się instytucjonalną podstawą powstania nowożytnej Hiszpanii. Wydarzenia tego okresu wydobyły także w pełni charakter młodego króla.
Na portretach przedstawiano Ferdynanda jako młodzieńca o miękkich, proporcjonalnych rysach twarzy, małych, zmysłowych ustach i zamyślonych oczach. Jego opisy literackie są bardziej skomplikowane, choć wszystkie przedstawiają go jako mężczyznę przystojnego, średniego wzrostu, dobrze trzymającego się w siodle i uwielbiającego polowania. Ferdynand miał czysty, mocny głos. Lubił przebywać w towarzystwie dam dworu, co przez kilka lat wywoływało zazdrość Izabeli.
Od 1475 do 1479 Ferdynand wraz z młodą żoną walczył o umocnienie pozycji w Kastylii i polityczne przekształcenie królestwa za pomocą nowych instytucji, wzorowanych na instytucjach aragońskich. Polityka unowocześniania państwa obejmowała wprowadzenie zakazu wyznawania innej religii niż wiara katolicka. Stworzenie hiszpańskiej inkwizycji w 1478, egzekwującej religijną uniformizację, oraz wygnanie Żydów w 1492, stanowiło elementy celowej polityki, mającej na celu wzmocnienie Kościoła, który z kolei popierał koronę.
Lata 1482–1492 wymagały od Ferdynanda wielu wysiłków. Wiosną 1482 stanął na czele kampanii wymierzonej w królestwo Grenady, ujawnił wtedy duże zdolności dowódcze, podbijając Grenadę i doprowadzając 2 stycznia 1492 do jej ostatecznej kapitulacji. Podbój Grenady umożliwił wsparcie transatlantyckich wypraw Krzysztofa Kolumba. Nie wiadomo, co Ferdynand myślał o Kolumbie, ani jak oceniał jego plany. Nie można też powiedzieć, że pierwsza wyprawa Kolumba była finansowana przez Aragonię, bowiem suma 1,157 mln marawedów pochodziła z funduszy Santa Hermandad (Świętego Braterstwa). Mimo to Ferdynand był obecny przy opracowywaniu planów przedsięwzięcia, przy negocjacjach zapewniających poparcie papieża, a także przy wytyczaniu ram organizacyjnych późniejszych kolonii amerykańskich.
Mając 50 lat, był Ferdynand uosobieniem królewskiego majestatu, a los zaczął mu sprzyjać. Papież Aleksander VI, ze względu na jego interwencję we Włoszech, 2 grudnia 1496 przyznał mu honorowy tytuł władcy katolickiego. Z drugiej strony życie nie oszczędzało mu cierpień – zmarł jego syn i następca tronu, a najstarsza córka Joanna zaczęła przejawiać pierwsze objawy szaleństwa. W 1493 Ferdynand został ranny w Barcelonie, jednak jego rana była niczym w porównaniu z tragediami rodzinnymi, których kulminacją była w 1504 śmierć Izabeli, „najlepszej i najwspanialszej z królewskich żon”.
Drugie małżeństwo.
By zagwarantować swoją pozycję w Kastylii, Ferdynand poślubił 5 października 1505 Germaine de Foix, córkę Jana de Foix (wicehrabiego Narbonne, hrabiego d'Etampes) i Marii Orleańskiej (córki Karola I, księcia Orleanu), siostrzenicę króla Francji. Małżeństwo to miało również charakter polityczny, ale Ferdynand zawsze okazywał żonie najwyższy szacunek. Jego pobyt we Włoszech w latach 1506–1507 unaocznił, czym była jego obecność dla królestw hiszpańskich. Po powrocie do Kastylii tak kierował swą polityką europejską, by uzyskać hegemonię służącą jego ekspansjonistycznym planom na Morzu Śródziemnym i w Afryce. W 1512 – zaraz po schizmie kościelnej, w której uczestniczyli królowie Nawarry – Ferdynand zajął królestwo i włączył je do Kastylii, co było jednym z najbardziej kontrowersyjnych kroków jego panowania.
Późne lata.
W 1513 stan zdrowia Ferdynanda znacznie się pogorszył, choć wciąż był w stanie kierować polityką międzynarodową i przygotować sukcesję swego wnuka, późniejszego cesarza Karola V. Na początku 1516 król wyruszył do Grenady. Zatrzymał się po drodze w Madrigalejo, małej miejscowości ze świątynią Matki Bożej z Gwadelupy, gdzie zmarł. Dzień przed śmiercią podpisał swą ostatnią wolę i testament.
Wielu uważało Ferdynanda za zbawcę królestw i władcę, który zjednoczył Hiszpanię. Inni gardzili nim za prześladowania, jakich doświadczyli. Machiavelli przypisywał mu zalety renesansowego księcia. Niemiecki podróżnik Thomas Muntzer i włoski dyplomata Francesco Guicciardini, którzy osobiście znali Ferdynanda, porównywali go do Karola Wielkiego. Jego ostatnia wola wskazuje, że Ferdynand umierał z czystym sumieniem. Król kazał pochować się u boku Izabeli w kaplicy Królewskiej (Capilla Real) katedry w Grenadzie, by złączyć się z żoną w wieczności.
Zmarł przekonany, że zostawia koronę hiszpańską najmocniejszą od 700 lat, a wszystko „dzięki Bogu, mojemu wysiłkowi i pracy”.

</doc>
<doc id="141000" url="https://pl.wikipedia.org/wiki?curid=141000" title="Reguła faz">
Reguła faz

Reguła faz lub reguła faz Gibbsa – zależność obowiązująca dla każdego układu będącego w równowadze termodynamicznej, łącząca liczbę faz w układzie, liczbę składników niezależnych oraz liczbę stopni swobody:
gdzie:
Reguła faz w układzie z zachodzącymi reakcjami chemicznymi.
Dla układów, w których zachodzą reakcje chemiczne, często podaje się również inną (w pewnym sensie uproszczoną) wersję reguły faz:
gdzie:
Punkty inwariantne.
Ważnym pojęciem jest tak zwany punkt niezmienniczy (punkt inwariantny, zerozmienny), dla którego:
W takim punkcie nie można zmienić żadnej zmiennej intensywnej bez zmiany liczby faz w układzie. Przykładem takiego punktu jest punkt potrójny dla układu jednoskładnikowego lub punkt poczwórny dla układu dwuskładnikowego.
Układ jednoskładnikowy.
Liczba składników dla takiego układu, formula_8 stąd liczba stopni swobody formula_9 gdzie formula_4 to liczba faz w stanie równowagi. Z reguły faz wynika, że w układzie jednoskładnikowym mogą występować maksymalnie trzy fazy i to tylko w jednych, ściśle określonych warunkach temperatury i ciśnienia. W punkcie potrójnym liczba faz w stanie równowagi formula_11 stąd liczba stopni swobody formula_12 Z reguły tej wynika też, że dla czystej chemicznie substancji nie może istnieć punkt poczwórny, czyli punkt, gdzie w równowadze znajdują się cztery fazy.
Wykresy fazowe dla układów jednoskładnikowych.
Krzywe równowagi, linie równowagi albo krzywe współistnienia określają współrzędne ciśnienia i temperatury (p,T) punktów na wykresie fazowym oznaczających formula_13 fazy w równowadze termodynamicznej. Dla krzywych równowagi w układzie jednoskładnikowym otrzymujemy formula_14 stopień swobody, a więc istnieje możliwość zmiany ciśnienia albo temperatury (zmiana drugiej zmiennej jest zależna od pierwszej). Jednoczesna zmiana ciśnienia i temperatury tylko wtedy nie prowadzi do zmiany liczby faz w układzie jednoskładnikowym, gdy zmiany są zgodne z przebiegiem linii równowagi.
W układzie ciecz–para w równowadze są 2 fazy formula_15 stąd liczba stopni swobody formula_16 Jeżeli zmienimy jeden z parametrów (temperaturę lub ciśnienie) nie zmieniając drugiego z nich, układ zawsze zmienia stan – staje się jednofazowy. Aby pozostał układem dwufazowym trzeba równocześnie zmienić drugi z parametrów w ściśle określonym stopniu (drugi z parametrów intensywnych nie jest niezależny).
Po przekroczeniu punktu krytycznego (końcowy punkt krzywej ciecz-para od strony wysokich ciśnień i temperatur), mamy do czynienia z 1 fazą (gazową – nie mogą istnieć ani ciecz, ani ciało stałe), a więc liczba stopni swobody formula_17 czyli 2 zmienne intensywne (ciśnienie i temperatura) są niezależne.
Dokładnie tak samo jest w układzie para–ciało stałe. W równowadze są również 2 fazy, a zatem liczba stopni swobody formula_18 Oznacza to, że można zmieniać temperaturę albo ciśnienie, ale zmiana drugiej zmiennej musi być uzależniona od zmiany pierwszej, jeżeli układ ma zachować swój stan (ma pozostać układem dwufazowym).
Na wykresie równowagi fazowej dla układu jednoskładnikowego obszar poza krzywymi współistnienia i punktem potrójnym oznacza zawsze czystą pojedynczą fazę:
Układ dwuskładnikowy.
Jeżeli w układzie znajdują się 2 składniki formula_19 wówczas w takim układzie mogą istnieć punkty poczwórne formula_20 Dla każdej z poniższych równowag podanych dla układu jednoskładnikowego liczba stopni swobody rośnie odpowiednio o 1:
Na krzywych stygnięcia ilustrujących zmiany temperatury w czasie krystalizacji pod stałym ciśnieniem próbek dwuskładnikowych o różnych udziałach składników występują charakterystyczne fragmenty poziome. Dzieje się tak wtedy, gdy liczba stopni swobody jest równa zeru. Oznacza to równoczesne występowanie trzech faz, na przykład cieczy i dwóch rodzajów kryształów, które z niej krystalizują (mieszanina eutektyczna). W zakresie temperatur, w którym krystalizuje tylko jedna faza stała będąca w nadmiarze w stosunku do eutektyki, układ ma jeden stopień swobody. Temperatura spada wolniej niż w czasie chłodzenia bez przemiany fazowej. Prędkość zmian temperatury jest bezpośrednio związana z prędkością krystalizacji. Po zakończeniu tej przemiany układ „odzyskuje swobodę” i temperatura zaczyna spadać szybciej. Kolejne załamanie krzywej stygnięcia może się pojawić w tych przypadkach, w których w fazie stałej zachodzą dalsze przemiany fazowe.
Układ trójskładnikowy.
Dla układów trójskładnikowych sporządza się przestrzenne wykresy fazowe. Podstawą graniastosłupów są tak zwane trójkąty stężeń Gibbsa. W formie dwuwymiarowej przedstawia się na przykład izotermiczne przekroje trójwymiarowego wykresu skład–temperatura.

</doc>
<doc id="141002" url="https://pl.wikipedia.org/wiki?curid=141002" title="Biuletyn">
Biuletyn



</doc>
<doc id="141004" url="https://pl.wikipedia.org/wiki?curid=141004" title="Maciej Łagiewski">
Maciej Łagiewski

Maciej Stanisław Łagiewski (ur. 8 maja 1955 we Wrocławiu) – polski historyk i działacz kulturalny, dyrektor Muzeum Historycznego i następnie Muzeum Miejskiego Wrocławia.
Życiorys.
W młodości był lekkoatletą. Zdobył wicemistrzostwo Polski w 1975 w sztafecie 4 × 100 m w barwach SZS-AZS Wrocław.
Ukończył studia na Wydziale Prawa i Administracji Uniwersytetu Wrocławskiego. W 2000 na Uniwersytecie Opolskim uzyskał stopień doktora nauk humanistycznych w zakresie historii na podstawie rozprawy zatytułowanej "„Macewy mówią” – panteon wrocławskich Żydów".
Od 1991 dyrektor Muzeum Historycznego we Wrocławiu, od 2000 dyrektor składającego się z siedmiu oddziałów Muzeum Miejskiego Wrocławia. Dzięki jego staraniom odrestaurowano zabytkowe obiekty: Stary Cmentarz Żydowski (Muzeum Sztuki Cmentarnej), Arsenał Miejski (Muzeum Archeologiczne i Muzeum Militariów), Stary Ratusz (Muzeum Sztuki Mieszczańskiej) oraz Pałac Królewski (Muzeum Historyczne, Muzeum Sztuki Medalierskiej, Muzeum Teatru).
Autor scenariuszy filmowych i licznych artykułów w publikacjach naukowych oraz prasie. Pomysłodawca serii wydawniczej towarzyszącej wystawom z cyklu „Wrocławscy kolekcjonerzy i artyści w Ratuszu”. Twórca Galerii Wielkich Wrocławian w Starym Ratuszu oraz inicjator umieszczenia w mieście licznych pomników i tablic pamiątkowych (m.in. tablica pamiątkowa Karla Eduarda von Holteia i Josepha von Eichendorffa, fontanna Niedźwiadek przy ratuszu oraz głowy Orfeusza). Inicjator przywrócenia pięciopolowego Herbu Wrocławia z 1530 oraz wzbogacenia zbiorów Muzeum Miejskiego Wrocławia o liczne kolekcje, m.in. wrocławskiego złotnictwa, śląskiego malarstwa, polskich mundurów wojskowych oraz zbiory prywatne. Pomysłodawca i współtwórca wystawy „1000 lat Wrocławia”.

</doc>
<doc id="141007" url="https://pl.wikipedia.org/wiki?curid=141007" title="Woruta">
Woruta

Woruta (lit. "Voruta") – legendarna stolica Wielkiego Księstwa Litewskiego w czasach króla Mendoga w XIII wieku. Dokładne położenie Woruty nie jest znane i istnieje wiele sprzecznych teorii na ten temat. Historycy nie są zgodni, czy Woruta była miastem czy złą interpretacją słowa znaczącego „stolica”. Kazimieras Būga, jeden z prominentnych litewskich filologów twierdził, że słowo „Voruta” znaczy po prostu „zamek”. 
Mendog, pierwszy i jedyny koronowany król Litwy obronił się w Worucie podczas wewnętrznej wojny w 1251. Ta informacja, wzięta z kroniki Hypatiana jest jedyną zapisaną wiadomością o Worucie. Zamek Mendoga jest wymieniony w dwu innych źródłach, ale one nie wspominają ani nazwy, ani położenia. Nie wiadomo także, czy odnoszą się do tego samego zamku.
Mimo to, niektórzy historycy w XIX i XX wieku nazywali Worutę "pierwszą stolicą Litwy" i próbowali znaleźć jej położenie.
Współczesny historyk litewski T. Baranauskas twierdzi, że jest to Šeimyniškėliai niedaleko Onikszt.
Inni uważają, że Worutą jest stolica Litwy Wilno, lub średniowieczna stolica w Kiernowie.
W sumie jest około 15 wymienianych położeń Woruty.
Pomimo tych niepewności koncept Woruty jest dobrze znany i popularny w litewskiej wyobraźni. W Trokach wydawany jest dwutygodnik historyczny o nazwie "Voruta" o skrajnie nacjonalistycznym wydźwięku. Jest to także nazwa zespołu ludowego.

</doc>
<doc id="141014" url="https://pl.wikipedia.org/wiki?curid=141014" title="Rakietowy pocisk przeciwlotniczy">
Rakietowy pocisk przeciwlotniczy

Rakieta przeciwlotnicza – pocisk wystrzeliwany z powietrza, ziemi lub wody (ze statku lub okrętu podwodnego), którego zadaniem jest zwalczenie środków napadu powietrznego – statków powietrznych samolotów i śmigłowców przeciwnika, operujących bezpośrednio nad polem walki lub do doraźnej ochrony przed nimi ważnych obiektów, w tym często przemieszczających się. 
W zależności od miejsca, z jakiego został odpalony pocisk rakietowy zalicza się go do odpowiedniej klasy: 
Przeciwlotnicze pociski rakietowe używane są dziś na wszystkich szczeblach obrony powietrznej i zwalczać mogą cele na odległościach od kilkuset metrów do kilkuset kilometrów i wysokościach od kilkudziesięciu metrów do kilkudziesięciu kilometrów. 
Przeciwlotnicze zestawy rakietowe, w zależności od odległości skutecznego ognia (strzelania) dzielą się na:
1) W nomenklaturze narodowej:
2) W nomenklaturze sojuszniczej:
Postęp techniki i technologii już u schyłku lat 50. XX wieku sprawił, że możliwe stało się skonstruowanie przenośnych przeciwlotniczych zestawów rakietowych, obsługiwanych na polu walki przez pojedynczego żołnierza. Zastosowanie w nich układu samonaprowadzania na podczerwień (a więc reagującego głównie na ciepło gazów wylotowych silników oraz nagrzewanie aerodynamiczne płatowca) zapewniało im dużą skuteczność oraz zredukowało czynności operatora do wykrycia celu, jego identyfikacji oraz potwierdzenia przechwycenia celu przez głowicę i jego odpalenie (zasada działania „odpal i zapomnij”). Prostota pocisku, wyrzutni oraz możliwość szybkiego wyszkolenia operatora sprawiają, że przenośne przeciwlotnicze zestawy rakietowe są bronią stosunkowo tanią i z racji tego mogą być używane powszechnie, także na najniższych szczeblach organizacyjnych, a także do obrony pojedynczych stanowisk ogniowych, wozów bojowych czy jednostek pływających.
Metody naprowadzania na cel: 
Stosuje się także niekierowane pociski rakietowe.

</doc>
<doc id="141018" url="https://pl.wikipedia.org/wiki?curid=141018" title="Sąjūdis">
Sąjūdis

Sąjūdis, właśc. Lietuvos Persitvarkymo Sąjūdis (pol. „Litewski Ruch na rzecz Przebudowy”) – litewska organizacja polityczna, założona na zjeździe 3 czerwca 1988 roku w siedzibie Litewskiej Akademii Nauk jako ugrupowanie popierające "pieriestrojkę" („przebudowę”), reformę społeczno-ekonomiczną zainicjowaną w Związku Radzieckim przez jego przywódcę, Michaiła Gorbaczowa. Na czele organizacji stał Vytautas Landsbergis. Skupiając litewską inteligencję, Sąjūdis od początku wysuwał postulaty odrodzenia narodowego, a następnie suwerenności Litwy (wówczas jednej z republik radzieckich). Zjazd założycielski Sąjūdisu odbył się w dniach 22–23 października 1988 roku. Podczas jego trwania uchwalono program i statut oraz wybrano władze. Ruch w swoim programie domagał się: suwerenności politycznej, gospodarczej i kulturalnej Litwy, zagwarantowania praw człowieka i obywatela, przeprowadzenia trójpodziału władz w państwie, pluralizmu partyjnego, stworzenia narodowego systemu oświaty, ochrony środowiska naturalnego, zniesienia monopolu państwa w dziedzinie kultury, zwrócenia Kościołowi katolickiemu jego majątku oraz rozszerzenia własności indywidualnej na środki produkcji.
Do Sąjūdisu należało wielu wpływowych komunistów, których nowy przywódca Algirdas Brazauskas wystąpił z propozycją ustanowienia autonomii gospodarczej dla Litwy (nieformalna współpraca opozycja-komuniści we wspólnym celu). Ruch odniósł spektakularne zwycięstwo w wyborach do Rady Najwyższej Litewskiej SRR 24 lutego 1990 roku. Zdominowana przez Sąjūdis Rada 11 marca 1990 roku uchwaliła Akt Przywrócenia Państwa Litewskiego, czyli faktyczną deklarację niepodległości Litwy. W 1992 roku, po kolejnych wyborach, ruch przeszedł do opozycji wobec postkomunistycznej Litewskiej Demokratycznej Partii Pracy, która wygrała wybory. Od 1993 roku Sąjūdis ma charakter organizacji społecznej – został przekształcony w Związek Ojczyzny.

</doc>
<doc id="141021" url="https://pl.wikipedia.org/wiki?curid=141021" title="Ratusz kazimierski w Krakowie">
Ratusz kazimierski w Krakowie

Ratusz kazimierski – budynek znajdujący się na placu Wolnica 1 w Krakowie. Został zbudowany w XIV w. jako ratusz miasta Kazimierz dziś będącego częścią Krakowa.
Historia.
W roku 1335 na mocy przywileju Kazimierza Wielkiego zespół osad przykrakowskich na prawym brzegu Wisły uzyskał prawa miejskie. Zgodnie z przywilejem miasto nazwane zostało imieniem fundatora – Kazimierz. Przywilej lokacyjny określał też urbanistyczny plan nowego miasta, którego centrum stanowić miał kwadratowy rynek o długości boku 195 m (niemal dorównujący wielkością Rynkowi krakowskiemu). Pierwotną siedzibą władz miejskich był drewniany budynek, który stał na rynku obok jatek, kramów i straganów. Dopiero w roku 1414 przystąpiono do budowy murowanego gmachu ratusza. Fragmenty tej budowli widoczne są na parterze i w piwnicach budynku.
Przebudowano go w stylu renesansowym w 1528 r. i po 1557 r., kiedy to do budynku ratusza dodano skrzydło północne i wieżę nakrytą stożkowatym hełmem. W latach 1619–1620 zyskał on wygląd zewnętrzny, który z niewielkimi zmianami przetrwał do 1875 r. Właśnie wtedy rozpoczął też pracę zegar wieżowy, ufundowany przez kazimierską Radę Miejską, który funkcjonuje do dzisiaj, będąc najstarszym czynnym zegarem wieżowym Krakowa. Po pożarze w roku 1623 odnowiono ratusz nadbudowując piętro i wieńcząc gmach attyką typu krenelażowego.
Na przełomie wieków XVIII i XIX Kazimierz traci prawa miejskie, a następnie zostaje włączony w obręb Krakowa jako jedna z jego dzielnic. Budynek Ratusza pozbawiony właściwej funkcji popada w ruinę; w roku 1806 przeznaczony do rozbiórki zostaje wystawiony na licytację. W czasach Wolnego Miasta Krakowa (1815–1846) następuje zmniejszenie dawnego rynku kazimierskiego wskutek przedłużenia zabudowy ulicy Krakowskiej. W tym czasie ustala się również dzisiejsza nazwa placu – Wolnica. W roku 1829 ratusz zostaje przebudowany dla potrzeb szkoły przemysłowo-handlowej, a w drugiej połowie XIX wieku, po przejęciu go przez gminę żydowską, ulokowana została w nim szkoła powszechna, do której uczęszczała młodzież żydowska. W latach 1875–1876 budynek rozbudowano według projektu Stefana Żołdaniego. Rozebrana wtedy została malownicza przybudówka od strony północnej, a od strony południowej dobudowano nowe skrzydło o formach pseudo-renesansowych.
Dzieje współczesne.
Obecnie mieści się w nim Muzeum Etnograficzne, które wprowadziło się tutaj w 1947 r. W latach 1962–1966 budynek gruntownie odrestaurowano, przywracając mu głównie od północy pierwotny kształt. Wtedy też na fryzie przybyły sgraffita, wykonane przez Wacława Taranczewskiego, obecnie częściowo zachowane od strony wschodniej. Na wschodniej ścianie umieszczono w 1996 r. tablicę autorstwa Henryka Hochmana, upamiętniającą przyjęcie za czasów króla Kazimierza Wielkiego żydowskich uchodźców do Polski. Zastąpiła ona pierwotną płaskorzeźbę z 1906 r. umieszczoną na północnej ścianie ratusza, usuniętą przez Niemców w okresie okupacji w latach 1939–1945.

</doc>
<doc id="141022" url="https://pl.wikipedia.org/wiki?curid=141022" title="Kazimierz Sławiński (pilot)">
Kazimierz Sławiński (pilot)

Kazimierz Sławiński (ur. 7 lipca 1914 w Kijowie, zm. 8 października 1985 w Warszawie) – polski publicysta i pisarz, porucznik pilot i obserwator Wojska Polskiego II RP.
Życiorys.
W roku 1920 wrócił wraz z rodzicami do Polski, osiedlając się w Toruniu. Tam ukończył szkołę powszechną i gimnazjum.
Po ukończeniu w 1932 roku gimnazjum wstąpił na ochotnika do wojska, do Szkoły Podchorążych Rezerwy Artylerii we Włodzimierzu. W okresie od 13 lutego do 15 lipca 1933 roku odbywał kurs w Szkole Podchorążych Rezerwy przy 1 batalionie balonowym w Toruniu. Następnie został słuchaczem Szkoły Podchorążych Artylerii w Toruniu. W październiku 1935 roku otrzymał nominację na stopień podporucznika artylerii. Po ukończeniu kursu obserwatorów balonowych, od października 1935 roku do listopada 1937 roku, pełni służbę jako oficer służby stałej w 1 batalionie balonowym w Toruniu.
W grudniu 1937 roku został skierowany do Centrum Wyszkolenia Lotniczego nr 1 w Dęblinie na kurs aplikacyjny obserwatorów, który skończył w czerwcu 1938 roku, otrzymując tytuł obserwatora. Po ukończeniu kursu wrócił do Torunia, gdzie pełnił służbę w 4 pułku lotniczym do wybuchu wojny.
W trakcie służby wojskowej był także członkiem Aeroklubu Pomorskiego w Toruniu w latach 1935 – 1939. Uzyskał w nim uprawnienia pilota samolotowego turystycznego II kategorii, pilota szybowcowego kategorii C i pilota balonowego.
W kampanii wrześniowej w 1939 roku pełnił służbę jako podporucznik obserwator w II plutonie 46 eskadry obserwacyjnej, w składzie lotnictwa Armii „Pomorze”. Latał na samolotach obserwacyjnych Lublin R-XIIID, wykonując loty rozpoznawcze m.in. w rejonie Koronowa – Świecia (3 września 1939), Inowrocławia (8 września), Wyszogród – Płock (14 września). W dniu 17 września 1939 roku podczas startu z lotniska polowego w Kroczewie w trakcie przelotu samolotów eskadry na wschód jego samolot uległ rozbiciu. Dnia 19 września 1939 roku dostał się do niewoli niemieckiej. Do 30 stycznia 1945 przebywał w oflagach: Prenzlau, IV C Colditz i II C Woldenberg. W niewoli był członkiem konspiracji.
Po wyzwoleniu z obozu jenieckiego wrócił do Polski na początku lata 1945 roku. W sierpniu podjął pracę w Polskich Liniach Lotniczych LOT w Warszawie na Okęciu, przeszkolenie w pilotażu przeszedł w 15 Mieszanym Szkolno-Treningowym Pułku Lotniczym w Radomiu. Następnie w okresie od października 1945 roku do września 1948 roku latał jako pilot komunikacyjny na liniach krajowych i zagranicznych w PLL LOT. Po wypadku lotniczym odszedł z pracy w lotnictwie, pracując poza nim w latach 1949–1959. W tym czasie ukończył studia na Wydziale Architektury Politechniki Warszawskiej uzyskując dyplom inżyniera architekta. Później od stycznia 1960 roku do sierpnia 1964 roku pracował w Zarządzie Ruchu Lotniczego i Lotnisk Komunikacyjnych na stanowisku starszego inspektora lotnisk. W dniu 9 maja 1970 roku otrzymał awans na stopień porucznika rezerwy.
Od połowy lat pięćdziesiątych działał w Związku Bojowników o Wolność i Demokrację, potem w Klubie Seniorów Lotnictwa. Należał do Klubu Twórców Lotniczych, współpracował z Wojskowym Instytutem Historycznym.
Rozwinął działalność publicystyczną w prasie lotniczej i tygodnikach ogólnopolskich, napisał ponad 100 artykułów o tematyce lotniczej. Pisać książki głównie o tematyce lotniczej. Kilka spośród jego książek wydano w serii „Żółty Tygrys”. Pisał do ostatnich chwil swojego życia. 
Zmarł 8 października 1985 roku w Warszawie, został pochowany na cmentarzu Powązkowskim (kwatera 241-5-5).
W latach 1946–1968 był żonaty z Anną Danutą Leśniewską, powstańczą sanitariuszką, przewodniczką turystyczną. Z ich związku narodziło się dwoje dzieci: syn Marcin (ur. 1951) i córka Bożena (ur. 1954).
Ekranizacje.
Na podstawie książki "Powietrzne awantury" reżyser Hieronim Przybył w 1967 roku zrealizował film "Paryż – Warszawa bez wizy", a na podstawie "Przygód kanoniera Dolasa" reżyser Tadeusz Chmielewski napisał scenariusz i nakręcił w 1969 roku film "Jak rozpętałem drugą wojnę światową".

</doc>
<doc id="141023" url="https://pl.wikipedia.org/wiki?curid=141023" title="Peter S. Beagle">
Peter S. Beagle

Peter Soyer Beagle (ur. 20 kwietnia 1939) – amerykański autor powieści i scenariuszy z dziedziny fantastyki oraz piosenkarz folkowy.
Autor "Ostatniego jednorożca". Laureat nagród Hugo i Nebula w 2006 r. za nowelę "Dwa serca", będącą kontynuacją "Ostatniego jednorożca".
Mieszka w Oakland w Kalifornii.
Napisał scenariusz do animowanej wersji "Władcy Pierścieni" w reżyserii Ralpha Bakshi (1978). Napisał także scenariusz do 71. odcinka telewizyjnego serialu , zatytułowanego „Sarek”.

</doc>
<doc id="141024" url="https://pl.wikipedia.org/wiki?curid=141024" title="Perycentrum">
Perycentrum



</doc>
<doc id="141026" url="https://pl.wikipedia.org/wiki?curid=141026" title="Apocentrum">
Apocentrum



</doc>
<doc id="141027" url="https://pl.wikipedia.org/wiki?curid=141027" title="Top spin">
Top spin

Top spin - rodzaj zagrania w niektórych sportach, używających piłki (tenis stołowy, tenis ziemny, golf), nadającym piłce górną (postępującą) rotację, dzięki czemu jej tor lotu jest bardziej zakrzywiony w dół niż w przypadku piłki bezrotacyjnej. Przeważnie jest zagraniem ofensywnym, nadającym piłce dużą szybkość. Istnieje kilka rodzajów topspinów:
Topspin można grać z dwóch stron:
Tenis stołowy.
Wykonanie topspinu jest dość trudne. Dla graczy praworęcznych przy forehandzie lewa noga powinna stać bliżej stołu, prawa dalej. Wykonuje się energicznie obszerny ruch całą ręką zza tułowia do przodu i do góry (kąt zależy od tego, na jakie zagranie przeciwnika jest odpowiedzią), w fazie wymachu do wewnątrz, z mocnym skrętem tułowia. Gdy gra się sidespin, należy przekręcić nadgarstek i rakietkę w ręce tak, aby znajdowała się pod kątem względem poziomu (prawie pionowo).
Przy backhandzie prawą nogę należy ustawić bliżej stołu. Ruch ręki powinien zaczynać się pod brzuchem, a kończyć na wysokości głowy po stronie wewnętrznej. Podczas zagrywania kontry ruch ręki należy skrócić, a nogi ustawić niemal równolegle do stołu.
Ponadto przy grze topspinów z obu stron nogi powinny być mocno ugięte w kolanach.
W defensywie topspin występuje bardzo rzadko, w lobach obronnych - wtedy jest grany bardzo wysoko - lub w półlobach.
Trudność w odebraniu topspinu polega na jego dużej szybkości i rotacji, która powoduje, że piłeczka po odbiciu przyspiesza i zmienia tor lotu. Do pomocy w odbieraniu top spinów można kupić okładziny tzw. ,anty top spin".

</doc>
