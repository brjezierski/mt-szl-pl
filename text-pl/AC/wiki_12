<doc id="141029" url="https://pl.wikipedia.org/wiki?curid=141029" title="Telefoniczny kod kraju">
Telefoniczny kod kraju

Telefoniczny kod kraju, międzynarodowy wskaźnik telefoniczny, w polskim planie numeracji krajowej dla publicznych sieci telefonicznych nazwany wskaźnikiem (kodem) kraju – jedno- dwu- lub trzycyfrowy kod stosowany w międzynarodowych połączeniach telefonicznych w celu oznaczenia kraju przeznaczenia albo globalnej sieci telefonicznej (np. satelitarnej) albo globalnej usługi telefonicznej (np. międzynarodowe połączenia bezpłatne – "freephone", międzynarodowe "premium rate").
Kody kraju są przydzielane poszczególnym krajom, sieciom i usługom przez ITU.
Jednocyfrowe kody kraju obowiązują wyłącznie dla:
Kod ten jest wybierany po tzw. prefiksie międzynarodowym (w większości krajów świata jest to „00” – ale porównaj też z informacjami w haśle Międzynarodowe połączenie telefoniczne; w telefonii komórkowej można ten prefiks zastąpić przez „+”). Przykładowo, aby połączyć się z zagranicy z Polską (która ma kod 48), w telefonie stacjonarnym przed krajowym numerem abonenta wybiera się zwykle 0048, a w telefonie komórkowym +48.
Nieaktualne kody krajowe.
Uwaga: wszystkie wymienione wyżej kody zaczynające się od cyfry 7 były "de facto" kodem kraju połączonym z numerem kierunkowym danego obszaru w ramach jednego państwa jakim był ZSRR.

</doc>
<doc id="141030" url="https://pl.wikipedia.org/wiki?curid=141030" title="Biała (miasto)">
Biała (miasto)

 (potocznie: "Biała Prudnicka", daw. "Biały", "Biały Solc", dodatkowa nazwa w j. niem. Zülz, , , , ) – miasto w Polsce położone w województwie opolskim, w powiecie prudnickim, siedziba gminy miejsko-wiejskiej Biała. Historycznie leży na Górnym Śląsku, na ziemi prudnickiej, na pograniczu Kotliny Raciborskiej i Wysoczyzny Bialskiej, będących częścią Niziny Śląskiej. Przepływa przez nią rzeka Biała.
W latach 1975–1998 miasto administracyjnie należało do województwa opolskiego.
Według danych na 31 grudnia 2016 miasto było zamieszkane przez 2460 osób.
Geografia.
Położenie.
Miasto jest położone w południowo-zachodniej Polsce, w województwie opolskim, około 7 km od granicy z Czechami, na pograniczu Kotliny Raciborskiej i Wysoczyzny Bialskiej. Należy do Euroregionu Pradziad. Leży na terenie Nadleśnictwa Prudnik (obręb Prudnik). Przez granice administracyjne miasta przepływa rzeka Biała i potok Psiniec.
Środowisko naturalne.
W Białej panuje klimat umiarkowany ciepły. Średnia temperatura roczna wynosi +8,3 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Białej wynoszą 613 mm. Dominują wiatry zachodnie.
Podział miasta.
Według Krajowego Rejestru Urzędowego Podziału Terytorialnego Kraju częściami Białej są:
W mieście znajduje się również osiedla:
Nazwa.
Nazwa miejscowości pochodzi od polskiej nazwy koloru białego. Polską historyczną nazwą miasta była nazwa Biała. Heinrich Adamy w swoim spisie nazw miejscowości na Śląsku, wydanym w 1888 roku we Wrocławiu, wymienia jako najstarszą zanotowaną nazwę Bela, Bialy podając jej znaczenie „Von der Saline Czulicz bei Bialy kommt der name Zülz” (pol. Od salin Czuliczów obok Białej wywodzi się nazwa Zülz). Niemiecka nazwa Zülz pochodzi więc od zgermanizowanego nazwiska śląskiego rodu Czuliczów, do których należała salina (miejsce pozyskiwania soli) usytuowana w okolicy obecnej miejscowości Biała. Podobny wniosek płynie z lektury topograficznego opisu Śląska z 1865 roku, który wymienia dwie miejscowości: miasto Biała (Zülz) oraz Solec (Alt-Zülz).
Miejscowość została wymieniona w zlatynizowanej formie "antiquum Culez" w łacińskim dokumencie wydanym w 1285 roku przez Bolesława księcia opolskiego. W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 wymienione są dwie zlatynizowne nazwy miejscowości: Bela i Czolz.
W 1475 roku w łacińskich statutach "Statuta Synodalia Episcoporum Wratislaviensium" miejscowość wymieniona jest w zlatynizowanej formie Czulcze.
W niemieckojęzycznym opisie geograficznym pruskiego Śląska i hrabstwa kłodzkiego z 1832 roku podane są dwie nazwy miasta: Zülz i Bialy. W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Bialy" oraz nazwą niemiecką "Zulz". Statystyczny opis Prus z roku 1837 notuje "„Zülz (poln. Biala)”".
Polską nazwę Biała oraz niemiecką Zulz w książce "Krótki rys jeografii Szląska dla nauki początkowej" wydanej w Głogówku w 1847 wymienił górnośląski ksiądz i pisarz Józef Lompa. Topograficzny opis Górnego Śląska z 1865 roku notuje miasto pod obecnie stosowaną, polską nazwą "Biała", a także niemiecką "Zülz" we fragmencie: "„Zülz (1226 Bela, Urba Zulicensis, polnisch Biała)”". Źródło cytuje również stare miasto Białej we fragmencie "„Altstadt (1379 alta Civitas Czulcz, polnisch Stari miasto)”", a także leżącą w pobliżu miejscowość "Solec" we fragmencie "„Alt-Zülz (1534 Soletz, polnisch Sollec)”". Opis notuje także treść łacińskiej inskrypcji z otoku miejskiej pieczęci: "Sigillum civitatis Czulitz".
12 listopada 1946 r. ustalono polską nazwę miejscowości – Biała.
Historia.
Średniowiecze.
Teren, na którym powstała Biała, należał do plemienia Opolan.
Książęta opolscy założyli w XII wieku zamek w zakolu rzeki Biała. Był on siedzibą miejscowego majordoma. Miejscowość po raz pierwszy wzmiankowana była w roku 1225.
W epoce feudalnej lokalni suwereni dążąc do finansowego, ekonomicznego wzrostu tak samych siebie, jak i swoich domen dbali o wzrost populacji. Głównym sposobem na to była kolonizacja pustek i miejsc o słabszym zagospodarowaniu. Proces ten przybrał duże znaczenie szczególnie na terenach środkowoeuropejskich, zwłaszcza wzdłuż Sudetów w Prusach oraz w Karpatach choć nie tylko. Dla przykładu, Sancho I król Portugalii swój spustoszony wojnami kraj umacniał ponownie go zaludniając przybyszami z Burgundii oraz Flandrii.
Podobnie z Turyngii i Frankonii i również z Nadrenii i Flandrii do piastowskich księstw przychodziła fala osiedleńcza, zgodnie z gospodarczymi założeniami książąt piastowskich.
W następstwie tych zmian społeczno-ekonomicznych Biała przybrała w 1285 r. nazwę Zülz. Osada otrzymała prawa miejskie w 1327 roku.
W 1428 r. podczas wojen husyckich przez Białą przeszły znaczne siły wojsk husyckich, kierujących się do Nysy ówcześnie stolicy biskupiego księstwa nyskiego.
Doszło wtedy do krwawych potyczek, w których husyci pobili siły biskupie, lecz niedługo sami zostali pokonani.
XVI–XX wiek.
W 1502 i 1503 r. książę Jan Dobry, oprócz nadania statutów cechowych tkaczom, krawcom, piekarzom i szewcom, nadał mieszkańcom Białej specjalny przywilej, pozwalający na remont zniszczonych murów obronnych.
W 1526 r. Habsburgowie objęli władzę nad Królestwem Czech w tym jego częścią Śląskiem. Ich panowanie na znacznej części Śląska przypada na lata 1526–1742. Biała w owym czasie posiadała dobrze rozwinięty handel i rzemiosło oraz zamek. W 1564 r. Cesarz Ferdynand I Habsburg nadał statuty cechowe rzeźnikom, kowalom, ślusarzom, bednarzom, blacharzom i stolarzom. Wielokrotnie miasto trawiły pożary, z czego 2 największe w 1544 i 1791 roku.
Sejmik księstwa opolsko-raciborskiego w 1562 przyjął uchwałę zobowiązującą Żydów do sprzedania swoich domów, spłacenia długów i opuszczenia granic księstwa w ciągu roku. Właściciel Białej i namiestnik księstwa Jan Krzysztof Prószkowski wstawił się za pozostaniem Żydów w mieście. Biała stała się jedyną miejscowością na Śląsku Opolskim, która pozwalała na swobodne żydowskie osadnictwo. Osiedlało się tu wielu Żydów, trudniących się głównie handlem. Z czasem było ich tak wielu, że Białą zaczęto nazywać „Miastem Żydów” lub „Miastem Sprawiedliwych”.
Wielkie straty ludzkie Biała poniosła podczas epidemii dżumy w 1633 roku. Do 1742 roku miejscowość znajdowała się w granicach Monarchii Habsburgów. Po trzech wojnach śląskich toczących się w okresie 1740–1763 miasto znalazło się wraz ze znaczną częścią Śląska w granicach Królestwa Prus. W XVIII wieku Biała podlegała inspekcji podatkowej w Prudniku. W 1747 r. w Białej wybudowano w rynku nowy budynek dla władz miasta, określany jako ratusz. Po kolejnym wielkim pożarze w 1793 r. w mieście zaczęto budować murowane budynki. W 1870 r. w mieście mieszkało ok. 3500 osób.
Po wprowadzeniu edyktu emancypacyjnego w 1812 wielu Żydów zamieszkałych w Białej zaczęło przeprowadzać się w lepiej rozwinięte gospodarczo rejony Śląska. Wśród nich znalazł się Samuel Fränkel, który założył tkalnię lnu i adamaszku (późniejszy „Frotex”) w Prudniku. Przez kilka kolejnych lat w Białej chowano zmarłych Żydów z pobliskich miejscowości, między innymi z Prudnika, Opola, Raciborza i Koźla.
Pierwotnie w miejscowości dominowała ludność polskojęzyczna, co odnotowuje topograficzny opis Górnego Śląska z 1865 roku we fragmencie: "„In den älteren Zeiten wurde mehr Polnisch als Deutsch gesprochen, gegenwärtig ist aber die deutsche Sprache die vorherrschende.”" ("„W starszych czasach mowa była bardziej polska niż niemiecka, ale w chwili obecnej dominującym językiem jest niemiecki.”").
Z powodu praktyk germanizacyjnych część Polaków z Białej posyłała swoje dzieci na terytorium Królestwa Polskiego Imperium Rosyjskiego, aby w mogły uczyć się języka polskiego w większej swobodzie. Pisał o tym Filip Robota w „Gazecie Toruńskiej”.
W 1872 r. (rok wcześniej powołano Cesarstwo Niemieckie) zamek został zakupiony przez miasto. Począwszy od 1875 r. wykorzystywano go do celów oświatowych. Do 1925 r. mieściło się w nim seminarium nauczycielskie, następnie szkoła przygotowawcza dla dziewcząt, a po niej gimnazjum miejskie. W tym samym roku Biała obchodziła jubileusz 700-lecia istnienia.
W 1896 otwarto linię kolejową, która połączyła Białą z Prudnikiem i Gogolinem. W 1898 w mieście otwarta została cukrownia w Szonowicach. Według spisu ludności z 1 grudnia 1910, na 2842 mieszkańców Białej 2382 posługiwało się językiem niemieckim, 430 językiem polskim, 2 innym językiem, a 28 było dwujęzycznych.
27 czerwca 1914 w Białej dokonano odsłonięcia pomnika Friedricha Ludwiga Jahna.
W połowie 1916 do Białej został dyslokowany 6 Pułk Huzarów im. Hrabiego Goetzena (2 Śląski). W 1917 r. w czasie I wojny światowej został dyslokowany pod okupowane przez Deutsches Heer Wilno.
Dwudziestolecie międzywojenne.
Od 1919 Biała należała do nowo utworzonej prowincji Górny Śląsk. Prowincja została zlikwidowana w 1938, a 18 stycznia 1941 utworzono ją ponownie ze stolicą w Katowicach.
W 1921 w zasięgu plebiscytu na Górnym Śląsku znalazła się tylko część powiatu prudnickiego. Biała znalazła się po stronie zachodniej, poza terenem plebiscytowym.
Podczas nocy kryształowej z 9 na 10 listopada 1938, bojówki NSDAP spaliły bialską synagogę zbudowaną w 1774.
II wojna światowa.
W styczniu 1945 przez Białą przeszły kolumny więźniów niemieckich obozów koncentracyjnych. W toku tzw. „marszu śmierci” wiele osób zmarło lub zostało zamordowanych przez Niemców. Oddziały niemieckie zostały w 1945 roku wyparte z miasta przez oddziały 117 korpusu piechoty 21 Armii i 7 samodzielnego korpusu zmechanizowanego gwardii ze składu 1 Frontu Ukraińskiego. W walkach o miasto zginęło 137 żołnierzy Armia Czerwona. Na miejscu ich pierwotnego pochówku na Placu Zamkowym postawiono Pomnik Wdzięczności Armii Czerwonej. W wyniku walk została spalona wschodnia pierzeja rynku z ratuszem.
Polska Ludowa.
W wyniku II wojny światowej Biała znalazła się w granicach państwa polskiego. W 1945 roku na ul. Prudnickiej ówczesny komendant posterunku Milicji Obywatelskiej ufundował symboliczną tablicę ku pamięci partyzantów polskich poległych podczas okupacji. Miasto weszło w skład województwa śląskiego. W 1946 roku w zamku powstało gimnazjum, szkoła podstawowa, potem liceum ogólnokształcące, a w 1987 r. ta zabytkowa budowla została własnością Mody Polskiej.
Demografia.
Według danych GUS z 30 czerwca 2018, Biała miała 2442 mieszkańców (34. miejsce w województwie opolskim i 813. miejsce w Polsce), powierzchnię 14,71 km² (19. miejsce w województwie opolskim i 425. miejsce w Polsce) i gęstość zaludnienia 165,9 os./km².
Biała podlega pod Urząd Statystyczny w Opolu, oddział w Prudniku.
Zabytki.
Do wojewódzkiego rejestru zabytków wpisane są:
Gospodarka.
Biała stanowi ośrodek usługowy o znaczeniu lokalnym; drobny przemysł dziewiarski i materiałów budowlanych.
W mieście swoją siedzibę miały nieczynne już Prudnickie Zakłady Przemysłu Dziewiarskiego i Pończoszniczego w Białej Prudnickiej. W skład niego wchodziły trzy zakłady: Zakład „A” w Białej, Zakład „B” w Łączniku oraz Zakład „C” w Strzeleczkach.
W 2017 wskaźnik bezrobocia w Białej wynosił 7,2%. Przeciętne miesięczne wynagrodzenie brutto w Białej wynosiło 3 609,33 zł.
34,0% aktywnych zawodowo mieszkańców Białej pracuje w sektorze rolniczym (rolnictwo, leśnictwo, rybołówstwo i przemysł wydobywczy), 23,1% w sektorze przemysłowym (przemysł przetwórczy i budownictwo), a 13,5% w sektorze usługowym (handel, naprawa pojazdów, transport, zakwaterowanie i gastronomia, informacja i komunikacja) oraz 2,2% pracuje w sektorze finansowym (działalność finansowa i ubezpieczeniowa, obsługa rynku nieruchomości).
Przedsiębiorstwa.
W mieście od 1994 swoją siedzibę ma zakład rozlewniczy, produkujący wody mineralne oraz napoje bezalkoholowe Ustronianka Sp. z o.o.
Przy ulicy Głogóweckiej 1 znajduje się siedziba firmy PPHU „Rol-Pol” sp.j., która zajmuje się produkcją nawozów, środków ochrony roślin, materiału siewnego, materiałów budowlanych, paliwa, a także oferuje skup i sprzedaż płodów rolnych, oraz usługi transportowe. Posiada swoje punkty sprzedaży w Białej, Prudniku, Głogówku, Łączniku i Błażejowicach.
Przy ulicy Prudnickiej 20A znajduje się komis samochodowy DOR-IMP. Przy ulicy Opolskiej 38 znajduje się firma Usługi ciesielskie Jacek Thiel, która zajmuje się sprzedażą produktów mających zastosowanie w budowie konstrukcji więźby dachowej.
Transport.
Transport drogowy.
Przez Białą przebiega droga wojewódzka
W 2007 r. ukończono budowę wschodniej obwodnicy miasta.
Najdłuższą ulicą w mieście jest ulica Prudnicka (ok. 2,5 km).
Transport kolejowy.
W 1895 firma Lenz &amp; Co, lokalne samorządy, właściciele papierni w Krapkowicach oraz majątków ziemskich zawiązali spółkę Kolej Prudnicko-Gogolińska z siedzibą w Prudniku, której celem stała się budowa drugorzędnej, normalnotorowej linii lokalnej z Prudnika do Gogolina, na stacjach końcowych stycznej z istniejącymi już w tym czasie liniami państwowymi. Pierwszy odcinek – z Prudnika do Białej Prudnickiej – oddano dla ruchu towarowego 22 października 1896, a już 4 grudnia 1896 oddano do użytku całą linię z Prudnika do Gogolina, zarówno dla ruchu towarowego, jak i osobowego. 28 listopada 2005 w związku z pogarszającym się stanem torów oraz kradzieżami szyn linia została całkowicie zamknięta i wykreślona z wykazu D29.
3 sierpnia 2016 roku zmodernizowana przed czasem linia kolejowa relacji Prudnik–Krapkowice (docelowo do Gogolina) została oddana do użytku. Tory miały być wykorzystywane do celów wojskowych (dojazd do Centralnej Składnicy Materiałów Wybuchowych pod Krapkowicami); planowano corocznie dwa przejazdy kontrolne. Poza tym z torowiska będą mogły korzystać prywatne firmy, takie jak Metsä Tissue, która prowadzi w Krapkowicach zakład papierniczy. Szybkość pociągów na tym odcinku będzie mogła wynosić 40 km/h. Nie jest przewidywana reaktywacja ruchu pasażerskiego. 
Komunikacja miejska.
Na terenie miasta funkcjonuje komunikacja miejska, świadczenie usług zleca Urząd Miasta.
Transport zbiorowy realizowany jest przez Państwową Komunikację Samochodową.
Miasto posiada bezpośrednie połączenia autobusowe z Prudnikiem, Opolem, Krapkowicami, Prószkowem i Głuchołazami.
Oświata.
W Białej znajdują się szkoły:
31 sierpnia 2013 Zespół Szkół w Białej został włączony do Centrum Kształcenia Zawodowego i Ustawicznego w Prudniku.
Religia.
Wspólnoty wyznaniowe.
Kościół rzymskokatolicki.
Dekanat Biała
Sport.
Głównym podmiotem odpowiedzialnym za sport i rekreację w mieście jest Miejsko-Gminny Ośrodek Kultury Sportu i Rekreacji z siedzibą przy ul. Prudnickiej 35.
Zawody sportowe.
W 2000 w Białej odbyły się mistrzostwa Polski juniorów do lat 14 w szachach.
Polityka.
Miasto jest siedzibą gminy miejsko-wiejskiej. Organem wykonawczym jest burmistrz. W wyborach samorządowych w 2018 na urząd został wybrany Edward Plicko. Siedzibą władz jest Urząd Miejski na Rynku.
Rada Miejska.
Mieszkańcy Białej wybierają do swojej Rady Miejskiej 3 radnych (3 z 15). Pozostałych 12 radnych wybierają mieszkańcy terenów wiejskich gminy Biała.
Radni Rady Miejskiej VIII kadencji wybrani w wyborach samorządowych w 2018:
Turystyka.
Przez Białą prowadzą szlaki turystyczne:

</doc>
<doc id="141031" url="https://pl.wikipedia.org/wiki?curid=141031" title="MTV">
MTV

MTV (skrót od Music Television) – amerykańska stacja muzyczna, należąca obecnie do ViacomCBS Domestic Media Networks, wchodzącej w skład ViacomCBS. Stację odbierać można za pośrednictwem telewizji satelitarnych i naziemnych oraz sieci kablowych.
MTV w popkulturze.
MTV powstała w 1981 w Stanach Zjednoczonych, posiadając na początku licencje na emisję 180 teledysków i docierając do około dwóch milionów odbiorców. Pierwszym wideoklipem wyemitowanym w MTV była piosenka „Video Killed the Radio Star” w wykonaniu The Buggles (był również milionowym teledyskiem MTV).
Od czasów założenia do dziś przewija się jako jedna z wizytówek kultury masowej, kształtuje trendy, zachowania i modę. Jej wpływ jest tak istotny, że w socjologii czasem używa się określenia Pokolenie MTV.
MTV posiada licencje na emisję tysięcy teledysków, a jej widownia sięga półtora miliarda osób, w ponad 140 krajach na całym świecie. MTV szczyci się, że wypromowała takie gwiazdy jak: Michael Jackson, Britney Spears, Justin Timberlake, 50 Cent, Eminem i Madonna.
Nagrody MTV.
Nagrody przyznawane przez MTV:
Cenzura w MTV.
Lista teledysków zakazanych do odtwarzania:

</doc>
<doc id="141032" url="https://pl.wikipedia.org/wiki?curid=141032" title="Music Television">
Music Television



</doc>
<doc id="141033" url="https://pl.wikipedia.org/wiki?curid=141033" title="Timo Boll">
Timo Boll

Timo Boll (ur. 8 marca 1981 w Erbach) – niemiecki tenisista stołowy, czterokrotny medalista igrzysk olimpijskich, medalista mistrzostw świata, dwudziestokrotny mistrz Europy. Zawodnik Borussii Düsseldorf.
Życiorys.
Grę w tenisa stołowego zaczął trenować w wieku 4 lat. Jego pierwszym klubem było TSV Höchst, gdzie występował w latach 1986–1994. W sezonie 1994/1995 był zawodnikiem FTG Frankfurt, a następnie w latach 1997–2007 reprezentował barwy TTV Gönnern. W latach 1995–1998 zdobył dziewięć złotych i trzy srebrne medale mistrzostw Europy juniorów. Pierwszy medal na międzynarodowych zawodach zdobył w 2000. Był to srebrny medal Mistrzostw Europy w turnieju drużyn narodowych, który uzyskał jako członek reprezentacji Niemiec. W 2007 roku został zawodnikiem Borussii Düsseldorf.
Sukcesy.
"Na podstawie."

</doc>
<doc id="141034" url="https://pl.wikipedia.org/wiki?curid=141034" title="Numer">
Numer

Numer – oznaczenie przedmiotu, wyrobu, pojazdu, pozycji na liście itp., np. numer rejestracyjny pojazdu, numer telefonu z numerem kierunkowym, numer użytkownika komunikatora internetowego. 
Numer a liczba.
Nie należy traktować numeru jak liczby, mimo że też składa się z cyfr (wygląda podobnie), chociaż daje się sortować (tak jak i słowa):

</doc>
<doc id="141035" url="https://pl.wikipedia.org/wiki?curid=141035" title="Sandra Bullock">
Sandra Bullock

Sandra Annette Bullock (ur. 26 lipca 1964 w Arlington) – amerykańska aktorka, producentka filmowa, reżyserka, scenarzystka i filantropka niemieckiego pochodzenia.
Uznanie widzów i międzynarodową popularność zdobyła dzięki kreacji Annie Porter w filmie "". Do najważniejszych ról w jej aktorskiej karierze należą występy w filmach: "Ja cię kocham, a ty śpisz", "Miss Agent", "Śmiertelna wyliczanka", "Narzeczony mimo woli", "Wszystko o Stevenie", "Grawitacja", "Nie otwieraj oczu" i "Niewybaczalne". W 2010 za kreację Leigh Anne Touhy w filmie "Wielki Mike" otrzymała Nagrodę Akademii Filmowej za najlepszą rolę pierwszoplanową.
W 1996 i 1999 znalazła się na liście „50 najpiękniejszych ludzi świata” według redakcji magazynu "People", a w październiku 1997 zajęła 58. miejsce w zestawieniu „100 największych gwiazd kina wszech czasów redakcji” magazynu "Empire".
Życiorys.
Wczesne lata.
Urodziła się w hrabstwie Arlington w Wirginii jako córka Helgi Bullock (z domu Helga Mathilde Meyer), niemieckiej śpiewaczki operowej i Johna W. Bullocka (ur. 1925), trenera głosu. Dorastała wraz z młodszą siostrą Gesine (ur. 6 marca 1970). Dzieciństwo spędziła w niemieckiej Norymberdze, gdzie mieszkali jej dziadkowie. Jej dziadek był wynalazcą. W Niemczech śpiewała w dziecięcym chórze Staatstheater Nürnberg. Jako dziecko studiowała balet i sztuki wokalne, występowała w małych rólkach w przedstawieniach operowych. Uczęszczała do humanistycznej szkoły waldorfskiej.
Ukończyła Washington-Lee High School, gdzie była cheerleaderką, grywała również w szkolnych przedstawieniach i grała w piłkę nożną. W 1982 rozpoczęła studia na East Carolina University w Greenville w Karolinie Północnej, gdzie w 1987 ukończyła wydział dramatu. Przeniosła się potem na Manhattan, gdzie utrzymywała się z pracy m.in. jako barmanka, kelnerka i garderobiana.
Kariera.
Po debiucie w dreszczowcu "Hangmen" (1987) i występie w telewizyjnym filmie NBC "Bionic Showdown: The Six Million Dollar Man and the Bionic Woman" (1989) dostała główną rolę w komedii "Who Shot Patakango?". Następnie zadebiutowała na szklanym ekranie rolą Tess McGill w sitcomie NBC "Pracująca dziewczyna" ("Working Girl", 1990) i telewizyjnej adaptacji powieści Jackie Collins NBC "Uśmiechy losu" ("Lucky Chances", 1990). Za drugoplanową rolę Leniny Huxley w filmie science fiction "Człowiek demolka" ("Demolition Man", 1993) była nominowana do Złotej Maliny.
Przełomem w jej karierze okazała się rola Annie Porter w filmie ' ("Speed", 1994) u boku Keanu Reevesa. Za kreację Lucy Eleanor Moderatz w komedii romantycznej "Ja cię kocham, a ty śpisz" ("While You Were Sleeping", 1995) zdobyła nominację do Złotego Globu dla najlepszej aktorki w filmie komediowym lub musicalu. Swoją pozycję gwiazdy dużego ekranu umocniła występem w thrillerze "System" ("The Net", 1995) oraz melodramacie wojennym "Miłość i wojna" ("In Love and War", 1996). Jednak za rolę Annie Porter w drugiej części ' ("Speed 2: Cruise Control", 1997) została nominowana do antynagrody Złotej Maliny jako najgorsza aktorka.
Za główną rolę Gracie Hart w komedii "Miss Agent" (2000) zdobyła kolejną w karierze nominację do Złotego Globu. W dramacie "28 dni" ("28 days", 2000) wcieliła się w postać dziennikarki-alkoholiczki. Za udział w filmie "Śmiertelna wyliczanka" ("Murder by Numbers", 2002) otrzymała honorarium w wysokości 15 mln dol., dzięki czemu trafiła na szóste miejsce najlepiej zarabiających kobiet w Hollywood. Następnie wystąpiła w komedii romantycznej "Dwa tygodnie na miłość" ("Two Weeks Notice", 2002) u boku Hugh Granta oraz zagrała Jean Cabot w dramacie kryminalnym Paula Haggisa "Miasto gniewu" ("Crash", 2004), który otrzymał Oscara dla najlepszego filmu roku.
W kolejnych latach zagrała m.in. Kate Forster w melodramacie "Dom nad jeziorem" ("The Lake House", 2006) u boku Keanu Reevesa i amerykańską pisarkę Harper Lee "Bez skrupułów" ("Infamous", 2006), ponadto wystąpiła w dreszczowcu "Przeczucie" ("Premonition", 2007).
Choć komedia "Wszystko o Stevenie" ("All About Steve", 2009) została świetnie przyjęta przez publiczność uzyskując w sumie 33,8 mln dol., Bullock otrzymała dwie Złote Maliny: dla najgorszej aktorki i dla najgorszej ekranowej pary (wraz z Bradleyem Cooperem). Za rolę Margaret Tate w komedii romantycznej "Narzeczony mimo woli" ("The Proposal", 2009) u boku Ryana Reynoldsa zdobyła nominację do nagrody Satelity dla najlepszej aktorki w filmie komediowym lub musicalu. Z kolei za kreację Leigh Anne Touhy w dramacie sportowym "Wielki Mike" ("The Blind Side", 2009) odebrała statuetkę Oscara, zostając pierwszą aktorką w historii, która w jednym roku została jednocześnie nagrodzona za najlepszą i najgorszą rolę sezonu. Osobiście odbierając Złotą Malinę, zapisała się do historii jako druga aktorka (pierwszą była Halle Berry), która pojawiła się na gali rozdania antynagród. Za rolę w "Wielkim Mike’u" otrzymała także Złoty Glob w kategorii najlepsza aktorka w filmie komediowym lub musicalu i Gildia Aktorów Filmowych.
Życie prywatne.
W 1989 spotykała się z producentem filmowym Michaelem Mailerem. W kolejnych latach pozostawała w nieformalnych związkach z: aktorem Tate’em Donovanem (1992-1995), którego poznała podczas kręcenia komedii "Eliksir miłości", zawodnikiem futbolu amerykańskiego Troyem Aikmanem (1995), aktorem Matthew McConaugheyem (1996-98), Dweezilem Zappą (1998), Guyem Forsythe’em (1999), muzykiem Bobem Schneiderem (1999–2001) oraz aktorami Hugh Grantem (2001) i Ryanem Goslingiem (2001–2002).
W 2004 podczas zakupów świątecznych poznała Jessego Jamesa, konstruktora motocykli i gospodarza programu "Monster Garage", którego poślubiła 16 lipca 2005. W listopadzie 2009 małżonkowie weszli na drogę prawną przeciwko byłej drugiej żonie Jamesa Janine Lindemulder, aktorce filmów pornograficznych, o prawo do wychowywania córki Jamesa i Lindemulder; ostatecznie Bullock i James otrzymali pełnię praw rodzicielskich pięcioletniej córki Jamesa. W marcu 2010 media ujawniły zdrady Jamesa, a kilka kobiet, w tym modelka pornograficzna Michelle McGee, przyznało się do uprawiania seksu z mężczyzną w trakcie trwania jego małżeństwa z Bullock. Po ujawnieniu skandalu Bullock anulowała występy promocyjne filmu "Wielki Mike" w Europie, powołując się na „nieprzewidziane przyczyny osobiste”. Sprawa wywołała skandal, a 18 marca 2010 James odpowiedział na plotki o zdradzie poprzez wydanie publicznych przeprosin dla Bullock, w których mówił: "Ogromna większość zarzutów ogłoszonych jest nieprawdziwa i bezpodstawna". Stwierdził też, że „poczuwa się do winy w całej tej sytuacji” oraz poprosił, by jego żona i dzieci pewnego dnia „znaleźli w swoich sercach wybaczenie”, a odnosząc się do całej sytuacji, mówił o „bólu i wstydzie”. Rzecznik Jamesa zapowiedział na 30 marca 2010 zgłoszenie się mężczyzny na odwyk, aby ten „mógł poradzić sobie z problemami osobistymi” i mógł „uratować swoje małżeństwo”. 28 kwietnia 2010 ogłoszono, że Bullock pięć dni wcześniej w Austin złożyła wniosek o rozwód. Od stycznia 2010 para starała się o adopcję czarnoskórego chłopca urodzonego w Nowym Orleanie; ostatecznie Bullock sama adoptowała dziecko – syn otrzymał nazwisko Bardo Louis Bullock – i wychowała je jako samotny rodzic.
W kolejnych latach spotykała się z: aktorami Ryanem Reynoldsem (2011) i Chrisem Evansem (2014) oraz z komikiem Michaelem McDonaldem (2015). Od 2015 pozostaje w nieformalnym związku z fotografem Bryanem Randallem.

</doc>
<doc id="141036" url="https://pl.wikipedia.org/wiki?curid=141036" title="Aposelenium">
Aposelenium



</doc>
<doc id="141038" url="https://pl.wikipedia.org/wiki?curid=141038" title="Karl Adolf Baumbach">
Karl Adolf Baumbach

Karl (Karol) Adolf Baumbach (ur. 9 lutego 1844 w Meiningen, zm. 21 stycznia 1896 w Gdańsku) – polityk niemiecki, nadburmistrz Gdańska.
Życiorys.
Studiował na uniwersytetach w Jenie, Lipsku, Heidelbergu i Berlinie. Doktor prawa. Poseł do Reichstagu z ramienia niemieckiej partii narodowo-liberalnej (Nationalliberale Partei). W latach 1890–1893 pełnił funkcję wiceprezydenta parlamentu niemieckiego. Członek pruskiej Izby Panów.
18 października 1890 został nadburmistrzem Gdańska. Stanowisko to pełnił po zatwierdzeniu przez władze państwowe od 8 stycznia 1891 aż do śmierci. Największymi inwestycjami w mieście w czasie jego rządów są: Hala Targowa przy placu Dominikańskim oraz wielka Rzeźnia Miejska. Za jego kadencji rozpoczęto również budowę neorenesansowego budynku Dworca Głównego oraz zelektryfikowano tramwaje. Wspierał mocno przemysł okrętowy popierając powstającą w Gdańsku Stocznię Schichaua.

</doc>
<doc id="141039" url="https://pl.wikipedia.org/wiki?curid=141039" title="Peryastron">
Peryastron



</doc>
<doc id="141040" url="https://pl.wikipedia.org/wiki?curid=141040" title="Peryselenium">
Peryselenium



</doc>
<doc id="141041" url="https://pl.wikipedia.org/wiki?curid=141041" title="Kod samochodowy">
Kod samochodowy



</doc>
<doc id="141042" url="https://pl.wikipedia.org/wiki?curid=141042" title="Apoastron">
Apoastron



</doc>
<doc id="141043" url="https://pl.wikipedia.org/wiki?curid=141043" title="CD-Action">
CD-Action

CD-Action – polski magazyn poświęcony tematyce gier komputerowych.
Magazyn ukazywał się w cyklu niebędącym dokładnie miesięcznym, gdyż kolejne numery pisma ukazywały się co 28 dni. W rezultacie corocznie wychodziło na rynek trzynaście numerów. W styczniu 2022 czasopismo przeszło na kwartalny cykl wydawniczy. Typowa objętość numeru to 124 strony (do marca 2009 było to 148 stron). Od grudnia 2006 do lipca 2011 wydawany tylko w wersji z jedną dwuwarstwową płytą DVD (wcześniej pojawiały się wersje z czterema płytami CD dla czytelników nieposiadających czytników DVD). Od sierpnia 2011 do lipca 2018 dodawane były dwie płyty DVD9 w tekturowym opakowaniu. W sierpniu 2018 roku wydawnictwo podjęło decyzję o zrezygnowaniu z dodawania fizycznego nośnika, zastępując go zdrapką z kodem.
18 października 2005 nastąpiła próba wprowadzenia wersji pisma na rynek czeski. Była ona jednak nieudana, ukazał się tylko jeden numer (wyłącznie w wersji DVD).
Historia czasopisma.
Poniżej znajduje się kalendarium historii „CD-Action”. Nazwa miesiąca jest nazwą numeru, ale niekoniecznie wydanego w danym miesiącu – dzieje się tak ze względu na nieregularny cykl wydawniczy czasopisma.
Redakcja i współpracownicy.
W skład redakcji czasopisma wchodzą:
Dawni pracownicy.
Smuggler.
W czasopiśmie, w dziale Action Redaction, na listy odpisuje osoba pod pseudonimem Smuggler. Nie ujawnia swojej tożsamości – pragnie pozostać anonimowy, choć są przesłanki sugerujące, że jest to pseudonim Jerzego Poprawy. Sporadycznie pisze też artykuły w piśmie.
Zawartość merytoryczna.
Na 124 stronach znajdują się stałe działy (kolejność jak w czasopiśmie):
W przeszłości istniało kilka działów, które zostały zlikwidowane:
„Przecieki”.
Co cztery tygodnie, zwykle na tydzień przed wydaniem nowego numeru, na stronie internetowej magazynu podawane były zagadki, zwane „przeciekami” (mimo że informacje zamieszczane były tam celowo). Były to podpowiedzi mówiące o tym, jakie gry zostaną umieszczone w pełnych wersjach na płytach dołączonych do najbliższego numeru pisma oraz o ewentualnych dodatkach, takich jak „Tipsomaniak” czy plakaty. Wraz ze zrezygnowaniem z dołączania płyty, redakcja zaprzestała publikowania „przecieków”.

</doc>
<doc id="141044" url="https://pl.wikipedia.org/wiki?curid=141044" title="Izabela Kastylijska">
Izabela Kastylijska



</doc>
<doc id="141048" url="https://pl.wikipedia.org/wiki?curid=141048" title="Trzęsienie ziemi na Sumatrze (2005)">
Trzęsienie ziemi na Sumatrze (2005)

Trzęsienie ziemi na Sumatrze (2005) – trzęsienie ziemi, jakie wystąpiło 28 marca 2005 roku u zachodnich wybrzeży Sumatry w Indonezji. Zdarzenie to było drugim tak potężnym wstrząsem sejsmicznym w tym regionie świata od pamiętnego trzęsienia ziemi w grudniu 2004 roku. Sejsmolodzy określili siłę tego zjawiska na 8,6 magnitudy. Trzęsienie wygenerowało serię fal tsunami, które na pobliskich wyspach zabiły ponad tysiąc osób.
Zdarzenie.
Trzęsienie ziemi wystąpiło o godzinie 23:09 czasu lokalnego. Jego epicentrum znajdowało się mniej więcej w połowie odległości między wyspą Nias na południu a wyspą Simeulue na północy – przy hipocentrum na głębokości trzydziestu kilometrów.
Trzęsienie odczuto na olbrzymim obszarze Azji Południowo-Wschodniej: m.in. w indonezyjskich miastach – Banda Aceh i Medan na Sumatrze; na wybrzeżach Malezji, na wyspie Phuket i w Bangkoku, w Tajlandii (IV stopień intensywności drgań w skali Mercallego-Cancaniego-Sieberga), w Singapurze, a nawet na Sri Lance i Malediwach (tam intensywność wibracji oceniono na III stopnie w skali Mercallego).
Wstrząsy spowodowały powstanie serii fal tsunami, które zniszczyły wybrzeża wyspy Simeulue (zarejestrowano trzymetrowy przybór wód) i Nias (odnotowano dwumetrowy przyrost). W regionie miast: Singkil i Meulaboh na Sumatrze, fale liczyły metr wysokości.
Skutki.
W wyniku zdarzenia, na wyspie Nias runęło około trzystu budynków – ponad tysiąc osób zginęło, trzysta odniosło obrażenia. Na wyspie Simeulue odnotowano około sto przypadków śmiertelnych. Dwieście osób zginęło na wyspie Kepulauan Banjak, zaś na samej Sumatrze – w regionie miasta Meulaboh – odnotowano trzy ofiary śmiertelne i czterdziestu rannych.
Podczas zarządzonej na wybrzeżach Sri Lanki ewakuacji, w trakcie paniki śmierć poniosło dziesięć osób. W stolicy kraju, Kolombo, fala liczyła tylko 25 cm.
Po trzęsieniu ziemi, na wielu zbiornikach w indyjskim stanie Bengal Zachodni zaobserwowano zjawisko sejszy.

</doc>
<doc id="141052" url="https://pl.wikipedia.org/wiki?curid=141052" title="Róża polna">
Róża polna

Róża polna, róża rolna ("Rosa agrestis" Savi) – gatunek krzewu należący do rodziny różowatych. Występuje pospolicie w Europie i na północno-zachodnim wybrzeżu Afryki (Maroko), spotyka się ją także w południowej Polsce, gdzie jest jednak rośliną rzadką.
Biologia i ekologia.
Nanofanerofit. Porasta skraje lasów, miedze, zarośla, przydroża. W klasyfikacji zbiorowisk roślinnych gatunek charakterystyczny dla związku zespołów (All.) "Berberidion". Kwitnie od czerwca do lipca.
Zmienność.
Tworzy mieszańce z różą dziką, r. eliptyczną, r. francuską, r. rdzawą, r. siną.

</doc>
<doc id="141053" url="https://pl.wikipedia.org/wiki?curid=141053" title="Ratusz Głównego Miasta w Gdańsku">
Ratusz Głównego Miasta w Gdańsku

Ratusz Głównego Miasta w Gdańsku (niem. "Rechtstädtisches Rathaus") – zabytkowy ratusz na Głównym Mieście w Gdańsku. Jest to gotycko-renesansowa budowla, usytuowana na styku ulicy Długiej i Długiego Targu, która dominuje nad panoramą Drogi Królewskiej, najbardziej reprezentacyjnego traktu tej części miasta. W ratuszu Głównego Miasta mieści się Muzeum Gdańska.
Położenie.
Ratusz Głównego Miasta w Gdańsku znajduje się przy ulicy Długiej, w ciągu Drogi Królewskiej. Budynek znajduje się w grupie zabudowań pomiędzy ulicami: Długą, Kramarską, Piwną i Kaletniczą, na rogu dwóch pierwszych. Jest drugim po bazylice konkatedralnej Wniebowzięcia Najświętszej Maryi Panny pod względem wysokości budynkiem Głównego Miasta, najbardziej reprezentatywnej części gdańskiego Śródmieścia.
Historia.
Geneza.
Za pierwszy ratusz w Gdańsku zazwyczaj uznaje się przebudowany kantor, wzniesiony na podstawie przywileju króla Władysława Łokietka w 1298 – początkowo pełnił on funkcje sądownicze. Budynek ten przetrwał do 1336, kiedy to została ukończona kolejna siedziba rajców miejskich. Była ona jednak zbyt mała, więc niektóre instytucje municypalne zostały umiejscowione poza nią.
Budowa i pierwsze rozbudowy.
Najstarsze fragmenty ratusza pochodzą z lat 1327–1336 – budynek ten był jednak niewielki, co stworzyło konieczność rozbudowy już po kilkunastu latach.
W XIV wieku przebudowano Główne Miasto, a w 1346 zmieniono ustrój miejski z lubeckiego na chełmiński. Reforma ta uwzględniała, między innymi, rozdzielenie roli rady miejskiej (zajmującej się ustanawianiem miejscowego prawa) i ławy miejskiej (zajmującej się sądownictwem). Rozdzielenie funkcji spowodowało, że musiały istnieć dwie niezależne sale dla tych instytucji. W 1357 istniał na miejscu obecnego ratusza, ratusz tymczasowy.
Pierwsza poważna rozbudowa budynku ratusza rozpoczęła się w 1378, kiedy miastu zostało nadane pełne prawo chełmińskie. Kierowana przez Henryka Ungerdina przebudowa trwała do 1382. Wówczas to wybudowano nowe pomieszczenia dla wagi miejskiej oraz salę sądową (obecnie Sala Czerwona). Zlikwidowano również strop pomiędzy parterem a pierwszym piętrem oraz ściany działowe, uzyskując wielką reprezentacyjną salę rady miejskiej (obecnie Sala Biała). Z tej przebudowy do dnia dzisiejszego zachował się obrys frontu budynku od strony ulicy Długiej. Siedziba miejska z powodów ideologicznych nie mogła być zbyt wystawna. Dopiero po usunięciu Zakonu Krzyżackiego z miasta budowla mogła zostać rozbudowana.
W latach 1454–1457, w związku z przybyciem do Gdańska króla Kazimierza Jagiellończyka, ratusz został rozbudowany. Podczas przebudowy nadbudowano poddasze i wymieniono elewację frontową. Pracami kierował Hans Kreczmar. W latach 1486–1488 została wykonana wieża ratuszowa; budową kierował Henryk Hetzel. Wieża została wykończona przez Michała Enkingera wysokim hełmem w 1492, który spłonął już w 1494. W 1504 ratusz odwiedził Aleksander Jagiellończyk.
Ogólny rozwój miasta, poszerzenie samorządu miejskiego przez króla Zygmunta I Starego w 1526 o tzw. trzeci ordynek (pierwszy stanowiła rada, drugi – ława), stanowiący reprezentację kupiectwa i cechów rzemieślniczych, spowodowało dalszą rozbudowę obiektu. W dotychczasowych gabarytach nie mógł on już spełniać zarówno stałych funkcji – urzędował w nim burmistrz, obradowała rada miasta, wyrokował sąd (nazywany wetowym), miał swą siedzibę burgrabia (będący reprezentantem króla polskiego w mieście) – jak i okazjonalnych. Około 1537 zaczęto wznosić wokół dziedzińca, na miejscu dawnego zajazdu, dwukondygnacyjną oficynę; po tej przebudowie zachował się obecny obrys budynku.
Pożar i odbudowa.
3 października 1556 wybuchł w ratuszu groźny pożar (przyczyną pożaru było zaprószenie ognia z kominka w sali Wety), który dość poważnie uszkodził jego konstrukcję, a zniszczeniu uległo wyposażenie sali sądowej. Usuwanie skutków pożaru trwało 6 lat i zapoczątkowało przebudowę gmachu w stylu renesansowym. Rada miejska na czas odbudowy przeniosła się do ocalałych pomieszczeń ratusza oraz do tymczasowych pomieszczeń wokół dziedzińca. W latach 1559–1560 wykonano nowy hełm wieży, a także nową elewację. 23 września 1561 na szczycie hełmu ustawiono pozłocony posąg panującego wówczas w Polsce króla Zygmunta II Augusta. Z tej okazji, tego samego dnia odbył się pierwszy koncert zainstalowanego wówczas 14-dzwonowego carillonu automatycznego.
Bogacące się na pośrednictwie handlowym gdańskie mieszczaństwo dążyło do podkreślenia pozycji miasta również poprzez nadanie odpowiedniego splendoru ratuszowym wnętrzom. W ich upiększaniu w końcu XVI i na początku XVII wieku brali udział twórcy złotego wieku sztuki gdańskiej, tacy mistrzowie, jak Izaak van den Blocke, Hans Vredeman de Vries, Willem van der Meer, Anton Möller i Szymon Herle. Ogólne kierownictwo nad pracami sprawował Antoni van Obberghen, pełniący w tym czasie funkcję budowniczego miejskiego. Podwyższono mury budowli, wymieniono okna gotyckie na renesansowe, a wnętrza przebudowano według wzorców weneckich. Widać to np. w wystroju Sali Czerwonej, której zdobnictwo przypomina Pałac Dożów w Wenecji.
Najbardziej reprezentacyjną kondygnacją stało się pierwsze piętro. Mieściło ono najważniejsze sale ratusza: Wielką Salę Rady, zwaną również Salą Czerwoną, i Wielką Salę Wety, nazywaną od XIX wieku Salą Białą. Również we wnętrzach oficyny, do której w drugiej połowie XVI wieku dobudowano dwa skrzydła (północne i wschodnie), stworzono piękne pomieszczenia, między innymi Małą Salę Rady (zwaną też Zimową) i Małą Salę Sądu Wetowego (Sala Kominkowa). Oficyna i skrzydła boczne utworzyły wewnętrzny dziedziniec w kształcie prostokąta.
W 1635 ukazała się miedziorytowa panorama Gdańska Jakuba Hoffmanna dedykowana Adamowi Kazanowskiemu, w opisie której znajduje się następujące zdanie: "kunsztowny zegar na wieży ratuszny Prawego Miasta jest, który na każdą godzinę w cymbały graje".
Panowanie pruskie i Wolne Miasto Gdańsk.
Zajęcie Gdańska przez Prusy w II rozbiorze Polski spowodowało zmiany w ustroju miasta. Znalazło to też odbicie w nowym układzie funkcjonalnym ratusza, między innymi w dawnej Sali Kasy Miejskiej (kamlarii) urządzono gabinet burmistrza. Miasto zubożało, zmniejszył się również zakres obowiązków magistratu. Stąd do ratusza przeniosła się administracja terytorialna.
W latach 1823–1824 przeprowadzono remont ratusza, w którym usunięto dawne tynki z malowidłami i zastąpiono je nowymi. W 1846 nadbudowano czwartą kondygnację. Około 1910 wykonano drobne remonty w ratuszu.
W dwudziestoleciu międzywojennym w ratuszu założono centralne ogrzewanie, komin został poprowadzony od strony dziedzińca, wzdłuż ściany południowej.
II wojna światowa i odbudowa.
Podczas działań wojennych Gdańsk był kilkakrotnie bombardowany przez samoloty alianckie, ale Główne Miasto prawie nie ucierpiało. Podczas wojny z Gdańska ewakuowano wnętrza cennych zabytków. Meble i obrazy zostały poukrywane na pomorskich wsiach. Słabe warunki powodowały jednak, że cenne zabytki niszczały, ale były zachowane
W marcu 1945, podczas natarcia Armii Czerwonej i bezpośredniego ostrzału miasta, pożar strawił hełm wieży i drewniane stropy, a mury dodatkowo ucierpiały od pocisków i bomb. Ocalałe ich fragmenty były tak nadwątlone, że nawet zwykła burza groziła katastrofą. Według wstępnych ustaleń budynek nie nadawał się do odbudowy i zakwalifikowany został do rozbiórki. Ostatecznie jednak udało się go uratować.
W maju 1945 Armia Czerwona przekazała miasto polskiej administracji. W czerwcu ewakuowane zabytki wróciły do miasta. Ze względu na zniszczenia budynków, cenne okazy zostały zdeponowane początkowo w Składnicy Muzealnej w Oliwie. Rozpoczęta w 1946 odbudowa ratusza była przedsięwzięciem trudnym – zaliczana jest do wybitnych osiągnięć polskiej powojennej sztuki konserwatorskiej. Przy odbudowie elewacji wykorzystano dzieła sztuki, przedstawiające zabytek. Architekci wzorowali się na wyglądzie ratusza z obrazu Grosz Czynszowy gdańskiego malarza Antona Möllera.
W październiku 1952 wnętrza ratusza zostały przekazane Muzeum Pomorskiemu w Gdańsku
Po wielu pracach murarsko-konserwatorskich, 2 kwietnia 1970, odbudowany ratusz przekazano na siedzibę Muzeum Historii Miasta Gdańska (od 2000 nosi ono nazwę Muzeum Historyczne Miasta Gdańska). Odbudowa ratusza zbiegła się w czasie z obchodami XXV lecia wyzwolenia Gdańska. Do ratusza powróciły zabytkowe obrazy i meble, które przetrwały wojnę, a po niej zostały zdeponowane w Muzeum Pomorskim.
W 2000 na ratuszowej wieży został zamontowany nowy (37-dzwonowy) carillon, wykonany przez holenderską ludwisarnię Koninklijke Eijsbouts w Asten.
W 2018 zakończyła się renowacja XVIII-wiecznych przedproży Ratusza. Autorem reprezentacyjnych schodów prowadzących do wykonanego z piaskowca portalu był gdański rzeźbiarz Daniel Eggert. W ramach prac wzmocniono fundamenty przedproży, których kamienna konstrukcja zaczęła osiadać. Po zdemontowaniu kamiennych elementów usunięto nawarstwione tynki, rozebrano elementy wtórne, wzmocniono i naprawiono konstrukcje fundamentów, uzupełniono widoczne ubytki w substancji zabytkowej oraz wykonano nową izolację przeciw wilgoci. Odrestaurowanie zabytku kosztowało ponad 200 tys. zł.
W 2019 przeprowadzono remont „Wielkiego Krzysztofa” – niewielkiego pomieszczenia (20 metrów kwadratowych) przylegającego do jednego z narożników Wielkiej Sali Wety i służącego do początku XX wieku jako archiwum miejskie – miejsce przechowywania najważniejszych dokumentów miejskich, takich jak przywileje i księgi gruntowe. W ramach prac konserwatorskich odrestaurowano malowidła z 1583, symbolizujące związek Gdańska i Pomorza z Rzecząpospolitą. W 2021 rozpoczęto renowację dębowych drzwi prowadzących z Wielkiej Sali Wety do archiwum, które uznano za najstarsze drzwi w mieście (prawdopodobnie z l. 80. XIV w.).
Architektura.
Wnętrza.
Komora palowa.
Komora palowa jest najstarszą częścią ratusza. Pierwotnie mieściła się tu sala kupiecka; w miejscu tym pobierano miejskie podatki. Dawne wyposażenie tej sali nie zachowało się. Jedynym zachowanym elementem jest kawałek stropu. W 2016 w pomieszczeniu odkryto fresk z I połowy XV w. przedstawiający ukrzyżowanego Chrystusa, co sugeruje, że mogła się tu mieścić kaplica ratuszowa. Prowadzone równolegle badania stropu wykazały, że wykorzystane do jego budowy drewno ścięto zimą 1378/1379.
Sień.
Sień to bogato zdobiony korytarz. W sieni znajdują się bogato zdobione schody. Wnętrze sieni zostało częściowo usunięte w XIX wieku. W czasie II wojny światowej wnętrze wraz ze schodami zostało zniszczone przez pożar. Galeria i schody zostały odtworzone na podstawie zachowanych fragmentów oraz dawnych fotografii. Zachowane elementy zostały wyróżnione ciemniejszym lakierem (fragment grzebienia i jedna tralka).
Sala biała.
Sala biała była najbardziej reprezentatywnym pomieszczeniem w ratuszu. Wewnątrz odbywały się sądy, audiencje królewskie oraz reprezentanta króla oraz ceremonie nadawania obywatelstwa. W tej sali podpisano większość międzynarodowych porozumień i umów podpisywanych w Gdańsku.
Salę zdobią portrety królów polskich oraz wielki marmurowy kominek. W sali kiedyś znajdował się również obraz Krzysztofa Boguszewskiego przedstawiający 22 sceny z Bitwy pod Grunwaldem oraz Bitwa Oliwska Bartłomieja Milwitza. Obrazy te zostały zdjęte przez władze pruskie i nie zachowały się. W trakcie powojennej odbudowy zlikwidowano powstałe w latach 1841–1842 zdobienia przedstawiające historię Prus i przywrócono wygląd dawniejszy.
Sala czerwona.
Sala czerwona była mniej reprezentacyjna niż sala biała. Jednakże jej rola była w dawnym ratuszu ważniejsza. W sali czerwonej odbywały się obrady Rady Miejskiej. Wnętrze zostało wywiezione w 1942 lub w 1943 przez co zostało zachowane jednak w fatalnym stanie. Po zajęciu miasta przez Armię Czerwoną i przekazaniu go polskiej administracji. Wnętrze wróciło do Gdańska i było tymczasowo przechowywane w Składnicy Muzealnej w Oliwie a później w Muzeum Pomorskiego w Gdańsku. W marcu 1970 obrazy i meble wróciły do sali czerwonej.
Salę czerwoną zdobią obrazy z cyklu Cnoty Obywatelskie niderlandzkiego malarza Hansa Vredemanna de Vriesa. W ramach tego cyklu zostały namalowane: Sprawiedliwość, Mądrość, Pobożność, Zgoda, Wolność, Stałość i Sąd Ostateczny. Obrazy te zostały namalowane w stylu manieryzmu niderlandzkiego z dużym wpływem antyku. Obrazy były kierowane głównie do widza wykształconego przez co nie były dosłowne.
W 1608 r. sufit sali otrzymał wspaniałą dekorację stropu z plafonem „Apoteoza Gdańska” – dzieło duetu: Szymon Herle (snycerka) i Izaak van den Blocke (obrazy).
Konstrukcja i elewacja.
Ratusz Głównego Miasta był wielokrotnie przebudowywany (powiększany) stąd jego styl odzwierciedla dominujące style architektoniczne w momentach przebudowy. Główna bryła ratusza jest trzykondygnacyjna. Czwarta i piąta kondygnacja znajdują się w części budynku jako poddasze. W centralnej części elewacji od strony ulicy Długiej znajduje się wieża zegarowa zakończona hełmem, w którym jest carillon.
Zegary.
Oprócz zegara na wieży na ratuszu znajduje się drugi zegar. Zegar słoneczny umieszczony został w XVI wieku na narożniku budynku przy zbiegu ulic Długiej i Kramarskiej. Pod zegarem znajduje się łacińska sentencja „Cieniem są dni nasze”.
Hełm.
Hełm został wykonany przez Dirka Danielsa z Zelandii. Na hełmie znajduje się posąg króla Zygmunta Augusta.
Legenda.
Na ratuszu nad portalem znajduje się niepoprawny herb miasta z dwoma lwami podtrzymującymi tarczę. Łeb jednego z nich zwrócony jest w kierunku Bramy Złotej. Według legendy lew ten zwrócił wzrok w kierunku, z którego spodziewano się przybycia polskiego króla.

</doc>
<doc id="141054" url="https://pl.wikipedia.org/wiki?curid=141054" title="Róża pustyni">
Róża pustyni

Róża pustyni (róża piaskowa, róża kamienna) – rodzaj róży gipsowej, powstający na gorących, suchych pustyniach.
Róże pustyni są skupieniami zrośniętych ze sobą soczewkowatych kryształów gipsu o kształcie zbliżonym do płatków róży, czemu zawdzięczają nazwę. Jako podrzędny składnik w skład róż wchodzi kwarcowy piasek.
Właściwości.
Tworzą się w niescementowanym piasku tuż poniżej powierzchni ziemi w sytuacji, gdy wody gruntowe dzięki procesom kapilarnym migrują ku powierzchni, gdzie wskutek wysokiej temperatury odparowują, a zawarte w nich siarczany wapnia krystalizują w osadzie piaszczystym. Rzadziej mogą też powstawać dzięki krystalizacji gipsu podczas odparowywania wód słonych jezior.
Występowanie.
Głównym obszarem występowania róż pustyni jest Sahara, ale występują też na pustyniach Arizony i Nowego Meksyku w USA. Największe i o najbardziej urozmaiconej morfologii róże znajduje się w Algierii. Tamtejsze okazy mogą mierzyć ponad 1 m długości i ważyć do kilkuset kilogramów.

</doc>
<doc id="141055" url="https://pl.wikipedia.org/wiki?curid=141055" title="Memoriał 59">
Memoriał 59



</doc>
<doc id="141056" url="https://pl.wikipedia.org/wiki?curid=141056" title="Rok platoński">
Rok platoński

Rok platoński – okres precesji osi obrotu Ziemi, który trwa 25 700 lat.
Nazwa została nadana na podstawie cytatu z dzieł Platona.
Różne daty podawane są przez różne źródła odnośnie do okresów położenia punktu Barana w odpowiednich gwiazdozbiorach, np. przewidywane jest wejście do konstelacji Wodnika (którą odróżnić należy od znaku Zodiaku o tej samej nazwie) około XXVI wieku.
Według wyliczenia którego dokonał Michał Kamieński długość roku platońskiego wynosi około 25 800 lat, po 2150 na każdy znak Zodiaku w którym przebywał punkt równonocy wiosennej.

</doc>
<doc id="141057" url="https://pl.wikipedia.org/wiki?curid=141057" title="Stomatologia zachowawcza z endodoncją">
Stomatologia zachowawcza z endodoncją

Stomatologia zachowawcza z endodoncją – dział stomatologii poświęcony profilaktyce próchnicy zębów oraz leczeniu już powstałych ubytków próchniczych. 
Bardzo obszerną część tej specjalności stanowi endodoncja, czyli dyscyplina specjalizująca się w leczeniu kanałowym zębów.

</doc>
<doc id="141059" url="https://pl.wikipedia.org/wiki?curid=141059" title="Rok galaktyczny">
Rok galaktyczny

Rok galaktyczny – okres, w ciągu którego Słońce obiega środek Drogi Mlecznej. Rok galaktyczny trwa około 225-250 milionów lat, a prędkość liniowa Słońca w tym ruchu wynosi ok. 220 km/s.

</doc>
<doc id="141060" url="https://pl.wikipedia.org/wiki?curid=141060" title="Tachybaptus ruficollis">
Tachybaptus ruficollis



</doc>
<doc id="141062" url="https://pl.wikipedia.org/wiki?curid=141062" title="Motacilla alba">
Motacilla alba



</doc>
<doc id="141065" url="https://pl.wikipedia.org/wiki?curid=141065" title="O.N.A.">
O.N.A.

O.N.A. – polski zespół wykonujący muzykę z pogranicza rocka i heavy metalu. Został założony w 1994 roku w Gdańsku. Formacja rozpadła się w 2003 roku.
Grupa stale podążała za aktualnymi światowymi trendami – w jej twórczości słychać wpływy takich zespołów jak Korn, Soundgarden czy Creed.
Zespół wydał pięć albumów studyjnych, z których każdy zyskał status złotej lub platynowej płyty. Wypromował wiele przebojów m.in. „Drzwi”, „Znalazłam”, „Koła czasu”, „Krzyczę – jestem”, „Kiedy powiem sobie dość” „Najtrudniej”, „Moja odpowiedź”, „Niekochana”. Zdobył szereg nagród (w tym 5 Fryderyków), a muzycy grupy regularnie pojawiali się w czołówkach plebiscytów na najlepszych instrumentalistów w czasopismach muzycznych (m.in. "Tylko Rock", "Gitara i Bas"). Rozgłos przyniosła zespołowi także kontrowersyjna postać Agnieszki Chylińskiej.
Historia.
Zespół był kontynuacją mniej znanego projektu Skawalker, w którego skład wchodzili wtedy Skawiński, Tkaczyk, Kraszewski i Horny. Pod koniec 1994 do grupy dołączyła, debiutująca w branży muzycznej 18-letnia Chylińska, która została wokalistką. Zespół zmienił nazwę na O.N.A. i w maju 1995 wydał debiutancki album studyjny pt. "Modlishka", a miesiąc później wystąpił premierowo podczas 32. Krajowego Festiwalu Piosenki Polskiej w Opolu. "Modlishka" okazała się wielkim sukcesem komercyjnym, a zarówno pilotujący album bluesowy utwór „Drzwi”, jak i kolejne single „Znalazłam” i „Koła czasu” trafiły na listy przebojów. W maju 1996 zespół odebrał pierwszą złotą płytę za sprzedaż 100 tys. egzemplarzy. Muzycy byli nominowani w plebiscycie miesięcznika "Tylko Rock" w kategoriach "przebój roku" (Drzwi) i "płyta roku", otrzymał też nagrodę "Indywidualność 1995", która została wręczona im w kopalni soli w Wieliczce, gdzie zagrali koncert.
We wrześniu 1996 wydali drugi album studyjny pt. "Bzzzzz", który promowali singlami „Krzyczę – jestem”, „Nie chcę dawać tego co najlepsze” i „Kiedy powiem sobie dość”, który okazał się najbardziej rozpoznawalnym singlem w dorobku zespołu. Płyta była największym sukcesem kasowym w historii zespołu (podwójna platyna), przyniosła też grupie dwa Fryderyki – w kategorii "Zespół roku" i "Album roku – rock". Podczas gali rozdania Fryderyków Chylińska, odbierając nagrodę, skierowała do swoich byłych nauczycieli słowa "Fuck off, nienawidzę was", co wywołało skandal i było szeroko komentowane w ogólnopolskich mediach.
W kwietniu 1998 zespół wydał kolejny album studyjny pt. "T.R.I.P.", który promowali singlem „Najtrudniej”. W dniu premiery krążek osiągnął status złotej płyty i ponownie przyniósł grupie Fryderyki w kategoriach "Grupa roku" i "Album roku – rock". 27 marca 1999 zagrali akustyczny koncert w radiowej Trójce, a w maju wydali album pt. "Re-T.R.I.P.", zawierający remiksy piosenek z albumu "T.R.I.P." W listopadzie wydali czwarty album studyjny pt. "Pieprz", promowany singlami „Ciągle ty” i „Jestem silna” który zyskał status złotej płyty.
W październiku 2001 zaprezentowali piąty album pt. "Mrok", który promowali singlami „Niekochana”, „Zmęczona” i „Wszystko to co ja”. Rok później wydali jedyne w swojej karierze DVD pt. "Wszystko to, co my", zawierające wszystkie dotychczas zrealizowane teledyski.
W styczniu 2003 zakończyli działalność, oficjalnie tłumacząc decyzję o rozpadzie „rozbieżnością wizji artystycznych”. Skawiński i Tkaczyk utworzyli grupę Kombii, będącą częściowo kontynuacją Kombi, natomiast Chylińska wraz z Kraszewskim i Hornym oraz Krzysztofem Misiakiem i Dariuszem Osińskim zawiązała grupę o nazwie Chylińska. W marcu zespół wydał album kompilacyjny pt. "To naprawdę już koniec 1995-2003", zawierający największe przeboje z dorobku zespołu. 16 marca zagrali pożegnalny koncert w warszawskim klubie Stodoła.
O.N.A. w filmie.
W 1997 roku zespół udostępnił utwory "Białe ściany" i "Kiedy powiem sobie dość" na potrzeby filmu "Musisz żyć" (reż. Konrad Szołajski, premiera w 2000), członkowie zespołu pojawili się też w jednej ze scen. W tym samym roku zespół nagrał utwór "Mimo wszystko", który znalazł się na ścieżce dźwiękowej filmu "Młode wilki 1/2" (reż. Jarosław Żamojda). Grzegorz Skawiński jest autorem muzyki do filmu "Ostatnia misja" (reż. Wojciech Wójcik, premiera w 2000), na ścieżce dźwiękowej znalazł się też utwór "Moja odpowiedź".

</doc>
<doc id="141070" url="https://pl.wikipedia.org/wiki?curid=141070" title="Motacilla flava">
Motacilla flava



</doc>
<doc id="141071" url="https://pl.wikipedia.org/wiki?curid=141071" title="Chylińska">
Chylińska

Chylińska – polski zespół rockowy, założony w roku 2003, po rozpadzie grupy O.N.A. W jego skład weszli byli muzycy O.N.A.: Agnieszka Chylińska (wokal), Zbyszek Kraszewski (perkusja) i Wojciech Horny (instrumenty klawiszowe), a ponadto Krzysztof Misiak (gitara) i Dariusz Osiński (gitara basowa). Dzień 9 marca 2006 należy przyjąć za datę odejścia z zespołu Misiaka, Kraszewskiego oraz Hornego.

</doc>
<doc id="141072" url="https://pl.wikipedia.org/wiki?curid=141072" title="Protetyka stomatologiczna">
Protetyka stomatologiczna

Protetyka stomatologiczna – dział stomatologii poświęcony odtwarzaniu pierwotnych warunków zgryzowych po utracie zębów naturalnych, lub po ich masywnym uszkodzeniu. W obrębie zainteresowań protetyki stomatologicznej znajduje się również rehabilitacja pacjentów po operacjach (onkologicznych, plastycznych) za pomocą protez pooperacyjnych oraz epitez (ektoprotez - protezy nosa, ucha itp.).
Do odtworzenia wykorzystuje się uzupełnienie protetyczne. Mogą one być stałe (niedające się usunąć z ust), lub ruchome (dające się wyjąć z ust), lub kombinowane (protezy ruchome połączone z uzupełnieniami stałymi za pomocą zasuw, zatrzasków, rygli, lub koron teleskopowych). 
Do uzupełnień protetycznych ruchomych zalicza się m.in. protezy akrylowe, protezy szkieletowe (proteza ruchoma śluzówkowo-ozębnowa), protezy nylonowe, lub acetalowe, a do stałych m.in. korony i mosty (metalowe-lane, licowane porcelaną na podbudowie metalowej oraz pełnoceramiczne). 

</doc>
<doc id="141073" url="https://pl.wikipedia.org/wiki?curid=141073" title="Rok Bessela">
Rok Bessela

Rok Bessela – okres między kolejnymi przejściami Słońca przez punkt o długości ekliptycznej 280°. Początek roku Bessela wypada zawsze na początku stycznia w tej samej chwili na całej Ziemi – niezależnie od geograficznego położenia obserwatora. Długość roku Bessela jest równa rokowi zwrotnikowemu i wynosi 365d05g48m46s.
Nazwa upamiętnia astronoma Friedricha Wilhelma Bessela.

</doc>
<doc id="141076" url="https://pl.wikipedia.org/wiki?curid=141076" title="Chirurgia szczękowo-twarzowa">
Chirurgia szczękowo-twarzowa

Chirurgia szczękowo-twarzowa – specjalizacja lekarska zajmująca się diagnostyką i leczeniem chirurgicznym chorób tkanek miękkich części twarzowej czaszki oraz szyi, jamy ustnej, kości części twarzowej czaszki z podstawą przedniego dołu czaszki włącznie, stawów skroniowo-żuchwowych, stanów przednowotworowych i nowotworów złośliwych części twarzowej czaszki i szyi, urazów czaszkowo-twarzowo-szczękowych, a także wrodzonych i nabytych wad czaszkowo-twarzowo-szczękowo-zgryzowych. Jest podspecjalnością stomatologii oraz chirurgii. Wyłoniła się na przełomie XIX i XX w. z chirurgii ogólnej. Powiązana jest z chirurgią plastyczną i rekonstrukcyjną, chirurgią ogólną, otorynolaryngologią, ortodoncją, neurochirurgią i onkologią.
W większości krajów Unii Europejskiej do uzyskania tej specjalności wymaga się dyplomu lekarza i lekarza dentysty. W Polsce jest to jedna z trzech specjalności (obok epidemiologii i zdrowia publicznego), w których kształcić się mogą zarówno lekarze jak i lekarze dentyści po ukończonych studiach i stażu podyplomowym. Szkolenie specjalizacyjne trwa 6 lat niezależnie od posiadanego tytułu zawodowego. W Polsce konsultantem krajowym chirurgii szczękowo-twarzowej od 15 lipca 2020 jest dr hab. n. med. Mariusz Szuta.

</doc>
<doc id="141077" url="https://pl.wikipedia.org/wiki?curid=141077" title="Mieszalność cieczy">
Mieszalność cieczy

Mieszalność cieczy jest zjawiskiem, które dotyczy cieczy o zbliżonych właściwościach (znana reguła "podobne w podobnym"), np. ciecze polarne mieszają się z innymi cieczami polarnymi, ciecze niepolarne mieszają się dobrze z innymi cieczami niepolarnymi (zobacz np. napięcie powierzchniowe, heteroazeotrop, heterozeotrop).
Rozróżnia się:
Jeżeli ograniczona mieszalność występuje w pewnym przedziale temperatur, wówczas rozróżnia się:
Przykładami układów, w których występuje zarówno górna jak i dolna krytyczna temperatura mieszalności, są układy woda–nikotyna i woda–tetrahydrofuran (THF). Na wykresach równowagi przedstawia się np. w układzie współrzędnych temperatura – udziały składników układu, granicę obszaru współistnienia obu faz ciekłych. W polu otoczonym tą linią znajdują się punkty określające skład całego układu. Składy faz ciekłych, znajdujących się w równowadze termodynamicznej wyznaczają odpowiednie izotermy, przechodzące przez te punkty. Stosunek ilości obu faz w wybranej temperaturze określa się na podstawie reguły dźwigni (odległości punktu opisującego układ od granic obszaru dwufazowego). Wraz ze zmianami temperatury skład obu cieczy (zawartość składników) i ilościowe udziały faz w mieszaninie ulegają równoczesnym zmianom.
Wodny roztwór tetrahydrofuranu (THF) o stężeniu 30–70% jest w temperaturze około 150 °C jednofazowy. W czasie jego chłodzenia obserwuje się, że w temperaturze 130–140 °C staje się mętny (zaczyna się wydzielać druga faza ciekła), po czym można zauważyć rozwarstwienie obu cieczy. Rozwarstwienie zanika w temperaturze 70–90 °C (zależnej od stężenia THF).
Obszary ograniczonej mieszalności w fazie ciekłej mogą łączyć się z obszarami równowagi ciecz–ciało stałe (np. krystalizacja z roztworów dwufazowych) lub ciecz–para. W układach ciecz–ciecz–para występuje wówczas heteroazeotropia lub heterozeotropia. Przemiany zachodzące w stanie równowagi dwóch cieczy z fazą stałą są wykorzystywane w procesach ekstrakcji. W tego rodzaju układach występują tzw. punkty inwariantne (niezmiennicze, zerozmienne), co wynika z reguły faz Gibbsa. Zgodnie z regułą układy dwuskładnikowe nie mają stopni swobody, gdy w równowadze znajdują się trzy fazy, na przykład dwie ciecze i kryształy, lub dwie ciecze i para. W czasie chłodzenia lub ogrzewania takiego układu obserwuje się "przystanek" (plateau). Temperatura nie zmienia się, dopóki jedna z faz nie zniknie.
Występowanie analogicznych zjawisk ograniczonej mieszalności składników w stopach metali umożliwia ich skuteczne uplastycznianie lub utwardzanie metodami obróbki cieplnej (np. obróbka cieplna stopów żelaza).
Liczba mieszalności.
Rozpuszczalnikom organicznym przypisać można empiryczną wartość liczbową mieszalności w skali 1–31. Wzorcem najwyższej hydrofilowości o wartości 1 jest gliceryna, a wzorcem najwyższej lipofilowości o wartości 31 jest wazelina. Rozpuszczalniki, których różnica w liczbie mieszalności jest mniejsza niż 16 są zazwyczaj wzajemnie mieszalne. Dlatego rozpuszczalniki o liczbie mieszalności ok. 16 są zwykle mieszalne z wszystkimi innymi rozpuszczalnikami. Należą do nich np. pirydyna i izopropanol.

</doc>
<doc id="141078" url="https://pl.wikipedia.org/wiki?curid=141078" title="Mieszalność">
Mieszalność



</doc>
<doc id="141079" url="https://pl.wikipedia.org/wiki?curid=141079" title="Chirurgia stomatologiczna">
Chirurgia stomatologiczna

Chirurgia stomatologiczna – dziedzina medycyny zajmująca się leczeniem operacyjnym jamy ustnej i okolic przyległych. Wyłoniła się w drugiej połowie XIX w. jako podspecjalność stomatologii wymagająca przygotowania ogólnochirurgicznego. Jest jedną z dwóch specjalności stomatologicznych (obok ortodoncji) uzyskiwanych w Polsce, których wzajemne uznawanie przez kraje członkowskie Unii, zagwarantowane zostało w Traktacie Akcesyjnym.
Zakres chirurgii stomatologicznej.
Zakres zabiegów wykonywanych przez chirurga stomatologa, chirurga szczękowo-twarzowego oraz laryngologa, jako lekarzy zajmujących się operacjami w obszarze twarzoczaszki, bywa różny i zależny jest od posiadanych przez operującego umiejętności. Do najczęściej wykonywanych procedur w chirurgii stomatologicznej należą:

</doc>
<doc id="141080" url="https://pl.wikipedia.org/wiki?curid=141080" title="Krytyczna temperatura mieszania">
Krytyczna temperatura mieszania



</doc>
<doc id="141082" url="https://pl.wikipedia.org/wiki?curid=141082" title="Róża girlandowa">
Róża girlandowa

Róża girlandowa ("Rosa majalis") – gatunek krzewu należący do rodziny różowatych. Pochodzi z Syberii oraz Europy. Obecnie występuje pospolicie w Europie północnej i wschodniej, głównie w Skandynawii, jako uciekinier z uprawy (agriofit). Zdziczałe formy (dość rzadko) występują także w Polsce, głównie w północno-wschodniej części kraju. Status gatunku we florze Polski: kenofit.
Biologia i ekologia.
Nanofanerofit. Siedlisko: skraje lasów, przy drogach, na łąkach, zarośla, doliny rzeczne. Kwitnie od maja do lipca.. Zaczyna owocować zwykle w 3 roku. Owoce pozostają na pędach do zimy i częściowo również przez zimę.
Zmienność.
Tworzy mieszańce z: różą alpejska, różą dziką, r. kutnerowatą, różą siną.

</doc>
<doc id="141086" url="https://pl.wikipedia.org/wiki?curid=141086" title="Linia równowagi">
Linia równowagi

Linia równowagi (krzywa równowagi) albo krzywa współistnienia – linia na wykresie fazowym łącząca punkty odpowiadające równowadze pomiędzy dwiema określonymi fazami, np. cieczą i parą.

</doc>
<doc id="141087" url="https://pl.wikipedia.org/wiki?curid=141087" title="Krzywa współistnienia">
Krzywa współistnienia



</doc>
<doc id="141088" url="https://pl.wikipedia.org/wiki?curid=141088" title="Krzywa równowagi">
Krzywa równowagi



</doc>
<doc id="141090" url="https://pl.wikipedia.org/wiki?curid=141090" title="Punkt poczwórny">
Punkt poczwórny



</doc>
<doc id="141091" url="https://pl.wikipedia.org/wiki?curid=141091" title="Powiat Sochaczew">
Powiat Sochaczew



</doc>
<doc id="141092" url="https://pl.wikipedia.org/wiki?curid=141092" title="Obszar współistnienia">
Obszar współistnienia

Obszar współistnienia – zestaw współrzędnych (fazowych) na wykresie fazowym, dla których współistnieją jakieś konkretne fazy (2 lub więcej). Współrzędnymi na wykresie fazowym są tzw. wielkości intensywne, jak ciśnienie, temperatura, stężenie.
Miejsca współistnienia faz na wykresach fazowych (przykłady):
Dwie fazy współistnieją również we wszystkich punktach obszarów między krzywymi na wykresach równowagi ciecz–para, ciecz–ciecz lub ciecz–ciało stałe w układach dwuskładnikowych lub trójskładnikowych. Punkty określające skład współistniejących faz leżą na granicach obszarów współistnienia. W przypadku izobar ("p" = const) dla układów dwuskładnikowych punkty te wyznaczają izotermy, przechodzące przez poszczególne wewnętrzne punkty obszaru (opisujące skład układu dwufazowego). Ilości obu współistniejących faz określa „reguła dźwigni”.

</doc>
<doc id="141095" url="https://pl.wikipedia.org/wiki?curid=141095" title="SU-122">
SU-122

SU-122 – średnie samobieżne działo pancerne produkcji radzieckiej z okresu II wojny światowej.
Historia.
W wyniku doświadczeń początkowego okresu wojny sowiecko-niemieckiej Gławnoje Artillerijskoje Uprawlienije (GAU, Główny Zarząd Artylerii) podjęło na posiedzeniu w dniu 15 kwietnia 1942 roku decyzję o wprowadzeniu do uzbrojenia dział samobieżnych uzbrojonych w armaty ZiS-3, 61-K, haubicę M-30 i haubicoarmatę MŁ-20. Do budowy dział samobieżnych miały być używane podwozia już produkowanych czołgów sowieckich i zdobycznych pojazdów niemieckich.
Według początkowych planów do budowy działa uzbrojonego w haubicę 122 mm miały służyć podwozia niemieckich dział samobieżnych Sturmgeschütz III. Prototyp działa mieszczącego w podwyższonej nadbudówce haubicę M-30 powstał w 1942 roku i otrzymał oznaczenie SG-122. Pomimo planów budowy 63 dział tego typu ostatecznie powstało tylko 8-10 wozów użytych tylko do szkolenia załóg dział samobieżnych. Później próbowano także umieścić M-30 na podwoziach czołgów PzKpfw III i PzKpfw IV, ale podjęta po próbach prototypów SU-122/T-3 i SU-122/T-4 decyzja o rozpoczęciu produkcji seryjnej została szybko anulowana.
Równolegle do prób zastosowania podwozi niemieckich trwały prace nad haubicą samobieżną wykorzystującą podwozie sowieckiego czołgu T-34. Na podwoziu tym próbowano początkowo umieścić 76 mm armaŧę czołgową F-34. Powstał w ten sposób niszczyciel czołgów U-34. Był on uzbrojony identycznie jak T-34, ale dzięki umieszczeniu działa w nieruchomej kazamacie był niższy o około 70 cm i pomimo grubszego pancerza lżejszy o 2 tony. Pojazd ten nie był produkowany seryjnie, ale w UZTM podjęto prace nad wozem łączącym rozwiązania z U-34 i SG-122. Równolegle konkurencyjny prototyp powstawał w Fabryce nr 9 produkującej haubice M-30. Ostateczny prototyp skonstruowany w UZTM oznaczony U-35 wykorzystywał podwozie i nadbudówkę U-34, zespół odrzutowy, kołyskę, łoże górne, mechanizm podniesienia i kierunku, oraz celownik haubicy M-30, a także elementy służące do zamocowania działa w przedziale bojowym i osłonę kołyski z SG-122.
Pierwszy prototyp U-35 był gotowy 30 listopada 1942 roku. Tego samego dnia przejechał 50 km i oddał 20 strzałów. Już pierwsze próby ujawniły, że kąty ostrzału haubicy są za małe, dosyłacz pocisków niedoskonały, przedział załogi zbyt słabo wentylowany, a konieczność obsługi działa przez dowódcę odrywa go od obserwacji terenu. Wady te starano się wyeliminować. Zwiększono kąty ostrzału i zamocowano wentylator usuwający z przedziału załogi gazy prochowe.
Próby wojskowe U-35 odbyły się w dniach 5–19 grudnia 1942 roku, równolegle z prototypami SU-122/T-3 i SU-122/T-4. W czasie prób U-35 wystrzelił 281 pocisków (161 z nich miało wzmocniony ładunek miotający). W wyniku prób, pomimo zauważonej ciasnoty przedziału bojowego i stosunkowo niskiej szybkostrzelności uzbrojenia (5 strz./min w porównaniu 7–8 strz./min uzyskanych w SG-122), U-35 został przyjęty do uzbrojenia jako SU-122. Decyzję o rozpoczęciu produkcji seryjnej podjęto 5 grudnia 1942 roku, w pierwszym dniu prób wojskowych. Pierwsze egzemplarze seryjne były gotowe pod koniec grudnia. Różniły się one od prototypu. W celu uproszczenia produkcji przednia płyta kadłuba miała w egzemplarzach seryjnych jednolity kąt nachylenia. Zmieniono organizację przedziału bojowego przenosząc stanowiska załogi i stelaże na amunicję. Zlikwidowano część szczelin obserwacyjnych, a w zamian za to dowódca otrzymał panoramiczny przyrząd obserwacyjny. 28 grudnia 1942 roku na przyfabrycznym poligonie odbyły się pierwsze próby fabryczne seryjnego egzemplarza działa.
Według planów do końca grudnia 1942 roku miało powstać 25 SU-122, a ostatecznie miało powstawać 100 dział tego typu miesięcznie. Według danych fabrycznych wyprodukowano 636 seryjnych SU-122 (inne źródła wymieniają liczby 611 i 615 sztuk). Produkcję zakończyła decyzja GKO nr 3892 z 7 sierpnia 1943 roku.
Opis.
SU-122 był działem pancernym przeznaczonym do wsparcia czołgów i piechoty. Załogę SU-122 tworzyli: dowódca, działonowy, mechanik-kierowca i dwóch ładowniczych.
Mechanik-kierowca miał stanowisko po lewej stronie działa. Przed nim znajdował się luk obserwacyjny wykorzystywany podczas przemarszów. W czasie walki był on zamykany i kierowca używał wyciętej w jego pokrywie szczeliny obserwacyjnej. Za kierowcą siedział celowniczy obsługujący mechanizm celowania w poziomie. Jego dodatkowym zadaniem była obserwacja terenu przed pojazdem. Po prawej stronie armaty zajmował miejsce dowódca. Obsługiwał on mechanizm podniesienia haubicy. Dowódca wyposażony był w celownik panoramiczny PTK-5. Obsługiwał także znajdująca się na wyposażeniu czołgu radiostację krótkofalową 9RM. Po bokach zamka haubicy stanowiska zajmowali ładowniczy. Wszyscy członkowie załogi byli połączeni ze sobą przy pomocy telefonu czołgowego TPU-3 bisF. Załoga zajmowała miejsca w pojeździe przez pojedynczy właz w stropie pojazdu. Do samoobrony służyły jej dwa pistolety maszynowe PPSz i 20 granatów obronnych F-1.
Kadłub SU-122 był zespawany ze stalowych blach o grubości (nachyleniu):
W przedniej płycie znajdowało się duże wycięcie na lufę haubicy. Haubica M-30 była za pomocą trzpienia łoża dolnego zamocowana w gnieździe przyspawanym do dna przedziału bojowego. W stosunku do działa holowanego wzmocniono sprężynowe odciążacze. Zastosowanie masowo produkowanej haubicy ułatwiło produkcję, ale długość jej odrzutu równa 1100 mm utrudniała rozplanowanie przedziału bojowego. Zainstalowana w SU-122 wersja haubicy M-30 miała masę około 1200 kg i lufę długości 22,7 kalibru. Kąt ostrzału w poziomie był równy 20°, w pionie od −3° do +25°. Szybkostrzelność działa sięgała 5–6 strz./min. Zapas amunicji wynosił 40 naboi i ładunków miotających. Podstawowym pociskiem był odłamkowo-burzący OF-462 o masie 21,76 kg przeznaczony do zwalczania piechoty i umocnień. Latem 1943 roku jednostkę ognia uzupełniono kumulacyjnymi pociskami BP-460A o przebijalności 100–120 mm które służyły do zwalczania celów pancernych.
Napęd SU-122 stanowił 12-cylindrowy czterosuwowy, wysokoprężny W-2-34 o pojemności 38 800 cm³ i mocy 500 KM przy 1800 obr. Cylindry silnika miały średnicę 150 mm, skok tłoka 180–186 mm. Stopień sprężania 1:15. Silnik chłodzony był cieczą. Moc z silnika na koła napędowe była przenoszona przy pomocy mechanicznego układu przeniesienia mocy. Składał się on z suchego sprzęgła głównego i mechanicznej skrzyni przekładniowej z czterema biegami do przodu i jednym wstecznym (późniejsze wozy miały pięć biegów do przodu). Mechanizm skrętu składał się z dwóch sprzęgieł bocznych, dwóch jednostopniowych przekładni bocznych i hamulców taśmowych.
SU-122 miał zawieszenie niezależne na sprężynach spiralnych. Każde z 10 podwójnych kół jezdnych było połączone za pomocą wahacza ze sprężyną. Koła jezdne były wyposażone w bandaże gumowe. Napęd z silnika był przekazywany na znajdujące się w tylnej części pojazdu koła napędowe. Z przodu pojazdu znajdowały się koła napinające. Wóz miał dwie gąsienice. Były to gąsienice jednogrzebieniowe, jednosworzniowe. Gąsienice miały szerokość 500 mm, podziałkę 170 mm. Długość oporowa gąsienicy była równa 3830 mm, a rozstaw pomiędzy środkami gąsienic 2450 mm.
Wóz wyposażony był w jednoprzewodową instalację elektryczną 12/24 V.
Służba.
Dostarczone w grudniu działa SU-122 skierowano do ośrodków szkoleniowych i dwóch pierwszych jednostek bojowych: 1433 i 1434 pułku artylerii samobieżnej. Według etatu 08/158 pułk miał mieć dwie baterie składające się z 4 SU-122 każda, oraz cztery baterie po cztery dział SU-76, a więc dysponować łącznie 8 Su-122 i 17 SU-76 (siedemnasty wóz był wozem dowodzenia). Według planów miało powstać 30 pułków podporządkowanych korpusom pancernym i zmechanizowanym.
W styczniu 1943 roku oba pułki zostały wysłane na Front Wołchowski i podporządkowane 54 Armii. 14 stycznia 1943 roku po raz pierwszy zostały użyte w rejonie Smierdnego. W wyniku doświadczeń bojowych za optymalne uznano posuwanie się dział samobieżnych 400–600 m za atakującymi czołgami (czasami dystans ten zmniejszano do 200–300 m). W czasie walk SU-122 okazały się efektywniejszym środkiem walki niż SU-76. W związku z tym ich etat zmieniono na 08/191. Przewidywał on że pułk będzie miał dwie baterie SU-76 i trzy SU-122 (łącznie 20 pojazdów). W lutym 1943 roku utworzono 19 Szkolny Pułk Artylerii Samobieżnej, a w marcu tego roku pułki bojowe: 1485 i 1487. W kwietniu 1943 roku organizację jednostek ponownie zmieniono. Zgodnie z etatem 010/453 pułk średnich dział samobieżnych miał się składać z czterech baterii dział SU-122 (łącznie 16 pojazdów), działa SU-122 lub czołgu T-34 dowódcy pułku i samochodu pancernego BA-64. W takiej postaci pułki dział SU-122 walczyły do początki 1944 roku. Później zadania SU-122 były przejmowane przez ciężkie SU-152, ISU-122 i ISU-152, oraz średnie SU-85. Końca wojny doczekały nieliczne SU-122. Do dzisiaj przetrwał tylko jeden egzemplarz tego działa eksponowany w Muzeum czołgów w Kubince
Wersje rozwojowe.
Pomimo że decyzja GAU zakładała, że działo samobieżne SU-122 będzie uzbrojone w haubicę M-30 szybko wyszło na jaw że takie uzbrojenie nie jest optymalne w przypadku pojazdu pancernego. Działo zajmowało znaczną część przedziału bojowego, a do jego wycelowania potrzebna była współpraca dowódcy i celowniczego. Dlatego już w styczniu 1943 roku ruszyły prace nad wyposażeniem SU-122 w inną haubicę.
Jako pierwszy prototyp powstało działo SU-122M. Było ono uzbrojone w 122 mm haubicę D-11. Był to wariant 122 mm haubicy U-11 montowanej w czołgach artyleryjskich KW-9 i prototypowym IS-2 (nie mylić z mającym to samo oznaczenie seryjnym IS-2 uzbrojonym w 122 mm armatę D-25T). Haubicę zamocowano w jarzmie zapożyczonym z SU-85. Pojazd wyposażono w powiększoną nadbudówkę pancerną. Większa nadbudówka i armata o mniejszej długości odrzutu (600 zamiast 1100 mm) pozwoliły na racjonalniejsze zagospodarowanie przedziału bojowego. Dodatkowym plusem było umieszczenie pokrętła mechanizmu kierunku i podniesienia po jednej stronie dzięki czemu celowniczy mógł samodzielnie celować z działa.
SU-122M przeszedł w dniach 18–23 czerwca 1943 próby państwowe. W czasie ich trwania przejechał 858 km i oddał 229 strzałów z działa. Komisja nadzorująca próby zaleciła skierowanie SU-122M do uzbrojenia, ale miała także uwagi krytyczne. Za zbyt dużą uznano masę pojazdu (31,5 t), za zbyt mały zapas amunicji (34 nab.). W efekcie powstał nowy prototyp o oznaczeniu SU-122-III. Był on uzbrojony w 122 mm haubicę D-6S-122 wykorzystującą podzespoły 85 mm armaty D-5 działa samobieżnego SU-85. Próby tego prototypu odbyły się w dniach 25 lipca – 6 sierpnia 1943 roku. W czasie prób doszło do uszkodzenia powrotnika haubicy. Awaria ta i niska skuteczność haubic 122 mm w zwalczaniu celów pancernych sprawiała, że podjęto decyzję o zakończeniu produkcji i prac nad samobieżnymi haubicami 122 mm. Ich zadania miały przejąć działa SU-85 wspierane w miarę potrzeby przez ciężkie działa SU-152, ISU-122 i ISU-152. Decyzja ta z perspektywy czasu wydaje się błędna. Dopracowane SU-122-III dzięki konstrukcji zunifikowanej z SU-85 mogły z nim skutecznie współpracować. Zgrupowanie tych dział w jednej jednostce pozwoliłoby połączyć dużą skuteczność zwalczania celów pancernych przez SU-85 z wysoką skutecznością SU-122-III w zwalczaniu celów nieopancerzonych. Wykruszanie się w walkach SU-122 i brak ich następcy sprawił, że piechota była wspierana przez działa SU-76 i SU-85, które wystrzeliwały pociski o niewielkiej masie i miały niską skuteczność zwalczania celów nieopancerzonych. Wysoką skutecznością wobec takich celów cechowało się uzbrojenie dział ISU-122 i ISU-152, ale te ciężkie działa miały duże gabaryty i masę i w związku z tym trudne było ich użycie bezpośrednio w szykach atakującej piechoty.

</doc>
<doc id="141096" url="https://pl.wikipedia.org/wiki?curid=141096" title="Kajetan Kraszewski">
Kajetan Kraszewski

Kajetan Kraszewski (ur. 11 marca 1827 w Dołhem, powiat prużański, zm. 1 lipca 1896 w Starym Kuplinie) – polski literat, muzyk i astronom, ojciec Bogusława Kraszewskiego.
Życiorys.
Syn ziemian Jana i Zofii z Malskich Kraszewskich, młodszy brat Józefa Ignacego i Lucjana Kraszewskiego.
Był powieściopisarzem i dramatopisarzem, autorem szkiców historycznych ("" (1883, II wydanie: 1896), "Generał Filip Hauman i rodzina Malczewskich" (1888), "Bartochowski"(1889). Napisał historię rodu Kraszewskich ("Monografia domu Kraszewskich vel Kraszowskich Jastrzębczyków" (1862)), był autorem opowiadań obyczajowych ("Chełmianie" (1878), "Od szkolnej ławy" (1880), "Z podań i szpargałów" (1892), "Tradycje kodeńskie" (1893), "Poturczeńcy" (1895) i inne).
Był jednym z autorów haseł do 28 tomowej Encyklopedii Powszechnej Orgelbranda z lat 1859-1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Był także astronomem, muzykiem i rysownikiem; amatorsko wykonywał również medaliony portretowe.

</doc>
<doc id="141097" url="https://pl.wikipedia.org/wiki?curid=141097" title="Region Chūbu">
Region Chūbu

 – centralny region geograficzny na Honsiu, głównej wyspie Japonii. 
Region Chūbu graniczy z trzema innymi: od północnego wschodu z Tōhoku, od wschodu z Kantō, a od zachodu z Kinki. Od północy region oblewa Morze Japońskie, od południa Pacyfik. W środkowej części znajdują się Alpy Japońskie oraz najwyższa góra Japonii – Fudżi. Głównym miastem jest Nagoja.
Region ten tworzą następujące prefektury: Aichi, Fukui, Gifu, Ishikawa, Nagano, Niigata, Shizuoka, Toyama, Yamanashi. Czasami do tej dziewiątki dodaje się jeszcze Mie z uwagi na silne powiązania gospodarcze szczególnie z prefekturami Aichi i Gifu. Istnieje jeszcze podział włączający do regionu prefekturę Mie, ale wykluczający wtedy Yamanashi.
Region Chūbu dzieli się na trzy główne podregiony: Tōkai w strefie wybrzeża Pacyfiku, Hokuriku w strefie wybrzeża Morza Japońskiego oraz Kōshin’etsu obejmujący pozostałe obszary.
W pobliżu Nagoi znajdują dwa lotniska: Międzynarodowy Port Lotniczy Chūbu (ang. Chubu Centrair International Airport) na sztucznej wyspie, w Tokoname oraz lotnisko do obsługi linii krajowych Nagoya Airfield (jap. Nagoya Hikōjō) znane także jako Komaki Airport lub Nagoya Airport.
Główne atrakcje regionu to:

</doc>
<doc id="141098" url="https://pl.wikipedia.org/wiki?curid=141098" title="Analfabetyzm">
Analfabetyzm

Analfabetyzm (gr. ἀναλφάβητος "nieznający liter") – w rozumieniu popularnym brak umiejętności pisania i czytania oraz wykonywania czterech podstawowych działań matematycznych u osób dorosłych, tj. według kryteriów UNESCO – powyżej 15. roku życia. Osoby nieposiadające takich umiejętności nazywane są „analfabetami”. Procesem zmniejszającym analfabetyzm poprzez nauczanie analfabetów posługiwania się pismem oraz drukiem jako środkami komunikacji jest alfabetyzacja.
Analfabetyzm na świecie.
Kryteria statystyczne są niejednolite i nieprecyzyjne. Jako liczbę analfabetów, zwykle przyjmuje się liczbę osób bez określonego w danym kraju, minimalnego poziomu szkolnej edukacji, np. bez szkoły podstawowej, lub np. bez ukończonych jej czterech pierwszych klas. W praktyce oznacza to, że imigrant, także absolwent uczelni, po przeniesieniu się na stałe do innego kraju, jeśli nie zadbał o uznanie tu swej edukacji, w statystyce zostanie ujęty jako analfabeta.
W krajach Trzeciego Świata problem analfabetyzmu sięga kilkunastu, a nawet kilkudziesięciu procent mieszkańców. Obecnie szacuje się, że w Europie jest 3% analfabetów, w Ameryce Pd. – 15%, w Azji – 33%, a w Afryce – 50%.
Nie jest łatwa ocena skali analfabetyzmu wtórnego oraz funkcjonalnego (czyli niemożności zrozumienia i wykorzystania drukowanych informacji oraz przedstawień graficznych, tj. ikon, wykresów, diagramów), czyli praktycznej niezdolności posługiwania się słowem pisanym: braku zrozumienia treści najprostszych instrukcji, braku umiejętności wypełnienia najprostszych formularzy. Podobnie jest z analfabetyzmem matematycznym, czyniącym ludzi niezdolnymi do sprawdzenia rachunku w kasie sklepowej, nie mówiąc o obliczeniu podatków. Badanie tych zagadnień daje czasem bardzo różne wyniki, w zależności od przyjętych kryteriów. Odsetek ten nawet w bogatych krajach może sięgać 50 i więcej procent. 
Jakkolwiek zwalczanie analfabetyzmu pierwotnego udaje się metodami stosunkowo prostymi (choć dla biednych krajów nawet one bywają zbyt kosztowne) – przez zapewnienie wszystkim dzieciom podstawowej edukacji, tak zjawisko pojawiania się analfabetyzmu wtórnego jest znacznie trudniejsze do opanowania i wiązać się musi z upowszechnieniem czytelnictwa wśród ogółu ludności – zachęcania do korzystania z bibliotek, księgarni, prasy, Internetu.
Likwidacja analfabetyzmu w Polsce.
W średniowiecznej Polsce podobnie jak w innych krajach Europy analfabetyzm obejmował przytłaczającą większość ludności. Pisać i czytać potrafili jedynie przedstawiciele duchowieństwa, urzędnicy dworscy i Żydzi. Pierwszym władcą Polski potrafiącym czytać i pisać był Mieszko II, a ostatnim nie posiadającym tej umiejętności Kazimierz Jagiellończyk.
W Rzeczypospolitej Obojga Narodów analfabetami w połowie XVIII w. było jeszcze ponad 90% społeczeństwa. Nieznaczna poprawa nastąpiła w okresie zaborów. W Królestwie Polskim i w Galicji około 1870 r. analfabeci stanowili około 80% ogółu ludności, a w zaborze pruskim już tylko 30%.
W 1914 na ziemiach polskich było: 57% analfabetów w zaborze rosyjskim, 40% w Galicji i 5% w zaborze pruskim, co łącznie dla terenu powojennej II RP dawało ok. 45%. Według spisów ludności w Polsce w 1921 było 33,1% analfabetów, w 1931 – 23,1%, w późniejszych latach do 1939 spisy ludności nie był przeprowadzane.
Analfabeci według wyznań w 1931 w II Rzeczypospolitej:
W czasie II wojny światowej na Ukrainie wchodzącej przed wojną w skład II Rzeczypospolitej i ZSRR, chłopi którzy przyznawali się reżimowi okupacyjnemu III Rzeszy, że potrafią czytać i pisać, byli narażeni na karę śmierci jako "intelektualiści".
Planową akcję likwidacji analfabetyzmu w Polsce przeprowadził w latach 1949–1952 rząd Polski Ludowej. Pierwsze próby podjęto już w 1945 r. Departament Oświaty i Kultury Dorosłych Ministerstwa Oświaty opracował projekt dekretu o obowiązkowym nauczaniu analfabetów. Jednak dopiero ustawa z 7 kwietnia 1949 r. wprowadziła obowiązek bezpłatnej nauki dla analfabetów i półanalfabetów od 14 do 50 roku życia. Na Ludowe Wojsko Polskie również nałożono obowiązek nauczania żołnierzy odbywających służbę wojskową. Świadectwa ukończenia kursu otrzymało 618 298 osób, co stanowiło 4,6% ogółu Polaków w grupie wiekowej od 14 do 50 lat, lecz w grupie wiekowej powyżej 50 lat nadal znajdowało się 1,06 mln analfabetów i półanalfabetów, stanowili oni ok. 21% tej grupy. W 1952 r. sejm uchwalił zakończenie akcji. W późniejszych latach PRL analfabetyzm nadal występował, w 1960 roku stanowił 2,7%. W 1958 rozpoczęto likwidację wtórnego analfabetyzmu, który stał się zjawiskiem marginalnym i wynosił w 1978 – 0,9%.

</doc>
<doc id="141100" url="https://pl.wikipedia.org/wiki?curid=141100" title="Analfabeta">
Analfabeta



</doc>
<doc id="141101" url="https://pl.wikipedia.org/wiki?curid=141101" title="Shin-chan">
Shin-chan

 – manga i anime autorstwa Yoshito Usui, opowiadająca o przygodach pięcioletniego Shin-chana. Seria początkowo ukazywała się w japońskim magazynie „Shūkan Manga Action”, później została zaadaptowana na serial animowany.
Anime uwielbiane jest przez japońskie dzieci i nastolatków, natomiast rodzice zarzucają mu: absurdalność, brak zdrowego rozsądku i poszanowania moralności oraz sprośny, nieodpowiedni język i zachowanie. Styl animacji charakteryzuje się drobną nienaturalnością twarzy postaci (najczęściej wydłużonych) oraz ruchami, które również odbiegają od normalności (co jest charakterystycznie dla wczesnego stylu anime). Jeden odcinek serialu zawiera trzy epizody trwające około pięciu minut najczęściej powiązane ze sobą (jeden epizod jest kontynuacją poprzedniego).
Pierwszy odcinek pokazano 13 kwietnia 2003 r. W Polsce był emitowany przez telewizję Fox Kids po godzinie 23:40, mimo iż w Japonii nadawano go w porze „dobranockowej”. Stworzono do niego polską ścieżkę dubbingową. Pomimo późnej pory zyskał sobie sporą widownię i zaskarbił sympatię telewidzów, głównie młodzieży. W 2005 r. serial zniknął na pół roku. Wrócił, jednakże liczba epizodów w jednym odcinku zmalała do dwóch. Później tylko do jednego. Nadawanie zamieniło się z regularnego na nieregularny jako wypełniacz przerw między serialami. Gdy Jetix stał się Disney XD, program był przenoszony i emitowany od 2009 do 2015 roku.
Później miał premierę 8 kwietnia 2019 w wersji z lektorem na Fox Comedy.
W 2009 roku autor mangi, Yoshito Usui, zginął w górach, spadając z klifu.
Fabuła.
Serial przedstawia przygody pięcioletniego Shin-chana, na pozór zwykłego przedszkolaka. Jednak jego anormalność sprawia, że przytrafia mu się mnóstwo różnorakich przygód.
Filmy pełnometrażowe.
Dotychczas powstało 27 pełnometrażowych filmów o Shin-chanie:
Wersja polska.
Opracowanie i udźwiękowienie wersji polskiej: na zlecenie Fox Kids – Studio Eurocom
Reżyseria:
Dialogi:
Dźwięk i montaż: Sławomir Czwórnóg
Kierownictwo produkcji: Marzena Wiśniewska
Udział wzięli:
i inni
Teksty piosenek: Wiesława Sułkowska
Śpiewali: Łukasz Zagrobelny, Katarzyna Łaska, Anna Sochacka, Kasia Cerekwicka
Kierownictwo muzyczne: Piotr Gogol

</doc>
<doc id="141102" url="https://pl.wikipedia.org/wiki?curid=141102" title="Luscinia svecica">
Luscinia svecica



</doc>
<doc id="141106" url="https://pl.wikipedia.org/wiki?curid=141106" title="Kyōto">
Kyōto



</doc>
<doc id="141107" url="https://pl.wikipedia.org/wiki?curid=141107" title="Ōsaka">
Ōsaka



</doc>
<doc id="141109" url="https://pl.wikipedia.org/wiki?curid=141109" title="Nasr Allah Butrus Sufajr">
Nasr Allah Butrus Sufajr

Nasr Allah Butrus Sufajr (ur. 15 maja 1920 w Reyfoun, zm. 12 maja 2019 w Bejrucie) − libański duchowny katolicki Kościoła maronickiego, w latach 1986−2011 76. patriarcha tego Kościoła – „maronicki patriarcha Antiochii i całego Wschodu”, kardynał od 1994.
Życiorys.
Urodził się 15 maja 1920 w maronickiej wiosce Reyfoun koło miasta Kesrouan w Libanie. Uczęszczał do szkół prowadzonych przez Kościół maronicki w Harharaya i w Ghazir. Ukończył studia filozoficzne i teologiczne (1944−1950) na bejruckim Uniwersytecie Świętego Józefa. 7 maja 1950 otrzymał święcenia kapłańskie. W latach 1951−1955 był proboszczem rodzinnej parafii w Reyfoun, pełniąc jednocześnie obowiązki sekretarza maronickiego biskupa Damaszku. W 1956 został sekretarzem kurii patriarchalnej w Bkerke i wykładowcą arabskiej literatury i filozofii w kolegium ojców marianów w Dżuniji.
19 czerwca 1961 został wybrany, a 4 dni później – zatwierdzony przez papieża Jana XXIII jako tytularny maronicki biskup Tarsu ("Tarsensis Maronitarum"). Sakrę biskupią otrzymał 16 lipca 1961. Pozostając sekretarzem patriarchatu, w latach 1974−1975 był również wikariuszem ówczesnego arcybiskupa Sydonu Antoniego Piotra Khoraiche. Od 1975 był przewodniczącym rady wykonawczej Konferencji Katolickich Patriarchów i Biskupów Libanu, a od 1977 z ramienia tej organizacji uczestniczył w pracach libańskiego Caritas. W 1980 został członkiem komisji do spraw rewizji prawa kanonicznego Kościołów wschodnich. W tym samym roku został duchownym zarządcą zakonu maltańskiego.
19 kwietnia 1986 Nasrallah Sfeir został wybrany, a 27 kwietnia – intronizowany na patriarchę Kościoła maronickiego. 7 maja tego samego roku Jan Paweł II potwierdził komunię z nowo wybranym patriarchą. Jako patriarcha Nasrallah Sfeir wyświęcił ponad 40 biskupów, erygował wiele nowych diecezji oraz promulgował nowy maronicki mszał i lekcjonarz (1992). Patriarcha dbał o materialną bazę Kościoła maronickiego i jego instytucji. Odbył również kilkanaście podróży zagranicznych. Podczas swych podróży do Stanów Zjednoczonych w marcu 2001 i 16 marca 2005 patriarcha spotykał się z prezydentem George’em Bushem.
26 listopada 1994 papież Jan Paweł II mianował patriarchę kardynałem biskupem. Nasrallah Sfeir był trzecim maronickim kardynałem.
Nasrallah Sfeir przewodniczył Konferencji Katolickich Patriarchów i Biskupów Libanu, był również członkiem Kongregacji ds. Kościołów Wschodnich i Zgromadzenia Katolickich Patriarchów Wschodu. W latach 1986−1994 brał udział w trzech zebraniach synodu biskupów w Rzymie. W 1995 przewodniczył specjalnemu zebraniu synodu biskupów dotyczącemu sytuacji w Libanie.
Patriarcha władał arabskim, aramejskim, francuskim, łaciną, włoskim i angielskim. Do jego publikacji należą „O źródłach Ewangelii” (1975), „Zaginione oblicza” (1984), „Niedzielne kazania: refleksje duchowe i obrona narodu” (1986), „Czternaście wielkopostnych listów pasterskich” (1986). Patriarcha przełożył również na arabski wiele dokumentów Kościoła katolickiego, w tym encykliki "Redemptor hominis", "Divis in Misericordia" i "Salvici Doloris".
Patriarcha był nie tylko zwierzchnikiem Kościoła maronickiego, lecz również duchowym i politycznym przywódcą maronitów i angażował się w życie publiczne Libanu. W publicznych wypowiedziach nawoływał do wycofania wojsk syryjskich z Libanu i do przeniesienia wewnątrz libańskich rozgrywek politycznych ze sfery militarnej do parlamentarnej. Odegrał istotną rolę w przyjęciu porozumienia z Taif (1989), kończącego wojnę domową ustępstwami chrześcijan na rzecz muzułmanów. Swymi działaniami zdobył sobie uznanie również muzułmańskich mieszkańców Libanu.
Papież przyjął jego rezygnację z pełnionych funkcji 26 lutego 2011. Jego następcą sobór biskupów maronickich wybrał arcybiskupa Bécharę Boutrosa Raï.
Zmarł 12 maja 2019 w Bejrucie, na trzy dni przed swoimi 99. urodzinami.

</doc>
<doc id="141110" url="https://pl.wikipedia.org/wiki?curid=141110" title="Nierówność Clausiusa">
Nierówność Clausiusa

Nierówność Clausiusa, twierdzenie Clausiusa – prawo obowiązujące dla dowolnego układu termodynamicznego pobierającego i oddającego ciepło w cyklu zamkniętym. Wyraża się ono wzorem:
gdzie formula_2 jest ciepłem pobranym z otoczenia o temperaturze formula_3 (gdy ciepło jest oddawane, wielkość formula_2 uznaje się za ujemną). Gdy cykl jest odwracalny, nierówność Clausiusa przechodzi w równość.
Prawo to zostało sformułowane przez Rudolfa Clausiusa w 1854 r.

</doc>
<doc id="141112" url="https://pl.wikipedia.org/wiki?curid=141112" title="PPSz">
PPSz



</doc>
<doc id="141113" url="https://pl.wikipedia.org/wiki?curid=141113" title="Wilkierz">
Wilkierz

Wilkierz (daw. niem. "Willkür" – samowola) – uchwała (lub zbiór takich uchwał) rady miejskiej w dawnej Polsce, w miastach lub wsiach lokowanych na prawie niemieckim. Wilkierze, zwane także statutami miejskimi, rada miejska wydawała samodzielnie lub przy udziale ławy sądowej, albo reprezentacji pospólstwa (złożonej ze starszych cechów).
Charakterystyka.
Wilkierze regulowały sprawy targowe, cechowe, bezpieczeństwa i porządku publicznego, a także sprawy z zakresu prawa cywilnego i karnego. W miastach królewskich wilkierze zatwierdzał król lub jego urzędnik, zaś w miastach prywatnych właściciel miasta (pan feudalny). W ten sposób prawo w każdym mieście kształtowało się w swoisty sposób. Wzorem dla miast polskich były wilkierze Magdeburga.
Wilkierze cechowe (statuty cechowe) chroniły interesy mistrzów, pogarszając pozycję czeladników. Od XIV w. stosowano wilkierze przeciwko zbytkowi ("leges sumptuariae"). Zakazywano w nich noszenia drogich szat, urządzania wystawnych przyjęć. Zabronione były również gry hazardowe.
Od XVI w. wilkierzami lub ordynacjami zwano również akty regulujące ustrój wsi, wydawane przez właścicieli. Analogicznie do miast niektóre zgromadzenia wiejskie mogły wydawać wilkierze, zatwierdzane przez szlachcica, uzupełniające przepisy aktu lokacyjnego.

</doc>
<doc id="141115" url="https://pl.wikipedia.org/wiki?curid=141115" title="Średniowieczna wymowa łacińska">
Średniowieczna wymowa łacińska

Wymowa średniowieczna łaciny jest wymową ludową ("Latina vulgata"). We wczesnym stadium była ona podobna we wszystkich regionach podbitych przez Rzymian. Potem nastąpiły zmiany, które doprowadziły do powstania języków romańskich. Do poznania średniowiecznej wymowy konkretnego wyrazu jest konieczna znajomość wymowy klasycznej.
Fonetyka.
Samogłoski.
Samogłoski A, E, I, O, U (a, e, i, o, u) wymawia się tak, jak w języku polskim. Y (y) wymawiamy jak 'i'. Iloczas powoli zanika na rzecz rozwarcia. Następują liczne zmiany.
Rozziew (hiatus).
W przypadku zetknięcia się dwu samogłosek należących do różnych sylab następuje w wymowie wstawienie półsamogłoski 'ł' lub 'j'. Np. 'campanea' jest czytane jak polskie "kampania"
Spółgłoski.
Postawiona za spółgłoską samogłoska 'i' zmiękcza ją, jednak nie w znaczeniu polskim (missio wym. "missjo" a nie "misio"), nie tworzy też z nią odrębnej sylaby (lectio wym. "lek-cjo").
Spółgłoski podwojone (tzw. geminaty) wymawiany podwójnie, tak jak w polskim 'wiNNy': "accola" wym. "akkola" (z akcentem na "ak"). Następuje jednak ich częściowy zanik w wielu przypadkach.
Wszystkie spółgłoski na końcu wyrazu ulegają ubezdźwięcznieniu (desonoryzacji). W pozycji międzysamogłoskowej następuje ich udźwięcznienie a następnie dalsze osłabienie (np. "łac." capra wym. kapra ⇒ kabra ⇒ kaβra β=odpowiednik hiszpańskiej spółgłoski dwuwargowej, szczelinowej).
Ortografia.
Częściowo klasyczna, częściowo fonetyczna. Należy wziąć pod uwagę niemożność oddania niektórych nowo powstałych dźwięków za pomocą klasycznego alfabetu łacińskiego oraz brak szkół jako ośrodków ujednolicenia i przekazu wersji klasycznej języka. Wynika stąd różnorodność systemów zapisu.
Akcent.
Taki sam, jak w łacinie klasycznej, jednakże w zależności od regionu, może nastąpić synkopa krótkiej samogłoski posttonicznej lub apokopa samogłoski wygłosowej. Stąd też wynika eliminacja proparoksytonów w Galii i na Półwyspie Iberyjskim. ("łac." responsabilis, "franc., hiszp." responsable, "wł." responsabile)

</doc>
<doc id="141116" url="https://pl.wikipedia.org/wiki?curid=141116" title="VIA Technologies">
VIA Technologies

VIA Technologies – tajwański producent układów scalonych, głównie płyt głównych, chipsetów, procesorów i pamięci komputerowych, należy do grupy Formosa Plastics.
Firma powstała w 1987 r., kiedy jeden z jej założycieli Wen Chi Chen (陳文琦) (który wcześniej pracował w Intelu) przeniósł firmę „Symphony Company” z Krzemowej Doliny na Tajwan.
W 1996 r. VIA odegrała ważną rolę jako członek grupy PC Common Architecture, przeforsowując zmianę ze standardowej wtedy magistrali ISA na PCI.
W 1999 r. VIA wykupiła firmy Cyrix (która wtedy była częścią National Semiconductor) i Centaur, wchodząc wówczas na rynek producentów mikroprocesorów. Obecnie VIA produkuje między innymi procesory VIA C3, VIA C7 i platformę EPIA.
W 2000 roku VIA wykupiła firmę S3 Graphics, produkującą układy graficzne.
24 stycznia 2008 roku, po kilku latach prac, firma przedstawiła nową 64-bitową architekturę procesora x86 "Nano".

</doc>
<doc id="141117" url="https://pl.wikipedia.org/wiki?curid=141117" title="VIA">
VIA

 
Zobacz też:

</doc>
<doc id="141126" url="https://pl.wikipedia.org/wiki?curid=141126" title="Bajm">
Bajm

Bajm – polski zespół wykonujący muzykę z pogranicza popu i pop-rocka, założony w 1978 w Lublinie. Skład zespołu zmieniał się kilkukrotnie; jedyną osobą, która występuje w nim od samego początku, jest Beata Kozidrak.
Przełom w karierze zespołu nastąpił w 1978 po udziale w 16. Krajowym Festiwalu Piosenki Polskiej w Opolu, na którym muzycy zagrali utwór „Piechotą do lata”. Od tamtej pory wydali 10 albumów studyjnych: "Bajm" (1983), "Martwa woda" (1985), "Chroń mnie" (1986), "Nagie skały" (1988), "Biała armia" (1990), "Płomień z nieba" (1993), "Etna" (1995), "Szklanka wody" (2000), "Myśli i słowa" (2003), "Blondynka" (2012), które rozeszły się łącznie w nakładzie ponad 2,5 mln egzemplarzy. Za sprzedaż wszystkich albumów otrzymali dwie podwójnie platynowe płyty, dwie platynowe i dwie złote.
Historia.
Lata 70.: Początki.
Historia grupy Bajm zaczęła się w marcu 1978, kiedy to wokalista Andrzej Pietras zaproponował stworzenie wspólnego zespołu rodzeństwu Kozidraków: wokalistce Beacie oraz śpiewającemu gitarzyście Jarosławowi, po ich występie w klubie „Hades” przy Lubelskim Domu Kultury. Do grupy wkrótce dołączył kolejny gitarzysta, Marek Winiarski. Nazwę BAJM – będącą akronimem od pierwszych liter imion założycieli zespołu – wymyśliła siostra Andrzeja Pietrasa. Zespół stopniowo poszerzał instrumentarium i szybko zwiększył skład o kongistę Andrzeja Koziarę, a później basistę Andrzeja Grądkiewicza.
Już w ciągu pierwszych dwóch miesięcy działalności zaczęli odnosić sukcesy. Najpierw, podczas VII Przeglądu Wokalistów i Zespołów Młodzieżowych w Świdniku, zdobyli Brązowego Koziołka za piosenkę „Rano”. Następnie wystąpili na Młodzieżowym Przeglądzie Piosenki w Toruniu, na którym zajęli miejsce w pierwszej dziesiątce z piosenką „Piechotą do lata”, dzięki czemu zakwalifikowali się do konkursu „Debiutów” w ramach 16. Krajowego Festiwalu Piosenki Polskiej w Opolu. Występ w Opolu okazał się dla nich przełomowy; za utwór „Piechotą do lata” zdobyli drugie miejsce, a wyróżniona piosenka podbiła całą Polskę, błyskawicznie zapewniając zespołowi status gwiazdy. Przebój ten utrzymany był w turystyczno-harcerskiej stylistyce i taki też był cały początkowy repertuar Bajmu aż do 1980. Bajm grał wtedy w akustycznym składzie, a jedyną pozostałością po tym okresie były single i kilkanaście utworów, bo do wydania całego albumu z tym materiałem nigdy nie doszło. Od samego początku za repertuar odpowiedzialni byli głównie Kozidrakowie – Jarosław za kompozycje, a Beata za teksty. W 1979 Bajm opuścił Winiarski, który wybrał karierę lekarza oraz Grądkiewicz, zastępowani tymczasowo przez Adama Honca i Tomasza Olejnickiego, a od początku 1980 przez Dariusza Kwietniewskiego i Krzysztofa Taracha.
Lata 80..
W 1980 Beata i Jarosław Kozidrakowie zaśpiewali na płycie "Ona przyszła prosto z chmur" Budki Suflera. W tym samym roku do Bajmu dołączył perkusista Bogdan Tchórzewski i w tym składzie Bajm zaczął grać muzykę rockową. Z tego powodu w połowie 1981 grupę opuścił Koziara. Na początku 1982 nowym gitarzystą zespołu został Henryk Mazurek, a basistą – Marek Makuch, natomiast Jarosław Kozidrak już nie tylko grał na gitarze i udzielał się wokalnie, ale występował także na instrumentach klawiszowych. W tym samym roku muzycy odnieśli swój pierwszy zagraniczny sukces, zdobywając nagrodę dziennikarzy na festiwalu piosenki "Schlagerfestival" w Dreźnie, gdzie wykonali niemieckojęzyczne wersje hitu „Piechotą do lata” oraz piosenki „Żal prostych słów”. Wkrótce z przebojami „W drodze do jej serca” i „Co mi Panie dasz” trafili na szczyt "Listy Przebojów Programu Pierwszego Polskiego Radia". W 1983 wyruszyli w ogólnopolską trasę koncertową oraz zagrali recital w ramach programu "Bajm na dachu", który wyprodukowała i wyemitowała Telewizja Polska. Pod koniec roku wydali debiutancki album studyjny, zatytułowany po prostu "Bajm", który trafił na rynek najpierw w postaci kasety magnetofonowej, a później – z nieco innym zestawem piosenek, także w postaci płyty winylowej. Na albumie znalazły się znane z list przebojów „W drodze do jej serca” i „Co mi Panie dasz”, a także kolejne hity: „Józek, nie daruję ci tej nocy”, „Różowa kula” i „Nie ma wody na pustyni”. Krążek rozszedł się w rekordowym, ponad półmilionowym nakładzie. 
W 1984 zaczęli nagrywać bardziej surowe brzmienia oraz nagrywać piosenki z bardziej zaangażowanymi politycznie tekstami inspirowanymi przeżyciami w stanie wojennym. Wyrazem buntu był też bardziej ekspresyjny styl śpiewania Kozidrak, który był inspirowany wokalem Niny Hagen. Owocem tej przemiany był album pt. "Martwa woda", który muzycy nagrali w studiu Radia Lublin. Płytę promowali przebojami: „Małpa i ja”, „Piramidy na niby” i „Diabelski krąg” oraz wyemitowanym w telewizji recitalem, który nagrali w Starej Gazowni w Warszawie. Również w 1984 odbyli trasę koncertową po Wietnamie. Po nagraniu drugiej płyty w zespole nastąpiły kolejne zmiany personalne, a do stanowiących trzon zespołu Kozidraków i Pietrasa, dołączyli gitarzyści Grzegorz Płecha i Dariusz Lipiński, basista Robert Kozak oraz perkusista i główny aranżer Jarosław Pruszkowski. W tym składzie, w 1985 przystąpili do prac nad nowym albumem i zarejestrował nagrania: „Płynie w nas gorąca krew” oraz „Diament i sól”, które później stały się przebojami. W następnym roku piosenki trafiły na trzeci album zespołu pt. "Chroń mnie". Płyta, mimo zmian w składzie zespołu, utrzymana została w rockowej stylistyce. Beata Kozidrak z przebojem „Diament i sól” wygrała Festiwal Piosenki Krajów Nadbałtyckich w Karlshamn, natomiast zespół zdobył za utwór wyróżnienie na 23. Międzynarodowym Festiwalu Piosenki „Sopot 1986”. Na początku roku Bajm zdobył także Grand Prix na festiwalu "Ost-West Rocktreff" w Wunsiedel.
Pod koniec 1986 z zespołu odeszli Lipiński i Kozak, a w następnym roku również Jarosław Kozidrak. Beata Kozidrak skompletowała więc kolejny skład, tym razem z udziałem muzyków grających dotąd głównie w zespołach rockowych. Do zespołu dołączyli: gitarzysta Piotr Nalepa, basista Dariusz Adamczyk, klawiszowiec Kostek Joriadis oraz perkusista Alan Baster, którzy byli także odpowiedzialni za nowe kompozycje Bajmu. Pierwsze wyniki tej współpracy, czyli przeboje „Nagie skały” i „Jezioro szczęścia”, opublikowano w 1987. W 1988 cały materiał ukazał się na czwartej płycie, "Nagie skały", zaskakującej stonowanym brzmieniem, odchodzącym od gitarowego rocka na rzecz spokojniejszej muzyki popowej z przewagą instrumentów klawiszowych. Za aranżacje odpowiedzialni byli głównie Joriadis i Kozidrak. Tuż po nagraniu płyty, jeszcze w 1987, grupę opuścili wszyscy muzycy poza Płechą i Basterem, a dołączyli odpowiedzialni także za kolejne nowe kompozycje, basista Adam Abramek oraz klawiszowiec Paweł Sot. W tym składzie zespół wyruszył w trasę koncertową po Bułgarii, Włoszech i dla Polonii w Stanach Zjednoczonych. W ramach promocji albumu wystąpili z recitalem w programie telewizyjnym "Sąsiedzi". Również w 1988 wystąpiła w konkursie na festiwalu "MESAN" w Belgradzie, na którym zwyciężyli po wykonaniu anglojęzycznej wersji przeboju „Męski świat”. Na początku roku przygotowali kilka nowych kompozycji do musicali z cyklu „Dziecko potrafi”, w których także występowali. Pod koniec roku wystąpili gościnnie w superprodukcji filmowej "Pan Kleks w kosmosie", do której nagrali premierową piosenkę „Ratujmy kosmos”. Odbyli też serię koncertów w Związku Radzieckim, począwszy od udziału w Festiwalu Piosenki Polskiej w Witebsku, na którym wykonali utwory „Małpa i ja”, „Józek, nie daruję ci tej nocy” i „Dwa serca, dwa smutki”. Pod koniec 1988 Andrzej Pietras opuścił skład muzyków Bajmu, aby poświęcić się wyłącznie funkcji menedżera i producenta zespołu. Liczne zagraniczne wyjazdy Bajmu na koncerty w drugiej połowie lat 80. oraz opuszczenie zespołu przez wszystkich oryginalnych muzyków, stały się jednocześnie inspiracją do pracy nad solową, anglojęzyczną płytą Kozidrak. W 1989 jej przedsmak stanowiło nagranie „Hurry My Love”, z którym wokalistka wygrała "Midnight Sun Song Festival" w Lahti. Gorzej przyjęto jednak jej solowy recital na 26. Międzynarodowym Festiwalu Piosenki „Sopot 1989”, przez co artystka zrezygnowała z planów nagrania solowego albumu i przystąpiła do dalszych prac z Bajmem. Z zespołem koncertowała również ponownie we Włoszech.
Lata 90..
Jeszcze w 1989 Bajm podbił polskie listy przebojów hitem „Biała armia”, który dał tytuł piątemu albumowi, nagranemu w radiowym Studiu S4 w Warszawie. W trakcie prac nad płytą miejsce Grzegorza Płechy w zespole zajął gitarzysta Marek Raduli. Zespół zaprezentował na albumie dynamiczny, inspirowany amerykańskim brzmieniem pop-rockowy materiał, wyprodukowany przez czołowego wówczas w Polsce producenta, Rafała Paczkowskiego. "Biała armia" przyniosła jeszcze hity, takie jak „Miłość i ja” oraz „U stóp szklanych gór”. Album trafił na rynek dopiero pod koniec 1990, początkowo na płycie winylowej, następnie na kasecie magnetofonowej, a później także na płycie kompaktowej jako pierwsza w historii Bajmu. Niedługo po premierze album uzyskał status złotej płyty za sprzedaż w Polsce. W tym samym roku zespół odbył dwie trasy koncertowe dla Polonii po Stanach Zjednoczonych (jedna obejmowała regularne występy w Cricket Club), gdzie muzycy spędzili łącznie pół roku. Na początku 1991 Bastera zastąpił Jakub Majerczyk, a rok później Sebastian Urban. W połowie 1992 Raduli udał się na półroczny urlop, a zastępował go wtedy Piotr Zander, gitarzysta rozwiązanego właśnie zespołu Lombard. W tym samym roku z Bajmu odeszli Abramek i Sot. Z zespołem przez kilka lat ponownie koncertował Jarosław Kozidrak.
W nocy z 11 na 12 stycznia 1992 w Hali Partii w Koninie zagrali koncert „Dyskoteka z zespołem Bajm”, który 19 marca tego samego roku został wyemitowany w telewizji. 27 czerwca zagrali na stadionie Lublinianki podczas charytatywnego koncertu rockowego „Serce dzieciom”, podczas którego zbierano pieniądze na zakup echokardiografu dla dzieci. W latach 1992–1993 liczne przeboje Bajmu zgromadzono na płytach "The Very Best of" i "The Very Best of, vol. II". Trafiły na nie również pierwsze, niewydane dotąd na płytach nagrania zespołu, z „Piechotą do lata” na czele. W 1993 na rynek trafił szósty, popowy i najbardziej melancholijny album zespołu, "Płomień z nieba", na którym znalazły się utwory skomponowane głównie przez Jarosława Kozidraka. Do grupy dołączył klawiszowiec Grzegorz Górkiewicz, który dodatkowo programował na komputerze bas i perkusję oraz odpowiedzialny był za większość aranżacji. Album przyniósł przeboje: „Płomień z nieba”, „Ta sama chwila” czy „Już bez ciebie”. Wkrótce po nagraniu albumu skompletowano nowy skład zespołu – dotychczasowi muzycy odeszli z formacji, a do Beaty Kozidrak dołączyli: gitarzyści Adam Drath i Piotr Bielecki, klawiszowiec i harmonijkarz Tomasz Spodyniuk, perkusista Krzysztof Nieścior i basista Wojciech Nawracała, którego miejsce w zespole kilka miesiące później zajął Artur Daniewski.
W 1994 odbyli kolejną trasę koncertową dla Polonii w Stanach Zjednoczonych, a rok później – kolejną, poszerzoną o Kanadę. Również w 1994 wystąpili w telewizyjnym programie "Gala piosenki biesiadnej", podczas którego na nowo spopularyzowali klasyk Andrzeja Dąbrowskiego „Zielono mi”. Ponadto zagrali podczas symfoniczno-rockowego koncertu charytatywnego „Dwa światy” w Bydgoszczy. W 1995 nagrali i wydali swój siódmy album, pt. "Etna", przy którym powrócili do cięższych brzmień. Za tworzenie nowych kompozycji odpowiedzialni byli Drath, Bielecki i Spodyniuk. Znalazły się na nim m.in. przeboje: „Dziesięć przykazań” i „Dzień za dniem”. W 1997 do sklepów trafiła kolejna kompilacja hitów Bajmu pt. "Ballady", zawierająca wyłącznie wolne kawałki z repertuaru zespołu, a także premierowy utwór „Kraina miłości” oraz nowe wersje czterech przebojów z pierwszych trzech płyt. Zespół koncertował także wtedy dla Polonii w Niemczech.
W 1998 Kozidrak z okazji 20–lecia Bajmu wydała pierwszy solowy album pt. "Beata". Przedstawiła na nim popowy materiał, który znacznie poszerzył grono jej wielbicieli, zdobywając przy tym uznanie krytyki i branży muzycznej, na które rzadko mogła liczyć z Bajmem. Największym powodzeniem cieszyły się nagrania „Siedzę i myślę” oraz „Taka Warszawa”. Za niemal wszystkie kompozycje byli odpowiedzialni Abramek i Sot. W następnym roku album został wyróżniony dwiema statuetkami Fryderyka: dla najlepszej wokalistki i za najlepszy album pop. Kozidrak zdobyła też najważniejsze wówczas nagrody radiowe, czyli „Play-Box” – dwie w kategorii „Przebój Roku – Złota Dziesiątka” oraz jedną dla najlepszej wokalistki. Została ponadto wyróżniona przez Akademię Telewizyjną, która przyznaje nagrody Wiktory dla największych osobowości telewizyjnych i otrzymała statuetkę dla najpopularniejszej gwiazdy estrady. W 1999 Bajm koncertował dla Polonii w Stanach Zjednoczonych.
Trzecia dekada.
W 2000 ukazała się ósma płyta Bajmu, "Szklanka wody", na której grupa powróciła do pop-rockowego grania. Tuż przed jej nagraniem miejsce Spodyniuka w zespole zajęła keyboardzistka Maria Dobrzańska. Oprócz Dratha i Bieleckiego, nowe kompozycje stworzyli też byli członkowie Bajmu: Abramek, Sot, a ponadto wykorzystano niepublikowane kompozycje nieżyjącego już Pruszkowskiego. Największy rozgłos uzyskały hity: „Szklanka wody”, „Modlitwa o złoty deszcz”, „Plama na ścianie” oraz „O Tobie”. Album ten był notowany w Top 50 polskiej listy bestsellerów OLiS rekordową liczbę 93 razy, nieprzerwanie aż do 104 tygodnia sprzedaży, a więc dokładnie dwa lata (notowania nie uwzględniły pierwszych pięciu tygodni, kiedy lista jeszcze nie istniała, a w przypadku notowań uwzględniających dwa tygodnie sprzedaży liczono je jako jeden). Ogromny sukces komercyjny przyniósł też kolejne wyróżnienia. W 2001 Bajm został uhonorowany pierwszymi zespołowymi Fryderykami w swojej karierze – dla najlepszej wokalistki i za najlepszy album pop-rockowy oraz uzyskał nominacje w kategoriach: zespół roku i autor roku. Grupa otrzymała również Superjedynkę za najlepszy album pop podczas 38. KFPP w Opolu. W 2002 koncertowali dla Polonii po Europie i Stanach Zjednoczonych.
W sierpniu 2003 wydali dziewiąty album pt. "Myśli i słowa", który przyniósł przeboje: „Myśli i słowa” oraz „Noc po ciężkim dniu”. Obok Dratha i Bieleckiego nowe piosenki komponowała też Dobrzańska oraz były członek, Paweł Sot. Album już w dniu premiery uzyskał certyfikat platynowej płyty za sprzedaż w Polsce. Płytę nagrodzono w 2004 Superjedynką za najlepszy album pop. Album spędził na liście OLiS ponad rok, bo aż 59 tygodni, z czego 57 nieprzerwanie. W 2004 po raz kolejny wyruszyli na trasę koncertową, wystąpili m.in. dla Polonii w Stanach Zjednoczonych i Kanadzie oraz w Wielkiej Brytanii. W 2005 podczas 42. festiwalu sopockiego Bajm został uhonorowany statuetką Złotego Słowika za całokształt twórczości, a Kozidrak wydała drugi, solowy album pt. "Teraz płynę". W styczniu 2006 Bajm uświetnił minirecitalem finał programu "Piosenka dla Europy 2006", stanowiące polskie eliminacje do 51. Konkursu Piosenki Eurowizji, a w grudniu zaśpiewał na sylwestrowym koncercie "Sylwester pod dobrą gwiazdą" organizowanym przez telewizję Polsat na Rynku we Wrocławiu. W 2007 Bajm koncertował dla Polonii w Stanach Zjednoczonych i w Wielkiej Brytanii, rok zakończyli występem na noworocznym koncercie "Sylwestrowa moc przebojów" organizowanym przez Polsat na Rynku Głównym w Krakowie.
W 2008 Bajm obchodził 30-lecie działalności, a w ramach obchodów tego jubileuszu na rynek trafiła druga część bestsellerowej kompilacji "Ballady 2", promowana premierowym utworem „Krótka historia”, skomponowanym przez Dobrzańską wraz z bratem, Bohdanem. Utwór ten spędził aż 23 tygodnie na liście przebojów Marka Niedźwieckiego w radiostacji Złote Przeboje. Tym samym okazał się dłużej notowanym hitem w jego karierze niż jakikolwiek wcześniejszy na słynnej liście przebojów radiowej Trójki. Bajm zapowiedział wówczas na koniec roku premierę nowego studyjnego albumu, boks z kompletną dyskografią oraz książkę opisującą 30 lat kariery zespołu, jednak w zapowiadanym terminie nie doszło do premiery żadnego z tych wydawnictw. Zamiast boksu z dyskografią na rynek trafił jedynie boks zawierający obie części kompilacji "Ballady", natomiast zamiast nowego albumu ukazał się okolicznościowy minialbum zawierający siedem kolęd, będący dodatkiem do magazynu „Olivia”. Przesunęły się także prace nad książką, które potrwały jeszcze cztery lata. W tym samym roku Bajm ponownie grał dla Polonii w Wielkiej Brytanii, tym razem jako gwiazda "Festiwalu Polskiej Muzyki PKO BP London Live" na stadionie Wembley.
W 2009 Bajm przedstawił premierowe nagranie „P.S. Zabierz mnie tam”, którym muzycy zapowiadali kolejny album. 13 grudnia 2009 zagrali uroczysty, jubileuszowy koncert w Sali Kongresowej w Warszawie, kolejne dwa dali pod koniec 2010: 20 grudnia w Hali Arena w Poznaniu i 21 grudnia w Sali Kongresowej w Warszawie.
Czwarta dekada.
W 2011 odbyli kolejne trasy koncertowe dla Polonii w Stanach Zjednoczonych, Kanadzie oraz Wielkiej Brytanii. W tym samym roku premierę miał singiel „Blondynka”, którym zapowiadali przekładany od kilku lat dziesiąty album. Na początku 2012 do radiostacji trafił kolejny singiel „Góra, dół”, a na rynek trafiła cała płyta pt. "Blondynka". Większość kompozycji na album stworzyli Abramek i Sot, ponadto Maria Dobrzańska przygotowała jedną kompozycję, a trzy utwory, w tym pierwsze dwa single, były autorstwa zewnętrznego kompozytora, Michała Grymuzy, a jedna Kamila Wyzińskiego – lidera zespołu starszej córki Kozidrak. W maju na festiwalu TOPtrendy zespół otrzymał statuetkę Bursztynowego Słowika za całokształt twórczości. Pod koniec roku na rynek trafiła zapowiadana cztery lata wcześniej biografia zespołu „Płynie w nas gorąca krew”, autorstwa koncertowej menedżerki zespołu – Ewy Tutki, mająca formę wywiadu-rzeki.
Podczas następnych tras koncertowych po Polsce Bajm koncertował również dla Polonii: w Szwecji w 2012, w Stanach Zjednoczonych, Kanadzie, Niemczech i Czechach w ramach polsko-czesko-słowackiego Festiwalu Dolański Gróm w Karwinie w 2013, w Wielkiej Brytanii w 2014 i ponownie w Szwecji w 2015. Obok corocznych serii tradycyjnych koncertów w Polsce, jesienią 2013 wyruszyli w swoją pierwszą akustyczno-elektryczną trasę koncertową po kraju, kontynuowaną również jesienią 2014. W marcu 2014 zespół uhonorowano nagrodą Piękniejsza Polska, przyznawaną przez Ruch Piękniejsza Polska i ministra kultury; zgodnie z uzasadnieniem kapituły zrzeszającej wybitnych przedstawicieli polskiej kultury zespół nagrodzono „za tworzenie piękna, którym możemy szczycić się przed światem”. Rok zamknęli występem na koncercie "Sylwester z Dwójką" na Rynku we Wrocławiu. 30 maja 2015 zagrali recital „Beata i Bajm, jakich nie znacie. Jubileusz zespołu Bajm” podczas "Polsat SuperHit Festiwal 2015". Pod koniec roku wydali pierwszy w swojej karierze album koncertowy, "Bajm Live – Akustycznie", podsumowujący akustyczno-elektryczną trasę koncertową; w jego skład weszły płyta DVD z zapisem kameralnego koncertu w Studiu Telewizyjnym w Lublinie oraz płyta CD z najlepszymi wykonaniami z całej tej trasy zespołu. W 2016 wyruszyli w halową trasę koncertową „Bingo Tour”, w ramach której wystąpili także w Wielkiej Brytanii i Irlandii, a inaugurujący ją koncert transmitowany był na żywo przez telewizję Polsat. 31 grudnia 2016 wystąpili podczas koncertu "Sylwestrowa moc przebojów" organizowanego przez Polsat w Katowicach.
We wrześniu 2020 wykonali piosenki „Dwa serca, dwa smutki” i „Biała armia” w koncercie „Festiwal, festiwal!!! – złote opolskie przeboje” podczas 57. KFPP w Opolu. W styczniu 2021 zagrali wirtualny koncert dla pracowników sieci sklepów Biedronka, a w czerwcu wystąpili z recitalem „Płynie w nas gorąca krew” na Polsat SuperHit Festiwal 2021 w Operze Leśnej w Sopocie. W 2023 wyruszyli w rockową trasę Piramidy na niby, w której powrócili do rockowych, dawno niegranych kawałków.

</doc>
<doc id="141127" url="https://pl.wikipedia.org/wiki?curid=141127" title="TrES-1 b">
TrES-1 b

TrES-1 b – planeta obiegająca gwiazdę GSC 02652-01324 (znaną także jako V672 Lyrae), która znajduje się około 500 lat świetlnych od Słońca.
Odkrycie.
Planeta została odkryta przez zespół astronomów pod przewodnictwem Davida Charbonneau, Timothy’ego Browna i Edwarda Dunhama w obserwatorium Trans-Atlantic Exoplanet Survey (TrES) metodą obserwacji tranzytu. Odkrycie zostało opublikowane w serwisie arXiv 23 sierpnia 2004 i zostało potwierdzone przez obserwatorium Kecka. Planeta Masa i promień orbity planety sugerują, że należy ona do gorących jowiszów.
W oryginalnej pracy planeta została nazwana „TrES-1”, później jednak dodano do tego oznaczenia literę „b”, zgodnie z zasadami nazewnictwa planet pozasłonecznych.
Obserwacje.
22 marca 2005 naukowcy z NASA korzystający z Teleskopu Spitzera zarejestrowali bezpośrednio światło odbite od tej planety – jest to druga po HD 209458 b planeta leżąca poza naszym Układem Słonecznym, która została poddana bezpośrednim obserwacjom.

</doc>
<doc id="141129" url="https://pl.wikipedia.org/wiki?curid=141129" title="Kosmiczny Teleskop Spitzera">
Kosmiczny Teleskop Spitzera

Kosmiczny Teleskop Spitzera (, wcześniej znany jako ) – należący do NASA teleskop kosmiczny, przeznaczony do obserwacji kosmosu w zakresie promieniowania podczerwonego.
Teleskop, którego budowa kosztowała 670 milionów USD, został wystrzelony w przestrzeń kosmiczną na pokładzie rakiety Delta II 7920H ELV 25 sierpnia 2003 z przylądka Canaveral. Zakończył pracę w styczniu 2020 roku. SST został umieszczony na nietypowej orbicie heliocentrycznej, czyli wokółsłonecznej, zwykle satelity tego typu umieszcza się na orbicie geocentrycznej (obiegającej Ziemię). SST na swojej orbicie podąża za Ziemią i oddala się od niej o mniej więcej 0,1 jednostki astronomicznej rocznie. Na pokładzie SST znajdują się urządzenia przeznaczone do obserwacji promieniowania podczerwonego, średnica zwierciadła głównego teleskopu wynosi 85 cm, jest ono wykonane z berylu i w czasie pracy zostaje schładzane do temperatury 5,5 K (-267,7 °C).
W przeciwieństwie do większości teleskopów, których oficjalna nazwa jest nadawana przez instytucje naukowe, Teleskop Spitzera otrzymał swoją nazwę w wyniku konkursu otwartego dla wszystkich. Nazwany został na cześć Lymana Spitzera, który w latach 40. jako pierwszy zaprezentował ideę umieszczania teleskopów w przestrzeni kosmicznej.

</doc>
<doc id="141130" url="https://pl.wikipedia.org/wiki?curid=141130" title="Sierakowice (województwo śląskie)">
Sierakowice (województwo śląskie)

Sierakowice (dodatkowa nazwa w j. niem. Schierakowitz; dawn. "Gross Schierakowitz", "Graummannsdorf",) – wieś sołecka położona w województwie śląskim, w powiecie gliwickim, w gminie Sośnicowice.
W latach 1975–1998 miejscowość administracyjnie należała do województwa katowickiego.
Nazwa.
Nazwa należy do grupy nazw patronomicznych i pochodzi od imienia założyciela miejscowości Sieraka. Niemiecki językoznawca amator Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą zanotowaną nazwę miejscowości wymienia "Sierakowice" podając jej znaczenie "Dorf des Sierak" czyli po polsku "Wieś Sieraka".
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Syracowitz polonicum".
Informacje ogólne.
Liczące około 1300 mieszkańców Sierakowice są pod względem wielkości drugą po Sośnicowicach miejscowością w gminie. Drugą lokatę zajmuje też sołectwo Sierakowice pod względem powierzchni, która stanowi 21% obszaru gminy. Areał lasów wynosi 1600 ha i jako dominujący w strukturze gruntów sołectwa zajmuje aż 67% jego powierzchni. Grunty rolne z przewagą IV, rzadkiej V i III klasy bonitacyjnej zajmują 29% obszarów sołectwa. Tylko 4% czyli około 100 ha terenu jest zainwestowanych i urządzonych, co obejmuje także zabudowę gospodarczą związaną z produkcją rolniczą i handlową oraz drogi i ulice.
Edukacja.
Przedszkola:
Szkoły podstawowe:
Turystyka.
Przez wieś przebiegają szlaki turystyczne:

</doc>
<doc id="141136" url="https://pl.wikipedia.org/wiki?curid=141136" title="Mewa kamczacka">
Mewa kamczacka



</doc>
<doc id="141137" url="https://pl.wikipedia.org/wiki?curid=141137" title="Mewa atlantycka">
Mewa atlantycka



</doc>
<doc id="141141" url="https://pl.wikipedia.org/wiki?curid=141141" title="Jimisław">
Jimisław



</doc>
<doc id="141142" url="https://pl.wikipedia.org/wiki?curid=141142" title="Himisław">
Himisław



</doc>
<doc id="141144" url="https://pl.wikipedia.org/wiki?curid=141144" title="Kaziuk">
Kaziuk

Kaziuk (Kaziuki, lit. "Kaziuko mugė") – odbywający się od czterystu lat jarmark odpustowy w Wilnie w dzień świętego Kazimierza (4 marca). W jego trakcie odbywały się pochody na czele z kuglarzami i przebierańcami. Kaziuki miały miejsce na Placu Katedralnym, a od 1901 roku na Placu Łukiskim. W okresie międzywojennym pochód otwierał przebrany za św. Kazimierza wilnianin.
Historia.
Tradycja kaziukowego jarmarku sięga początku XVII wieku, 7 listopada 1602 papież Klemens VIII ogłosił księcia Kazimierza Jagiellończyka świętym, uroczystość kanonizacyjna odbyła się dwa lata później w katedrze wileńskiej. W 1636 uroczyście przeniesiono relikwie do kaplicy ufundowanej przez Zygmunta III i Władysława IV, było to podniosłe wydarzenie, o którym powiadomiono władców wielu państw europejskich. Z tą uroczystością historycy wiążą początek jarmarku, który prawdopodobnie wówczas odbył się po raz pierwszy. Od tego czasu uroczyście obchodzono rocznicę przeniesienia relikwii, a świętu kościelnemu towarzyszył jednodniowy jarmark. W 1827 po raz pierwszy kupcy wileńscy wystąpili do rady miejskiej o rozszerzenie przywileju jarmarcznego na kilka dni, zmieniło to całkowicie jego formę i wielkość. Poza miejscowymi kupcami przyjeżdżali również handlarze z odległych miast i wsi, przywozili ze sobą towary, które wcześniej były w Wilnie mało znane. Targ początkowo mieścił się na placu Katedralnym, z czasem objął też sąsiednie ulice. Przyjezdni poza straganami ustawiali namioty, a w nich małe przenośne warsztaty. Na ten okres datuje się pojawienie się w sprzedaży piernikowych serc, które z czasem stały się najbardziej rozpoznawalnym produktem. W 1901 władze carskie postawiły na placu Katedralnym pomnik Katarzyny II, równocześnie uporządkowały jego otoczenie. Zmiany te wymusiły przeniesienie jarmarku w miejsce pozwalające na swobodny handel. Wybór padł na wybrukowany po 1875 plac Łukiski, od 1900 odbywał się tam jarmark świętojerski, Kaziuk po raz pierwszy odbył się na placu Łukiskim w 1904. W tym czasie poza kupcami wileńskimi większą część handlujących stanowili rzemieślnicy i chłopi z całej Litwy, liczba straganów stale rosła i w kulminacyjnym momencie wynosiła ponad 2400. Po wybudowaniu Zielonego Mostu część straganów ustawiano na tzw. Rynku Łukiskim (obecny pl. Waszyngtona), pomiędzy placem Łukiskim na Wilią. I wojna światowa znacznie zmniejszyła rozmiary jarmarku kaziukowego, ale na początku lat 30. XX wieku dzięki aktywnemu wsparciu władz odnowiono tradycję kupiecką. W 1936 plac Łukiski władze przemianowały na plac marsz. Józefa Piłudskiego i postanowiły nadać mu reprezentacyjny charakter, odbywający się dwa razy w tygodniu targ przeniesiono całkowicie na Rynek Łukiski. W 1937 podniesiono znacznie opłatę targową, co uderzyło w najuboższą część kupców, czyli chłopów i rzemieślników handlujących tradycyjnym asortymentem. W 1939 Kaziuk odbył się tylko na Rynku Łukiskim. W czasie II wojny światowej jarmark odbywał się w bardzo ograniczonej formie, w czasach sowieckich ze względów ustrojowych niechętnie patrzono na prywatny handel, z tego powodu wybór towarów był bardzo ograniczony. W 1952 po ustawieniu na placu Łukiskim pomnika Włodzimierza Lenina władze nakazały przenieść jarmark na plac Kalwaryjski (wówczas plac Dzierżyńskiego), wybór nie był odpowiedni, obszar targowiska był bardzo ograniczony, co wpływało na liczbę kupców. Po odzyskaniu przez Litwę niepodległości Kaziuk powrócił na plac Katedralny i okoliczne ulice.
Współcześnie.
Współcześnie to trzydniowy kiermasz odbywający się w różnych miejscach miasta połączony z występami artystycznymi. Można tu spotkać wiele ciekawych wyrobów rzemiosła ludowego i artystycznego. Kaziuki stały się popularne również w innych miastach Litwy, a także np. w Grodnie na Białorusi. Od niedawna organizowane są również w wielu polskich miastach (np. w Poznaniu, Szczecinie, Białymstoku i Suwałkach) w niedzielę przypadającą po 4 marca, z inicjatywy Polaków, byłych mieszkańców Wilna lub ich potomków.
Tradycja.
Kaziuka rozpoczynały 3 marca nieszpory w katedrze, następnego dnia o godz. 10-tej uroczyste msze miały miejsce w katedrze oraz w kościele św. Kazimierza. Również 4 marca ulicami Wilna przechodziła procesja, wzorowana na tej z dnia kanonizacji w 1604. 
Poza typowymi straganami handlowymi swoje stoiska ustawiały również organizacje społeczne i polityczne m.in. Polski Czerwony Krzyż, Towarzystwo Gimnastyczne "Sokół", harcerstwo oraz spółdzielnia studencka Wydziału Sztuki Uniwersytetu Stefana Batorego. Obok straganów ustawiano strzelnicę, a wieczorem grały kapele. Poza ogólnym asortymentem, którym wówczas handlowano na jarmarku kaziukowym sprzedawano też towary, które mieszkańcy Wilna mogli kupić tylko tu, były to m.in.:

</doc>
<doc id="141145" url="https://pl.wikipedia.org/wiki?curid=141145" title="Izbor">
Izbor

Izbor – staropolskie imię męskie, złożone z dwóch członów: "Iz-" („z”) i "-bor" („walczyć, zmagać się”). Mogło oznaczać „pochodzącego z walki”, „posiadającego sławę z walki” itp.
Izbor imieniny obchodzi 5 kwietnia.

</doc>
<doc id="141146" url="https://pl.wikipedia.org/wiki?curid=141146" title="Puszcza Mariańska">
Puszcza Mariańska

Puszcza Mariańska (kiedyś Puszcza Korabiewicka) – wieś w Polsce położona w województwie mazowieckim, w powiecie żyrardowskim, w gminie Puszcza Mariańska. Położona nad rzeką Korabiewką (dopływ Rawki).
Do 1953 roku miejscowość była siedzibą gminy Korabiewice w województwie łódzkim. W latach 1975–1998 miejscowość administracyjnie należała do województwa skierniewickiego.
Miejscowość jest siedzibą gminy Puszcza Mariańska. Jest sołectwem, w skład którego wchodzi Puszcza Mariańska i Olszanka. We wsi znajduje się Liceum Ogólnokształcącego im. Czesława Tańskiego. W miejscowości znajduje się też klasztor księży marianów. Znajdował się tu niegdyś zabytkowy, drewniany kościół z 1755, który spłonął 2 maja 1993. Podjęto próby odbudowania go, jednakże – prawdopodobnie ze względów finansowych – obecnie możemy podziwiać jedynie niewielką część zabytkowego budynku.
Lasy na skraju wsi stanowią pozostałość puszcz mazowieckich i wchodzą w skład Bolimowskiego Parku Krajobrazowego. Część lasu jest objęta ochroną ścisłą (Rezerwat przyrody Puszcza Mariańska).
10 sierpnia 1683 król Jan III Sobieski w drodze do Wiednia zatrzymał się w tutejszym klasztorze. Według opowieści, władcy śpiącemu pod przyklasztorną lipą, przyśniła się Matka Boska, obiecując mu zwycięstwo pod Wiedniem. Dla jego wojsk słońce miało świecić o godzinę dłużej, co miało zapewnić wygraną. Po wiktorii pod Wiedniem król miał ponownie tu odpoczywać. Uwiarygodnić mają to prezenty pozostawione w czasie drogi powrotnej m.in.: czaprak turecki, z którego uszyto kapę.

</doc>
<doc id="141148" url="https://pl.wikipedia.org/wiki?curid=141148" title="Izbygniew">
Izbygniew

Izbygniew – staropolskie imię męskie. Złożone jest z dwóch członów: "Izby-" („zbywać”, „mieć w nadmiarze”) i "-gniew" („gniew”). Oznacza „tego, który jest gniewny”.
Izbygniew imieniny obchodzi 3 kwietnia.
Żeński odpowiednik: Izbygniewa.

</doc>
<doc id="141149" url="https://pl.wikipedia.org/wiki?curid=141149" title="Zasada Alleego">
Zasada Alleego

Zasada Alleego – zasada ekologiczna sformułowana w roku 1931 przez Wardera C. Alleego, który twierdził, że zarówno przegęszczenie, jak i niedogęszczenie populacji zwierzęcych może działać na nie ograniczająco i że korzystna jest skupiskowa struktura przestrzenna. Hipoteza jest uzupełnieniem zasady tolerancji ekologicznej Shelforda, opartej na podstawach fizjologicznych (analiza dostępności zasobów siedliska).
Według W.C. Alleego możliwości przeżycia zależą od zdolności do zachowań społecznych (zob. socjobiologia, etologia), co dotyczy zarówno organizmów prostych (np. bezkręgowców), jak i człowieka. Allee twierdził, że jego badania behawioralne wskazują na biologiczne podstawy wojen i konieczność współpracy między ludźmi. Nazwano to „etyką naturalistyczną”, a Allee został zaliczony do „społecznych uzdrowicieli”, głoszących opinie niezgodne ze stanowiskiem takich ekologów ekosystemu, jak Eugene Odum.

</doc>
<doc id="141152" url="https://pl.wikipedia.org/wiki?curid=141152" title="Wilejka (rzeka)">
Wilejka (rzeka)

Wilejka (dawniej także: "Wilenka", biał. Вільня, lit. "Vilnia" lub "Vilnelė") – rzeka na Litwie i Białorusi, lewy dopływ Wilii.
Wilejka uchodzi do Wilii w Wilnie, na Starym Mieście, na wschód od Góry Zamkowej i na zachód od Góry Trzykrzyskiej.

</doc>
<doc id="141153" url="https://pl.wikipedia.org/wiki?curid=141153" title="Izbygniewa">
Izbygniewa

Izbygniewa – staropolskie imię żeńskie. Złożone jest z dwóch członów: "Izby-" („zbywać”, „mieć w nadmiarze”) i "-gniew" („gniew”). Oznacza „tę, która jest gniewna”.
Izbygniewa imieniny obchodzi 3 kwietnia.
Forma żeńska imienia Izbygniew.

</doc>
<doc id="141154" url="https://pl.wikipedia.org/wiki?curid=141154" title="Izbelut">
Izbelut



</doc>
<doc id="141155" url="https://pl.wikipedia.org/wiki?curid=141155" title="Izbylut">
Izbylut

Izbylut, Izbelut – staropolskie imię męskie, złożone z dwóch członów: "Izby-" („zbyć się, pozbyć się”) i "-lut" („srogi, ostry”). Mogło oznaczać „tego, który pozbył się srogości”.
Izbylut imieniny obchodzi 29 maja.

</doc>
<doc id="141159" url="https://pl.wikipedia.org/wiki?curid=141159" title="Szlak Architektury Drewnianej">
Szlak Architektury Drewnianej

Szlak Architektury Drewnianej – drogowy szlak turystyczny powstały we współpracy województw śląskiego, małopolskiego i podkarpackiego. Współpraca nad tworzeniem szlaku trwała w latach 2001-2003. Kilka lat później, w latach 2008-2009, oznakowany został także Szlak Architektury Drewnianej w województwie świętokrzyskim.
Projekt ten to sposób na ocalenie przed zapomnieniem zabytków architektury dawnej wsi, głównie architektury – ale również kultury, sztuki ludowej. Wiele z zabytków, do których można zaliczyć kościoły, cerkwie, przydrożne kapliczki, domy, chałupy i dworki, drewniane zabudowania gospodarskie, karczmy i leśniczówki, pałacyki i skanseny, to obiekty, które zostały wpisane do międzynarodowego spisu zabytków UNESCO. Projekt szlaku jest wspierany przez wojewódzkich konserwatorów zabytków i lokalne samorządy.
Obiekty oznakowano tablicami informacyjnymi stojącymi przed głównym wejściem do obiektów, na których umieszczono krótki rys historyczny obiektu w trzech wersjach językowych (polskiej, angielskiej i niemieckiej) oraz schematyczną mapkę całego szlaku wraz z oznaczeniem usytuowania obiektu na szlaku.
Podobne szlaki (tzn. dotyczące architektury) w Europie: Szlak Romantyczny we Frankonii, Zamki nad Loarą we Francji, "Burgenstrasse" obejmująca Frankonię i Czechy.
Województwo śląskie.
W województwie śląskim szlak ma długość 1060 km i obejmuje 93 obiekty oraz zespoły architektury drewnianej: kościoły, kaplice, dzwonnice, chałupy, karczmy, leśniczówki, pałacyk myśliwski, obiekty gospodarcze (młyn wodny i spichlerze) – w ich naturalnym otoczeniu. Na szlaku znajdują się też dwa skanseny: Górnośląski Park Etnograficzny w Chorzowie i Zagroda Wsi Pszczyńskiej w Pszczynie. Za najstarsze obiekty leżące na szlaku uchodzą kościoły Wszystkich Świętych w Sierotach (pow. gliwicki) i Łaziskach (pow. wodzisławski), wzniesione w połowie XV wieku.
Szlak podzielono na kilka tras:
Województwo małopolskie.
Szlak ma długość ponad 1500 km i obejmuje 253 zabytkowe obiekty drewniane, m.in. kościoły, cerkwie, dzwonnice, dwory, wille i skanseny. Powstał w 2001 roku. Osiem obiektów znajduje się na liście światowego dziedzictwa UNESCO: kościół pw. św. Michała Archanioła w Binarowej, kościół pw. św. Michała Archanioła w Dębnie Podhalańskim, kościół pw. św. Leonarda w Lipnicy Murowanej, kościół pw. św. Filipa i św. Jakuba w Sękowej, cerkiew greckokatolicka św. Michała Archanioła w Brunarach Wyżnych, cerkiew greckokatolicka św. Paraskewy w Kwiatoniu, cerkiew pw. Opieki Matki Bożej w Owczarach i cerkiew pw. św. Jakuba w Powroźniku. W 2008 roku oznakowanie obiektów zostało odświeżone i uzupełnione.
Szlak składa się z czterech tras:
Województwo podkarpackie.
Szlak o długości 1202 km podzielono na 9 tras:
Województwo świętokrzyskie.
Szlak stworzony z inspiracji istniejącymi trasami w województwach małopolskim, podkarpackim i śląskim. Składa się z 4 tras oraz małej pętli kieleckiej:

</doc>
<doc id="141166" url="https://pl.wikipedia.org/wiki?curid=141166" title="Krzemiany grupowe">
Krzemiany grupowe

Krzemiany grupowe – rodzaj krzemianów zawierający aniony dikrzemianowe Si2O76-. Głównym motywem strukturalnym krzemianów jest czworościan z jednym atomem krzemu w centrum i czterema atomami tlenu na wierzchołkach. Czworościany mogą występować pojedynczo lub łączą się ze sobą, mając wspólny jeden lub więcej atomów tlenu. W krzemianach grupowych dwa czworościany SiO4 łączą się ze sobą wierzchołkiem, mając wspólny jeden atom tlenu. Tworzy się grupa Si2O76-. Sześć ładunków ujemnych neutralizuje się przez połączenie jonowe różnych kationów metali.
Przykłady minerałów z grupy krzemianów grupowych: epidot, wezuwian, hemimorfit (kalamin), zoisyt, klinozoisyt.

</doc>
<doc id="141169" url="https://pl.wikipedia.org/wiki?curid=141169" title="Szlak Architektury Drewnianej (województwo małopolskie)">
Szlak Architektury Drewnianej (województwo małopolskie)

Szlak architektury drewnianej w województwie małopolskim, o długości ponad 1500 km, obejmuje 253 zespoły architektoniczne od kościołów, cerkwi, kaplic i dzwonnic po spichlerze, wiejskie chałupy i szlacheckie dwory, z czego osiem obiektów znajduje się liście światowego dziedzictwa UNESCO. Szlak w województwie małopolskim podzielony jest na cztery trasy.
Szlak Architektury Drewnianej powstał w 2001 roku i obejmuje województwa małopolskie, śląskie, świętokrzyskie i podkarpackie. Po opracowaniu koncepcji szlaku i podpisaniu umowy między województwami o współpracy w zakresie jego tworzenia, w latach 2001-2003 wszystkie obiekty zostały oznakowane tablicami, a dojazd do nich znakami drogowymi. Oznakowanie zostało odświeżone i uzupełnione w 2008 roku.
Od 2007 roku, w wybranych obiektach na Szlaku Architektury Drewnianej organizowany jest cykl koncertów pod nazwą „Muzyka Zaklęta w Drewnie”.
Znaczenie i zwiedzający.
Osiem obiektów znajdujących się na szlaku jest wpisanych na Listę Światowego Dziedzictwa Kulturowego i Naturalnego UNESCO. W 2008 roku szlak odwiedziło około 80 tysięcy turystów.

</doc>
<doc id="141170" url="https://pl.wikipedia.org/wiki?curid=141170" title="Efekt piezoelektryczny">
Efekt piezoelektryczny



</doc>
<doc id="141177" url="https://pl.wikipedia.org/wiki?curid=141177" title="Plazmafereza">
Plazmafereza

Plazmafereza – proces separacji osocza (ręcznej lub przy pomocy automatycznych urządzeń do plazmaferezy), jego obróbki i ponownego podania dawcy lub wymiana osocza krwi lub jego składników z krążenia i do krwiobiegu. Jest to zatem terapia zewnątrzustrojowa (zabieg medyczny wykonywany poza organizmem). Plazmafereza lecznicza – przede wszystkim lecznicza wymiana osocza – pozostaje szeroko stosowaną techniką hemaferezy leczniczej, znajdującą zastosowanie w leczeniu wielu chorób. Można ją przeprowadzić przy łóżku chorego bez konieczności przewożenia pacjenta. W trakcie pandemii COVID-19 Komisja Europejska uruchomiła specjalny fundusz ułatwiający zakup aparatów do plazmaferezy w celu szerszego pozyskiwania osocza ozdrowieńców po infekcji COVID-19 i podawanie jej chorym z powikłanym przebiegiem.
Metoda ręczna.
Pobiera się mniej więcej tyle samo krwi pełnej od biorcy, co od dawcy. Pobrana krew jest następnie rozdzielana za pomocą wirówek w oddzielnych pomieszczeniach, osocze jest oddzielane z zestawu do pobierania do pojemnika satelitarnego, a czerwone krwinki wracają do dawcy.
Niebezpieczeństwo związane z tą metodą polegało na tym, że jeśli niewłaściwe krwinki czerwone zostaną zwrócone dawcy, może wystąpić poważna i potencjalnie śmiertelna reakcja na transfuzję. Wymaganie od dawców recytowania ich nazwisk i numerów identyfikacyjnych na zwróconych workach z krwinkami czerwonymi minimalizowało to ryzyko. Ta procedura stała się w dużej mierze przestarzała na rzecz metody zautomatyzowanej.
Metoda automatyczna.
Metoda ta wykorzystuje bardzo podobny proces. Różnica polega na tym, że pobieranie, separacja i powrót są wykonywane wewnątrz maszyny podłączonej do dawcy przez igłę w ramieniu, zazwyczaj w żyle odłokciowej. Zestaw do poboru krwi z dwiema igłami doprowadza krew do separatora, a po odwirowaniu składniki krwi odprowadza ponownie do organizmu, jednocześnie usuwając osocze. Stałe przetaczanie płynów utrzymuje równowagę hemodynamiczną. Nie ma ryzyka otrzymania niewłaściwych krwinek czerwonych. Większość dawców dobrze toleruje procedurę
Można wyróżnić trzy ogólne typy plazmaferezy:
Plazmafereza typu autologicznego i wymiennego jest stosowana w leczeniu różnych zaburzeń, w tym układu odpornościowego, takich jak zespół Goodpasture'a, zespół Guillaina-Barrégo, toczeń, miastenia gravis i zakrzepowa plamica małopłytkowa.
Powikłania najczęściej związane są z wkłuciem centralnym, utratą osoczowych czynników krzepnięcia i hipokalcemią z powodu podania antykoagulantów z cytrynianem sodu.
Powikłania plazmaferezy dzieli się na:

</doc>
<doc id="141178" url="https://pl.wikipedia.org/wiki?curid=141178" title="Szlak Architektury Drewnianej (województwo śląskie)">
Szlak Architektury Drewnianej (województwo śląskie)

Szlak Architektury Drewnianej w województwie śląskim, o długości 1060 km obejmuje 93 zabytkowe obiekty i zespoły architektury drewnianej: kościoły, kaplice, dzwonnice, chałupy, karczmy, leśniczówki, pałacyk myśliwski, skanseny i obiekty gospodarcze – młyn wodny i spichlerze. Za najstarsze obiekty leżące na szlaku uchodzą kościoły Wszystkich Świętych w Sierotach (pow. gliwicki) i Łaziskach (pow. wodzisławski), wzniesione w połowie XV wieku. Najstarszym kościołem wg badań dendrologicznych z 2011 roku jest kościół św. Marcina w Ćwiklicach datowany na 1466 rok (pow. Pszczyński) 
Szlak podzielony jest na pięć pętli: beskidzką, pszczyńską, rybnicka, gliwicką i częstochowską oraz posiada też liczącą 326 km trasę główną, łączącą Gwoździany z Jeleśnią i prowadzącą dalej do Lachowic w województwie małopolskim.
Wykaz zabytków.
Pozostałe miejscowości i zabytki.
(d) – zabytek datowany na podstawie badań dendrochronologicznych

</doc>
<doc id="141180" url="https://pl.wikipedia.org/wiki?curid=141180" title="Gruczoł krokowy">
Gruczoł krokowy

Gruczoł krokowy, stercz, prostata (łac. "prostata", od starogreckiego προστάτης "prostátēs", strażnik) – nieparzysty narząd mięśniowo-gruczołowy będący częścią męskiego układu płciowego. Wydzielina prostaty to mętna, biaława ciecz o charakterystycznym zapachu (to ona nadaje zapach spermie), stanowiąca nośnik plemników. Odczyn wydzieliny jest, w zależności od badań, podawany jako lekko kwasowy (pH 6.1- 6.5) albo lekko zasadowy (pH 7.31).
Składa się z dwóch płatów: lewego i prawego, połączonych węziną. Niestale występuje płat środkowy. Kształt prostaty jest porównywany do kształtu kasztana jadalnego (spłaszczony stożek). Gruczoł ten jest otoczony mocną torebką z mięśni gładkich, które kurczą się podczas ejakulacji.
Stercz znajduje się poniżej pęcherza moczowego w miednicy mniejszej. Przez jego miąższ przebiega część sterczowa cewki moczowej, dlatego gdy dochodzi do jego rozrostu, wskutek mechanicznego ucisku cewki moczowej pojawiają się problemy z oddawaniem moczu oraz inkontynencja.
Tylna część stercza przylega bezpośrednio do odbytnicy. Silny ucisk w tej okolicy wywołuje gwałtowne uczucie parcia na mocz oraz niekiedy pieczenie w okolicy żołędzi. Masaż prostaty wykonywany zarówno ze względów lekarskich (badanie "per rectum"), jak i erotycznych, prowadzi do czasowego podwyższenia stężenia swoistego antygenu sterczowego (PSA), co może skutkować oznaczeniem nieprawidłowego poziomu w badaniu laboratoryjnym.

</doc>
<doc id="141182" url="https://pl.wikipedia.org/wiki?curid=141182" title="Henry Kuttner">
Henry Kuttner

Henry Kuttner (ur. 7 kwietnia 1915, zm. 4 lutego 1958) – amerykański pisarz fantastyki naukowej, fantasy i horroru urodzony w Los Angeles w Kalifornii. Jako młodzieniec, przed sprzedażą swojej pierwszej opowieści "The Graveyard Rats" czasopismu „Weird Tales” w 1936, pracował dla agencji literackiej.
Twórczość.
Pierwsze utwory Kuttnera miały wiele wspólnego z twórczością Howarda Phillipsa Lovecrafta, którego Kuttner był wielbicielem. Zaczynał od pisania opowiadań z dreszczykiem i fantastyki bohaterskiej. W science fiction zadebiutował w 1937 roku.
Pod pseudonimem Lewis Padgett ukazały się najbardziej znane opowiadania Kuttnera, w których głównym bohaterem jest genialny wynalazca Galloway Gallegher i jego narcystyczny robot Joe. Opowiadania o Gallegherze ukazywały się w latach 1943-1948. W 1952 roku zostały wydane wspólnie tomie pt. "Robots Have No Tails". W nowym wydaniu, w 1982 roku, pojawiły się one pod zmienionym tytułem "The Proud Robot".
Kuttner i Moore.
W 1940 roku ożenił się z Catherine L. Moore, również autorką opowiadań SF i fantasy. Spotkali się po raz pierwszy w stowarzyszeniu "Lovecraft Circle", grupy pisarzy i fanów korespondujących z H.P. Lovecraftem. Ściśle współpracował z żoną. Ich wspólna praca obejmowała lata 40. i lata 50. XX wieku. Większość z ich twórczości była podpisana pseudonimami. 
Duet Kuttner-Moore publikował pod następującymi pseudonimami:
Henry Kuttner spędził połowę lat 50. na nauce, chcąc zdobyć magisterium. W 1958 roku zmarł na atak serca.

</doc>
<doc id="141183" url="https://pl.wikipedia.org/wiki?curid=141183" title="Bartłomiej Schachmann">
Bartłomiej Schachmann

Bartłomiej Schachmann, występuje także jako: Bartholomäus, Barthell Schachtman (ur. 11 września 1559 w Gdańsku, zm. 23 kwietnia 1614 tamże) – burmistrz Gdańska, kupiec.
Studiował w Krakowie oraz Strasburgu, Heidelbergu, Erfurcie i Orleanie. Od 1592 r. był ławnikiem Głównego Miasta, od 1594 r. rajcą, a od 1605 r. aż do śmierci jednym z czterech burmistrzów miasta Gdańska. Na jego rządy przypada jeden z najświetniejszych okresów w historii miasta. Jemu miasto zawdzięcza powstanie takich obiektów jak: Sala Czerwona Ratusza, Złota Brama, Fontanna Neptuna oraz Wielka Zbrojownia. Był właścicielem posiadłości w Oruni.
Pochowany został w kościele Mariackim.

</doc>
<doc id="141188" url="https://pl.wikipedia.org/wiki?curid=141188" title="Candela">
Candela



</doc>
<doc id="141189" url="https://pl.wikipedia.org/wiki?curid=141189" title="Piaskowiec (ujednoznacznienie)">
Piaskowiec (ujednoznacznienie)



</doc>
<doc id="141192" url="https://pl.wikipedia.org/wiki?curid=141192" title="Microsoft Office Specialist">
Microsoft Office Specialist

Microsoft Office Specialist (MOS) (wcześniej "Microsoft Office User Specialist Certificate (MOUS)" – program certyfikacji użytkowników w zakresie aplikacji Microsoft Office. MOS jest jedynym programem certyfikacji autoryzowanym przez Microsoft w zakresie Microsoft Office i Microsoft Project. 

</doc>
<doc id="141201" url="https://pl.wikipedia.org/wiki?curid=141201" title="AFM">
AFM



</doc>
<doc id="141202" url="https://pl.wikipedia.org/wiki?curid=141202" title="Emberiza schoeniclus">
Emberiza schoeniclus



</doc>
<doc id="141204" url="https://pl.wikipedia.org/wiki?curid=141204" title="Eugeniusz Baziak">
Eugeniusz Baziak

Eugeniusz Juliusz Baziak (ur. 8 marca 1890 w Tarnopolu, zm. 15 czerwca 1962 w Warszawie) – polski duchowny rzymskokatolicki, doktor teologii, biskup pomocniczy lwowski w latach 1933–1944, arcybiskup koadiutor lwowski w 1944, arcybiskup metropolita lwowski w latach 1944–1962, biskup koadiutor krakowski w 1951, administrator apostolski archidiecezji krakowskiej w latach 1951–1962.
Życiorys.
Urodził się 8 marca 1890 w Tarnopolu. Kształcił się w tamtejszym C. K. Wyższym Gimnazjum, gdzie w 1908 złożył egzamin dojrzałości. Następnie studiował na wydziale teologicznym uniwersytetu we Lwowie i zdobywał formację w miejscowym seminarium duchownym. Święceń prezbiteratu udzielił mu 14 lipca 1912 w Przemyślanach biskup pomocniczy lwowski Władysław Bandurski. W 1921 na lwowskim Uniwersytecie Jana Kazimierza uzyskał doktorat z teologii na podstawie dysertacji "Walka Pana Jezusa z Faryzeuszami".
Po przyjęciu święceń kapłańskich pracował jako wikariusz i katecheta w Żółkwi i w Tarnopolu. W czasie I wojny światowej został powołany do armii austriackiej jako kapelan. Podczas posługi wśród chorych żołnierzy zaraził się tyfusem plamistym. Zwolniony ze służby pod koniec wojny, został administratorem parafii w Tarnopolu. Od 1919 był prefektem, a od 1924 wicerektorem seminarium duchownego we Lwowie. W 1931 został proboszczem parafii kolegiackiej w Stanisławowie i dziekanem dekanatu stanisławowskiego. W tym samym roku został obdarzony godnością kanonika lwowskiej kapituły metropolitalnej, a rok później infułata.
15 września 1933 papież Pius XI mianował go biskupem pomocniczym archidiecezji lwowskiej ze stolicą tytularną Phocaea. Święcenia biskupie otrzymał 5 listopada 1933 w bazylice archikatedralnej Wniebowzięcia Najświętszej Maryi Panny we Lwowie. Udzielił mu ich arcybiskup metropolita lwowski Bolesław Twardowski w asyście biskupów tarnowskich: diecezjalnego Franciszka Lisowskiego i pomocniczego Edwarda Komara. Od 1933 piastował urząd rektora lwowskiego seminarium, ponadto był kustoszem kapituły metropolitalnej i asystentem archidiecezjalnej Akcji Katolickiej. W czasie II wojny światowej pozostał we Lwowie. Pomimo szykan ze strony okupantów sowieckich i hitlerowskich wykonywał swoje obowiązki, m.in. zabiegając o funkcjonowanie zlikwidowanego w 1939 przez Sowietów seminarium, udzielając święceń kapłańskich i wizytując parafie. Prowadził także działalność dobroczynną i informował Stolicę Apostolską o sytuacji we wschodniej Polsce.
Na wniosek arcybiskupa Bolesława Twardowskiego 1 marca 1944 papież Pius XII mianował go arcybiskupem koadiutorem archidiecezji lwowskiej i arcybiskupem tytularnym Parium. Rządy w archidiecezji przejął 22 listopada 1944. Od 1945 był wzywany przez władze sowieckie na całonocne przesłuchania, podczas których nakłaniano go do wyjazdu do Polski. Nie ulegał tym namowom do czasu pogorszenia się sytuacji Kościoła we Lwowie. W kwietniu 1946 opuścił Lwów, by od sierpnia 1946 rezydować w Lubaczowie, leżącym w polskiej części archidiecezji lwowskiej.
Z inicjatywy kardynała Adama Stefana Sapiehy 20 kwietnia 1951 Pius XII mianował go biskupem koadiutorem archidiecezji krakowskiej, pozostawiając na urzędzie arcybiskupa metropolity lwowskiego. Jednocześnie, na wypadek śmierci kardynała Adama Stefana Sapiehy, został wyznaczony na administratora apostolskiego archidiecezji z władzą biskupa rezydencjalnego. Obowiązki biskupa koadiutora objął 3 maja 1951, natomiast 23 lipca 1951 przejął rządy w archidiecezji. W Krakowie był również represjonowany przez władze komunistyczne. Za odmówienie potępienia księży aresztowanych pod zarzutem szpiegostwa zastosowano wobec niego areszt domowy. W grudniu 1952 sam oskarżony o szpiegostwo, został aresztowany, a po kilku dniach zwolniony z zakazem przebywania w obydwu archidiecezjach podlegającym jego jurysdykcji. Do czasu powrotu do Krakowa w grudniu 1956 mieszkał w domu matki i siostry w Tarnowie.
W lutym 1962 członkowie kapituły krakowskiej zwrócili się do papieża Jana XXIII z prośbą o mianowanie go arcybiskupem metropolitą krakowskim z równoczesnym połączeniem unią personalną archidiecezji lwowskiej i krakowskiej. W następnym miesiącu powiadomiony przez prymasa Stefana Wyszyńskiego, że papież ustanowił go arcybiskupem metropolitą krakowskim i administratorem apostolskim archidiecezji lwowskiej, wyraził na to kanoniczną zgodę. Jednocześnie skierował do papieża prośbę, aby ze względu na głosy wiernych, pozostał arcybiskupem lwowskim. Nominacja papieska nie została jednak ogłoszona z powodu jego śmierci.
Konsekrował biskupów pomocniczych krakowskich: Karola Wojtyłę (1958), późniejszego papieża Jana Pawła II, i Juliana Groblickiego (1960), a także biskupów tarnowskich: pomocniczego Michała Blecharczyka (1958) i diecezjalnego Jerzego Ablewicza (1962). Był współkonsekratorem podczas sakry biskupa pomocniczego przemyskiego Wojciecha Tomaki (1934), biskupa pomocniczego tarnowskiego Jana Stepy (1946) i biskupa Wincentego Urbana (1960).
Zmarł w wyniku zawału serca 15 czerwca 1962 w Warszawie, gdzie przebywał na obradach Konferencji Episkopatu Polski. Pochowany został 19 czerwca 1962 w krypcie pod kaplicą Zebrzydowskich w katedrze na Wawelu.
Odznaczenia.
Zarządzeniem prezydenta RP Ignacego Mościckiego z 9 listopada 1932 został odznaczony Krzyżem Kawalerskim Orderu Odrodzenia Polski.

</doc>
<doc id="141206" url="https://pl.wikipedia.org/wiki?curid=141206" title="Sezam (roślina)">
Sezam (roślina)

Sezam, łogowa ("Sesamum" L.) – rodzaj krótko żyjących bylin lub roślin jednorocznych z rodziny połapkowatych (sezamowatych), obejmujący, w zależności od ujęcia taksonomicznego, od 10 do 21 gatunków. Sezam indyjski jest jedną z najstarszych roślin oleistych uprawianych przez człowieka.
Zasięg geograficzny.
Sezam występuje naturalnie w suchych rejonach Afryki, na południe od Sahary oraz na subkontynencie indyjskim. Ponieważ sezam jest jedną z najstarszych roślin uprawianych przez człowieka uważa się, że rośliny te oryginalnie pochodzą z Afryki, skąd w starożytności zostały introdukowane do Azji. Sezam indyjski jest uprawiany w rejonach tropikalnych na całym świecie, został introdukowany również do Europy, gdzie występuje w Belgii, Francji, Grecji, Turcji oraz na Cyprze. Na tym kontynencie został uznany za gatunek inwazyjny.

</doc>
<doc id="141207" url="https://pl.wikipedia.org/wiki?curid=141207" title="Aegithalos caudatus">
Aegithalos caudatus



</doc>
<doc id="141212" url="https://pl.wikipedia.org/wiki?curid=141212" title="Miliniuton">
Miliniuton



</doc>
<doc id="141218" url="https://pl.wikipedia.org/wiki?curid=141218" title="Szlak Architektury Drewnianej (województwo podkarpackie)">
Szlak Architektury Drewnianej (województwo podkarpackie)

Szlak Architektury Drewnianej w województwie podkarpackim, o łącznej długości 1202 km, podzielony jest na 9 tras.
Na opisywanej tu, podkarpackiej część szlaku, najczęściej spotykanymi obiektami są drewniane cerkwie. Nie brak jednak cennych, zabytkowych kościołów, zabudowy wiejskiej, dworków oraz obiektów zabytkowej techniki.
Alfabetyczny spis miejscowości.
Przy nazwach miejscowości podano numer trasy, przy której się znajduje.
B Bachórzec VII, Bałucianka I, Blizne I, Bonarówka I, Borchów VI, Brzeżawa II, Brzeziny VIII, Bystre III
C
Cewków VI, Chłopice VII, Chmiel III, Chotylub VI, Chotyniec V, Chyrowa IV, Cmolas IX, Czarna III, Czerteż II
D
Dachnów VI, Dobra II, Domaradz I, Dydnia I
G
Gawłuszowice IX, Gogołów VIII, Golcowa I, Gorajec VI
H
Haczów I, Hłomcza II, Hołuczków II, Hoszów III, Humniska I
I
Iwonicz I, Iwonicz-Zdrój I
J
Jabłonka I, Jaćmierz I, Jasienica Rosielna I, Jaśliska IV, Jodłowa VIII, Julin VII, Jurowce II
K
Kalwaria Pacławska V, Klimkówka I, Kolbuszowa IX,
Komańcza IV, Kormanice V, Kosina VII, Kotań IV,
Kowalówka VI, Krempna IV, Krosno I,
Królik Polski I, Kruhel Wielki V, Krzeczowice VII,
Krzemienica VII, Krzeszów IX,
Kuźmina III
L
Leszno V, Liskowate III, Lubla VIII, Lutcza I
Ł
Łęki Górne VIII, Łodyna III, Łodzina II, Łówcza VI, Łukawiec VI
M
Markowa VII, Medyka V, Michniowiec III, Miękisz Stary V, Młodowice V,
Młyny V, Moszczanica VI, Mrzygłód II
N
Nowe Brusno VI, Nowosielce VII
O
Obarzym II, Olchowiec IV, Opaka VI,
Osiek Jasielski VIII
P
Piątkowa II, Pielgrzymka IV,
Polana III, Poręby Dymarskie IX, Poździacz (obecnie Leszno) V,
Prałkowce V, Pruchnik VII
R
Rabe III, Radruż VI, Rogi I,
Roztoka III, Równia III,
Rudka VI, Rymanów-Zdrój I, Rzepedź IV
S
Sanok II, Siemuszowa II, Siennów VII, Smolnik III,
Sonina VII, Stalowa Wola IX, Stare Oleszyce VI, Stefkowa III, Stubienko V,
Szczawne IV, Szczutków VI, Szebnie VIII
Ś
Średnia Wieś III, Świątkowa Mała IV, Świątkowa Wielka IV, Święcany VIII
T
Targowiska I, Tarnobrzeg IX, Trzcinica VIII, Trześniów I,
Turzańsk IV, Tyniowice VII, Tyrawa Solna II
U
Ulanów IX, Ulucz II, Ustianowa Górna III
W
Wielkie Oczy VI, Wietrzno I, Wisłok Wielki IV,
Wojtkowa III, Wola Wielka VI, Wrocanka I, Wydrze VII
Z
Zadąbrowie V, Zaklików IX, Załęże VIII
Ż Żłobek III

</doc>
<doc id="141219" url="https://pl.wikipedia.org/wiki?curid=141219" title="Shinchan">
Shinchan



</doc>
<doc id="141221" url="https://pl.wikipedia.org/wiki?curid=141221" title="Shin Chan">
Shin Chan



</doc>
<doc id="141223" url="https://pl.wikipedia.org/wiki?curid=141223" title="Taida (imię)">
Taida (imię)

Taida – imię żeńskie pochodzenia greckiego od egipskiego imienia "Thaisis" (bogini Izyda, stgr. "Isis", "Isidos"). Imię to, w formie gr. "Thais" lub "Thaida", nosiła kochanka Aleksandra Wielkiego. Znana jest również opera Thaïs Masseneta. 
Patronką imienia jest św. Taida (Tais, Taisja, Tesja) z Egiptu, nawrócona przez św. Pafnucego.
Taida imieniny obchodzi 8 października.

</doc>
<doc id="141224" url="https://pl.wikipedia.org/wiki?curid=141224" title="Taisa">
Taisa



</doc>
<doc id="141226" url="https://pl.wikipedia.org/wiki?curid=141226" title="Taras (imię)">
Taras (imię)



</doc>
<doc id="141227" url="https://pl.wikipedia.org/wiki?curid=141227" title="Kowal (miasto)">
Kowal (miasto)

Kowal – miasto w Polsce położone w województwie kujawsko-pomorskim, w powiecie włocławskim.
Był miastem królewskim Korony Królestwa Polskiego, w II połowie XVI w. leżał w powiecie kowalskim województwa brzeskokujawskiego, przynależąc do starostwa kowalskiego.
W latach 1975–1998 w województwie włocławskim.
Kowal ma 3505 mieszkańców (31 grudnia 2019).
Obok miejscowości przepływa niewielka rzeka Rakutówka, dopływ Lubienki.
Struktura powierzchni.
Kowal zajmuje obszar 4,71 km² (2002), w tym:
Miasto stanowi 0,32% powierzchni powiatu.
Historia.
Ziemia kowalska do I rozbioru Polski w 1772 r..
dokumentowane dzieje Kowala sięgają początku XII w. Nazwa prawdopodobnie pochodzi od warownego grodu zwanego Kowale, wokół którego była rzemieślnicza osada kowali. Co do daty jego powstania nie zachowały się źródła pisane. Należy domniemywać, że nastąpiło to w początkach tworzenia się polskiej państwowości. Osadnictwu na tym terenie sprzyjały warunki geograficzne i obronne. Na wyspie dużego, nieistniejącego już jeziora, nazywanego ówcześnie Krzewiata, znajdował się zapewne warowny gród wraz z podgrodziem.
Pierwsza wzmianka o Kowalu datowana jest na 20 stycznia 1185 r., gdy książę mazowiecki Leszek, syn Bolesława Kędzierzawego, nadał kanonikom włocławskim kościół i osadę Kowale. W dokumentach z początku XIV w. wśród parafii diecezji włocławskiej wymienia się ośrodki parafialne w Białotarsku, Grabkowie, Kłóbce i Kowalu. Z dużą dozą prawdopodobieństwa można przyjąć, że miejscowości te były parafiami o wiele wcześniej. W początku XVII w. na skutek nowych podziałów dekanatów, Kowal został ośrodkiem władzy kościelnej dla wyżej wymienionych parafii. Stan ten utrzymał się do końca XVIII stulecia.
W 1262 r. Kazimierz I kujawski (ok. 1211–1267) podpisał szereg znaczących dla późniejszego rozwoju Kowala dokumentów. Książę traktował gród jako jedną z wielu swoich rezydencji. Jednak data uzyskania praw miejskich przez Kowal nie jest znana. Możliwe, że już za jego panowania wieś przeniesiona została na prawo niemieckie, bowiem w kilka lat po jego śmierci był sołtys kowalski Jan. Jan Długosz w "Kronikach" podaje, że w 1327 Kowal był grodem. Natomiast dokumenty Władysława Łokietka z lat 1296–1327 informują, że pierwszy kasztelan w Kowalu był w 1314. Miejscowość była usytuowana przy ważnym trakcie drogowym o znaczeniu państwowo-handlowym. Gród czy dwór był zapewne już w połowie XIII w. ośrodkiem zarządu dóbr książęcych i najprawdopodobniej dużym osiedlem targowym. Posiadał zapewne, jak wzmiankują źródła XIV-wieczne, komorę celną, dobrze funkcjonujący średniowieczny kościół, odbywały się regularnie targi i jarmarki. Sugerują, że Kowal był ośrodkiem miejskim przedlokacyjnym. Wiadomym jest, że stać się to miało przed 1370 r. Zdarzenie to łączy się z osobą Kazimierza Wielkiego. Nie budzi wątpliwości, że Kowal w latach 80. XIV w. był ośrodkiem miejskim. Ówczesny kronikarz Janko z Czarnkowa określa go mianem "oppidum" (miasto), opisując przy tej okazji zajęcie Kujaw brzeskich przez wojska mazowieckie w 1383 r., jak też walki księcia płockiego Siemowita IV w 1384 r.
30 kwietnia 1310 r. w Kowalu urodził się Kazimierz Wielki. Nastąpił znaczny rozwój osadnictwa charakteryzującego się nowymi systemami upraw rolnych oraz wprowadzeniem elementów samorządności w postaci powołania urzędu sołtysa.
Podczas dwukrotnych najazdów Krzyżaków w 1327 i 1331 r. gród i okolice zostały splądrowane, a później zburzony zamek oraz spalona część miasta. Rezultatem tych poczynań było ustanowienie w Kowalu krzyżackiej komturii. W wyniku postanowień pokoju kaliskiego w 1343 r. Kowal powrócił do Polski. Z inicjatywy Kazimierza Wielkiego gród odbudowano i wzmocniono zamek, co spowodowało nadanie znaczącemu już na Kujawach grodowi w 1339 r. praw miejskich na prawie magdeburskim. W 1387 r. na kilka lat zamek przeszedł we władanie Abrahama Sochy – wojewody płockiego. Król Władysław II Jagiełło w 1420 r. na kowalskim zamku przyjął posłów czeskich, którzy proponowali mu przyjęcie korony. Tenże władca w 1428 r. uwolnił mieszkańców Kowala od cła targowego podczas sprzedaży wywożonych towarów i produktów z ziemi kujawskiej, łęczyckiej i sieradzkiej. W 1432 r. zwolnił od składania powinności w naturze dla zamku.
W królestwie zjednoczonym przez ostatnich Piastów kowalskie ziemie znalazły się w strefie przygranicznej. Ich znaczenie wzrosło w wyniku wytyczenia traktu warszawskiego przez: Patrowo, Baruchowo, Świątkowice, Rakutowo, Kowal, Gołaszewo i Brześć Kujawski. Był także szlak poprzeczny z „Wielkopolski ku Wiśle”, przebiegający przez: Kowal, Wolę Nakonowską, Kuźnice, Lubraniec ku Wielkopolsce. Oprócz nich funkcjonowało jeszcze kilka innych lokalnych traktów. Ponowną lokację miasta na prawie chełmińskim ustanowił król Zygmunt I Stary w 1519, co łączyło się z przywilejami jarmarków. Natomiast Zygmunt III Waza w latach 1593 i 1613 zezwolił miastu na utworzenie konfraterni literackiej z prawem wytwarzania i sprzedawania wódek oraz piwa.
Ówczesny Kowal należał do bardziej znaczących miast województwa brzeskokujawskiego. Był siedzibą starostów grodzkich, którzy sprawowali władzę administracyjną i sądowniczą (sądownictwo ziemskie i grodzkie) na terenie powiatu kowalskiego. Ostrożne szacunki mówią, że liczył on ponad 1400 mieszkańców, którzy zamieszkiwali w ok. 240 domostwach.
W wyniku przemarszu wojsk, w czasie potopu szwedzkiego w latach 1655–1660, walk Stefana Czarnieckiego o wyzwolenie Kujaw i Mazowsza, działań militarnych prowadzonych w czasie wojny północnej w latach 1700–1721 oraz panującej w tym czasie zarazy liczba domów i mieszkańców Kowala zmniejszyła się prawie o połowę. Po zakończeniu wojny szwedzkiej w drugiej połowie XVII w. w mieście pozostało jedynie ok. 30 domów.
W 1771 r. ziemie kujawsko-brzeskie zostały opanowane przez konfederatów barskich, która miała poparcie miejscowej szlachty, przede wszystkim rodzin Kretkowskich, Głębockich i Szadokierskich. Po wyparciu polskich oddziałów z Kujaw w grudniu 1771 r. na mieszkańców nałożono kontrybucję, zarządzono rekwizycję pogłowia (bydła i trzody) oraz drastycznie podniesiono podatki.
Utworzenie w Kowalu urzędu starosty, którego siedzibą był kowalski zamek, spowodowało przejęcie we władanie: Grodztwa Kowal z wójtostwem i osadą Warząchewka, młyna Diabełek, dóbr Łagiewniki, Rembów i rozległych obszarów Duninowa, z których w XVIII w. utworzono oddzielne starostwo i nadano je rodzinie Kretkowskich. Wcześniej Kowal z przyległościami był własnością Bartosza Wezenborga i jego braci, Piotra z Oporowa; rodzin: Oporowskich, Brudzewskich, Kościelickich, Działyńskich, Przyjemskich, Morsztynów, Kretkowskich oraz Wiśniowieckich rezydujących we wsi Łanięta Michała Zboińskiego, Stanisława Dąmbskiego i Michała Sokołowskiego – ostatniego starosty kowalskiego w I Rzeczypospolitej. Za ich władania, szczególnie w pierwszej połowie XVIII w., nastąpił rozwój ekonomiczny i gospodarczy miasta, które promieniowało na okolicę.
Kowal i okolice w okresie walk narodowowyzwoleńczych (1772−1918).
Traktat petersburski z początku 1793 r., w wyniku którego nastąpił II rozbiór Polski, spowodował, że w zaborze pruskim znalazły się Kujaw i część ziemi dobrzyńskiej. Rzeczywista okupacja wojskowa Kowala nastąpiła w kwietniu 1793 r., kiedy na 15 lat doszło do przejęcia władzy przez pruskie władze kamery (urząd administracji) w Piotrkowie Tryb. Po III rozbiorze Polski, Kujawy wschodnie włączono do departamentu poznańskiego. Kowal stał się ośrodkiem domen, czyli ziemskich majątków królewskich. Po 1815 miasto dostało się pod zabór rosyjski. Od 1831 Kowal przestał być stolicą powiatu. Z urzędów administracji ponadregionalnej pozostawiono jedynie sąd okręgowy. Dotychczasowy miejski ustrój Kowala został sprowadzony do gminnego, a po upadku powstania styczniowego miasto zostało włączone do gminy Kowal. Z mapy miasta zniknął królewski zamek, kościoły św. Mikołaja, św. Fabiana i Sebastiana oraz św. Ducha i kilka innych budowli.
Podstawy prawne działania ustroju gminnego regulował ukaz carski z 2 marca 1864, który dotyczył powoływania i organizacji władzy na najniższych szczeblach. Organem stanowiącym była rada gminy, wykonawczym i zarządzającym – zarząd gminy z jej burmistrzem. Przepisy ukazu obowiązywały do 1918 r.
Po wprowadzeniu podpisanej 31 grudnia 1866 r., wzorowanej na rozwiązaniach istniejących w Cesarstwie Rosyjskim, ustawy o wprowadzeniu na terenie Królestwa Polskiego nowej organizacji administracji, w 1867 Kowal został pozbawiony praw miejskich oraz siedziby władz powiatowych. Z królewskiego wolnego miasta został zdegradowany do pozycji osad. Prawa miejskie Kowal odzyskał dopiero w 1919 roku.
W II Rzeczypospolitej (1918−1939).
Niemiecki okupant opuścił tereny Kujaw 11 listopada 1918 r. Granice powiatu leżącego w woj. warszawskim oraz jego podział administracyjny nie uległ radykalnym zmianom. W okresie międzywojennym Kowal stanowił znaczący na Kujawach ośrodek rzemieślniczo-handlowy i administracyjny dla najbliższej okolicy. Liczne młyny, tartaki, olejarnie, odbywające się jarmarki dawały utrzymanie mieszkańcom miasta. Z tego okresu pochodzi także kilka wciąż istniejących obiektów. Na konglomerat ludnościowy składała się głównie ludność pochodzenia polskiego, żydowskiego i niemieckiego. Z biegiem lat narastający kryzys gospodarczy wpłynął na stan zamożności mieszkańców Kowala oraz doprowadził do radykalizacji ich przekonań i upodobań społeczno-politycznych. Działało kilka partii, stronnictw i organizacji, takich jak: Polska Partia Socjalistyczna, Chrześcijańska Demokracja, Żydowska Partia Socjalistyczna „BUND”, Żydowska Partia Syjonistyczna „MAKABI”, Polskie Stronnictwo Ludowe „Wyzwolenie”, Narodowa Demokracja, Związek Strzelecki, Przysposobienie Wojskowe i Wychowanie Fizyczne, Przysposobienie Wojskowe Konne „Krakus”, Związek Młodzieży Katolickiej, Związek Młodzieży Wiejskiej „Wici”, Towarzystwo Gimnastyczne Sokół, Towarzystwo Sportowe „Kowalanka”, Wspólnota Leśna, Kółko Rolnicze, Kasa Stefczyka, Związek Zawodowy Pracowników Rolnych.
II wojna światowa.
Wojska niemieckie wkroczyły do miasta 13 września 1939 r. od strony Kruszyna z kierunku Lubrańca i Brześcia Kujawskiego. Ich wkroczenie poprzedzone było ostrzałem artylerii lekkiej. Miasto, podobnie jak i całe Kujawy, zostało włączone do Rzeszy. Od pierwszych dni utraty niepodległości nastąpiła germanizacja oraz eksterminacja ludności, szczególnie osób pochodzenia żydowskiego. Z Kowala wywieziono i zabito lub osadzono w obozach koncentracyjnych około 1500 Żydów. Największa ich liczba została deportowana, uwięziona i skazana na śmierć w obozie w Chełmnie nad Nerem. Władze niemieckie rozpoczęły intensywne wysiedlanie rodzin polskich z Kowala w 1940 r., wywożąc je do Rzeszy, a na ich miejsce osiedlając rodziny pochodzenia niemieckiego z terenów nadbałtyckich, wołyńskich, galicyjskich i czarnomorskich (Besarabia). W październiku 1944 r. miejscowa żandarmeria aresztowała grupę patriotów kowalskich i doprowadziła ich do włocławskiego Gestapo. Zostali oni ostatecznie osadzeni w obozie Groß-Rosen, z którego już nie wrócili. Także niektóre składniki majątku kulturowego i religijnego zostały przez okupantów zniszczone, np. kaplica św. Rocha, figura św. Józefa i cztery inne kaplice przydrożne położone wokół miasta.
Jesienią 1939 r. powstało kilka konspiracyjnych organizacji, których zadaniem było przeciwstawienie się okupantowi oraz ulżenie w cierpieniach miejscowej ludności. Znane są działania w zakresie kolportażu prasy podziemnej i ulotek, akcji charytatywnych oraz innych przedsięwzięć antyhitlerowskich przez kowalską komórkę Komendy Obrońców Polski (KOP), Szarych Szeregów, Związku Walki Zbrojnej (ZWZ), Armii Krajowej (AK), Tajnej Organizacji Polskiej (TOP) oraz Miecza i Pługa. Problematyka związana z wydarzeniami na terenie Kowala oraz okolicznych miejscowości jest mało udokumentowana w literaturze przedmiotu. Niemcy podczas okupacji zmienili nazwę miasta na (1939–1942), po czym na "Kowall" (1943–1945).
W czasach PRL (1945−1989).
19 stycznia 1945 r. czołgiści I Frontu Białoruskiego bez większego oporu dotarli do Kowala od strony Warszawy. Z tego okresu na miejscowym parafialnym cmentarzu są zbiorowe mogiły zabitych żołnierzy sowieckich i polskich. Na drugi dzień po zakończeniu działań wojennych w Kowalu samorzutnie zorganizował się oddział MO, który przystąpił do zaprowadzania ładu i porządku w mieście, szczególnie w kwestii ochrony mienia przed grabieżą. W tym samym czasie powstał Tymczasowy Obywatelski Komitet m. Kowala (TOK). Podczas narady podjęto decyzję o sposobie powitania wojska w Kowalu oraz o powołaniu pionów organizacyjnych w łonie Magistratu Miasta. Działająca przez kilka tygodni Rada Wykonawcza TOK, dokonała wyboru kierowników fabryk i zakładów przemysłowych w Kowalu. 14 lutego 1945 r. wybrano pierwszą Tymczasową Radę Miasta Kowala, która przejęła obowiązki zarządzania miastem od TOK. W drugiej dekadzie czerwca 1945 r. Rada Tymczasowa została przemianowana na Miejską Radę Narodową w Kowalu, z jej przewodniczącym oraz powołano pierwszego po zakończeniu II wojny światowej burmistrza. Reaktywowano także – pod polskim kierownictwem – w Kowalu i w kilku innych miejscowościach OSP. Zaczęły działalność zakłady pracy, placówki szkolne, organizacje polityczno-społeczne i sportowe.
Teren miasta oraz sąsiednich wsi włączony został w lutym 1945 r. do woj. pomorskiego, a w miesiąc później do woj. bydgoskiego. Ten podział dotrwał do wprowadzenia dwustopniowego systemu władzy państwowej, jaki wprowadzono w połowie 1975 r., kiedy powstało województwo włocławskie.
W 1946 r. w wyniku przeprowadzenia spisu powszechnego stwierdzono, iż miasto liczyło 3009 obywateli. W porównaniu z wrześniem 1939 r. ich liczba zmniejszyła się o około 2000. Natomiast w 1959 r. Kowal zamieszkiwało 3020 mieszkańców, a w 1960 r. około 3200 osób.
20 marca 1950 r. zlikwidowano zarządy gminne, których obowiązki przejęły nowo powstałym prezydiom gminnych rad narodowych.
Nowa reforma administracyjna kraju w 1954 r. spowodowała podział powiatu włocławskiego na gromady, a ustawa „O radach narodowych” z 1958 r. uregulowała w sposób kompleksowy działalność rad narodowych wszystkich szczebli. W wyniku tych postanowień, z dawnego obszaru oraz gmin Baruchowo i Kowal, powstały gromadzkie rady narodowe w Czarnem, Czerniewicach, Grabkowie, Kłótnie, Kowalu, Nakonowie, Więsławicach. Oprócz tego w Kowalu istniał miejski ośrodek administracyjny. Na czele najniższej jednostki terytorialnej stało ciało uchwałodawcze – prezydium gminnej (miejskiej) rady i jego komisje. Ciałem tym kierował przewodniczący gminnej (miejskiej) rady, natomiast biurem rady zarządzał sekretarz gromadzki. Działalność tych struktur skończyła się 31 grudnia 1972 r., gdy zniesiono dotychczasowy podział terenów wiejskich na gromady i wprowadzono w ich miejsce, obejmujące większy obszar, urzędy gminne (miejskie, miejsko-gminne), którymi kierowali naczelnicy. W wyniku tych przeobrażeń zmieniły się granice jednostek administracyjnych. Powstał Urząd Miasta i Gminy Kowal, który swym oddziaływaniem objął miasto i gminę Kowal oraz do 1984 r. obecną gminę Baruchowo. Stan ten obowiązywał do 1990 r. Kolejny podział administracyjny kraju w 1975 r. spowodował dwustopniowość w administracji publicznej. Z tego powodu zlikwidowano funkcjonujące od zakończenia II wojny światowej powiaty. Ich miejsce w szczątkowym zakresie wypełniała administracja szczebla rejonowego. Urzędom miast i gmin nadano prerogatywy władzy szczebla podstawowego.
W III Rzeczypospolitej (od 1989).
1 stycznia 1991 r. doszło do podziału dotychczas funkcjonującego organizmu miejsko-gminnego w Kowalu na dwie odrębne jednostki administracji samorządowej. Powstał nowy UM w Kowalu oraz UG w Kowalu. Wprowadzony od 1 stycznia 1999 r. nowy podział administracyjny kraju, którego wynikiem było powstanie 16 dużych województw, doprowadził do likwidacji województwa włocławskiego.
Dorobkiem samorządu miasta Kowala są: oddanie do użytku miejsko-gminnego składowiska odpadów, budowa sieci telefonicznej, wybudowanie oczyszczalni ścieków wraz z siecią kanalizacji sanitarnej, instalacja nowego oświetlenia wszystkich ulic miasta, uruchomienie nowego targowiska, modernizacja i rozbudowa stadionu sportowego, rozbudowa wodociągu miejskiego i modernizacja stacji wodociągowej, wyremontowanie i zmodernizowanie nawierzchni prawie wszystkich ulic miasta, budowa chodników w większości ulic miejskich i kilkunastu parkingów, modernizacja parku miejskiego i dworca autobusowego, rozbudowa obiektów OSP. Większość z tych prac została wykonana siłami miasta, w ramach robót publicznych. Znaczącym osiągnięciem była także, prowadzona przez całą dekadę, modernizacja i rozbudowa obiektów oświatowych położonych przy ul. Piwnej. Ponadto wybudowano Dom Pomocy Społecznej i uruchomiono Środowiskowy Dom Samopomocy, utworzono dwa niepubliczne ośrodki zdrowia oraz dwie apteki. Oddano do użytku nowe siedziby posterunku energetycznego, biblioteki, policji oraz uruchomiono podstacje pogotowia ratunkowego oraz dwie placówki opiekuńczo-rehabilitacyjne.
W mieście działały także: Bank Spółdzielczy, delegatura Powiatowego Urzędu Pracy, zakłady branży metalowej, drzewnej i szklarskiej, a także obsługujące pobliski teren służby drogowe i energetyczne. Istotny wpływ na funkcjonowanie miasta miał dynamicznie rozwijający się handel i usługi. Rozwinęła się także niepubliczna służba zdrowia oraz farmacja. Działająca – z długoletnimi tradycjami – Wspólnota Leśna Rolników Miasta Kowala gospodaruje na 550 ha lasów i łąk. Życie kulturalne ogniskuje się wokół remizy strażackiej, biblioteki miejskiej, szkoły podstawowej, gimnazjum oraz placówek szkolnictwa ponadgimnazjalnego. W strategii województwa kujawsko-pomorskiego na lata 2000–2010, Kowal jako ośrodek czwartego poziomu w hierarchii sieci osadniczych, został sklasyfikowany jako miasto o potencjale świadczonych usług porównywalnym z najsłabszymi ośrodkami powiatowymi. O społecznym klimacie środowiska miejskiego stanowiło kilkanaście organizacji społecznych.
W mieście znajduje się odrestaurowany kościół parafialny wyznania rzymskokatolickiego oraz remiza miejskiej OSP. Miasto ma flagę, hymn oraz herb. Kowal stał się centrum społeczno-gospodarczym oraz kulturalnym, także dla kilku okolicznych gmin.
Demografia.
Miasto ma 3505 mieszkańców (31 grudnia 2019).
Administracja.
Miasto jest członkiem stowarzyszenia Unia Miasteczek Polskich oraz Stowarzyszenia Miast Autostrady Bursztynowej.
Drogi.
Miasto jest lokalnym węzłem drogowym. W okolicy Kowala znajduje się zjazd z autostrady () na drogę krajową nr będącą jednocześnie obwodnicą miasteczka. Przez teren miejscowości przebiegają również drogi wojewódzkie nr i nr .

</doc>
<doc id="141228" url="https://pl.wikipedia.org/wiki?curid=141228" title="Tarazjusz">
Tarazjusz

Tarazjusz – imię męskie pochodzenia greckiego, prawdopodobnie oznaczające "pochodzący z Tarentum". Patronem tego imienia jest Tarazjusz, patriarcha Konstantynopola.
Tarazjusz imieniny obchodzi 25 lutego.
Brzmienie w innych językach:

</doc>
<doc id="141232" url="https://pl.wikipedia.org/wiki?curid=141232" title="Nowe">
Nowe

Nowe () – miasto w woj. kujawsko-pomorskim, w powiecie świeckim, siedziba gminy miejsko-wiejskiej Nowe.
Według danych GUS z 31 grudnia 2019 r. Nowe liczyło 5787 mieszkańców.
Nowe uzyskało lokację miejską przed 1280 rokiem, zdegradowane po 1310 roku, ponowne nadanie praw miejskich w 1350 roku.
Położenie.
Nowe to niewielka miejscowość położona na wysokim brzegu Wisły, na granicy Pojezierza Starogardzkiego i Borów Tucholskich. Pod względem etniczno-kulturowym należy ono do Kociewia.
W latach 1975–1998 miasto administracyjnie należało do woj. bydgoskiego.
Historia.
Nazwa miasta wywodzi się ze średniowiecza, kiedy to zwało się po łacinie Novo Castro czyli Nowy Gród, przypuszczalnie w opozycji do pobliskiego Starogardu lub jako wyraz założenia nowego grodu na miejscu wcześniejszego.
Pierwsze ślady stałego osadnictwa pochodzą z okresu neolitu. W okresie rzymskim istniała tu przeprawa wiślana obok szlaku Bursztynowego. To korzystne położenie komunikacyjno-handlowe przez wieki stymulowało rozwój osady i miasta.
Przypuszczalnie pierwsze grodziowisko nowskie znajdowało się na końcu I tysiąclecia n.e. na tzw. Garbuzach. Upadło ono wraz z podbojem Pomorza przez Piastów. Po podziale dzielnicowym Pomorze odzyskiwać zaczęło swą autonomię i w drugiej połowie XII w. założono tu nowy gród. Po raz pierwszy występuje on w źródłach pisanych w 1266 roku jako miejsce śmierci księcia Świętopełka i późniejszej potyczki z Krzyżakami. W 1277 roku Nowe stało się udokumentowaną siedzibą kasztelanii, w 1282 roku osadzono tu pierwszych na niekrzyżackim Pomorzu franciszkanów. Świadczy to o tym, że osada miała wówczas wyraźnie miejski, lecz przedlokacyjny charakter.
W okresie rządów czeskich Nowe, jako miasto prywatne, oddane zostało Potężnemu rodowi Święców. Zdobyte i zniszczone przez Krzyżaków, w 1301 roku od nich uzyskało prawa miejskie chełmińskie. Odbudowane zostało w drugiej połowie XIV w. częściowo na planie dawnej owalnicy pomorskiej (zbieg czterech ulic ku dawnej Bramie Grudziądzkiej), częściowo na planie regularnym (kwadratowy rynek i prostopadłe ulice). Miasta broniły mury obronne o długości 1000 m, z szesnastoma wieżami; fosa oraz dogodne położenie na wysoczyźnie nadwiślańskiej.
Podczas trzynastoletniej wojny z Krzyżakami (1454–1466) chorąży poznański Mikołaj Tomicki (późniejszy ojciec Piotra Tomickiego podkanclerza koronnego) zasłynął w 1460 r. jako mąż dzielny, który na czele swej chorągwi twierdzę Neuenburg (dziś Nowe) nad Wisłą pod Zakonem Krzyżackim z chwalebną sztuką wojenną zdobył. Lecz około 1462 r. Polacy utracili tę twierdzę na rzecz przeciwnika a ponownie ją odbił Piotr Dunin burgrabia krakowski w 1465 r.
Nowe na mocy postanowień II pokoju toruńskiego stało się częścią Prus Królewskich, siedzibą lokalnych starostów. W XVI w. Nowe przeżywało okres prosperity związanej z handlem zbożem. Jednakże wojny szwedzkie i towarzyszące im zarazy spowodowały wyludnienie i zniszczenie miasta. W XVIII w. Nowe straciło swe dawne znaczenie w 1772 roku przeszło pod zabór pruski. W 1920 roku stało się na powrót częścią Rzeczypospolitej Polski. Okres międzywojenny to czas krzepnięcia nowego obrazu gospodarczego miasta, związanego z meblarstwem opartym o lokalny surowiec.
W mieście miał swą siedzibę Komisariat Straży Celnej „Nowe”, oraz ulokowano tu dwie placówki Straży Celnej „Nowe lądowa” i „Nowe wodna”.
7 marca 2021 spłonął wiatrak, zlokalizowany w północnej części miasta.
Pomimo niespokojnych losów miasta, pozostało w Nowem wiele zabytków świadczących jego dawnej świetności.
Demografia.
Według danych z 30 czerwca 2009 roku, miasto miało 6104 mieszkańców.
Zabytki.
Jej centrum stanowi kwadratowy rynek, przy którym mieściły się niegdyś 32 budynki, na nim zaś był ratusz i drewniane sukiennice handlowe. Pozostałe 98 budynków prywatnych znajdowało się przy ulicach, z których dwie, jako przedłużenie traktów handlowych, miały szczególne znaczenie: Gdańska i Grudziądzka. Całość otaczały mury i wieże obronne. W trzech narożnikach miasta znajdowały się jego główne budowle: w północno-zachodnim – fara, w południowo-wschodnim – kompleks zakonny z kościołem i klasztorem. Poza miastem mieściła się jeszcze jedna świątynia. W rynku znajdują się liczne kamieniczki o zewnętrznym wystroju jeszcze barokowym, częściej zaś secesyjnym, np. Rynek 4, 9, 29, 31 oraz Gdańska 18.
Turystyka.
Szlaki pieszo-rowerowo-motorowe
Świecie – Nowe – Gniew – Gorzędziej (Tczew) – Lubiszewo – Gdańsk,
długość: około 120 km.
W przybliżeniu trasą tą biegł w wiekach I-V n.e. końcowy odcinek szlaku handlowego (bursztynowego) z krajów cesarstwa rzymskiego nad Bałtyk. Przy szlaku tym leżały faktorie kupieckie, tj. punkty skupu i wymiany towarów, bursztynu, skór, futer, wełny, a może i niewolników. Wymianę towarową ułatwiały monety rzymskie, których istnienie stwierdzono w około 30 miejscowościach Kociewia.
Chełmno – Konopat Wielki – Świecie – Góra Kopernika (koło Górnej Grupy) – Nowe – Kamionka – Leśna Jania – Starogard – Tczew,
długość: około 130 km
Mikołaj Kopernik podobno często odwiedzał Chełmno ponieważ była tam w klasztorze benedyktynek jego siostra. Tradycja utrzymuje również, że Kopernik swój pobyt w Chełmnie wykorzystywał do badań nieba w nocy. Wywnioskował, że wzgórze koło Górnej Grupy jest ostatnim punktem na południu, z którego można obserwować w czerwcu jasne noce. Trasa krajobrazowo atrakcyjna, bogata w zabytki architektury.
Niedackie – Borzechowskie – Ocypelskie – Długie – Słone – Kałębie – Udzierz – Radodzierz – Łąkosz,
długość: około 50 km
Na terenie Kociewia istnieje ponad 200 jezior. Z wymienionych niektóre są objęte strefami ciszy, mają piaszczyste płytkie brzegi, doskonale nadające się na wypoczynek. Występują w nich smaczne i cenione ryby – płocie, leszcze, szczupaki, węgorze.
Tuchola – Wielkie Gacno – Trzebciny – Tleń – Osie – Nowe,
długość: około 60 km
Trasa prowadzi przez Bory Tucholskie, przekracza trzy rzeki: Brdę, Wdę, Mątawę, zahacza o leżące w pobliżu jeziora. Trasą tą w 1806 i 1812 roku maszerowały wojska Napoleona.
Cierpice – Solec Kujawski – Bydgoszcz – Świecie – Nowe – Gniew – Tczew – Kwidzyn – Grudziądz – Chełmno – Ostromecko – Zamek Bierzgłowski, długość: około 447 km.
Współpraca.
Miasta partnerskie:

</doc>
<doc id="141233" url="https://pl.wikipedia.org/wiki?curid=141233" title="Telimena (imię)">
Telimena (imię)

Telimena – imię żeńskie o nieustalonej etymologii. Być może powstało poprzez przekształcenie Filomeny na gruncie języka białoruskiego. W literaturze pojawia się od początku XIX wieku.
Telimena imieniny obchodzi 3 lutego.

</doc>
<doc id="141234" url="https://pl.wikipedia.org/wiki?curid=141234" title="Tobiasz">
Tobiasz

Tobiasz – imię pochodzenia hebrajskiego, od wyrażenia "tobijjahu" oznaczającego „Bóg jest dobry” 
W Polsce notowane już w średniowieczu jako Tobijasz, Tobija.
Obce formy:
Znane postacie.
osoby o nazwisku Tobiasz:

</doc>
<doc id="141237" url="https://pl.wikipedia.org/wiki?curid=141237" title="Transmisyjny mikroskop elektronowy">
Transmisyjny mikroskop elektronowy

Transmisyjny mikroskop elektronowy (TEM, z ang. "transmission electron microscope") – rejestrowane są elektrony przechodzące przez próbkę. Próbką w takim mikroskopie musi być cienka płytka o grubości rzędu setek nanometrów. Przygotowanie takiej próbki jest trudne i znacznie ogranicza zastosowania mikroskopu.
Zasada działania.
Najważniejszym elementem transmisyjnego mikroskopu elektronowego jest kolumna mikroskopu (1), która zawiera działo elektronowe (2) wytwarzające (np. w wyniku termoemisji lub emisji polowej) wiązkę elektronów (3). Wstępnie uformowana wiązka elektronów w obszarze pomiędzy katodą (4) i anodą (5) zostaje rozpędzona uzyskując energię:
"E" = "eU", gdzie "e" jest ładunkiem elektronu, a "U" napięciem między katodą i anodą.
Zwiększenie napięcia pozwala na zwiększenie pędu elektronów, co zmniejsza długości fali. Przykładowo, gdy napięcie przyspieszające U = 300 kV, wtedy długość fali elektronów λ = 0,00197 nm. Dla takiego napięcia prędkość elektronów w kolumnie mikroskopu v = 0,776 c, gdzie "c" jest prędkością światła w próżni. Aby elektrony mogły przebyć drogę od działa elektronowego do ekranu konieczne jest utrzymywanie w kolumnie bardzo wysokiej próżni. Soczewkom optycznym odpowiada odpowiednio ukształtowane pole magnetyczne zmieniające bieg elektronów w cewkach ogniskujących (6). Istotną zaletą soczewek magnetycznych jest możliwość płynnej zmiany ich ogniskowych przez regulację natężenia prądu przypływającego przez soczewkę.
Gdy rozpędzona wiązka elektronów pada na preparat, zachodzi szereg efektów, które są wykorzystywane w różnych urządzeniach badawczych. W przypadku dostatecznie cienkich preparatów część elektronów przechodzi przez preparat (7) i jest wykorzystywana w transmisyjnych mikroskopach elektronowych.
Elektrony mogą być odbite od preparatu lub mogą wybijać z preparatu elektrony zwane wtórnymi. Te dwa rodzaje elektronów wykorzystuje się w mikroskopach odbiciowych. Elektrony padające na preparat mogą ponadto wzbudzać elektrony atomów badanej próbki, które następnie emitują rentgenowskie promieniowanie charakterystyczne dla atomów próbki. Wiele mikroskopów elektronowych, zarówno transmisyjnych, jak i skaningowych, wyposażonych jest w jeden lub kilka spektrometrów EDS (z ang. "energy dispersive X-ray spectroscopy") lub WDS (z ang. "wavelength dispersive X-ray spectrometry"), pozwalających na wykonanie analizy składu chemicznego próbki.
Wiązka elektronowa po przejściu przez preparat może być kształtowana podobnie jak promienie świetlne, z wykorzystaniem układu obiektyw (8) – okular (9). W przypadku elektronów zamiast szklanych elementów optycznych wykorzystywane są cewki zmieniające bieg naładowanych cząstek. Mikroskop może pracować w trybie obrazu wówczas wiązka tworzy obraz preparatu na detektorze (10). Mikroskop pracujący w trybie dyfrakcji może nie mieć cewek obiektywu i okularu, obraz tworzą elektrony w wyniku zjawiska dyfrakcji na strukturze próbki. W pierwszych konstrukcjach detektor był ekranem elektronoluminescencyjnym (obecnie też stosowane), w obecnych konstrukcjach detektor w postaci matrycy CCD, pobudzanej elektronami, umożliwia odczytanie obrazu jako sygnałów elektrycznych, a odpowiednia aparatura pomiarowa pozwala na zapisywanie informacji i tworzenie obrazu próbki.
Obrazowanie 3D w mikroskopie TEM.
Znane są metody rekonstruowania obrazów 3D za pomocą transmisyjnego mikroskopu elektronowego. Głównym powodem dla którego zaczęto wykonywać takie badania jest przewaga mikroskopu transmisyjnego nad mikroskopem skaningowym pod kątem rozdzielczości. Metoda ta polega na wykonaniu wielu obrazów próbki w TEM pod różnymi kątami w zakresie od +70° do –70° i za pomocą dodatkowego oprogramowania komputerowego wykonuje się złożenie wielu obrazów w tomogram.

</doc>
<doc id="141238" url="https://pl.wikipedia.org/wiki?curid=141238" title="Tem (historia)">
Tem (historia)

Tem, tema, temat ( "thema", lm. "themata") – jednostka podziału administracyjnego w Cesarstwie Bizantyjskim, przez długi okres istnienia imperium główna jednostka organizacji militarnej państwa.
Uciążliwe wojny z Persją zmusiły cesarza Herakliusza (610–641) do zreorganizowania cesarstwa. Wprowadził system okręgów militarnych zwanych temami, prawdopodobnie przejęty od Persów. Władza cywilna została połączona z wojskową tak, że temy zastąpiły wcześniejsze prowincje; zmiany stały się bardziej zauważalne, gdy rozległe pierwotnie temy podzielono na mniejsze. Była to kontynuacja polityki Justyniana Wielkiego, który wprowadził już taki system na zdobytych przez siebie terenach na zachodzie (egzarchat Rawenny i egzarchat Kartaginy). Nowe zasady funkcjonowania administracji ostatecznie utrwaliły się za rządów dynastii izauryjskiej (717–802). Dawne jednostki administracji (prefektura, pretorium, diecezja) zaniknęły lub zostały wchłonięte przez administrację centralną w Konstantynopolu.
U progu wieku IX było 10 temów, podczas gdy w XI już 38. Wynika to z powiększenia obszaru państwa i rozbijania dużych temów na mniejsze, by namiestnicy nie byli za silni i nie mogli pokusić się o zajęcie tronu. Zarządca temu nosił z reguły tytuł stratega (generała). Strategowie podlegali bezpośrednio basileusowi.
Temy dzieliły się na trzy kategorie: temy wschodnie (temy Azji Mniejszej, Tracji i Macedonii), temy zachodnie (temy pozostałej części Bałkanów, posiadłości italskich oraz Chersonezu Taurydzkiego na Krymie) oraz temy morskie (wybrzeża Azji Mniejszej, Bałkanów, a także Dalmacja i wyspy bizantyjskie na Morzu Egejskim i Jońskim, Kreta, Rodos i Cypr).
Namiestnicy temów morskich nosili tytuł drungariosa (admirała). Temy wschodnie i morskie stały w hierarchii wyżej niż temy zachodnie: drungariosi i wschodni strategowie otrzymywali wynagrodzenie bezpośrednio ze skarbca cesarskiego, a zachodni musieli się utrzymać z podległych im ziem.

</doc>
<doc id="141239" url="https://pl.wikipedia.org/wiki?curid=141239" title="Ukęślowe">
Ukęślowe

Ukęślowe ("Dilleniidae" Takht. ex Reveal &amp; Tahkt. 1993) – podklasa roślin zielnych, krzewów i drzew wyodrębniana w niektórych systemach klasyfikacyjnych roślin okrytonasiennych np. w systemie Cronquista (1981) i systemie Reveala z lat 1994-1999. W publikowanych w XXI wieku systemach APG (1998, 2003, 2009) zaliczane tu rzędy i rodziny klasyfikowane są w znacznej części w obrębie kladu różowych (rosids). Podklasa okazała się nie być taksonem monofiletycznym, toteż przestała być wyróżniana. 
Charakterystyka.
Grupowane w podklasie rośliny uznawano za dość pierwotne w obrębie okrytonasiennych. Do cech charakterystycznych tej grupy należą: często spiralne ułożenie elementów kwiatu, pierwotne cechy drewna, wolne pręciki wyrastające dośrodkowo (najbliższe zalążni są najmłodsze), zalążnia bywa często tworzona przez wolne owocolistki. 

</doc>
<doc id="141241" url="https://pl.wikipedia.org/wiki?curid=141241" title="Układ moczowy">
Układ moczowy



</doc>
<doc id="141243" url="https://pl.wikipedia.org/wiki?curid=141243" title="Rakieta">
Rakieta

Rakieta – pojazd latający lub pocisk, napędzany silnikiem rakietowym. Obiekt ten uzyskuje siłę ciągu dzięki materii wyrzucanej z dużą prędkością. Na ogół są to gazy powstałe przy spalaniu paliwa. Czasem są to sprężone gazy lub przegrzana para. Siła działająca na rakietę (ciąg silnika rakietowego) jest wynikiem trzeciej zasady dynamiki Newtona. Często pojęcie rakiety jest używane w znaczeniu silnika rakietowego lub pocisku rakietowego. Rakiety służą między innymi do przenoszenia ładunku, np. statku kosmicznego, głowic bojowych, sztucznych satelitów w warunkach przestrzeni kosmicznej, gdzie nie ma żadnej zewnętrznej substancji, której pojazd mógłby użyć jako elementu napędzającego.
Jest to obiekt latający poruszający się na zasadzie odrzutu, we współczesnej wersji napędzany silnikiem rakietowym. Może poruszać się zarówno w atmosferze ziemskiej, jak i poza nią, często osiągając prędkość wielokrotnie przekraczającą prędkość dźwięku. Zależnie od zastosowania rakiety dzielą się na: bojowe, czyli pociski rakietowe, rakiety nośne - do wynoszenia ładunków w przestrzeń kosmiczną, rakiety badawcze (np. do obserwacji meteorologicznych), rakiety startowe - ułatwiające start samolotu lub pocisku (po określonym czasie zwykle odrzucane), rakiety ratownicze (np. do przerzucania liny na ratowany statek). Główne elementy rakiety poza jej ładunkiem to: kadłub, silnik rakietowy, zbiornik materiałów pędnych do silnika, czasami układ kierowania oraz aparatura radiowa (głównie do łączności z Ziemią). Konstrukcja rakiet wymaga wysokich technologii. Przykładowo: komory spalania silników rakietowych muszą wytrzymać wysokie temperatury i ciśnienia. Silniki rakietowe na paliwo stałe mają prostą budowę i cechuje je duża niezawodność, toteż są często stosowane do napędu rakiet i pocisków rakietowych. Wadą silników rakietowych na paliwo stałe jest brak możliwości regulacji siły ciągu oraz mniejszy niż w silnikach na paliwo ciekłe stosunek uzyskiwanego ciągu do masy paliwa. Prototypem współczesnych rakiet były rakiety prochowe, najwcześniej (XIII w.) używane w Chinach, w Europie w XIV w. Miały one postać strzał zapalających zbudowane z rurek wypełnionych prochem. W ciągu kolejnych wieków rakiety używane były jako rodzaj artylerii, jako fajerwerki i środki sygnalizacyjne. Szybki rozwój techniki rakietowej i astronautyki nastąpił dopiero w XX w. W roku 1903 Konstantin Ciołkowski ogłosił teorię ruchu i zasady budowy rakiety kosmicznej. W latach 20. i 30. konstruktorzy prowadzili pracę nad silnikami rakietowymi na paliwo płynne i wkrótce zastosowano je w pociskach (1942, pociski V2, V-pociski), a następnie w rakietach kosmicznych. W czasie II wojny światowej walczące armie używały pocisków rakietowych artyleryjskich. Wielkie koszty rakiet kosmicznych miały wpływ na rozwój budowy wahadłowców.
Historia.
Chiński wynalazek prochu strzelniczego i użycie go w różnych formach, jako element broni: płonących strzał, bomb, dział, doprowadził w rezultacie do opanowania technologii pierwszych rakiet. Pierwsze rakiety były w użyciu w Chinach, około roku 970. Rakiety były używane w religijnych obrzędach na cześć bogów chińskich, tak jak dziś są używane „sztuczne ognie”. Jednak po pracach badawczych chińskich uczonych od X wieku do XII wieku używano rakiet jako broni artyleryjskiej (pocisków rakietowych) i jako fajerwerków. Rakiety były instalowane w fortach Wielkiego Muru Chińskiego i obsługiwane przez elitarne oddziały specjalistów rakietowych. Technologia budowy rakiet trafiła do Europy wraz z wojskami Czyngis-chana i jego syna Ugedeja. Mongołowie uzyskali technologię budowy rakiet z podbitej północnej części Chin, zatrudniając chińskich ekspertów rakietowych. Pierwsi Europejczycy mający doświadczenie z rakietami to Rosjanie i narody Europy Wschodniej oraz część Europy Środkowej (Austria) podbite przez Imperium Czyngis-chana. Dodatkowo Europa miała kontakt z rakietami podczas oblężenia Konstantynopola. Imperium osmańskie użyło tej broni, najprawdopodobniej pozyskało ją dzięki kontaktowi z Mongołami dwa wieki wcześniej. Przez następne dwa wieki rakiety stanowiły tajemnicę dla Europy.
Z rakietami eksperymentował polski inżynier wojskowy i artylerzysta Kazimierz Siemienowicz (ok. 1600-1651). W 1650 roku opublikował w Amsterdamie fundamentalne dzieło "Artis Magnae Artilleriae pars prima" ("Wielkiej sztuki artylerii część pierwsza"), przez prawie 200 lat podstawowy podręcznik artylerii w Europie. W podręczniku Kazimierz Siemienowicz omawia między innymi technologię wytwarzania rakiet, w tym rakiet wielostopniowych, charakterystyki balistyczne rakiet, użycie wielu rakiet naraz, w tak zwanej baterii rakiet, jak i opisuje stateczniki w kształcie litery delta.
W XIX wieku Anglicy rozwijali technologię rakietową, a główną postacią w badaniach i eksperymentach z rakietami był William Congreve angielski wynalazca, pracujący nad udoskonaleniem celności rakiet. Rakiety używane były szeroko podczas wojen napoleońskich, także w Ameryce, np. w roku 1814 użyto rakiet w bitwie o Baltimore w USA.
Podczas wojen napoleońskich od 1815 roku polski generał Józef Bem przeprowadzał doświadczenia z rakietami bojowymi tzw. "racami kongrewskimi" w wojsku polskim. W czasie jednej z takich prób w kwietniu 1819, został poważnie poparzony w wyniku wybuchu masy palnej, która opaliła mu całą twarz. W tym roku sporządził w języku francuskim raport "Notes sur les fusees incendiares" poświęcony swoim eksperymentom, którego niemiecki przekład ogłoszono drukiem w 1820 roku w Weimarze pod tytułem "Erfahrungen über die Congrevischen Raketen" (Doświadczenia z rakietami kongrewskimi). W latach 1819-22 w stopniu kapitana wykładał artylerię oraz nauki fortyfikacyjne w Zimowej Szkole Artylerii. W wyniku prac badawczych nad użyciem rac kongrewskich oraz ich udoskonaleniom utworzono dzięki Bemowi w armii polskiej pierwsze oddziały artylerii rakietowej.
W roku 1903 Konstanty Ciołkowski, rosyjski uczony polskiego pochodzenia w artykule wyłożył teorię lotu rakiety z uwzględnieniem zmiany masy (pierwsza poważna praca z dziedziny astronautyki). W roku 1929 Ciołkowski opracował teorię ruchu rakiet wielostopniowych w ziemskim polu grawitacyjnym. Zaproponował zastosowanie w rakietach stabilizatorów żyroskopowych, chłodzenie komory spalania silnika rakietowego składnikami paliwa. Po raz pierwszy w dziejach podał podstawy teorii silnika rakietowego na paliwo ciekłe. Zaprojektował wiele rakietowych mieszanek paliwowych.
Na podkreślenie zasługuje fakt, że Ciołkowski opracował podstawy lotów kosmicznych, zanim jeszcze bracia Wright wykonali pierwszy w świecie lot samolotem. Idee techniczne wysunięte przez Ciołkowskiego także obecnie znajdują zastosowanie przy budowie współczesnych silników rakietowych, rakiet i statków kosmicznych.
W roku 1917 Robert Goddard z Smithsonian Institution w USA opatentował wynalazek poprawiający w znaczny sposób wydajność rakiety. Dodał on specjalne dysze do komory spalania silnika rakietowego powodujące wypływ gazów z prędkością naddźwiękową (dysza de Laval). Wynalazek ten podwajał ciąg rakiety i podnosił jej sprawność. Po roku 1920 w wielu krajach prowadzone były badania nad rakietami. Do krajów tych należały Niemcy, Rosja, Stany Zjednoczone, Wielka Brytania, Francja, Czechosłowacja, Austria i Włochy. Około roku 1925, w Niemczech eksperymentowano z rakietą na ciekłe paliwo, która osiągała stosunkowo dużą wysokość i duży zasięg. W roku 1927 i 1931 została odpalona rakieta używająca jako paliwa benzyny i tlenu, dzięki czemu Niemcy wysunęły się na czoło w budowie rakiet i sterowaniu nimi.
Od 1937 roku w Peenemünde na wyspie Uznam w Niemczech istniał ośrodek badawczo-rozwojowy. Od roku 1943 Niemcy prowadziły seryjną produkcję pierwszego rakietowego pocisku balistycznego V-2. Szefem niemieckiego zespołu konstruktorów był niemiecki uczony Wernher von Braun. W okresie II wojny światowej ponadto ZSRR, USA i Wielka Brytania używały broni rakietowej na masową skalę, lecz były to niekierowane pociski znacznie mniej zaawansowane od V-2 (Rosjanie używali wyrzutni rakietowych Katiusza). Rakieta V-2 była największym krokiem do przodu w technologii rakietowej. Z zasięgiem 300 km, masie startowej 12700 kg, masie użytecznej 1000 kg i ciągu silnika 25200 kG posiadała wszystkie elementy współczesnych rakiet. Posiadała turbopompę (wchodzącą w skład pompowego układu zasilania silnika rakietowego), inercyjny system sterowania i wiele innych elementów dzisiejszych rakiet. Celem rakiety była głównie Anglia, ale również Belgia i Francja. W Anglii zginęły 2754 osoby a 6523 zostały ranne. V-2 nie zmieniła biegu wojny, ale zademonstrowała zwycięzcom możliwości rakiety balistycznej jako broni, lecz także jako pojazdu kosmicznego.
Po wojnie ZSRR, Anglia i USA prześcigały się w pozyskaniu technologii niemieckiej.
Po kapitulacji Niemiec, von Braun wraz ze współpracownikami poddał się wojskom amerykańskim, licząc na możliwość kontynuowania prac nad rakietami do celów cywilnych. Amerykańskie władze, w obliczu rysującej się konfrontacji z państwami komunistycznymi, chętnie przyjęły von Brauna, jak również część jego zespołu i ocalałe części rakiet V-2. Związek Radziecki dla przechwyconych przez siebie niemieckich specjalistów programu V-2 utworzył pierwotnie ośrodek naukowo-badawczy "Instytut Rabe" w Nordhausen, gdzie mieli kontynuować swoją pracę, jednakże 22 października 1946 roku NKWD aresztowało ich wraz z rodzinami oraz specjalistami innych dziedzin techniki wojskowej, i tę grupę około pięciu tysięcy osób wywieziono w głąb ZSRR, gdzie mieli kontynuować swoje prace pod ścisłym nadzorem.
W ten sposób zapoczątkowany został zimnowojenny wyścig rakietowy, którego ukoronowaniem była misja Apollo na Księżyc.
Podział rakiet.
W zależności od liczby silników, rozróżnia się jedno- lub wielosilnikowe. W zależności od liczby członów rozróżnia się jedno- lub wielostopniowe (2-, 3- stopniowe) – po zużyciu paliwa kolejne człony są odrzucane (najczęściej tracone bezpowrotnie), a pracę podejmuje kolejny, wyższy człon. Do napędu rakiet wynoszących obiekty w przestrzeń kosmiczną używa się silników rakietowych o wielkiej mocy (wielkiej sile ciągu), do rakiet badawczych, czy też militarnych przenoszących mniejsze ciężary, odpowiednio silników rakietowych o mniejszej mocy. Istnieje też grupa rakiet małej mocy, najczęściej jako broń przeciwpancerna. Są też rakiety o bardzo małej mocy np. ognie sztuczne, czy też rakiety manewrowe w satelitach, czy rakiety sygnalizacyjne. Większość rakiet uzyskuje siłę ciągu ze spalania, a więc procesu chemicznego, i te dzielą się na rakiety na paliwo stałe oraz ciekłe. Poczesne miejsce wśród pocisków rakietowych zajmują rakietowe pociski balistyczne, czyli pociski rakietowe wyposażone w układ naprowadzania, których najistotniejszą cechą jest lot po parabolicznej krzywej balistycznej, w trakcie którego lot wznoszący odbywa się dzięki napędowi za pomocą silnika bądź silników rakietowych, dalsze zaś etapy lotu odbywają się dzięki bezwładności oraz grawitacji ziemskiej.

</doc>
<doc id="141244" url="https://pl.wikipedia.org/wiki?curid=141244" title="Układ płciowy">
Układ płciowy



</doc>
<doc id="141245" url="https://pl.wikipedia.org/wiki?curid=141245" title="Plebania">
Plebania

Plebania – budynek mieszkalny będący własnością parafii, zazwyczaj ulokowany w pobliżu kościoła, przeznaczony na mieszkanie dla proboszcza bądź rektora oraz na kancelarię parafialną. Plebania może również stanowić mieszkanie dla innych księży (gości lub rezydentów).

</doc>
<doc id="141246" url="https://pl.wikipedia.org/wiki?curid=141246" title="Rakieta tenisowa">
Rakieta tenisowa

Rakieta tenisowa – przyrząd do gry w tenisa.
Trzonek i pętla wypełniona nylonowym (zazwyczaj) naciągiem, służy do odbijania piłki. Często zbudowana z włókna węglowego.
Firmy produkujące popularne i zawodnicze rakiety tenisowe to między innymi: Babolat, Wilson, Head, Dunlop, Yonex, Prince.
Wielkość rakiety określana jest w calach jako standard. Rakiety juniorskie mają rozmiar 21-26,5 cala zaś seniorskie/normalne od 27 do 27,5 cala.
Każda rakieta składa się z kilku podstawowych części:
Klasyczna drewniana rakieta ma gardło typu zamkniętego zaś nowoczesna, grafitowa, ma gardło typu otwartego.
Wielkości rakiet.
Rakiety tenisowe produkowane są w trzech głównych kategoriach wielkości:
Zależnie od rozmiaru i kształtu główki rakiety zmienia się wielkość sweet point, czyli powierzchnia na naciągu rakiety, z której odbita jest z maksymalną siłą (tzw. czyste uderzenie).
Rączka.
Wymiary rączki podawane są w saskim systemie miar: 4, 4 1/4, 4 3/8, 4 1/2, 4 5/8, choć coraz bardziej popularne jest podawanie rozmiaru rączki w europejskim systemie: L0 (4 cale), L2 (4 1/4), L3' (4 3/8), L4 (4 1/2), L5 (4 5/8).
Rączka zbudowana jest najczęściej z tworzywa sztucznego lub mocnego drewna. Rączka ma osiem płaszczyzn pozwalających na określenie sposobu trzymania rakiety. Najbardziej popularnym uchwytem jest chwyt kontynentalny (ang. "Continental Grip"). Sposób trzymania dzielimy na dwie grupy: forhendowe oraz bekhendowe. Chwytami backhandowymi są chwyt wschodni oraz pół-zachodni zaś do chwytów forehandowych zaliczają się: wschodni, pół-zachodni i zachodni.
Materiały.
Rakiety tenisowe mogą być wykonane z tworzyw sztucznych lub naturalnych:
Wyważenie.
Wyważenie rakiety tenisowej ma podstawowe znaczenie przy jej użytkowaniu. Jest drugim co do ważności elementem każdej rakiety i cechuje jej przydatność do zadań na korcie.
Wyważenie (ang. Balance) dzielimy na następujące kategorie:
Każda rakieta w gardle ma opisany punkt wyważenia (balansu). Poza ogólnymi wskaźnikami wyważenie ma punkty określające stopień przeniesienia balansu np. zawodnicza rakieta Wilson Blade 98 BLX Pink ma wyważenie 6 pkt HL co oznacza, że rakieta jest mocno wyważana na rączkę.
Rakiety tenisowe uważane za neutralnie wyważone mają punkt balansu w okolicy 13,5 cala (ok. 35 cm) od podstawy rączki
Swingweight rakiety.
Odczucie wagi rakiety podczas całego cyklu uderzeniowego. Wyróżniamy trzy indeksy: wysoki, średni i mały. Parametr ten zależy od masy rakiety, wyważenia oraz aerodynamiki (m.in. grubości ramy, wielkości główki). Wysoki jest zalecany dla dobrze zbudowanych, silnych zawodników, niski dla raczej słabszej budowy ciała.
Linki zewnętrzne.
Ewolucja sprzętu do grania w tenisa ziemnego, "Rakieta" (pl)

</doc>
<doc id="141248" url="https://pl.wikipedia.org/wiki?curid=141248" title="Rakiety śnieżne">
Rakiety śnieżne

Rakiety śnieżne (tzw. karple) – przedmioty mocowane na obuwiu, przeznaczone do chodzenia po śniegu. Poprzez rozłożenie ciężaru ciała na większą powierzchnię zmniejszają naciski jednostkowe na śnieg, pozwalając poruszać się po jego powierzchni ze znacznie mniejszym zapadaniem się.
Tradycyjne rakiety śnieżne miały drewnianą ramę, na której była rozpięta skórzana "podeszwa". Niektóre współczesne rakiety śnieżne są podobne, jednak większość ma ramę z lekkiego metalu, a część jest zbudowana z pojedynczych kawałków tworzywa sztucznego.
Rakiety śnieżne mają zwykle przody wygięte do góry (podobnie do nart) dla większej manewrowości. Mają wiązania (zwykle w formie skórzanych lub materiałowych pasków) pozwalające przytwierdzić je do stóp. Rakiety dla obu nóg są identyczne, różnią się jedynie położeniem zapięć (dla wygody po lewej i prawej stronie).
Obecnie są używane głównie dla rekreacji, pozwalając na uprawianie różnych form trekkingu w zimowych warunkach, w przeszłości były koniecznym wyposażeniem m.in. dla traperów, a ogólnie ludzi, którzy musieli poruszać się w obszarach, na których występowały częste i obfite opady śniegu.
Lucien Delevaux opisał używanie karpli przez górali w Beskidzie Zachodnim w 1851 roku. 

</doc>
<doc id="141250" url="https://pl.wikipedia.org/wiki?curid=141250" title="Ukęślowce">
Ukęślowce

Ukęślowce ("Dilleniales" Hutch.) – grupa roślin wyróżniana w randze rzędu o problematycznej wciąż pozycji filogenetycznej. Część analiz wskazuje na pokrewieństwo z goździkowcami "Caryophyllales", inne każą uznać tę grupę za klad bazalny dla linii rozwojowej prowadzącej do kladu różowych. Do rzędu zaliczana jest współcześnie jedna rodzina ukęślowate ("Dilleniaceae") obejmująca 11–12 rodzajów z ok. 300–400 gatunkami, głównie roślin drzewiastych i pnączy, występujących w naturze wyłącznie na obszarach tropikalnych i subtropikalnych. Niektóre gatunki ukęśli mają jadalne owoce. Rośliny z tego rodzaju, podobnie jak z rodzaju "Hibbertia", bywają sadzone jako rośliny ozdobne.
Systematyka.
Pozycja systematyczna rzędu pozostaje niejasna. Wiadomo, że grupa ta wyewoluowała jako jedna z linii okrytonasiennych przed ukształtowaniem się grup różowych i astrowych, przy czym w różnych analizach jej pozycja różnie jest przedstawiana, jako bazalna względem obu tych grup lub jednej z nich, czasem wskazywane jest bliskie pokrewieństwo z którymś z podobnie sytuowanych rzędów – winoroślowców "Vitales", skalnicowców "Saxifragales" i goździkowców "Caryophyllales". W systemie Ruggiero i in. (2015) rząd ukęślowców tworzy w pojedynkę jeden z 18 nadrzędów okrytonasiennych – ukęślopodobne "Dillenianae" (jest też monotypowy zgodnie z ujęciem systemu APG III z 2009).
Jeszcze niedawno łączono w tym rzędzie ukęślowate wraz z rodzinami piwoniowatych "Paeoniaceae" i "Crossosomataceae". Późniejsze informacje o filogenezie, bazujące zwłaszcza na danych molekularnych, spowodowały przeniesienie obu ostatnich rodzin do późniejszych linii rozwojowych – rzędu skalnicowców i kladu różowych.
Rodzina: Dilleniaceae – ukęślowate
podrodzina Delimoideae 
podrodzina Doliocarpoideae 
podrodzina Dillenioideae 
podrodzina Hibbertioideae 

</doc>
<doc id="141251" url="https://pl.wikipedia.org/wiki?curid=141251" title="Falco cherrug">
Falco cherrug



</doc>
<doc id="141255" url="https://pl.wikipedia.org/wiki?curid=141255" title="STM">
STM



</doc>
<doc id="141256" url="https://pl.wikipedia.org/wiki?curid=141256" title="Herbatowce">
Herbatowce

Herbatowce, kameliowce (Theales Lindl. 1833, Guttiferales) - rząd przeważnie roślin drzewiastych należący do klasy dwuliściennych. Zalicza się do niego ponad 2000 gatunków rosnących w krajach tropikalnych i subtropikalnych.

</doc>
<doc id="141257" url="https://pl.wikipedia.org/wiki?curid=141257" title="Kameliowce">
Kameliowce



</doc>
<doc id="141258" url="https://pl.wikipedia.org/wiki?curid=141258" title="MTN">
MTN



</doc>
<doc id="141259" url="https://pl.wikipedia.org/wiki?curid=141259" title="Plac Władysława Biegańskiego w Częstochowie">
Plac Władysława Biegańskiego w Częstochowie

Plac Biegańskiego w Częstochowie – jeden z placów w Śródmieściu Częstochowy, leżący na drodze pątniczej na Jasną Górę, dzielący Aleję Najświętszej Maryi Panny na tzw. „drugą aleję” - na wschód od placu, i „trzecią aleję” - na zachód od niego.
Historia.
W południowej części placu w latach 1828–1836 według projektu Franciszka Reinsteina wzniesiono ratusz wraz z odwachem i nieistniejącym już aresztem. Wybudowano go w połowie drogi między Starą a Nową Częstochową. W 1908 przebudowany. Późnoklasycystyczny, piętrowy z okrągłą dwukondygnacyjną wieżą. Był siedzibą władz miasta do lat 60. XX w., obecnie – wraz z odwachem – należy do Muzeum Częstochowskiego.
W 1875 wybudowano tu kamienicę, obecnie nazywaną Popówką. W latach 1892–1926 na tyłach ratusza mieściła się elektrownia.
Przed ratuszem po II wojnie światowej ustawiono pomnik sowieckiego czołgisty. 9 maja 1968 zastąpiono go wysokim pomnikiem wdzięczności Armii Radzieckiej autorstwa Mariana Koniecznego. Od 11 listopada 1997 w tym miejscu stoi pomnik marszałka Józefa Piłsudskiego.
Kilka razy w roku odbywają się na placu imprezy, takie jak finał Wielkiej Orkiestry Świątecznej Pomocy, uroczystości patriotyczne, obchody Dni Częstochowy czy zabawa sylwestrowa.
W północnej części placu, w środku zadrzewionego skweru, znajduje się rzymskokatolicki kościół św. Jakuba Apostoła. Pierwotnie od XVI w. stał tu kościół pod tym samym wyzwaniem obok przytułku dla chorych pielgrzymów. Po powstaniu styczniowym został rozebrany przez władze rosyjskie, a na jego miejscu w latach 1870–1872 wzniesiono prawosławną cerkiew świętych Cyryla i Metodego. W 1918 zamieniona na kościół rzymskokatolicki z przywróconym pierwotnym wezwaniem św. Jakuba. Eklektyczny. Mimo usunięcia cebulastych hełmów w 1948, nadal w stylu rusko-bizantyjskim.
Pierwotną nazwą placu był Rynek św. Jakuba. W latach 30. XX w. nazwano go placem Bronisława Pierackiego. W okresie okupacji hitlerowskiej nosił nazwę Westring, a w czasach stalinizmu – placu Józefa Stalina. Obecna nazwa – plac Władysława Biegańskiego – obowiązuje od 1956 roku.
Od marca do grudnia 2011 roku trwała modernizacja placu, wskutek której znikły ze środka płyty jezdnie przecinające go na osi wschód-zachód.

</doc>
<doc id="141261" url="https://pl.wikipedia.org/wiki?curid=141261" title="Remiz pendulinus">
Remiz pendulinus



</doc>
<doc id="141263" url="https://pl.wikipedia.org/wiki?curid=141263" title="Bental">
Bental

Bental, strefa bentoniczna (gr. "bénthos" 'głębina') – strefa denna zbiornika wodnego. Cechy charakterystyczne tej strefy to bardzo mała ilość światła lub jego brak, mała ilość tlenu, niska temperatura oraz większe ciśnienie. Organizmy zasiedlające strefę bentoniczną nazywane są bentosem.
Strefy denne różnych zbiorników znajdują się na różnych głębokościach. Na każdej z nich mieszkają różne zwierzęta, gdyż każde z nich przystosowane jest do różnego typu głębokości.
W zależności od typu zbiornika wodnego wyróżnia się:
oraz

</doc>
<doc id="141265" url="https://pl.wikipedia.org/wiki?curid=141265" title="Telimena">
Telimena



</doc>
<doc id="141267" url="https://pl.wikipedia.org/wiki?curid=141267" title="Artonus">
Artonus

Artonus sp. z o.o. - spółka z Trzebini produkująca futerały i pokrowce na instrumenty muzyczne z pianki poliuretanowej. Artonus zajmuje się dystrybucją importowanych gitar (amerykańskich i hiszpańskich), a od 2002 prowadzi także produkcję własnych modeli gitar.
Przedsiębiorstwo zostało założone w 1987 roku przez Henryka Korpytę (absolwenta Akademii Muzycznej w Poznaniu), obecną nazwę Artonus nosiło od 1990 r. Było jednym z pierwszych przedsiębiorstw branży muzycznej w Polsce.
W roku 2008 firma zmieniła nazwę na ARTONEX Sp. z o.o. a prezesem został Leszek Serwatkiewicz, nie związany wcześniej z firmą. Firma przeniosła też siedzibę do Żelazna. Henryk Korpyta sprzedał 70% udziałów firmy Grzegorzowi Spyra.
W roku 2013 spółka przestała istnieć i została wykreślona z KRS.

</doc>
<doc id="141268" url="https://pl.wikipedia.org/wiki?curid=141268" title="Herbatowate">
Herbatowate

Herbatowate, kameliowate ("Theaceae" D. Don) – rodzina roślin należąca do rzędu wrzosowców. Zalicza się do niej ok. 240 gatunków łączonych w 8–9 rodzajów. Rośliny te są najbardziej zróżnicowane w Azji Wschodniej i Południowo-Wschodniej, ale występują też w tropikalnej części Ameryki Południowej i Północnej, sięgając na północ do południowo-wschodniej części Stanów Zjednoczonych. Największe znaczenie użytkowe ma w tej rodzinie herbata (kamelia) chińska "Camellia sinensis", wykorzystywana do celów leczniczych oraz zaparzania popularnego na całym świecie napoju – herbaty. Z nasion kamelii olejodajnej "Camellia oleifera" wyciska się olej używany w kosmetyce i jako jadalny. Olejodajne są też inne gatunki tego rodzaju (kamelia mała "C. sasanqua" i kamelia japońska "C. japonica"). Uprawiane jako rośliny ozdobne są liczne gatunki kamelii, a zwłaszcza kamelia japońska, poza tym rośliny z rodzajów: stewarcja "Stewartia", "Franklinia", "Gordonia".
Systematyka.
Herbatowate stanowią jedną z wielu rodzin zaliczanych do rzędu wrzosowców wchodzącego w skład grupy astrowych (asterids) w obrębie dwuliściennych właściwych (eudicots).
Wyróżnia się trzy grupy rodzajów łączone w plemiona, z których pozycję bazalną zajmuje "Stewartieae"
Plemię "Stewartieae" 
Zalicza się tu jeden rodzaj występujący w południowo-wschodniej części USA oraz w Azji wschodniej
Plemię "Theeae" 
Zalicza się tu cztery rodzajów występujących w południowo-wschodniej Azji oraz w Ameryce Środkowej i Południowej
Plemię "Gordonieae" 
Zalicza się tu trzy rodzaje spotykane w Meksyku i południowo-wschodniej części USA oraz Azji południowo-wschodniej
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Theanae" R. Dahlgren ex Reveal, rząd herbatowce ("Theales" Lindl.), podrząd " Theineae" Engl., rodzina herbatowate ("Theaceae" D. Don).

</doc>
<doc id="141269" url="https://pl.wikipedia.org/wiki?curid=141269" title="Czysta Kraina">
Czysta Kraina

Czysta Kraina, kraina buddy, raj buddy, czysta ziemia (tyb. "szinkham", chiń. 淨土, "jìngtǔ") – sfera istnienia całkowicie zamieszkiwana przez bodhisattwów, w której buddowie nauczają w formie sambhogakaji.
W naukach Diamentowej Drogi traktuje się raczej Czystą Krainę jako stan umysłu, w którym doświadcza się zjawisk na najwyższym poziomie, co pozwala na rozpoznanie bothisattwów w formie sambhogakaji i przyjęcie od nich nauk.

</doc>
<doc id="141270" url="https://pl.wikipedia.org/wiki?curid=141270" title="Kameliowate">
Kameliowate



</doc>
<doc id="141272" url="https://pl.wikipedia.org/wiki?curid=141272" title="9 thermidora">
9 thermidora



</doc>
<doc id="141273" url="https://pl.wikipedia.org/wiki?curid=141273" title="Dziurawcowate">
Dziurawcowate

Dziurawcowate ("Hypericaceae" Juss.) – rodzina roślin zielnych i drzewiastych z rzędu malpigiowców. Obejmuje 7 rodzajów z ok. 590 gatunkami. Rośliny te występują na wszystkich kontynentach z wyjątkiem obszarów polarnych, pustynnych i pokrytych wilgotnymi lasami równikowymi, przy czym poza strefą międzyzwrotnikową rosną tylko przedstawiciele rodzaju dziurawiec ("Hypericum"), jedynego reprezentującego rodzinę we florze Polski. Rodzaj ten jest przy tym zdecydowanie najbardziej liczny w rodzinie – skupia ok. 470 gatunków. Niektóre gatunki wykorzystywane są w ziołolecznictwie (zwłaszcza dziurawiec zwyczajny). Poza tym szereg gatunków uprawianych jest jako rośliny ozdobne. Drewno drzew z rodzaju "Cratoxylum" jest cenionym surowcem w południowo-wschodniej Azji. Dziurawce ze względu na zawartość hyperycyny mogą powodować wrażliwość na światło słoneczne, co jest problematyczne zwłaszcza w przypadku wypasanych zwierząt roślinożernych.
Systematyka.
Przedstawiciele rodziny dawniej włączani byli do rodziny kluzjowatych "Clusiaceae", w jej szerokim ujęciu ("sensu lato"). Ze względu na ich odrębną pozycję filogenetyczną, siostrzaną względem zasennikowatych – zostały wyodrębnione w osobną rodzinę.
Rodzina siostrzana dla zasennikowatych, blisko spokrewniona z gumiakowatymi, zaliczana do obszernego rzędu malpigiowców ("Malpighiales"), należącego do kladu różowych w obrębie okrytonasiennych.
Plemię "Vismieae" 
Plemię "Cratoxyleae" 
Plemię "Hypericeae"

</doc>
<doc id="141274" url="https://pl.wikipedia.org/wiki?curid=141274" title="Vitis vinifera">
Vitis vinifera



</doc>
<doc id="141276" url="https://pl.wikipedia.org/wiki?curid=141276" title="Kościoły neocharyzmatyczne">
Kościoły neocharyzmatyczne

Kościoły neocharyzmatyczne, charyzmatyczne lub neo-zielonoświątkowe – ruch (lub ruchy) wyznaniowy w protestantyzmie, powstały w latach 80. XX wieku, będący odłamem bądź częścią pentekostalizmu.
Poza wiarą w chrzest w Duchu Świętym i praktykowaniem charyzmatów neocharyzmatycy uważają, że pięć darów służby: apostołów, proroków, ewangelistów, pasterzy i nauczycieli (wymienione w Ef 4,11) nie zanikło w starożytności, lecz sprawują je wybrani chrześcijanie także w dzisiejszych czasach (w ruchu występują jednak znaczące różnice opinii co do pozycji i zadań ww. służb, zwłaszcza służb apostoła i proroka; propagatorzy Ruchu Wiary uważają np. iż apostoł nie jest z zasady zwierzchnikiem lokalnych pastorów, w przeciwieństwie do niektórych (neo)charyzmatyków uważających apostoła za „pastora pastorów”).
Powszechnie w tym znaczeniu występują raczej terminy „charyzmatyczne” i „neo-zielonoświątkowe”, przy czym sam ruch charyzmatyczny rozpoczął się – częściowo je opuszczając, częściowo w nich pozostając – wewnątrz Kościołów istniejących od setek lat (katolicki, episkopalny, baptyści).

</doc>
<doc id="141278" url="https://pl.wikipedia.org/wiki?curid=141278" title="Pensjonat">
Pensjonat

Pensjonat – turystyczny obiekt hotelarski posiadający co najmniej 7 pokojów, świadczący dla swoich klientów całodzienne wyżywienie.
W zależności od wyposażenia i zakresu świadczonych usług wyróżnia się 5 kategorii pensjonatów, gdzie najwyższa ma 5 gwiazdek, a najniższa – 1 gwiazdkę.

</doc>
<doc id="141282" url="https://pl.wikipedia.org/wiki?curid=141282" title="Kemping">
Kemping

Kemping (ang. "camping" „obozowisko”) – obiekt turystyczny położony na większym terenie, ogrodzony i strzeżony, na którym goście zatrzymują się na pobyt w namiotach, samochodach kempingowych i przyczepach kempingowych, ale mogą także korzystać z pawilonów, domków turystycznych lub innych obiektów stałych. Kempingi umożliwiają przyrządzanie posiłków i parkowanie samochodów.
Część kempingów honoruje karty rabatowe wydawane przez organizacje caravaningowe.
Dobrze wyposażone kempingi posiadają zazwyczaj:

</doc>
<doc id="141283" url="https://pl.wikipedia.org/wiki?curid=141283" title="Wrzosowce">
Wrzosowce

Wrzosowce, dwurożne ("Ericales" Bercht. &amp; J. Presl) – rząd roślin okrytonasiennych. Grupa ta jest blisko spokrewniona z dereniowcami "Cornales", wraz z którymi oddzieliła się u podstawy linii rozwojowej tworzącej klad astrowych (ang. "asterids"), odpowiadający nadrzędowi astropodobnych "Asteranae" w systemie Ruggiero i in. z 2015. W zależności od systemu klasyfikacyjnego i rozwoju wiedzy o filogenezie tych roślin, bardzo zmieniał się zakres roślin jaki zaliczano do wrzosowców. W systemach preferujących podziały na liczne, niewielkie rzędy (system Takhtajana z 1997, system Reveala z 1999) do wrzosowców zaliczano nieliczne rodziny (od 3 do 5) z ok. 3,5 tysiącami gatunków. W ujęciu systemu APG IV (2016) i według Angiosperm Phylogeny Website do rzędu zaliczana jest cała linia rozwojowa oddzielona od pnia astrowych obejmująca 22 rodziny, 346 rodzajów z ponad 11,5 tysiącami gatunków.

</doc>
<doc id="141284" url="https://pl.wikipedia.org/wiki?curid=141284" title="Oleje półschnące">
Oleje półschnące

Oleje półschnące – oleje roślinne, które do pełnego stwardnienia potrzebują wstępnej polimeryzacji. Proces schnięcia można również znacznie przyspieszyć przez dodatek działających katalitycznie związków ciężkich metali (głównie ołowiu, srebra, manganu czy kobaltu).
Zjawisko „schnięcia” olejów nie jest dotychczas w pełni wyjaśnione i opisane, miało jednak od dawna spore znaczenie praktyczne – zwłaszcza ze względu na możliwość produkcji trwałych i wodoodpornych farb, lakierów, impregnatów i „naturalnych” mas plastycznych (np. linoleum).

</doc>
<doc id="141285" url="https://pl.wikipedia.org/wiki?curid=141285" title="Dwurożne">
Dwurożne



</doc>
<doc id="141287" url="https://pl.wikipedia.org/wiki?curid=141287" title="Oleje nieschnące">
Oleje nieschnące

Oleje nieschnące – oleje roślinne, które nie podlegają utlenianiu i przez to mimo upływu czasu nie tworzą twardej, przejrzystej i elastycznej błony (linoksyd, oksyna).
Zjawisko „schnięcia” olejów nie jest dotychczas w pełni wyjaśnione i opisane, miało jednak od dawna spore znaczenie praktyczne zwłaszcza ze względu na możliwość produkcji trwałych i wodoodpornych farb, lakierów, impregnatów i „naturalnych” mas plastycznych (np. linoleum).

</doc>
<doc id="141288" url="https://pl.wikipedia.org/wiki?curid=141288" title="Dom wycieczkowy">
Dom wycieczkowy

Dom wycieczkowy – obiekt posiadający co najmniej 30 miejsc noclegowych, dostosowany do samoobsługi klientów oraz świadczący minimalny zakres usług związanych z pobytem klientów.
Zadania i organizacja pracy domów wycieczkowych.
Wymagania dla najniższej kategorii (III) domu wycieczkowego obejmują w zakresie instalacji budynku ogrzewanie oraz bieżącą zimną i ciepłą wodę. W zakresie usług i wyposażenia recepcji:

</doc>
<doc id="141289" url="https://pl.wikipedia.org/wiki?curid=141289" title="Rura Kundta">
Rura Kundta

Rura Kundta – urządzenie do przeprowadzania eksperymentów dotyczących dźwięku. Składa się z długiej rury będącej rezonatorem akustycznym, z jednej strony zamkniętej, z umieszczonym wewnątrz źródłem drgań (wibratorem).
Rura Kundta jest tak wąska, że fale biegnące od źródła i odbijające się od zamkniętego końca rury można uznać za płaskie. W wyniku interferencji tych fal ze sobą powstaje fala stojąca. Przesuwając źródło drgań wzdłuż rury, można znaleźć położenie rezonansowe, któremu odpowiadają fale stojące o szczególnie dużej amplitudzie.
W postaci tradycyjnej rurę stanowi szklana rura zamknięta z jednej strony korkiem, a z drugiej wyprowadzony jest koniec pręta zaopatrzony w krążek nieco mniejszy od wewnętrznego przekroju rury. Pręt zamocowany jest w środku, wobec czego pocieranie go szmatką natartą kalafonią wywołuje falę stojącą o długości równej dwóm długościom pręta.
Urządzenie zostało skonstruowane w 1866 roku przez niemieckiego fizyka Augusta Kundta do pomiaru prędkości dźwięku. Obecnie rura jest stosowana jako demonstracyjna pomoc dydaktyczna.

</doc>
<doc id="141290" url="https://pl.wikipedia.org/wiki?curid=141290" title="Lucjan Błaszczyk">
Lucjan Błaszczyk

Lucjan Sylwester Błaszczyk (ur. 28 grudnia 1974 w Lwówku Śląskim) – polski tenisista stołowy. Przez wiele lat członek kadry narodowej i olimpijskiej mężczyzn w Polsce w tenisie stołowym. Jest sponsorowany przez niemiecką firmę tenisa stołowego Tibhar. Występuje w Polskiej Superlidze Tenisa Stołowego jako zawodnik ZKS Palmiarnia Zielona Góra. W światowym rankingu ITTF najwyżej uplasował się na 19. miejscu. Jeden z najbardziej utytułowanych polskich tenisistów stołowych.
W kwietniu 2011 roku, po 16 latach gry w Niemczech, wrócił do Polski.

</doc>
<doc id="141292" url="https://pl.wikipedia.org/wiki?curid=141292" title="Chatka studencka">
Chatka studencka

Chatka studencka – rodzaj schroniska turystycznego, prowadzonego przez organizacje studenckie lub osoby związane ze środowiskiem studenckim (obiekty prywatne również nazywa się chatkami studenckimi, mimo iż "de facto" nie mają nic wspólnego ze środowiskiem studenckim). W działalności uwzględnia zwyczaje panujące w środowisku studentów uprawiających turystykę kwalifikowaną.
Chatki studenckie funkcjonują nieprzerwanie lub – częściej – sezonowo (w okresie wakacji i w weekendy).
Warunki pobytu.
Chatka studencka to najczęściej wiejska chałupa przystosowana do pomieszczenia większej liczby osób. Górna granica pojemności obiektu zależy od jego wielkości. Zazwyczaj chatki studenckie oferują minimum warunków bytowych, ale zawsze mają kuchnię, suszarnię, jakieś większe pomieszczenie (wykorzystywane jako jadalnia i świetlica) i gwarantują miejsce noclegowe.
Często do budynku doprowadzony jest prąd elektryczny, obiekty ogrzewane są drewnem lub – rzadko – węglem. Woda bieżąca pochodzi z lokalnego ujęcia (często jest to studnia lub pobliski strumień). Osoby nocujące w chatce powinny zabrać ze sobą przynajmniej śpiwór.
Bardzo często przy chatce jest możliwość rozbicia namiotu, toteż wiele z nich jest wręcz połączonych z małym polem namiotowym lub zorganizowaną bazą namiotową.

</doc>
<doc id="141293" url="https://pl.wikipedia.org/wiki?curid=141293" title="Raróg (zwierzę)">
Raróg (zwierzę)



</doc>
<doc id="141295" url="https://pl.wikipedia.org/wiki?curid=141295" title="Phoenix (sonda kosmiczna)">
Phoenix (sonda kosmiczna)

Phoenix – bezzałogowy lądownik, będący częścią programu NASA Mars Scout Program, wysłany 4 sierpnia 2007 roku w kierunku Marsa. 26 maja 2008 roku wylądował w okolicach okołobiegunowych, w rejonie Vastitas Borealis, na półkuli północnej. Jego celem były obszary, które podejrzewane były o istnienie dużych ilości lodu wodnego tuż pod powierzchnią gruntu.
21 czerwca 2008 roku NASA podała, iż Phoenix odnalazł lód na Marsie. Lądownik przesłał zdjęcia wgłębienia, które wykopał swym automatycznym ramieniem w gruncie planety. Widoczne są na nich kawałki białego materiału kształtu kostki, które uległy sublimacji między 16 a 19 czerwca 2008 roku. Peter Smith kierujący misją badawczą nie ma wątpliwości, iż jest to lód wodny.
31 lipca 2008 roku testy laboratoryjne na pokładzie sondy Phoenix wykazały istnienie wody w próbce gleby. „Poznaliśmy wcześniej dowody istnienia tej zamarzniętej wody w obserwacjach poczynionych przez sondę Mars Odyssey, a także zanikające kawałki (lodu) zauważone przez Phoenixa w ubiegłym miesiącu, ale po raz pierwszy marsjańskiej wody dotknęliśmy i spróbowaliśmy” – mówił w imieniu agencji badacz z University of Arizona William Boynton.
Cel.
Lądownik był wyposażony w mechaniczne ramię, którego użył do odkrycia warstw znajdujących się głębiej pod powierzchnią. Misja miała na celu dostarczenie danych geologicznych, które ułatwią zrozumienie klimatu, panującego na planecie miliony lat temu. Dodatkowo naukowcy mieli nadzieję odkryć pod powierzchnią gruntu ekosystem na granicy lodu i gleby. Dlatego poszukiwał w zmarzlinie m.in. związków organicznych. Misja Phoenixa ze względu na panujące w okolicy lądowania warunki (mała ilość światła słonecznego docierającego do baterii lądownika) miała trwać do września 2008 roku. 10 listopada 2008 roku NASA ogłosiła zakończenie misji. Ostatni kontakt z lądownikiem udało się nawiązać 2 listopada 2008 roku.
Historia.
Phoenix posiada ulepszone wersje instrumentów, które pierwotnie miały się znaleźć na pokładzie anulowanego 2001 Mars Surveyor Lander, który miał polecieć razem z orbiterem 2001 Mars Odyssey. Dokładne miejsce lądowania zostało ustalone na podstawie zdjęć dostarczonych przez Mars Reconnaissance Orbiter.
Budżet.
Całkowity koszt misji szacowany jest na 417 milionów dolarów amerykańskich. Phoenix został wybrany spośród czterech projektów zaproponowanych w ramach Mars Scout Program. Koszt pozostałych trzech przekraczał znacznie ograniczenia budżetowe.

</doc>
<doc id="141297" url="https://pl.wikipedia.org/wiki?curid=141297" title="Schronisko młodzieżowe">
Schronisko młodzieżowe

Schronisko młodzieżowe – odmiana schroniska turystycznego.
Schroniska młodzieżowe w różnych krajach stosują politykę cenową mniej lub bardziej preferującą turystów będących uczniami lub studentami. Schroniska młodzieżowe zazwyczaj należą do narodowych oddziałów Międzynarodowej Federacji Schronisk Młodzieżowych (ang. "International Youth Hostel Federation, IYHF"). W Polsce takim oddziałem jest Polskie Towarzystwo Schronisk Młodzieżowych (PTSM).
Standard wyposażenia takich schronisk jest podobny; normą są pokoje 6-osobowe i większe, nawet ponad dziesięcioosobowe. Często spotykane są piętrowe łóżka. Niekiedy schroniska dysponują także pokojami mniejszymi, 4-, 3- a nawet 2-osobowymi. Łazienki i toalety zazwyczaj są wspólne dla kilku pokoi (np. dla całego piętra). Zazwyczaj w schronisku znajduje się pomieszczenie kuchenno-jadalne, najczęściej wyposażone w lodówkę, kuchenkę i zestaw podstawowych naczyń, co pozwala na samodzielne przygotowywanie posiłków przez mieszkańców schroniska. Oprócz tego w schroniskach często znajduje się przechowalnia bagażu (niekiedy także nart lub rowerów), jak również pralka, przy czym korzystanie z nich może być płatne dodatkowo.
W Europie stosunkowo najgęstsza sieć schronisk młodzieżowych jest w krajach niemieckojęzycznych – w Austrii i w Niemczech, przy czym w Niemczech przepisy regulujące korzystanie ze schronisk młodzieżowych różnią się w poszczególnych landach, m.in. w Bawarii, w odróżnieniu od innych landów, ze schronisk młodzieżowych osoby dorosłe od lat 27 (o ile nie są opiekunami dzieci lub młodzieży – własnych lub zorganizowanych grup, np. szkolnych) mogą korzystać tylko w ramach wolnych miejsc, pierwszeństwo ma młodzież. Prawo do korzystania z ponad 4500 schronisk młodzieżowych w 80 państwach całego świata mają tylko posiadacze legitymacji schroniskowej wystawionej przez rodzime stowarzyszenie (w Polsce Polskie Towarzystwo Schronisk Młodzieżowych wystawia Legitymację Międzynarodową PTSM). Legitymacja Międzynarodowa PTSM umożliwia jej posiadaczom korzystanie ze schronisk zagranicznych; posiadacze legitymacji mają także pierwszeństwo przed pozostałymi turystami. W Polsce ponadto posiadacze Legitymacji Międzynarodowej PTSM korzystają ze zniżki noclegowej w wysokości do 25%.

</doc>
<doc id="141298" url="https://pl.wikipedia.org/wiki?curid=141298" title="Polskie Towarzystwo Schronisk Młodzieżowych">
Polskie Towarzystwo Schronisk Młodzieżowych

Polskie Towarzystwo Schronisk Młodzieżowych (PTSM) – stowarzyszenie utworzone w 1926 roku (jako trzecie towarzystwo schronisk młodzieżowych na świecie). Jest w Polsce reprezentantem światowego ruchu schronisk młodzieżowych – Międzynarodowej Federacji Schronisk Młodzieżowych.
Działalność statutowa PTSM obejmuje:
Upowszechnianiu idei obozów wędrownych służy ponad 80 tzw. "tras typowych" PTSM organizowanych w oparciu o sieć schronisk młodzieżowych.
Członkostwo w PTSM poświadcza legitymacja PTSM, która wydawana jest każdemu turyście, bez względu na wiek. Ważność legitymacji krajowej przedłuża się uiszczając składkę roczną. Poza tym dostępna jest jeszcze legitymacja międzynarodowa, która wydawana jest na 1 rok. Posiadanie legitymacji często wiąże się z możliwością uzyskania rabatu na nocleg.
Dodatkowo członkostwo w PTSM poświadcza legitymacja z logo Hostelling International (np. ISIC-PTSM), która jest wydawana na podobnych zasadach i dodatkowych wymogach. 
Ważnym ogniwem organizacyjnym Towarzystwa są koła PTSM, które w liczbie ponad 800 (głównie szkolne) skupiają miłośników taniej turystyki schroniskowej.

</doc>
<doc id="141299" url="https://pl.wikipedia.org/wiki?curid=141299" title="Colossus">
Colossus

Colossus – seria programowalnych maszyn cyfrowych oparta na teoretycznych podstawach prac Alana Turinga. 
Projektem Colossus kierowali Max Newman i Tommy Flowers, uczestniczył w nim również Alan Turing.
Colossus został zbudowany przez Toma Flowersa i uruchomiony 14 kwietnia 1943 roku w brytyjskim ośrodku kryptograficznym Bletchley Park (80 kilometrów na północ od Londynu). Składał się z 1500 lamp elektronowych, posiadał czytnik taśmy perforowanej z możliwością wprowadzania danych z prędkością do 5000 znaków na sekundę. Przeznaczony był do zastosowań wojskowych. Służył do rozpracowywania sposobu działania niemieckiej Maszyny Lorenza i łamania jej szyfrów.
W Muzeum w Bletchley Park znajduje się działająca replika Colossusa.

</doc>
<doc id="141301" url="https://pl.wikipedia.org/wiki?curid=141301" title="Ricinus communis">
Ricinus communis



</doc>
<doc id="141303" url="https://pl.wikipedia.org/wiki?curid=141303" title="Olej nieschnący">
Olej nieschnący



</doc>
<doc id="141304" url="https://pl.wikipedia.org/wiki?curid=141304" title="Olej schnący">
Olej schnący



</doc>
<doc id="141305" url="https://pl.wikipedia.org/wiki?curid=141305" title="Olej półschnący">
Olej półschnący



</doc>
<doc id="141306" url="https://pl.wikipedia.org/wiki?curid=141306" title="Kuźnice (Zakopane)">
Kuźnice (Zakopane)

Kuźnice – część Zakopanego, położona w dolnej partii Doliny Bystrej na wysokości ok. 1010 m n.p.m. Znajduje się całkowicie na obszarze Tatr, pomiędzy zboczami Krokwi, Jaworzyńskich Czół, Boczania, Nieboraka i Nosala. Dolna stacja kolei linowej na Kasprowy Wierch i centrum ruchu turystycznego.
Historia.
Historia Kuźnic sięga XVIII wieku, gdy w Dolinie Jaworzynki, zwanej wówczas Jaworzynką Łuszczkową, odkryto złoża rudy żelaza. Na terenie dzisiejszych Kuźnic magazynowano ją, a następnie Drogą Żelazną (obecna Droga pod Reglami) transportowano do huty w Dolinie Kościeliskiej, gdzie była przetapiana.
Huty Hamerskie.
W roku 1776 pojawiła się nazwa Huty Hamerskie, dla określenia zakładu w Kuźnicach, który został założony nieco wcześniej (dokładna data nie jest znana) prawdopodobnie przez ówczesnego starostę nowotarskiego Franciszka Rychtera-Pelikańskiego, który był jej posiadaczem aż do śmierci (1783). Częściej jednak używana była nazwa Hamry. Maria Steczkowska w 1858 pisze: "„Kuźnice zakopiańskie, które tu wszyscy bez wyjątku Hamrami nazywają”".
W kolejnych latach, począwszy od 1807, Hamry były własnością rodziny Homolacsów, wywodzącej się z Węgier. Huta stopniowo rozwijała się, a okres największej świetności obiektu przypadł na połowę XIX wieku, gdy Huty Hamerskie były największym tego typu zakładem w Galicji. Roczna produkcja surówki wynosiła 500 t, a żelaza sztabowego i blachy walcowanej około 700 t. Huta dawała wtedy zatrudnienie ponad 120 osobom, z których większość rekrutowała się spośród okolicznej ludności. Wszyscy pracownicy należeli do „Puszki Brackiej” – organizacji, która w razie ich choroby lub śmierci wypłacała rodzinom zasiłki. W Hamrach powstała szkoła (w której na polecenie Homolacsów uczono historii Polski), zakład miał również swoją orkiestrę oraz chorągiew.
Siły napędowej dla młotów kuźniczych, walcowni z 3 walcarkami i gwoździarki dostarczało koło wodne na potoku Bystra. Huty Hamerskie były opalane węglem drzewnym, wypalanym przede wszystkim z tatrzańskiego buka. Pierwotnie piętro regla dolnego było porośnięte lasem mieszanym, natomiast obecnie składa się prawie wyłącznie ze świerka – głównie za sprawą rabunkowej gospodarki leśnej kuźnickiego zakładu. W 1878 Władysław Anczyc pisał: "„Nie lubię Kuźnic, zdaje mi się, że to potwór pożerający najpiękniejszą ozdobę gór, lasy”".
Zasoby rudy żelaza okazały się niewystarczające dla opłacalnej produkcji już pod koniec lat sześćdziesiątych XIX wieku i w 1869 Homolacsowie sprzedali hutę wraz z dobrami zakopiańskimi berlińskiemu bankierowi, baronowi Ludwigowi Eichbornowi. Kryzys w przemyśle metalowym w Galicji spowodowany pojawieniem się tanich wyrobów hutniczych z Anglii oraz źle prowadzony zakład hutniczy doprowadziły do szybkiego upadku Kuźnic. W roku 1875 wielki piec wygaszono i przerobiono na piec do przetopu starego żeliwa. Dalej działały kuźnice i walcownia, wytwarzano m.in. obręcze, osie, podkowy, młotki, kilofy, lemiesze oraz dusze do żelazek. Trzy lata później zaniechano całkowicie produkcji. W latach 1876–1879 lekarz zakładów metalowych Ludwik Ganczarski prowadził w Kuźnicach zakład wodoleczniczy, który oferował kąpiele ciepłe (żużlowe i igliwiowe) oraz zimne (w doprowadzonej do kabin kąpielowych wodzie z potoku Bystra). W roku 1881 Kuźnice otrzymał zięć Eichborna, Magnus Peltz. Próbował on zastąpić przemysł metalowy produkcją miazgi drzewnej i tektury. Wybudował dwie papiernie (jedna z nich powyżej ronda kuźnickiego przetrwała do 1945 r., druga spłonęła w 1895).
Jednakże wytrzebienie okolicznych lasów na potrzeby hut i papierni szybko doprowadziło Peltza do bankructwa. Zadłużony majątek sprzedano na przymusowej licytacji w 1888 roku. Dobra zakopiańskie wraz z Kuźnicami kupił Władysław hr. Zamoyski. Zdecydował on o całkowitej likwidacji zakładu metalowego, na złom sprzedano wyposażenie techniczne kuźni, hut i innych obiektów, zaczęto wyburzać stare i zniszczone obiekty, m.in. dwór, który spłonął w 1884 roku. W budynku dyrekcji huty w latach 1892 - 1950 działała Szkoła Domowej Pracy Kobiet, założona przez Jadwigę Zamoyską, matkę Władysława. 
W 1936 w Kuźnicach powstała dolna stacja kolei linowej na Kasprowy Wierch i od tego czasu są one często odwiedzane przez turystów.
Turystyka.
Usytuowana jest tu dolna stacja kolejki linowej na Kasprowy Wierch i to dzięki niej Kuźnice stały się popularne. W lecie 2006 roku rozpoczęto gruntowną modernizację kolejki. W związku z protestami organizacji ekologicznych remont rozpoczął się z opóźnieniem 7 maja 2007 roku. Nowa kolejka została oddana do użytku na sezon zimowy 2007/2008.
W Kuźnicach turystyka odgrywa dużą rolę, są one dużym centrum ruchu turystycznego zarówno w lecie, jak i zimą. W zimie narciarze korzystają z kolejki na Kasprowy Wierch, a także zjeżdżają jednokierunkową nartostradą z Nosalowej Przełęczy. Znajduje się tutaj wiele stoisk góralskich z licznymi pamiątkami, które dla osób z nizin (dla górali tzw. "ceprów") stanowią dużą atrakcję.
Zespół dworsko-parkowy w Kuźnicach, obecnie Dyrekcja TPN, jest dostępny do zwiedzania. Znajduje się tam m.in. muzeum „Spichlerz i Wozownia”, w których jest wystawa zdjęć i kolekcja kręgowców Antoniego Kocyana. W obecnym budynku administracji znajdowała się szkoła Jadwigi Zamoyskiej dla kobiet Gospodarstwa Domowego.
Komunikacja.
Od ronda Jana Pawła II (dawniej było to rondo Kuźnickie) prowadzi do Kuźnic al. Przewodników Tatrzańskich. Wjazd samochodem do Kuźnic jest zabroniony. Tylko pojazdy dla niepełnosprawnych lub posiadające specjalne zezwolenie wydawane przez urząd miasta mogą poruszać się trasą od ronda do samych Kuźnic.
Komunikację do Kuźnic tworzy PPKS Zakopane oraz wiele minibusów, które najczęściej kursują na trasie Zakopane-Centrum – Kuźnice. Połączenia busów obejmują także między innymi trasy Kuźnice-Kiry, Kuźnice-Toporowa Cyrhla, Kuźnice-Łysa Polana. Autobusy kursują co parę minut, dzięki temu w pojazdach nie ma tłoku. Oprócz tego dostępne są również taksówki. Postoje zlokalizowane są przy rondzie, jak również w Kuźnicach obok dolnej stacji kolejki.
Szlaki turystyczne.
Kuźnice stanowią jeden z najpopularniejszych punktów wyjścia dla wycieczek w wyższe partie Tatr Zachodnich i Wysokich. Znajduje się tu skrzyżowanie szlaków. Czasy przejścia podane na podstawie mapy.
W 1952 szlak prowadzący przez Kuźnice do Hali Gąsienicowej nazwano Szlakiem Lenina.

</doc>
<doc id="141307" url="https://pl.wikipedia.org/wiki?curid=141307" title="Koalicja">
Koalicja



</doc>
<doc id="141309" url="https://pl.wikipedia.org/wiki?curid=141309" title="Maceraty">
Maceraty

Maceraty – oleje roślinne z wyciągami z kwiatów, pąków lub ziół. Tego typu olej zawiera oprócz oleju bazowego, rozpuszczalne w tłuszczach substancje aktywne z danej rośliny. Otrzymywane są przez moczenie kwiatów lub ziół w oleju roślinnym, poddawanie przez kilka tygodni działaniu promieni słonecznych i przefiltrowanie. Olej otrzymuje nazwę rośliny, której wyciąg zawiera olej bazowy.
Maceraty są bardzo wrażliwe na ciepło i światło, dlatego też nie powinny być ogrzewane oraz narażane na działanie promieni słonecznych. Stosowane są w kosmetykach raczej jako dodatkowe oleje roślinne. Przy produkcji kosmetyków powinno się je wmieszać do fazy tłuszczowej na samym końcu (tzn. najpierw zostaje ogrzany olej z emulgatorem, woskiem, później dodawane są oleje macerowane), w ten sposób zachowane są wszelkie cenne substancje aktywne.
Maceraty wodne.
Maceraty mogą również być przygotowane na zimno w postaci wyciągów wodnych. Najczęściej przygotowuje się w ten sposób surowce roślinne znajdujące zastosowanie w medycynie naturalnej. Rozdrobniony surowiec należy zalać odpowiednią ilością wody o temperaturze pokojowej i odstawić na 30 minut. Po tym czasie wyciąg przecedza się i dopełnia macerat przepisową ilością wody popłukując surowiec.

</doc>
<doc id="141311" url="https://pl.wikipedia.org/wiki?curid=141311" title="Olej z alg">
Olej z alg

Olej z alg – brązowe algi macerowane najczęściej w oleju sojowym. Ma on zielonkawy kolor oraz świeży, morski zapach. Zawiera środki konserwujące (najczęściej butylowany hydroksytoluen lub fenoksyetanol), ponieważ bardzo szybko się psuje (dotyczy to wszystkich produktów, które zawierają algi).
Zastosowanie.
Olej z alg znalazł zastosowanie jako dodatek do olejków do ciała, do kąpieli lub w emulsjach przy cellulicie. Polecany jest dla dojrzałej, suchej skóry, a także zanieczyszczonej i skłonnej do zapaleń. Ma on również właściwości nawilżające, przeciwdziała procesom starzenia. Pozwala utrzymać właściwy poziom wody w płytce paznokcia, natłuszcza ją i odżywia, czego odpowiedzią jest lśniąca powłoka paznokci, wygładzenie bruzd i likwidacja rozwarstwień.
Olej z alg znajduje również swoje zastosowanie przy produkcji biodiesla. Jak na razie powstało jedynie kilka zbiorników doświadczalnych (Stany Zjednoczone, Japonia, Bułgaria) jednakże koszty produkcji biopaliw z alg nadal są bardzo wysokie.

</doc>
<doc id="141312" url="https://pl.wikipedia.org/wiki?curid=141312" title="Olej aloesowy">
Olej aloesowy

Olej aloesowy – olejek otrzymywany z liści aloesu zwyczajnego ("Aloe vera"). Jest to olej o jasnożółtym zabarwieniu i relatywnie neutralnym zapachu. 

</doc>
<doc id="141315" url="https://pl.wikipedia.org/wiki?curid=141315" title="Gudron">
Gudron

Gudron, górska smoła, asfalt – pozostałość po próżniowej destylacji mazutu. Głównym produktem wychodzącym z kolumny destylacji próżniowej są oleje smarowe oraz próżniowy olej napędowy.
Gudron nie destyluje pod zmniejszonym ciśnieniem i może być poddawany hydrokrakingowi, zgazowaniu lub koksowaniu. Stosowany jest do produkcji papy dachowej i asfaltu prasowanego.

</doc>
<doc id="141316" url="https://pl.wikipedia.org/wiki?curid=141316" title="Szczwół plamisty">
Szczwół plamisty

Szczwół plamisty ("Conium maculatum" L.) – gatunek trującej rośliny z rodziny selerowatych ("Apiaceae" Lindl.). Nazwy potoczne: "pietrasznik plamisty", "psia pietruszka", "świńska wesz", "weszka", "szaleń plamisty" i inne.
Rozmieszczenie geograficzne.
Występuje w północnej Afryce, w zachodniej Azji (sięgając po zachodnie krańce Chin i Indii) oraz w niemal całej Europie bez jej północnych krańców. Jako gatunek zawleczony i zdziczały występuje w południowej Afryce, w Australii i na wyspach Oceanii, w Ameryce Północnej, Środkowej i Południowej. W polskiej florze jest archeofitem dość pospolicie występującym na całym obszarze kraju.
Zastosowanie.
Medycyna ludowa wykorzystuje tę roślinę jako środek przeciwbólowy, rozkurczowy i znieczulający. Surowcem zielarskim było ziele szczwołu – "Herbe Conii".

</doc>
<doc id="141317" url="https://pl.wikipedia.org/wiki?curid=141317" title="Adhara">
Adhara



</doc>
<doc id="141319" url="https://pl.wikipedia.org/wiki?curid=141319" title="Olej z arniki górskiej">
Olej z arniki górskiej

Olej z arniki górskiej – złoto-żółte kwiaty arniki macerowane w oliwie z oliwek. Olej ten ma kolor od ciemnożółtego po brązowy i lekko aromatyczny zapach. Pochodzi z Francji, Hiszpanii. Używany jako dodatek w olejkach, maściach leczniczych, kremach przy zanieczyszczonej, tłustej skórze, przy couperose, zwichnięciach, obiciach, chorobach reumatycznych, zapaleniach i bólach stawów. Wykazuje działanie wygrzewające, antyseptyczne, regenerujące, wyciszające, hamuje rozwój zapaleń. U osób wrażliwych mogą wystąpić podrażnienia, zaleca się przeprowadzenie testu alergicznego.

</doc>
<doc id="141320" url="https://pl.wikipedia.org/wiki?curid=141320" title="Ubytek">
Ubytek

Ubytek – strata, uszczerbek, różnica ilościowa pomiędzy stanem pierwotnym a aktualnym.
W logistyce, rachunkowości.
Jako takie zaliczane są również szkody.
Prawidłowe określenie ubytków jest istotne podczas inwentaryzacji

</doc>
<doc id="141321" url="https://pl.wikipedia.org/wiki?curid=141321" title="Mewa siodłata">
Mewa siodłata

Mewa siodłata ("Larus marinus") – gatunek największego ptaka z rodziny mewowatych (Laridae). Jego obszar występowania ograniczony jest do wysp i wybrzeży północnego Atlantyku oraz przyległych rejonów Oceanu Arktycznego. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1758 roku Karol Linneusz w 10. edycji "Systema Naturae", uznawanej za początek nomenklatury zoologicznej. Autor nadał gatunkowi nazwę "Larus marinus", która obowiązuje do tej pory. Jako miejsce występowania wskazał Europę; później miejsce typowe ograniczono do szwedzkiej wyspy Gotlandia. Nie wyróżnia się podgatunków.
Występowanie.
Zamieszkuje pas od Wielkich Jezior Północnoamerykańskich, wschodniej Kanady i USA po Karolinę Północną na południu, południową Grenlandię, wyspy Arktyki, Islandię, Wyspy Owcze, Wyspy Brytyjskie, północną Francję, oraz Półwysep Skandynawski po Półwysep Kolski i co najmniej Morze Białe. Zimą (zwłaszcza północne populacje) przenosi się bardziej na południe i południowy zachód, osiągając brzegi Półwyspu Iberyjskiego (sporadycznie Maroko), a w Ameryce – Florydę (sporadycznie Karaiby). Osiadłe populacje zimują na wybrzeżach Morza Północnego i Bałtyckiego. Większość mew siodłatych jednak przemieszcza się zimą na południe, sporadycznie docierając nawet do Morza Czarnego. Dalsze wędrówki odbywają przeważnie ptaki młode.
W Polsce nie gniazduje, nielicznie koczuje zimą na wybrzeżu, zwłaszcza nad Zatoką Gdańską i Pomorską (tu populacje oceniane na 600–2900 osobników). W głębi kraju pojawia się bardzo rzadko. Niektóre z nich przebywają w Polsce cały rok, jednak najbliższe geograficznie lęgi stwierdzono na bałtyckim wybrzeżu Niemiec. W Europie Środkowej widywana przeważnie w stadach mew srebrzystych.
Charakterystyka.
Jej wielkość dorównuje prawie wymiarom dzikiej gęsi, a dorosła podobna jest do mewy żółtonogiej. Przy innych mewach odróżniają się wielkością i masywną sylwetką. W powietrzu ich lot jest podobny do ruchów czapli.
Biotop.
Lęgną się na wybrzeżach mórz o skalistych brzegach i wyspach, rzadziej piaszczystych, lokalnie na brzegach dużych rzek i ich zakolach oraz jeziorach śródlądowych. Unikają raczej płaskich terenów. W portach trzyma się spokojniejszych miejsc, gdzie odpoczywa. Poza okresem lęgowym również wyrusza na otwarte morze. W czasie przelotów mewy siodłate wędrują wzdłuż rzek i wybrzeży morskich, rzadko tylko zapuszczając się na ląd. Jest to związane z pokarmem, który zdobywają głównie nad wodą.
Pożywienie.
Różnorodny morski pokarm zwierzęcy, w tym odpady rybackie, małe ryby, ptaki i ssaki, padlina, a także jagody. 
Od lipca do kwietnia, czyli poza sezonem lęgowym, latają nad morskimi wybrzeżami lub pełnym morzem, szukając pożywienia. Jej wielkość i żarłoczność działa na szkodę koloniom innych gatunków mew, w których to mewy siodłate kradną jaja i pisklęta. Mogą nawet polować na dorosłe ptaki, które gnieżdżą się w norach i szczelinach (są wtedy łatwym łupem) np. na maskonury.
Status i ochrona.
Międzynarodowa Unia Ochrony Przyrody (IUCN) uznaje mewę siodłatą za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji szacuje się (2015) na 690–940 tysięcy osobników. Trend liczebności populacji nie jest znany.
W Polsce podlega ścisłej ochronie gatunkowej.

</doc>
<doc id="141328" url="https://pl.wikipedia.org/wiki?curid=141328" title="Szczyty górskie w Afryce">
Szczyty górskie w Afryce

Poniższa lista przedstawia ważniejsze szczyty górskie w Afryce o wysokości bezwzględnej powyżej 2000 m n.p.m., ułożone według wysokości:

</doc>
<doc id="141329" url="https://pl.wikipedia.org/wiki?curid=141329" title="Liber (raper)">
Liber (raper)

Liber, właściwie Marcin Piotrowski (ur. 10 lipca 1981 w Obornikach) – polski raper i autor tekstów, były członek hip-hopowej grupy Ascetoholix. Współpracował z wykonawcami, takimi jak m.in. Sylwia Grzeszczak, Agnieszka Włodarczyk, Mezo, Slums Attack, Gosia Andrzejewicz i Natalia Szroeder.
Kariera muzyczna.
Działalność artystyczną rozpoczął w 1999 w zespole Ascetoholix, którego był współzałożycielem. Wraz z zespołem występował podczas lokalnych koncertów, w tym na przeglądzie zespołów rockowych w Obornikach. Wystąpili na festiwalu w Żarowie, na którym zajęli drugie miejsce. W międzyczasie wydali debiutancki nielegal, zatytułowany "3xlak". Kolejne nagrania zespołu ukazały się na nielegalu "Nazwij to sam", który został wydany pod koniec 2000. Równolegle zrealizowano pierwszy teledysk składu, zrealizowany do utworu „Umiejętności”. Trio cieszyło się wówczas lokalną popularnością, co umożliwiło nawiązanie współpracy z wytwórnią muzyczną Camey Studio.
W październiku 2001 ukazał się pierwszy oficjalny album zespołu pt. "A". Na płycie znalazł się m.in. utwór „Już dawno”, wykorzystany na ścieżce dźwiękowej do filmu Sylwestra Latkowskiego "Blokersi". W międzyczasie Liber, razem z pozostałymi członkami Ascetoholix, gościł na głośniej produkcji Slums Attack – "Na legalu?". Raperzy wystąpili w piosence „Moje miasto”.
W marcu 2003 ukazał się kolejny album zespołu pt. "Apogeum". Na płycie znalazł się m.in. utwór „Suczki”, z udziałem Meza i Szada, członka formacji Trzeci Wymiar. Kompozycja, do której również nakręcono teledysk, przysporzyła zespołowi ogólnopolskiej popularności. 1 marca 2006 ukazał się trzeci oficjalny materiał Ascetoholix pt. "Adsum". Płyta dotarła do 46. miejsca zestawienia OLiS.
W 2011 opuścił skład zespołu.
1 marca 2004 nakładem UMC Records wydał pierwszy, solowy album studyjny pt. "Bógmacher". Płyta dotarła do 13. miejsca zestawienia OLiS. Podczas promocji, do pochodzących z płyty utworów „Skarby”, „Gdzie indziej”, „Pomnik” i „Jedna z dróg” zostały zrealizowane teledyski. Wśród gości na płycie znaleźli się m.in.: zespół 52 Dębiec, raperzy Doniu, Mezo, Owal/Emcedwa, Nullo, Kriss i Mariusz „Marian” Krzyśka, były wokalista gothic metalowej formacji Aion.
W 2006, wspólnie z Kubą Mańkowskim i Sylwią Grzeszczak, założył projekt pod nazwą Rio Boss. Jedyny utwór formacji, zatytułowany „Roberto”, ukazał się pod koniec roku na kompilacji różnych wykonawców: "Rap Eskadra 5 – Zima 2007".
18 czerwca 2007 do sprzedaży trafił album Libera i Donia pt. "Moderato". Płyta ukazała się nakładem firmy My Music. Gościnnie w nagraniach wzięli udział: Sylwia Grzeszczak, Vitows, Evayah, Vitows, Dima i Lejery. Płyta spotkała się z komercyjnym niepowodzeniem, nie została ujęta w zestawieniu OLiS. Pewną popularność zyskała pochodząca z płyty piosenka „Dzień dobry Polsko”, która dotarła do 31. miejsca Szczecińskiej Listy Przebojów Polskiego Radia. W czasie promocji do utworu został zrealizowany także teledysk. Następnie raper podjął współpracę z piosenkarką i aktorką Agnieszką Włodarczyk. Napisał pięć tekstów na jej debiutancki album pt. "Nie dla oka...".
21 listopada 2008, ponownie nakładem My Music, ukazał się jego kolejny album studyjny pt. "Ona i on", nagrany we współpracy z Sylwią Grzeszczak. Nagrania uplasowały się 27. miejscu listy OLiS. Materiał był promowany teledyskami do utworów „Nowe szanse”, „Co z nami będzie” i „Mijamy się”. 6 marca 2009 ukazała się kompilacja nagrań Libera pt. "Wczoraj i dziś". Wydawnictwo stanowiło podsumowanie działalności artystycznej rapera. Na płycie znalazły się piosenki m.in. z udziałem takich wykonawców jak: Doniu, Owal/Emcedwa, Sylwia Grzeszczak, Mezo, Pneuma i Kombii. Do albumu została dołączona także płyta DVD zawierającą teledyski.
W 2011 ukazał się pierwszy album Grzeszczak, zatytułowany "Sen o przyszłości", na którym znalazło się m.in. sześć piosenek z tekstami autorstwa Libera.
22 maja 2012 nakładem EMI Music Poland ukazał się jego pierwszy minialbum pt. "Magia futbolu". Płyta dotarła do 11. miejsca listy OLiS. Na płycie znalazły się piosenki m.in. z gościnnym udziałem Tomasza Zimocha, Rafała Brzozowskiego i zespołu InoRos. Wydawnictwo było promowane teledyskami do utworów „Czyste szaleństwo” i „Pola karnego lis”. Pod koniec roku Liber wziął udział w programie telewizyjnym TVP2 "Bitwa na głosy", gdzie zajął trzecie miejsce.
21 maja 2013 ukazał się jego kolejny album studyjny pt. "Duety". Album uplasował się na 20. miejscu zestawienia OLiS. W nagraniach płyty muzyka wspomogli m.in. wokalista zespołu De Mono – Andrzej Krzywy, śpiewaczka Alicja Węgorzewska-Whiskerd i wokalista zespołu Video – Wojciech Łuszczykiewicz. Piosenka „Wszystkiego na raz” nagrana wspólnie z Natalią Szroeder była notowana m.in. na 1. miejscu na POPLiście. Kompozycja uplasowała się na 5. miejscu AirPlay – Top. W czasie promocji wydawnictwa zrealizowane zostały teledyski do utworów: „Winny”, w którym zaśpiewał Mateusz Mijal i „Nie patrzę w dół”, ponownie z udziałem Natalii Szroeder.
Życie prywatne.
28 lipca 2014 roku ożenił się z Sylwią Grzeszczak. Mają córkę Bognę (ur. 5 grudnia 2015).

</doc>
<doc id="141330" url="https://pl.wikipedia.org/wiki?curid=141330" title="Poste restante">
Poste restante

Poste restante (wym. "post restãt," fr. "poczta pozostająca") – sposób wysyłki polegający na dostarczeniu przesyłki pocztowej lub przekazu pocztowego pod adres dowolnego urzędu pocztowego, wygodny dla odbiorcy, zamiast pod jego adres. Nie musi to być urząd „właściwy” miejscu zamieszkania, nie musi to być nawet urząd w miejscowości, w której mieszka.
Adresat, spodziewając się przesyłki, udaje się na pocztę w celu jej odebrania. Przy odbiorze przesyłki adresat musi okazać dokument stwierdzający tożsamość, np. dowód osobisty. Przesyłki te nie są awizowane.
Przesyłka czeka na adresata przez 14 dni, po czym w razie nieodebrania jest zwracana do nadawcy (jeśli nie ma adresu nadawcy, traktowana jest jak niedoręczalna i dostarczana do Urzędu Przesyłek Niedoręczalnych w Urzędzie Pocztowym Koluszki 2).

</doc>
<doc id="141332" url="https://pl.wikipedia.org/wiki?curid=141332" title="Poste-restante">
Poste-restante



</doc>
<doc id="141333" url="https://pl.wikipedia.org/wiki?curid=141333" title="Misjonarki Miłości">
Misjonarki Miłości

Zgromadzenie Sióstr Misjonarek Miłości, Misjonarki Miłości ("Missionaries of Charity") – zgromadzenie zakonne założone przez świętą Matkę Teresę z Kalkuty.
Historia.
7 października 1950 r. arcybiskup Kalkuty Ferdinand Périer S.J. wydał dekret powołujący do życia zgromadzenie Misjonarek Miłości na prawach diecezjalnych. Od tego czasu zgromadzenie podlegało biskupowi diecezji, na terenie której się znajdowało.
Już 1 lutego 1965 r. papież Paweł VI nadał zgromadzeniu status prawa pontyfikalnego – odtąd zgromadzenie podlegało bezpośrednio papieżowi.
Początkowo siostry pracowały w slumsach Kalkuty, potem Matka Teresa na zaproszenie innych biskupów zakładała domy w innych rejonach Indii, potem Azji. Obecnie około 4000 sióstr posługuje najbiedniejszym z biednych w różnych krajach na całym świecie.
Funkcjonowanie zgromadzenia.
Siostry zbierają z ulic miasta ludzi bezdomnych, aby ich umyć, opatrzyć im rany, nakarmić; uczą dzieci – głównie na ulicach; prowadzą domy dla porzuconych dzieci, starając się o ich adopcję; zajmują się trędowatymi, odwiedzają domy starców, szpitale, więzienia.
Oprócz trzech podstawowych ślubów zakonnych: ubóstwa, posłuszeństwa i czystości, ślubują całym sercem pełnioną bezinteresowną służbę najbiedniejszym z biednych.
Formacja przebiega poprzez: aspiranturę (ok. 1 rok), postulat (ok. 1 rok), nowicjat (2 lata), następnie przez sześć lat śluby składane są na okres jednego roku. Przed złożeniem ślubów wieczystych siostry odbywają roczną formację (tercjat).
Grupy sióstr składają śluby co pół roku w okolicach 24 maja oraz 8 grudnia.
Zgromadzeniu patronuje Niepokalane Serce Maryi. Święto zgromadzenia przypada na 22 sierpnia.
Ponieważ jest to zgromadzenie wielonarodowościowe (siostry pochodzą z różnych krajów) i misyjne, językiem zgromadzenia jest język angielski.
Zgromadzenie w Polsce.
W Polsce domy Misjonarek Miłości znajdują się w Warszawie (preaspirantki, postulantki), Szczecinie, Katowicach (aspirantki), Łodzi i Zaborowie koło Warszawy.

</doc>
<doc id="141334" url="https://pl.wikipedia.org/wiki?curid=141334" title="Tom Clancy">
Tom Clancy

Tom Clancy, właśc. Thomas Leo Clancy Jr. (ur. 12 kwietnia 1947 w Baltimore, zm. 1 października 2013 tamże) – amerykański pisarz powieści sensacyjnych. Współwłaściciel Baltimore Orioles. Członek dożywotni NRA od 1978.
Życiorys.
Uczęszczał do Loyola High School w Towson w stanie Maryland. Następnie studiował filologię angielską na Baltimore Loyola College. W 1970 r. ożenił się z Wandą, z którą rozwiódł się w 1998 r. Rok później, w wieku 52 lat, Clancy powtórnie ożenił się, tym razem z 32-letnią pisarką Aleksandrą Marie Llewellyn.
W 1984 r. opublikował swoją pierwszą książkę pt. "Polowanie na Czerwony Październik". Ta powieść przyniosła mu międzynarodową sławę. Clancy stworzył postać Jacka Ryana, historyka, analityka CIA, a później nawet prezydenta Stanów Zjednoczonych. Ta fikcyjna postać występuje w najbardziej znanych książkach autora, takich jak: "Czas patriotów", "Polowanie na Czerwony Październik", "Stan zagrożenia" i "Suma wszystkich strachów".
Jest jednym z trzech autorów (pozostali to John Grisham i J.K. Rowling), którzy w latach 90. XX wieku sprzedali ponad 2 miliony egzemplarzy pierwszego wydania.
Tom Clancy brał również czynny udział w tworzeniu gier komputerowych; na motywach jego powieści pt. Rainbow Six powstała cała seria znanych produkcji. Swoim nazwiskiem firmował też m.in. serię gier "Splinter Cell", serię taktycznych gier akcji "Ghost Recon", strategię "EndWar" i zręcznościowy symulator lotu "H.A.W.X.".
Ekranizacje.
W rolę Jacka Ryana wcielali się następujący aktorzy: John Krasinski, Ben Affleck, Alec Baldwin, Harrison Ford i Chris Pine.

</doc>
<doc id="141335" url="https://pl.wikipedia.org/wiki?curid=141335" title="Omacnicowate">
Omacnicowate

Omacnicowate (Pyralidae) – rodzina owadów z rzędu motyli i nadrodziny Pyraloidea. Obejmuje ponad 5900 opisanych gatunków.
Morfologia.
Większość omacnicowatych to motyle średnich rozmiarów. Ich przednie skrzydła odznaczają się gałęziami żyłki radialnej trzecią i czwartą wychodzącymi ze wspólnej szypułki lub całkowicie zlanymi. Na drugim sternicie odwłoka występują u nich narządy bębenkowe o zamkniętych bullach. Genitalia samców mają unkus zaopatrzony w ramiona.
Rozprzestrzenienie.
Rodzina kosmopolityczna, obejmująca liczne gatunki synantropijne. W Polsce stwierdzono występowanie 92 gatunków (zobacz: omacnicowate Polski).
Systematyka.
Omacnicowate klasyfikuje się w nadrodzinie Pyraloidea wraz z siostrzanymi wachlarzykowatymi, które dawniej włączano w ich skład. Do 2011 roku opisano 5921 gatunków omacnicowatych z 1055 rodzajów. Klasyfikuje się je w 5 podrodzinach:
Znaczenie gospodarcze.
Przedstawiciele rodziny mają olbrzymie znaczenie gospodarcze jako szkodniki roślin uprawnych, szkodniki magazynowe (np. omacnica spichrzanka, mklik mączny, zadarlica spiżarnianka) oraz szkodniki pszczelarskie (np. barciak większy, łaźbiec).

</doc>
<doc id="141336" url="https://pl.wikipedia.org/wiki?curid=141336" title="Softball">
Softball

Softball – gra podobna do baseballu, lecz rozgrywana na mniejszym boisku, większą piłką oraz lżejszą i grubszą pałką.
Rywalizują ze sobą dwie drużyny po 9 zawodników. Główna część pola gry jest kwadratem o boku 18,3 m. W narożnikach umieszczone są bazy (jedna z baz to baza domowa). W grze używa się piłki o obwodzie blisko 30 cm (11 lub 12 cali w zależności od rodzaju rozgrywek
) i wadze 166-173 g oraz pałki o długości około 86 cm i wadze około 1 kg. Mecz składa się z 7 inningów. W każdej z nich obie drużyny grają na przemian w ataku i w obronie. Drużyna atakująca odbija pałką piłkę rzuconą (od dołu) przez miotacza z drużyny przeciwnej.
Celem odbijającego jest wybicie piłki, a następnie obiegnięcie 3 baz i dotarcie do bazy domowej, co daje drużynie 1 punkt.
Drużyna rywali dąży do wyeliminowania biegnących do bazy domowej przeciwników. Osiąga się to poprzez złapanie lecącej piłki z góry lub poprzez dotknięcie przeciwnika trzymaną w ręce piłką (z zastrzeżeniem, że biegnący nie jest akurat na którejś bazie). Łapacz (wyłapujący piłki od miotacza) nosi dodatkowy ekwipunek: kask, maskę, ochraniacz na klatkę piersiową i nogi oraz rękawicę. Softball rozwijał się równocześnie jako gra halowa i forma rozrywki pod gołym niebem, popularna zwłaszcza wśród kobiet, dla których baseball był zbyt wymagający fizycznie.
W 1996 dyscyplina ta dołączyła do oficjalnej listy gier olimpijskich, choć tylko w wykonaniu kobiet. Określenie jej jako kobiecej odmiany baseballu jest jednak błędem ze względu na fakt, że chociażby w Stanach istnieje wiele męskich zespołów grających w softball. W 2005 softball skreślono z listy dyscyplin olimpijskich, począwszy od 2012 roku. W 2016 dyscyplina ta powróciła do grona sportów olimpijskich, a w 2021 podczas Letnich Igrzysk Olimpijskich 2020 w Tokio po trzynastu latach przerwy wróciła do programu igrzysk.

</doc>
<doc id="141340" url="https://pl.wikipedia.org/wiki?curid=141340" title="Ruch turystyczny">
Ruch turystyczny

Ruch turystyczny to określenie przemieszczania się ludzi, które nie jest wymuszone przez czynniki zewnętrzne – ludzie zmieniają miejsce pobytu, swoje środowisko, rytmu życia dobrowolnie – bez przymusu. Ruch turystyczny odnosi się do określonego obszaru, kierunku, okresu w którym trwa, itp. 
Obecnie w świecie obowiązuje podział ONZ WTO ruchu turystycznego:
W badaniach nad ruchem turystycznym największe znaczenie ma ustalenie celów podróży. Cele te zostały podzielone na dwie kategorie:
ONZ dokonało podziału celów wizyt na 6 różnych kategorii – w 1976 roku. Zalicza się do nich:
Pamiętać należy, że rzadko kiedy celem podróży jest tylko jeden z wymienionych powyżej celów.

</doc>
<doc id="141341" url="https://pl.wikipedia.org/wiki?curid=141341" title="Tablica mieszająca">
Tablica mieszająca

Tablica mieszająca lub tablica z haszowaniem (, niekiedy błędnie tłumaczone jako „tablica haszująca”) – struktura danych, która jest jednym ze sposobów realizacji tablicy asocjacyjnej, tj. abstrakcyjnego typu danych służącego do przechowywania informacji w taki sposób, aby możliwy był do nich szybki dostęp. Tablica mieszająca umożliwia również szybkie porównywanie danych, np. fragmentów tekstów, plików.
Odwołania do przechowywanych obiektów dokonywane są na podstawie "klucza", który dany obiekt (informację) identyfikuje.
Podstawowe informacje.
Tablice mieszające opierają się na zwykłych tablicach indeksowanych liczbami – dostęp do danych jest bardzo szybki, nie zależy od rozmiaru tablicy ani położenia elementu (przynajmniej teoretycznie, patrz sekcja Wady). W tablicy mieszającej stosuje się funkcję mieszającą, która dla danego klucza wyznacza indeks w tablicy; innymi słowy "przekształca" klucz w liczbę z zadanego zakresu.
Funkcje te są zwykle nieskomplikowane, tak aby czas ich wykonywania nie dominował w operacjach na tablicy.
Funkcję mieszającą dobiera się do klucza; inaczej będzie zbudowana funkcja dla tablic przechowujących nazwiska (dowolnie długie łańcuchy znaków), inaczej dla współrzędnych (ciągi liczb rzeczywistych), inaczej dla numerów seryjnych (ciągi liczby i cyfry o określonej długości). Istnieją również funkcje uniwersalne, które można stosować dla dowolnych danych.
W najprostszym przypadku wartość funkcji mieszającej, obliczona dla danego klucza, wyznacza dokładnie indeks szukanej informacji w tablicy. Jeżeli miejsce wskazywane przez obliczony indeks jest puste, to poszukiwanej informacji nie ma w tablicy. W ten sposób wyszukiwanie elementu ma złożoność czasową formula_1 Jednak w sytuacji tej pojawia się problem kolizji, to znaczy przypisania przez funkcję mieszającą tej samej wartości dwóm różnym kluczom.
Jednak jeżeli dane, które mają być przechowywane w tablicy mieszającej, są znane zawczasu (np. nazwy państw, miast, słowa kluczowe jakiegoś języka programowania), można posłużyć się doskonałą funkcją mieszającą albo minimalną doskonałą funkcją mieszającą, które nigdy nie spowodują kolizji. Doskonała funkcja mieszająca odwzorowuje formula_2 kluczy na różne wartości z przedziału formula_3 gdzie formula_4 w przypadku funkcji minimalnych zachodzi równość formula_5
Istnieją algorytmy, które wyznaczają takie funkcje, np. algorytm Cichelliego, FHCD (oba dla napisów), CHD (dla dowolnych danych). Programy, które znajdują funkcje minimalne to np. gperf lub cmph.
Rozwiązywanie problemu kolizji.
W sytuacji gdy wartość funkcji mieszającej obliczonej dla klucza elementu wstawianego do tablicy pokrywa się z wartością funkcji obliczoną dla klucza jakiegoś elementu już znajdującego się w tej tablicy, mówimy o "kolizji". Istnieje kilka sposobów rozwiązywania tego problemu. Najprostszym sposobem jest zastąpienie elementu znajdującego się w tablicy przez nowy element lub ewentualnie rezygnacja ze wstawiania nowego elementu. Na ogół jednak wymagane jest, aby oba elementy znalazły się w tablicy, co pociąga za sobą konieczność zastosowania innej metody.
Metoda łańcuchowa.
Metoda łańcuchowa polega na przechowywaniu elementów nie bezpośrednio w tablicy, lecz na liście związanej z danym indeksem. Wstawiane elementy dołącza się do jednego z końców listy. Średnia złożoność wyszukiwania jest złożonością liniowego wyszukiwania elementu na liście i zależy od "współczynnika wypełnienia" listy, czyli stosunku liczby elementów do wielkości tablicy. Ponieważ złożoność pesymistyczna wyszukiwania wynosi formula_6 czasami zamiast list stosuje się drzewa. Zaletą metody łańcuchowej jest szybkość i prostota usuwania elementów z listy.
Adresowanie otwarte.
Inny sposób rozwiązywania problemu kolizji to adresowanie otwarte. W podejściu tym nowy element wstawia się w innym miejscu niż wynikałoby to z wartości funkcji mieszającej. Nowa lokalizacja określana jest przez dodanie do wartości funkcji mieszającej wartości tzw. funkcji przyrostu formula_7 gdzie formula_8 oznacza numer próby (to znaczy ile razy wstawienie się nie powiodło ze względu na kolizję). Ze względu na rodzaj funkcji przyrostu wyróżnia się różne metody adresowania otwartego:
W przypadku szukania liniowego może pojawić się problem grupowania, to znaczy koncentracji miejsc zajętych w pewnych zakresach indeksów przy małej zajętości innych obszarów tablicy. Problem ten jest w znacznym stopniu zredukowany w przypadku szukania kwadratowego, chociaż w tej metodzie występuje analogiczny problem grupowania wtórnego, natomiast praktycznie wyeliminowany dla mieszania podwójnego.
Innym kłopotem jest skomplikowanie procesu usuwania elementu, w sytuacji gdy w tablicy znajdują się inne, o tej samej wartości funkcji mieszającej. Wymusza to rozróżnianie trzech stanów elementów tablicy: zajęta, wolna, wolna po usunięciu.
Współczynnik wypełnienia.
Współczynnik wypełniania (ang. "load factor") jest definiowany jako iloraz liczby elementów zapisanych w tablicy mieszającej formula_14 do fizycznego rozmiaru tablicy formula_15 Jeśli rozkład prawdopodobieństwa wartości funkcji skrótu jest jednostajny, wówczas przeciętnie dla formula_16 elementów wystąpią kolizje.
Przy inicjalizacji tablicy mieszającej podaje się początkowy rozmiar formula_2 (lub jest ona niejawnie określona przez implementację). Natomiast podczas pracy z tablicą sprawdzany jest aktualny współczynnik wypełnienia i gdy jest za duży, rozmiar fizyczny tablicy zostaje odpowiednio korygowany.
W praktyce przyjmuje się wartość współczynnika na poziomie formula_18
Haszowanie kukułcze.
Haszowanie kukułcze, zwane też niegramatycznie haszowaniem kukułkowym, rozwiązuje problem kolizji poprzez zastosowanie dwóch tablic i dwóch odpowiadających im funkcji haszujących. Dopóki nie występuje kolizja, dodawane elementy są umieszczane w pierwszej tablicy pod indeksem wyznaczonym przez pierwszą funkcję mieszającą. Jeśli jednak wystąpi kolizja (w miejscu wyznaczonym przez pierwszą funkcję już znajduje się inny obiekt), to wstawiany element jest umieszczany w drugiej tablicy na pozycji wyznaczonej przez drugą funkcję. Jeśli pod tamtym indeksem także znajdował się jakiś obiekt, to zostaje on stamtąd usunięty i dla niego rekurencyjnie zostaje uruchomiona procedura wstawiania, przy czym tym razem zostanie on na siłę wstawiony do pierwszej tablicy. Proces ten jest powtarzany do momentu, w którym przy wstawianiu elementu nie wystąpi kolizja. W przypadku zapętlenia się algorytmu, losowane są nowe funkcje haszujące i wszystkie elementy tablicy zostają ponownie przemieszane. Jeśli został osiągnięty ustalony współczynnik wypełnienia, to przed wybraniem nowych funkcji należy powiększyć rozmiar tablicy mieszającej.
Haszowanie kukułcze gwarantuje odczyt elementu z tablicy w czasie stałym (gdyż wymagane jest jedynie sprawdzenie dwóch indeksów), a przy losowaniu funkcji mieszających z odpowiedniej rodziny, oczekiwany zamortyzowany koszt wstawienia elementu jest również stały.
Zastosowania.
Tablice mieszające są szeroko stosowane do implementacji wielu algorytmów i aplikacji. Są szeroko stosowane w kompilatorach, interpreterach (szczególnie dynamicznych języków obiektowych, jak Python, Perl, JavaScript, Lua), bazach danych (indeksowanie, łączenie, agregacja / grupowanie), analizie i agregacji danych, trasowaniu (routowaniu), systemach cachowania (pamięć podręczna), monitorowaniu, implementacji zbiorów, mapowań dwukierunkowych (bijekcja), kompresji danych, wyszukiwaniu wzorców i wielu innych.
Większość języków programowania posiada implementację tablicy mieszającej w ramach standardowej biblioteki. Ponadto większość języków interpretowanych, takich jak PHP, Ruby, czy Smalltalk posiada specjalną składnię do tworzenia tego typu struktur.
Ciekawym przykładem zastosowania rozproszonej tablicy mieszającej jest protokół Kademlia stosowany w niektórych sieciach typu peer-to-peer.
Przy wyszukiwaniu wzorca w tekście:
Definiujemy formula_19
gdzie h() – tablica mieszająca, s – słowo, p – baza (najczęściej przyjmuje się liczbę ~30), q – liczba, przez którą dzielimy (najczęściej 2e9+29)
Funkcję h można obliczać ze wzoru rekurencyjnego
formula_20
formula_21
A dla danego podciągu w czasie stałym
formula_22
Wartość formula_23 dla dużych wartości wykładnika musimy policzyć zgodnie z arytmetyką modularną, tj. w pseudokodzie:
 tp := 1
 for k := 1 to j-i+1 do
 tp := tp*p
 tp := tp mod q
Wady.
Podstawową wadą klasycznych tablic mieszających jest duża złożoność pesymistyczna wyszukiwania, wynosząca formula_24 Ponadto kosztowne może być także obliczanie wartości dobrej funkcji mieszającej.
Kolejna wada wiąże się z architekturą współczesnych procesorów, które wykorzystują pamięć podręczną. Ponieważ pamięć podręczna przyspiesza odwołania do komórek pamięci operacyjnej, gdy są one zgrupowane blisko siebie, zastosowanie tablicy mieszającej dla zbyt małej liczby elementów może być wolniejsze niż zastosowanie zwykłej tablicy przeszukiwanej sekwencyjnie.
Praktyczne implementacje szybkich tablic mieszających stosują różne techniki hybrydowe, aby zminimalizować lub wyeliminować te problemy.

</doc>
<doc id="141342" url="https://pl.wikipedia.org/wiki?curid=141342" title="Thomas S. Eliot">
Thomas S. Eliot



</doc>
<doc id="141344" url="https://pl.wikipedia.org/wiki?curid=141344" title="Tablica haszująca">
Tablica haszująca



</doc>
<doc id="141345" url="https://pl.wikipedia.org/wiki?curid=141345" title="Miernikowcowate">
Miernikowcowate

Miernikowcowate (Geometridae) – duża, obejmująca 14 tys. gatunków, rodzina motyli, która nazwę swą wzięła od sposobu przemieszczania się ich gąsienic, które chodząc, przysuwają tył ciała do głowy i zginają się łukowato ku górze, po czym wyprostowują się, „odmierzając” następną długość ciała.
Do miernikowcowatych należy m.in.:

</doc>
<doc id="141351" url="https://pl.wikipedia.org/wiki?curid=141351" title="Molowate">
Molowate

Molowate (Tineidae) – rodzina niewielkich owadów z rzędu motyli. Liczy ok. 3000 gatunków.
Rodzina rozprzestrzeniona we wszystkich strefach klimatycznych. Osobniki dorosłe posiadają smukłe, gęsto owłosione ciało o barwie od białawej, poprzez żółtą po szarobrunatną. Rozpiętość skrzydeł wynosi 12–25 mm. Larwy żyją w rurkowatych osłonkach, które składają się z resztek pożywienia i wydzieliny gruczołów przędnych. Żywią się m.in. wyrobami włókienniczymi, grzybami i nasionami.
Larwy mola włosienniczka (odzieżowego) ("Tineola bisselliella") żywią się wełnianymi wyrobami włókienniczymi, zaś mola kożusznika ("Tinea pellionella") także wyrobami futrzarskimi.
Systematyka.
Do rodziny zalicza się następujące podrodziny i rodzaje:

</doc>
<doc id="141360" url="https://pl.wikipedia.org/wiki?curid=141360" title="Róża czerwonawa">
Róża czerwonawa

Róża czerwonawa ("Rosa glauca") – gatunek krzewu należący do rodziny różowatych. Występuje pospolicie w Europie i rośnie spontanicznie głównie w jej południowej i centralnej części. W Polsce jest rośliną uprawną i dziczejącą (ergazjofigofit). Zdziczałe formy w środowisku spotykane są dość rzadko. Status gatunku we florze Polski: kenofit.
Biologia i ekologia.
Krzew, nanofanerofit. W klasyfikacji zbiorowisk roślinnych gatunek charakterystyczny dla związku zespołów (All.) "Berberidion". Kwitnie od czerwca do lipca, jest owadopylny.
Zmienność.
Tworzy mieszańce z różą alpejską, r. francuską, r. gęstokolczastą.
Zastosowanie.
Roślina ozdobna, uprawiana w licznych odmianach, zarówno w postaci typowego gatunku, jak i międzygatunkowych mieszańców. Nie ma specjalnych wymagań co do gleby, jest też w pełni mrozoodporna i nie trzeba ją okrywać na zimę. Wymaga natomiast słonecznego stanowiska. Nadaje się szczególnie na nieformowane szpalery, np. w parkach oraz do naturalistycznych ogrodów.

</doc>
<doc id="141361" url="https://pl.wikipedia.org/wiki?curid=141361" title="Sówkowate">
Sówkowate

Sówkowate, sówki (Noctuidae) – rodzina motyli z podrzędu Glossata i nadrodziny Noctuoidea. Obejmuje ponad 12 000 znanych gatunków, z których większość zasiedla strefę umiarkowaną półkuli północnej. Dorosłe są aktywne o zmierzchu i nocą. Mają krępy tułów, szeroki odwłok i dość wąskie skrzydła.
Opis.
Owad dorosły.
Głowa tych motyli wyposażona jest w duże oczy, wyraźne przyoczka oraz długie, zwężające się ku wierzchołkom czułki, które mogą być nitkowate, piłkowane, grzebykowate lub pierzaste. Część czołowo-nadustkowa głowy pokryta jest łuskami. Głaszczki wargowe są dość krótkie. Ssawka w pełni wykształcona i sprawna.
Na krępym tułowiu tych motyli łuski patagiów tworzą kołnierzyk, a duże tegule zakrywają nasady skrzydeł. Środkowe odnóża mają jedną, a tylne dwie parami ostróg na goleniach. Skrzydła są dość wąskie i krótkie, rozpiętości do 100 mm. Podstawowe elementy wzoru na przedniej ich parze są wspólne i wskazano je na grafice poniżej. Wzór tylnego skrzydła zwykle przedstawia zredukowaną wersję przedniego lub w ogóle nie występuje.
Odwłok szeroki. Pęcherzyki ("bullae") tympanalne w nasadowej części odwłoka są ze sobą pośrodku zlane, co uchodzi za autapomorfię. Płaty fragmy między tergitami pierwszym i drugim są płytkie lub nie ma ich wcale. Narządy rozrodcze samców o długim unkusie, wąskich walwach i zazwyczaj wykształconej koronie. Jako autapomorfię w żeńskich genitaliach rozpoznano obecność diamentokształtnej płytki w przedwierzchołkowej części tylnej apofizy. Torebka kopulacyjna ma zwykle trójkątne lub trapezowate ostium.
Stadia rozwojowe.
Jaja zwykle są półkuliste, o rzeźbionej powierzchni. Gąsienice większości gatunków są nagie, ze szczecinkami tylko na brodawkach. Mają dobrze rozwinięte posuwki, jedynie pierwsze ich dwie pary mogą być zredukowane. Nagie, zwykle ciemnobrunatne poczwarki mają najczęściej wyposażony w kilka haków kremaster.
Biologia i występowanie.
Rodzina kosmopolityczna, ale większość gatunków występuje w strefie umiarkowanej półkuli północnej. Spośród ponad 12 tysięcy opisanych gatunków około 1070 znanych jest z Europy, a 440 z Polski (zobacz: sówkowate Polski).
Gąsienice większości gatunków żerują na roślinach zielnych, inne na drzewach i krzewach liściastych lub iglastych. U wielu gatunków gąsienice prowadzą skryty tryb życia – za dnia żerują na częściach podziemnych, nocą zaś na nadziemnych, a nawet całe życie żerują wewnątrz rośliny (np. w korzeniu lub łodydze). Dorosłe aktywne są o zmierzchu i nocą.
Taksonomia.
Do niedawna rodzina ta była szerszej definiowana. Na podstawie wyników analiz filogenetycznych wieku zawężono jej sens do taksonu o dobrze wspartym monofiletyzmie. Zahiri i inni wyróżniają podrodziny:
Niektóre zaliczane tu wcześniej taksony, jak Rivulinae czy większość wstęgówek przeniesiono do mrocznicowatych.

</doc>
<doc id="141364" url="https://pl.wikipedia.org/wiki?curid=141364" title="Józef Kalasanty">
Józef Kalasanty

Józef Kalasancjusz lub Kalasanty, właśc. hiszp. "José de Calasanz", znany również pod zakonnym imieniem jako Józef od Matki Bożej, łac. "Josephus a Matre Dei" (ur. 11 września 1556 lub 1557 w Peralta de la Sal w Aragonii, zm. 25 sierpnia 1648 w Rzymie) – kataloński duchowny katolicki, założyciel i pierwszy generał zakonu pijarów (SP lub SchP), reformator oświaty, święty Kościoła katolickiego.
Życiorys.
Urodził się w 1556 (niektóre źródła podają rok 1557) w Peralta de la Sal (gmina Peralta de Calasanz w Hiszpanii) w rodzinie „"szlachetnego rodu panów na Calasanz"”. Jego ojcem był Piotr Calasanz, matką Maria Gaston. Po nauce u trynitarzy w mieście Estadilla zaczął studiować prawo i filozofię na Uniwersytecie w Lleidzie. Kontynuował naukę w Walencji i Alcala de Henares. Święcenia mniejsze przyjął 17 grudnia 1582, a święcenia kapłańskie 17 grudnia 1583, stając się sekretarzem biskupa Kacpra de la Figuera. W 1592 wyruszył do Rzymu, gdzie nastąpiła jego duchowa przemiana. Na Zatybrzu spotkał pochodzące z biednych rodzin dzieci, odrzucone na margines społeczeństwa. W 1597 w zakrystii kościoła św. Doroty otworzył pierwszą w Europie szkołę publiczną. Uczęszczały do niej zarówno dzieci biedne, jak i te pochodzące z bogatych rodzin. Rozrastała się cała wspólnota, zbierająca fundusze na prowadzenie szkoły.
W końcu w 1617 roku Józef Kalasancjusz postanowił założyć wspólnotę zakonną pod nazwą Zgromadzenie Pawłowe dla Ubogich Matki Bożej od Szkół Pobożnych. W 1621 papież Grzegorz XV podniósł kongregację do stopnia zakonu o ślubach uroczystych, a Józef został generałem zgromadzenia.
Dzieło rozwijało się szybko. Zakładano szkoły w całej Italii, na Sycylii, w Hiszpanii i w Polsce. W wyniku niewyjaśnionej do dziś wizytacji apostolskiej w 1646 zakon zamknięto. Osiem lat później zakon odrodził się na nowo.
Józef Kalasanty zmarł 25 sierpnia 1648. 
Zasady nauki.
Józef Kalasancjusz wprowadził całkowicie rewolucyjny system nauki. Zakładał, iż uczeń posiada swoją godność. Zakazał stosowania kar cielesnych twierdząc, że nauczyciele powinni zachęcać uczniów do zdobywania wiedzy. Oparł naukę na okazywaniu uczniom serca i cierpliwości zamiast przymusu.
W roku 1610 ustalił, że szkoła podstawowa będzie miała cztery etapy nauczania i łącznie osiem klas o numeracji od ósmej do pierwszej, najbardziej zaawansowanej:
Twórca szkoły powszechnej.
Kalasancjusz uważany jest za twórcę szkoły powszechnej we współczesnym tego słowa rozumieniu – szkoły dostępnej dla wszystkich, szkoły bezpłatnej, przynoszącej szeroką, przekrojową, wszechstronną wiedzę: "Józef [Kalasancjusz] nie był tylko nauczycielem i nie prowadził swego dzieła sam, ale założył zakon religijny [...] ze specyficznym zadaniem, celem i charyzmatem edukacji. I to edukacji najuboższych, którzy, w opinii niejednego, powinni zawsze pozostać nieukami, aby nadal służyć, nie protestując ani nie marząc o absurdalnym wyzwoleniu". 
Reformatorskie było również jego podejście do zawodu nauczyciela – w tworzonych przez niego szkołach wykładali przede wszystkim zakonnicy-pijarzy, ale podejście Kalasancjusza do ich powołania, w trosce o dobro uczniów, było jeszcze bardziej zaangażowane: "Jeśli pijar bezinteresownie i z pasją nie rezygnuje ze wszystkiego na rzecz szkoły, nauczania, wychowywania uczniów i jeśli nie przygotowuje się w odpowiedni sposób na płaszczyźnie kulturowej i zawodowej [...], wówczas się nie uświęca, nie jest ani dobrym nauczycielem, ani dobrym zakonnikiem [...]. Nie bez przyczyny, oprócz ślubów ubóstwa, czystości i posłuszeństwa Kalasancjusz stworzył również czwarty ślub, nauczania, aby w najsilniejszy możliwy sposób związać duchowość pijarów z ich profesjonalizmem, uświęcenie z zaangażowaniem edukacyjnym".
Beatyfikacja i kanonizacja.
W 1748 papież Benedykt XIV wyniósł go do chwały błogosławionych, a Klemens XIII w 1767 wpisał go uroczyście do katalogu świętych.
Patronat.
W 300. rocznicę śmierci (1948) Pius XII ogłosił go patronem wszystkich katolickich szkół podstawowych.
Dzień obchodów.
Wspomnienie liturgiczne obchodzone jest w Kościele katolickim w "dies natalis" (25 sierpnia).

</doc>
<doc id="141365" url="https://pl.wikipedia.org/wiki?curid=141365" title="Parazytyzm">
Parazytyzm



</doc>
<doc id="141366" url="https://pl.wikipedia.org/wiki?curid=141366" title="Podstrunnica">
Podstrunnica

Podstrunnica – w chordofonach smyczkowych i szarpanych listwa z twardego drewna, na przykład palisandru (rosewood), hebanu, mahoniu lub klonu, umieszczona na górnej stronie gryfu, połączonego z pudłem rezonansowym lub korpusem instrumentu.
W zależności od instrumentu, podstrunnica może mieć poprzeczne metalowe sztabki, tzw. progi, w miejscu których skraca się strunę. Instrumentami posiadającymi progi są np.: gitara, mandolina, cytra, banjo, ukulele. Progów nie posiadają: skrzypce, altówka, wiolonczela, kontrabas, w związku z czym struna może być skracana w dowolnej długości, dając ogromne możliwości z jednej strony (uzyskiwanie praktycznie brzmień o dowolnej wysokości, niemożliwych do uzyskania na instrumentach o stroju temperowanym, np. ćwierćtonów), a z drugiej wymagając dużego doświadczenia i muzykalności od grającego (bardzo dobrego słuchu muzycznego).

</doc>
<doc id="141370" url="https://pl.wikipedia.org/wiki?curid=141370" title="Pleuston">
Pleuston

Pleuston – organizmy pływające na lub pod powierzchnią wody, zazwyczaj rośliny wodne (np. rzęsa, salwinia pływająca, tropikalny hiacynt wodny "Eichhornia crassipes"), czyli pleustofity, ale mogą to być także zwierzęta (np. pływające kolonie żeglarza portugalskiego). Nadmiar pleustonu ogranicza dostęp światła i produkcję pierwotną w zbiorniku wodnym.

</doc>
<doc id="141374" url="https://pl.wikipedia.org/wiki?curid=141374" title="Akurat">
Akurat

Akurat – polski zespół muzyczny założony w 1994 roku w Bielsku-Białej.
Graną przez zespół muzykę trudno zaliczyć do jednego, konkretnego nurtu muzycznego. Zawiera ona w sobie elementy rocka, ska, reggae, punk rocka, pop oraz funk rocka. Członkowie grupy określają swoją muzykę jako "poezję ska-kaną". Cechą charakterystyczną ich tekstów jest zabawa słowami.
Zespół trzykrotnie (1998, 1999, 2001) wystąpił na Przystanku Woodstock w Żarach, był również gościem Przystanku Olecko. Grupa poza licznymi występami przed polską publicznością ma na koncie także występy w Norwegii, Danii, Niemczech, Czechach i na Słowacji.

</doc>
<doc id="141375" url="https://pl.wikipedia.org/wiki?curid=141375" title="Neuston">
Neuston

Neuston – zespół organizmów, których środowiskiem życia jest błonka powierzchniowa wody (granica wody i atmosfery). Zalicza się do nich drobne organizmy, między innymi nartniki, poślizgi, pluskolcowate, larwy komarów, bakterie i wiele jednokomórkowych pierwotniaków, glony, oraz wrotki. Neuston występuje głównie w niewielkich zbiornikach wód stojących lub wolno płynących. W dużych jeziorach i rzekach może tworzyć się sporadycznie w zacisznych miejscach, gdyż w zbiornikach tych występują silne ruchy wód.
Typy neustonu.
W obrębie neustonu wyróżnia się:
W zależności od składu neuston dzieli się na:
W zależności od typu zbiornika wodnego, w jakim organizmy neustonowe występują wyróżnia się:
Bywa też tak, że gdy wiatr zmąci powierzchnię wody, organizmy neustonowe przechodzą chwilowo w skład planktonu. Jednak masowo rozwijają się tylko na powierzchni wody, na granicy fazy wodnej i powietrznej.
Wyróżnia się:
Neuston cechuje się dużą zmiennością i zależy od:
Błonka powierzchniowa.
Błonka powierzchniowa (neustal) jest dobrym środowiskiem życia dla neustonu ze względu na duże napięcie powierzchniowe wody. Organizmy neustonowe mają możliwość przyczepiania się do błonki powierzchniowej oraz przemieszczania się po jej obu powierzchniach, czyli powierzchni graniczącej z wodą oraz powierzchni graniczącej z powietrzem. W obrębie błonki powierzchniowej znajduje się bardzo dużo substancji organicznych w porównaniu do przylegającej masy wody. Wodne roztwory tych substancji mają niższe niż woda napięcie powierzchniowe, dzięki czemu gromadzą się na powierzchni granicznej gaz-woda. W warstwie granicznej gromadzą się także cząstki organiczne z atmosfery. W wyniku eksponowania substancji zatrzymywanych w błonce powierzchniowej na silnie działanie światła, szczególnie promieniowania UV, zachodzą reakcje fotochemiczne, polegające na rozpadzie wielkocząsteczkowych związków organicznych. Dzięki tym rekcjom środowisko błonki powierzchniowej staje się dogodnym miejscem do rozwoju bakterii, miksotroficznych glonów i organizmów odżywiającymi się bakteriami, dominującymi w neustonie, gdyż związki organiczne tej błonki mają przeważnie małą masę cząsteczkową.
Przystosowania organizmów do bytowania w środowisku błonki powierzchniowej:
Zakwity neustonowe.
Organizmy neustonowe niekiedy rozwijają się bardzo licznie i tworzą zakwity. Wówczas powierzchnia wody pokrywa się jednolitą błonką mieniącą się różnymi kolorami, utworzoną przez komórki glonów ustawionych obok siebie. Na przykład "Euglena sanguinea" powoduje czerwone zakwity w przenawożonych stawkach wiejskich (w tym okresie występuje w ilości około 4000 komórek na 1 mm²). "Chromulina rosanoffi" w czasie zakwitu występuje w liczbie około 23 000 komórek na 1 mm² powierzchni wody, powoduje złotawy połysk wody, gdy oglądana jest pod światło. Zakwity neustonowe występują najczęściej w małych, osłoniętych zatokach, kiedy powierzchnia wody jest spokojna. Gdy w trakcie wiatru powierzchnia wody zostanie pofalowana, zakwity te znikają.
Neustonofagi.
Neustonofagi to zwierzęta żywiące się neustonem, szczególnie hiponeustonem, które okresowo przebywają w powierzchniowej błonce wodnej – przyczepiają się do niej lub nawet poruszają się po niej. Zaliczyć tu można: wioślarkę ("Scapholeberis mucronata"), małżoraczka ("Notodromas sp."), niektóre wrotki, wypławki, ślimaki. Ślimak błotniarka stawowa ("Lymnea stagnalis"), na swej stopie wydziela śluz, za pomocą którego przylega do błonki powierzchniowej i poruszając się po niej zżera organizmy neustonowe. Organizmami neustonowymi, także opadającymi na błonkę powierzchniową owadami lądowymi, odżywiają się również niektóre ryby, np. ukleja.

</doc>
<doc id="141376" url="https://pl.wikipedia.org/wiki?curid=141376" title="Róża wielokwiatowa">
Róża wielokwiatowa

Róża wielokwiatowa ("Rosa multiflora" Thunb.) – gatunek krzewu z rodziny różowatych. Pochodzi ze wschodniej Azji (Chiny, Korea i Japonia), ale rozprzestrzenił się jako gatunek zawleczony w Australii i Nowej Zelandii, Ameryce Północnej i Afryce. Jest uprawiany na obszarach umiarkowanych i ciepłych półkuli północnej, także w Polsce.
Zmienność.
Gatunek ten odznacza się dużą zmiennością, toteż istnieją liczne jego formy. W szkółkach, które rozmnażają pierwotny gatunek, znane są np. sporty (spontaniczne mutacje) bardzo kolczaste lub całkowicie pozbawione kolców.

</doc>
<doc id="141378" url="https://pl.wikipedia.org/wiki?curid=141378" title="Ścisłe połączenia międzykostne">
Ścisłe połączenia międzykostne

Ścisłe połączenia międzykostne () – połączenia kości, nieruchome lub charakteryzujące się bardzo małą ruchomością. W zależności od tego, jaka tkanka jest materiałem spajającym, wyróżnia się następujące rodzaje połączeń:

</doc>
<doc id="141379" url="https://pl.wikipedia.org/wiki?curid=141379" title="Psammon">
Psammon

Psammon, psammobentos – grupa organizmów zamieszkujących wilgotny piasek przybrzeżny. W jego skład wchodzą głównie bakterie, glony, pierwotniaki i wrotki, a także wirki, brzuchorzęski, nicienie, pierścienice, niesporczaki i widłonogi. Środowiskiem ich życia jest woda znajdująca się między ziarenkami piasku, zazwyczaj silnie nasycona solami mineralnymi oraz związkami organicznymi. 

</doc>
<doc id="141380" url="https://pl.wikipedia.org/wiki?curid=141380" title="Studenckie bazy namiotowe">
Studenckie bazy namiotowe

Studenckie bazy namiotowe – miejsca zapewniające podstawowe warunki obsługi turystów. Bazami opiekuje się PTTK poprzez Komisję Akademicką Zarządu Głównego PTTK.
Każda z baz pod opieką Komisji Akademickiej przestrzega „Regulaminu Schroniska Górskiego PTTK”.
Niektóre z obiektów (zrzeszone w Unii Baz) udzielają dodatkowych zniżek.
Warunki pobytu.
Każda baza, podobnie jak chatki studenckie, zapewnia minimum wygód:
W niektórych bazach znajduje się prysznic polowy z wodą ogrzewaną energią słoneczną.
W 2. połowie XX wieku, w okresie rozwoju Studenckich Kół Przewodnickich, bazy namiotowe stanowiły punkt zaopatrzeniowy oraz początkowy i końcowy dla wielodniowych rajdów.

</doc>
<doc id="141387" url="https://pl.wikipedia.org/wiki?curid=141387" title="Pole namiotowe">
Pole namiotowe



</doc>
<doc id="141389" url="https://pl.wikipedia.org/wiki?curid=141389" title="Claude de Villars">
Claude de Villars

Claude Louis Hector de Villars (ur. 8 maja 1653 w Moulins w Owernii, zm. 17 czerwca 1734 w Turynie) – książę de Martigues, markiz i diuk de Villars, wicehrabia de Melun, dowódca i dyplomata francuski, ostatni z wielkich wodzów Ludwika XIV, marszałek Francji.
Syn dyplomaty, wstąpił do armii w 1671 i wziął udział w wojnie 1672-1678. Karierę wojskową rozpoczął w lekkiej jeździe, a w 1674 uzyskał stopień pułkownika w pułku rajtarów. Służył pod rozkazami najwybitniejszych wodzów (m.in. Turenne’a, Kondeusza Wielkiego i Luxembourga), wyróżniając się odwagą i męstwem. W 1687 został awansowany do stopnia "maréchal de camp" (najniższego generalskiego w wojsku francuskim).
W 1687 udał się do Bawarii i wraz z elektorem walczył z Turkami. Wziął m.in. udział w zwycięskiej bitwie pod Mohaczem w sierpniu 1687. W 1690 powrócił do kraju, otrzymał dowództwo jazdy w armii we Flandrii i wziął udział w wojnie palatynackiej. W latach 1698-1701 pełnił funkcję ambasadora w Wiedniu.
Powrócił do służby wojskowej z początkiem hiszpańskiej wojny sukcesyjnej. W 1702 wyruszył na kampanię w Niemczech i jesienią odniósł świetne zwycięstwo pod Friedlingen w Badenii, które przyniosło mu sławę i buławę marszałkowską.
W kampanii 1703 roku odniósł kolejne zwycięstwo w bitwie pod Höchstädt an der Donau w Bawarii. Następnie dotarł do Riedlingen nad Dunajem i zagroził samemu Wiedniowi, gdzie rozpoczęto nawet przygotowania do ewakuacji cesarskiego dworu. Kiedy wskutek wycofania się z wojny sprzymierzeńca Francji – elektora Bawarii, do zdobycia habsburskiej stolicy nie doszło, rozgoryczony zrezygnował z dowództwa i przejściowo wycofał się z działań wojennych.
W 1704 na czele dwudziestotysięcznej armii zwalczał powstanie kamizardów w Langwedocji. Za jego pacyfikację otrzymał Order Świętego Ducha oraz tytuł diuka (1705).
W latach 1705-1708 z powodzeniem kontynuował działania w Niemczech. W 1709 otrzymał dowództwo armii stawiającej opór wojskom angielsko-cesarskim księcia Marlborough i ks. Eugeniusza Sabaudzkiego na granicy północnej. Jeszcze w tym samym roku stoczył rozstrzygającą bitwę pod Malplaquet, po której nastąpił odwrót Francuzów, lecz która osłabiając przeciwnika, faktycznie uchroniła Paryż i Francję przed inwazją aliantów.
W kwietniu 1712 Ludwik XIV powierzył mu dowództwo kolejnej armii stacjonującej we Flandrii. W lipcu 1712 Villars wziął rewanż na Eugeniuszu Sabaudzkim, zwyciężając pod Denain. Sukces ten zażegnał niebezpieczeństwo ostatecznej klęski Francuzów i umożliwił negocjowanie honorowego pokoju. W nagrodę Ludwik XIV mianował go gubernatorem Prowansji oraz (jako pierwszego wojskowego) członkiem Akademii Francuskiej.
W latach 1713–1714 Villars negocjował warunki traktatu pokojowego w Rastatt, kończącego hiszpańską wojnę sukcesyjną. W latach 1715–1723, podczas małoletniości Ludwika XV, był członkiem Rady Regencyjnej i głównym przeciwnikiem ówczesnego pierwszego ministra, kardynała Dubois. Od 1715 także prezesem rady wojennej, później (od 1718) kanclerzem państwa.
W 1733 jako pierwszy po marszałku Turenne otrzymał tytuł "maréchal-général des camps et armées du roi", przyznany jedynie 6 marszałkom Francji. Brał jeszcze udział w wojnie o sukcesję polską, walczył w północnych Włoszech i zajął Księstwo Mediolanu.
Pozostawił obszerne pamiętniki wydane całościowo w 6 tomach przez markiza de Vogüe pod koniec XIX wieku ("Mémoires du maréchal de Villars, publiés d'après le manuscrit original"). 

</doc>
<doc id="141394" url="https://pl.wikipedia.org/wiki?curid=141394" title="Edwin Bendyk">
Edwin Bendyk

Edwin Władysław Bendyk (ur. 14 listopada 1965) – polski dziennikarz, publicysta, zajmujący się problematyką cywilizacyjną i wpływem techniki na życie społeczne.
Życiorys.
Absolwent XL Liceum Ogólnokształcącego im. Stefana Żeromskiego w Warszawie oraz Wydziału Chemii Uniwersytetu Warszawskiego, który ukończył w 1989. Podczas studiów działał w niezależnych ruchach studenckich, był redaktorem studenckich pism drugiego obiegu, w tym związanych z Niezależnym Zrzeszeniem Studentów „Miś” i „Grizzly”. Pracował jako dziennikarz m.in. tygodnika „Nowoczesność”, Polskiej Agencji Informacyjnej, „Życia Warszawy”, „Wiedzy i Życia”.
Obecnie związany z tygodnikiem „Polityka”, gdzie jest publicystą działu naukowego. Zajmuje się problematyką cywilizacyjną, kwestiami modernizacji, ekologii i rewolucji cyfrowej. Publikuje także w tygodniku „Computerworld”, „Res Publice Nowej”, „Przeglądzie Politycznym”, magazynie „Mobile Internet”, „Krytyce Politycznej” i „Dzienniku Opinii”.
Został także nauczycielem akademickim, w tym wykładowcą w Collegium Civitas (gdzie został kierownikiem Ośrodka Badań nad Przyszłością), a także wykładowcą w Centrum Nauk Społecznych PAN. Został też członkiem rady Fundacji Nowoczesna Polska oraz rady programowej Zielonego Instytutu. Wchodził w skład komisji rewizyjnej Krajowego Funduszu na rzecz Dzieci. W czerwcu 2020 został wybrany na prezesa zarządu Fundacji im. Stefana Batorego.
Deklaruje się jako ateista.

</doc>
<doc id="141397" url="https://pl.wikipedia.org/wiki?curid=141397" title="Katarzyna Nosowska">
Katarzyna Nosowska

Katarzyna Nosowska, występująca też jako Nosowska (ur. 30 sierpnia 1971 w Szczecinie) – polska piosenkarka, autorka tekstów, kompozytorka, felietonistka i osobowość medialna. Członkini Akademii Fonograficznej Związku Producentów Audio-Video (ZPAV). Honorowa Ambasadorka Szczecina.
W latach 1992–2017 wokalistka zespołu rockowego Hey, z którym wydała 11 albumów studyjnych: "Fire" (1993), "Ho!" (1994), "?" (1995), "Karma" (1997), "Hey" (1999), "sic!" (2001), "Music Music" (2003), "Echosystem" (2005), "Miłość! Uwaga! Ratunku! Pomocy!" (2009), "Do rycerzy, do szlachty, doo mieszczan" (2012) i "Błysk" (2016). Wydała też siedem albumów solowych: "puk.puk" (1996), "Milena" (1998), "Sushi" (2000), "UniSexBlues" (2007), "Osiecka" (2008), "8" (2011) i "Basta" (2018). Za sprzedaż solowych albumów odebrała jedną podwójnie platynową płytę, jedną platynową i cztery złote.
Laureatka Paszportów „Polityki”, Dorocznej Nagrody Ministra Kultury i Dziedzictwa Narodowego, trzykrotnie nagrody za najlepszą kreację aktorską na Festiwalu Polskich Wideoklipów Yach Film i 27-krotnie nagrody „Fryderyka”, w tym 11 z zespołem Hey; odebrała statuetki m.in. dla autora roku (1996, 2000, 2005, 2008, 2010) i wokalistki roku (2005, 2008, 2009). W 2010 została ogłoszona najlepszą polską wokalistką według redakcji magazynu „Machina”. W 2013 odznaczona Złotym Krzyżem Zasługi.
Życiorys.
Urodziła się 30 sierpnia 1971 w Szczecinie. Jest jedynaczką. Jej ojciec był marynarzem, który z czasem uzależnił się od alkoholu. Rodzina jej babki ze strony matki, Krystyny, została wymordowana 1 listopada 1943 podczas zbrodni w Kałęczynie.
Będąc uczennicą Szkoły Podstawowej nr 11 w Szczecinie, należała do chóru szkolnego. Ukończyła naukę w Technikum Odzieżowym w Szczecinie. Po zdaniu matury, za namową Agaty Kuleszy, podeszła do egzaminów wstępnych do Państwowej Wyższej Szkole Teatralnej w Warszawie, jednak nie dostała się do tej szkoły. Podjęła wówczas pracę na poczcie, gdzie wprowadzała dane do komputera. Śpiewała w chórze Politechniki Szczecińskiej.
Kariera zawodowa.
Będąc nastolatką, pojechała w ramach Ochotniczego Hufca Pracy do NRD, gdzie poznała Marka, gitarzystę zespołu Włochaty Odkurzacz, który zachęcił ją do występów scenicznych. Pierwszym zespołem, w którym profesjonalnie śpiewała, były Szklane Pomarańcze, natomiast pierwszy raz publicznie wystąpiła z zespołem Włochaty podczas koncertu w szczecińskim klubie „Pinokio” w 1989. Następnie współpracowała z grupami Kafel, Dum-Dum, No Way Out czy Vivid oraz nagrywała chórki dla Pidżamy Porno i Aliansu. W 1990 zaczęła występować gościnnie w piosenkach wielu polskich wykonawców, m.in. Świetlików, Dezertera, Ścianki, Voo Voo, Piotra Banacha czy Pidżamy Porno.
W 1992 została wokalistką zespołu Hey założonego przez Piotra Banacha. Po występie na festiwalu w Jarocinie, na którym zdobyli nagrodę dziennikarzy, otrzymali od Katarzyny Kanclerz propozycję nagrania albumu studyjnego. Płyta pt. "Fire" ukazała się 8 lutego 1993 i osiągnęła sukces pod względem sprzedaży. Łącznie wydała z Hey 11 płyt studyjnych. W październiku 2017 ogłosiła zawieszenie działalności zespołu.
Solowo debiutowała 16 września 1996 wydaniem albumu studyjnego pt. "puk.puk". Otrzymała za niego Fryderyka w kategorii „album roku muzyka alternatywna”. W latach 1997–1999 była jurorką w programie "Mini Playback Show". 8 marca 1998 wydała drugi solowy album pt. "Milena", a 15 maja 2000 – trzeci pt. "Sushi", za który odebrała Fryderyka w kategorii „album roku muzyka alternatywna”.
W 2000 była jedną z bohaterek filmów dokumentalnych: "Dzieci Jarocina". W 2001 uczestniczyła w projekcie "Yugoton" i zaśpiewała w trzech utworach z albumu Michała Żebrowskiego pt. "Lubię, kiedy kobieta". W 2003 była jedną z bohaterek dokumentu "Przystanek Woodstock – Najgłośniejszy Film Polski".
28 maja 2007 wydała czwarty album solowy pt. "UniSexBlues", za który otrzymała „Fryderyka” w kategorii „album roku – muzyka alternatywna”, a za singiel „Era retuszera” odebrała statuetki za piosenkę roku i wideoklip roku. 28 listopada 2008 wydała płytę pt. "Osiecka", na której zawarła piosenki z tekstami Agnieszki Osieckiej. Wydawnictwo zapewniło jej „Fryderyka” w kategorii „album roku – piosenka poetycka”. W 2008 była jedną z bohaterek dokumentu "Historia polskiego rocka" (2008).
W latach 2009–2011 współprowadziła z Pawłem Krawczykiem audycję „Tranzytem do niebytu” w Roxy FM. W 2009 zagrała gościnnie w jednym odcinku serialu "Niania" oraz nagrała z zespołem Pustki piosenki „Wiedza” i „Notes”, które umieszczono na ich albumie pt. "Kalambury". Ponadto uczestniczyła w nagraniu koncertowego DVD Pustek z serii "Najmniejszy koncert świata", które ukazało się 29 października 2010.
23 września 2011 zaprezentowała szósty album pt. "8". W 2012 została dyrektorką artystyczną projektu Męskie Granie i nagrała singiel promujący „Ognia!” z Markiem Dyjakiem. W 2013 ponownie została dyrektorką trasy, na której potrzeby nagrała utwór „Jutro jest dziś” z O.S.T.Rym. W 2014 zagrała w spektaklu "Cienie. Eurydyka mówi" w reżyserii Mai Kleczewskiej, koprodukcji Teatru Polskiego w Bydgoszczy, Teatru IMKA w Warszawie i Teatru Capitol we Wrocławiu.
W 2018 nakładem Wydawnictwa Wielka Litera ukazała się debiutancka powieść Nosowskiej pt. „A ja żem jej powiedziała…”, którą wyróżniono tytułem Bestsellera Empiku 2018 w kategorii „literatura polska”. 12 października 2018 wydała kolejny album solowy pt. "Basta", za który odebrała „Fryderyka” w kategorii „album roku alternatywa”. W listopadzie opublikowała własną wersję piosenki „Coraz bliżej święta”, wykorzystaną w kampanii reklamowej Coca-Coli, w której wystąpiła. Również w 2018 zagrała niewielką rolę w serialu "Druga szansa" i w filmie Władysława Pasikowskiego "Pitbull. Ostatni pies".
W 2019 po raz trzeci została dyrektorem artystycznym Męskiego Grania, na potrzeby promocji trasy nagrała utwór „Sobie i Wam”, nagrany z Tomaszem Organkiem, Krzysztofem Zalewskim i Igo w ramach supergrupy Męskie Granie Orkiestra 2019. Oprócz tego wystąpiła w spotach reklamowych ING Banku Śląskiego. W 2020 wzięła udział w akcji #hot16challenge2, promującej zbiórkę funduszy na rzecz personelu medycznego pracującego w czasie trwania pandemii COVID-19 i wydała drugą książkę pt. „Powrót z Bambuko”.
Publikowała felietony w miesięcznikach: „Filipinka”, „Muza” i „Zwierciadło”.
Życie prywatne.
Pozostawała w nieformalnych związkach z muzykami: Grzegorzem Porowskim i Andrzejem Kraińskim. Z nieformalnego związku z perkusistą Adamem Krajewskim ma syna Mikołaja (ur. 22 maja 1996). Była zaręczona z aktorem Redbadem Klynstrą. W 2001 związała się z muzykiem Pawłem Krawczykiem, gitarzystą Hey, którego poślubiła w listopadzie 2018.

</doc>
<doc id="141398" url="https://pl.wikipedia.org/wiki?curid=141398" title="Kasia Nosowska">
Kasia Nosowska



</doc>
<doc id="141401" url="https://pl.wikipedia.org/wiki?curid=141401" title="Żywioł">
Żywioł



</doc>
<doc id="141403" url="https://pl.wikipedia.org/wiki?curid=141403" title="Marek Krassus">
Marek Krassus



</doc>
<doc id="141407" url="https://pl.wikipedia.org/wiki?curid=141407" title="Prezydenci Ekwadoru">
Prezydenci Ekwadoru



</doc>
<doc id="141408" url="https://pl.wikipedia.org/wiki?curid=141408" title="Fontanna Neptuna w Gdańsku">
Fontanna Neptuna w Gdańsku

Fontanna Neptuna – zabytkowa fontanna w Gdańsku, która powstała z inicjatywy burmistrza Bartłomieja Schachmanna i rady miejskiej. Stoi w najbardziej reprezentacyjnej części Gdańska – na Długim Targu, przed wejściem do Dworu Artusa.
Historia.
W 1549 przed Dworem Artusa istniała bliżej nieznana studnia, być może już z metalowymi dekoracjami. Znajdowała się ona nieco bliżej Motławy.
Gdańscy rajcy postanowili wznieść bardziej reprezentacyjny obiekt. Jako jeden z pierwszych do stworzenia nowej fontanny zgłosił się Jakub Kordes z Lubeki, ale z niewyjaśnionych przyczyn nie otrzymał zlecenia. Nowa fontanna stanęła w nowym miejscu, aby oglądana od frontu wkomponowała się w środek fasady Dworu Artusa, od strony Bramy Zielonej była widoczna na tle ściany Ratusza Głównego Miasta i wylotu ul. Długiej, od strony ul. Długiej zamykała perspektywę Drogi Królewskiej. Neptun – bóg morza – miał być zwrócony przodem ku kamienicom, które były siedzibą królów polskich w czasie ich pobytu w Gdańsku oraz miał mieć pochyloną przed nimi głowę. Fontanna miała być podłączona do podziemnych rur, którymi woda byłaby pompowana z Potoku Siedleckiego przez działający przy Targu Siennym Kunszt Wodny, jednak ciśnienie okazało się zbyt niskie.
W latach 1606–1615 trwały prace projektowe, rzeźbiarskie i odlewnicze. Projekt figury przedstawiającej Neptuna stworzył architekt i rzeźbiarz Abraham van den Blocke (ur. 1572, zm. 1628). Model figury został wykonany przez Flamanda Piotra Husena, ponieważ van dem Blocke nie poradził sobie z przygotowaniem modelu do odlewu. Rzeźba została odlana w brązie w 1612 r., w miejskiej odlewni w Gdańsku, z użyciem formy ludwisarza Gerdta Benninga, choć jej wizerunek znalazł się na obrazie „Alegoria handlu gdańskiego” już w 1609 roku. Masa figury wynosi 650 kg. Czasza oraz trzon, na której stoi posąg, są również autorstwa Abrahama van den Blocke. Czasza została wykonana z „czarnego kamienia” (belgijskiego czarno-niebieskiego marmuru), trzon z czarnego tufu. Elementy architektoniczne fontanny nawiązują do manieryzmu flamandzkiego. Instalacje wodne zamontował Ottmar von Wettner, nowy układ zasilania wodą opracował Adam Wijbe. Zbiorniki zostały umieszczone na poddaszu Ratusza Głównego Miasta i Dworu Artusa. Początkowo fontanna była czynna tylko w niektóre dni lata. Wynikało to z konieczności każdorazowego napełniania zbiornika na poddaszu, co miało miejsce do drugiej połowy XIX wieku, gdy po założeniu w Gdańsku nowoczesnego wodociągu i kanalizacji podłączono do nich fontannę.
Pierwotnie fontanna była kolorowa. Jej uruchomienie nastąpiło dopiero 9 października 1633, z wielu przyczyn: przebudowy Dworu Artusa, problemów ze szczelnością instalacji, wojny trzydziestoletniej i śmierci Abrahama van den Blocke. Fundament wymurował mistrz murarski Reinhold de Clerk, rzeźbiarz Wilhelm Richter zmontował fontannę. Rok później powstała żelazna krata otaczająca basen, również zaprojektowana przez Abrahama van den Blocke. Inauguracja działania fontanny miała miejsce 23 marca 1634.
Manierystyczna w swej koncepcji figura rzymskiego boga mórz i oceanów – Neptuna zbudowana jest w oparciu o łamaną linię (nawiązanie do figury serpentinata), przeznaczona jest do oglądania ze wszystkich stron. 
W latach 1757–1761 Jan Karol Stender wykonał nowe fragmenty basenu i trzonu, a mistrz kowalski Jakub Barren uzupełnił i odnowił zniszczoną kratę, dodając polskie orły i herby Gdańska. Fontanna otrzymała wtedy bogato zdobiony styl rokokowy. Pompa służyła wówczas mieszkańcom, sprzedawcom i dorożkarzom.
W 1927 fontannę poddano renowacji. W 1936 usunięto orły, na których konserwatorzy fontanny pozostawiali swoje sygnatury. Uszkodzona w czasie II wojny światowej i następnie dla ochrony przed zniszczeniem na polecenie prof. Ericha Volmara zdemontowana i wywieziona do Parchowa k. Bytowa, a czaszę i podstawę zamurowano cegłami. Po 1945 została odrestaurowana i ponownie uruchomiona 22 lipca 1954. W 1954 odkuto z piaskowca rekonstrukcje rzygaczy i przykryto ołowianą blachą wewnętrzną powierzchnię czaszy. Na stałe uruchomiono fontannę 22 lipca 1957.
W kwietniu 1988 r., przy okazji dorocznej konserwacji, na polecenie władz miejskich Gdańska, zakryto posągowi przyrodzenie listkiem figowym.
Ostatni remont fontanny, obejmujący kompletną rozbiórkę postumentu i rzeźby Neptuna, ich renowację oraz montaż nowoczesnego systemu uzdatniania wody i atrakcji wodnych z oświetleniem, odbył się od września 2011 do kwietnia 2012.

</doc>
<doc id="141411" url="https://pl.wikipedia.org/wiki?curid=141411" title="Wegetacja">
Wegetacja



</doc>
<doc id="141412" url="https://pl.wikipedia.org/wiki?curid=141412" title="Prezydenci Gujany">
Prezydenci Gujany



</doc>
<doc id="141416" url="https://pl.wikipedia.org/wiki?curid=141416" title="Charles Fourier">
Charles Fourier

Charles Fourier (ur. 7 kwietnia 1772 w Besançon, zm. 10 października 1837 w Paryżu) – francuski socjalista utopijny, twórca jego odmiany zwanej furieryzmem.
Uważany za twórcę terminu "feminizm", którego użył po raz pierwszy w 1837 roku, a już na początku 1808 twierdził, iż rozszerzenie praw kobiet jest jedną z głównych zasad postępu społecznego. Fourier zainspirował utworzenie utopijnej wspólnoty nazywanej "La Reunion", znajdującej się w okolicach dzisiejszego Dallas (Teksas), jak również kilku innych znajdujących się na terenie USA, takich jak "North American Phalanx" (NAP).
Życiorys.
Pochodził z kupieckiej rodziny francuskiej. W młodości przeprowadził się z rodzinnego Besançon do Lyonu. W czasie rewolucji francuskiej cudem uniknął gilotyny. Wkrótce potem zaczął tworzyć własną koncepcję budowy nowego, szczęśliwego świata, którą rozbudowywał do końca życia. W 1808 roku wydał dzieło pt. "Teoria czterech mechanizmów i przeznaczeń ogólnych, prospekt i ogłoszenie odkrycia". Ogłaszał w gazetach, że ma receptę na zbawienie świata i czeka na chętnych do jej realizacji, lecz nikt się nie zgłaszał. Swoje projekty przesyłał Ludwikowi XVIII i Napoleonowi I. Dopiero pod koniec życia znalazł grupę uczniów (należał do niej przejściowo przyszły cesarz Ludwik Bonaparte – Napoleon III). U schyłku życia przeniósł się do Paryża, gdzie zmarł.
Fourieryzm.
Fourier twierdził, iż troska o drugiego człowieka i współpraca to droga do osiągnięcia społecznego sukcesu. Wierzył, iż społeczność kooperująca zyska w krótkim czasie ogromny wzrost produkcji. Pracownicy byliby nagradzani w ilości proporcjonalnej do ich wkładu.
Stworzył koncepcję idealnej organizacji społeczeństwa opartego na wspólnotach tzw. falansterach. Podział pracy w takich falansterach miał być zgodny z naturalnymi skłonnościami ludzi i w ten sposób praca miała zarazem przynosić radość (na przykład dzieci, lubiące bawić się w błocie przeznaczył do wywozu nieczystości i śmieci). Fourier twierdził, iż istnieje dwanaście "namiętności", które tworzą 810 typów charakteru. Na tej podstawie obliczył, iż idealny falanster ma składać się z 1620 osób. Planował, iż pewnego dnia na ziemi będzie 6 milionów takich wspólnot, rządzonych przez światową "omniarchię" lub (później) przez Światowy Kongres Falansterów.
Wierzył, że przez dobrą organizację wspólnego życia można zlikwidować sprzeczność między naturą ludzką a przymusem, wynikającym z życia w zbiorowości i wyzwolić to, co najlepsze w człowieku. Ta wspólnota między ludźmi, brak zła w ich wzajemnych stosunkach miały oddziaływać również na przyrodę, która w efekcie by się stała przyjazna człowiekowi, drapieżne zwierzęta zmieniłyby swą naturę. 
Fourier był zdecydowanym przeciwnikiem instytucji małżeństwa; popierał ideę wolnej miłości jako jego zdaniem bardziej zgodnej z naturą. W napisanej w latach 1816–1818 pracy pt. „Nowy świat miłości” () przedstawił on tezę, że rewolucja społeczna nie jest możliwa bez jednoczesnej rewolucji seksualnej, której celem jest wolna miłość. Książkę tę wydano dopiero w 1967 r., ale sama idea wyprzedziła o cały wiek freudomarksizm. Legendarny, nieukończony rękopis został we Francji entuzjastycznie przyjęty na fali rewolucji obyczajowej i wydarzeń 1968 roku, opisuje bowiem porządek społeczny, którego integralną częścią jest swobodnie definiowane życie seksualne. Fourier uważa miłość za jedną z najsilniejszych pasji tworzących relacje społeczne, o zasadniczej roli politycznej.
Wpływ.
Myśl Fouriera oddziaływała na francuską politykę w czasie rewolucji 1848 roku i Komuny Paryskiej. Jej zwolennikiem i popularyzatorem był m.in. Victor Considerant.
Karol Marks również odnosił się do Fouriera w swoich pismach, pomimo że odrzucał dzieła Fouriera jako ideologię bez wypracowanych metod działania. Marks wskazywał, iż Fourier był w stanie odrzucić kapitalizm jako zło, jednak nie potrafił wytłumaczyć dlaczego.
W połowie XX wieku, wpływy filozofii Fouriera zaczęły rosnąć pośród pisarzy socjalistycznych, pozostających poza głównym nurtem marksizmu. Po zerwaniu przez surrealistów z Francuską Partią Komunistyczną, André Breton powrócił do idei Fouriera, pisząc w 1947 roku "Ode à Charles Fourier". W 1969 roku sytuacjoniści cytowali i zaadaptowali "Avis aux civilisés relativement à la prochaine métamorphose sociale" w ich "Avis aux civilisés relativement à l'autogestion généralisée".
Prace Fouriera miały także znaczny wpływ na twórczość Gustava Wynekena, Guya Davenporta, Hakima Beya i Paula Goodmana, pod ich wrażeniem był także prawdopodobnie włoski przedsiębiorca Adriano Olivetti, gdy tworzył swoją firmę elektroniczną.

</doc>
<doc id="141417" url="https://pl.wikipedia.org/wiki?curid=141417" title="Premierzy Gujany">
Premierzy Gujany

Lista premierów Gujany:

</doc>
<doc id="141420" url="https://pl.wikipedia.org/wiki?curid=141420" title="Carlos Julio Arosemena Monroy">
Carlos Julio Arosemena Monroy



</doc>
<doc id="141422" url="https://pl.wikipedia.org/wiki?curid=141422" title="Gubernatorzy generalni Gujany">
Gubernatorzy generalni Gujany

Gubernator generalny Gujany – stanowisko istniejące w latach 1966–1970, w okresie pozostawania Gujany w unii personalnej z Wielką Brytanią. Podobnie jak inni gubernatorzy generalni, gubernator generalny Gujany był reprezentantem monarchy brytyjskiego i wykonywał pod jego nieobecność przypisane mu w gujańskim systemie politycznym uprawnienia. W praktyce czynił to wyłącznie na wniosek rządu. 
Urząd ten został zniesiony po wprowadzeniu w Gujanie systemu republikańskiego w 1970 roku. 

</doc>
<doc id="141423" url="https://pl.wikipedia.org/wiki?curid=141423" title="Jerzy Matulaitis-Matulewicz">
Jerzy Matulaitis-Matulewicz



</doc>
<doc id="141424" url="https://pl.wikipedia.org/wiki?curid=141424" title="Jerzy Matulewicz">
Jerzy Matulewicz

Jerzy Bolesław Matulewicz-Matulaitis (; ur. 13 kwietnia 1871 w Lugine koło Mariampola, zm. 27 stycznia 1927 w Kownie) – polski i litewski duchowny katolicki, biskup wileński, odnowiciel i generał zakonu marianów oraz błogosławiony Kościoła katolickiego.
Życiorys.
Urodzony w Luginach w rodzinie rolniczej jako ósmy syn Andrzeja i Urszuli Matulewiczów. W wieku 3 lat stracił ojca, a kiedy miał 10 lat, zmarła jego matka. Opiekę nad Jerzym przejął jego starszy brat Jan. Uczył się w mariampolskim gimnazjum. Tam zachorował na gruźlicę kości, wykrytą dopiero w grudniu 1899 roku w Kreuznach. Uczył się dalej w Kielcach i Warszawie. W dwudziestym roku życia wstąpił do Seminarium Duchownego w Kielcach, po zamknięciu którego w 1893 r. ukończył seminarium w Warszawie. Na Akademii Duchownej w Petersburgu uzyskał tytuł magistra teologii moralnej i w 1898 otrzymał święcenia kapłańskie, a w szwajcarskim Fryburgu, w lipcu 1902, dyplom doktora teologii dogmatycznej.
W latach 1902–1904 nauczał w Seminarium w Kielcach. Na skutek choroby opuścił je i osiadł w Zakładzie Cecylii Plater w Warszawie. Współpracując z ks. Marcelim Godlewskim rozwinął działalność społeczną. W latach 1905–1907 był zaangażowany w posługę młodzieży i tworzenie chrześcijańskiej demokracji w Warszawie. W 1907 powołano go do Akademii Duchownej w Petersburgu na kierownika katedry socjologii. Zaprzyjaźnił się tam z ks. Wincentym Sękowskim-Senkusem – ostatnim ze zgromadzenia marianów likwidowanego przez carat. Złożył przed ks. Senkusem śluby zakonne w 1909 postanawiając odnowić zgromadzenie oraz pozyskać nowicjuszy. Otworzył dla nich nowicjat we Fryburgu. Od 1911 do końca życia pełnił funkcję generała. W czasie I wojny światowej pracował w Warszawie. W latach 1914–1918 zajmował się działalnością charytatywno-wychowawczą i wspomaganiem duchowym kapłanów oraz osób zakonnych. Założył tam Zgromadzenie Sióstr Ubogich od Niepokalanego Poczęcia.
W 1918 został mianowany przez papieża Benedykta XV biskupem wileńskim. Funkcję tę pełnił do 1925 roku. W tym okresie władze polskie zwracały uwagę na jego działalność na tle – w ich opinii – systematycznego usuwania polskich księży z placówek i zastępowanie ich duszpasterzami litewskimi, lub białoruskimi. Efektem tego było sprzyjanie agitacji antypolskiej wśród ludności, oraz poparcie i ochrona diecezjalna w wypadkach, gdzie księża sami partycypowali w akcjach politycznych i antypaństwowych.
Był też założycielem Zgromadzenia Sióstr Ubogich Niepokalanego Poczęcia NMP na Litwie i Zgromadzenia Sióstr Służebnic Jezusa w Eucharystii. Złożył rezygnację z funkcji biskupa w 1925, by zająć się zgromadzeniem, ale Pius XI wówczas mianował go arcybiskupem i powierzył mu stanowisko wizytatora apostolskiego na Litwie. Przyczynił się do poprawy stosunków Litwy z Watykanem organizując nową prowincję kościelną i przygotowując zawarcie konkordatu. Zmarł w Kownie 27 stycznia 1927 roku. Jego relikwie są przechowywane w bazylice św. Michała Archanioła w Mariampolu.
28 czerwca 1987 roku został beatyfikowany przez papieża św. Jana Pawła II; uważany jest za jednego z patronów Litwy. Podejmowane są starania o jego kanonizację.
27 stycznia 2006 w Warszawie na ul. Wileńskiej 69 została otwarta Sala Pamięci Bł. Jerzego Matulewicza biskupa. Pierwsza ekspozycja zawiera te przedmioty należące do Jerzego Matulewicza z okresu jego biskupstwa w Wilnie, które zachowały się w Polsce. Mają one wartość relikwii II stopnia.
W Kielcach, Pasłęku oraz w Koninie znajdują się kościoły pod wezwaniem bł. Jerzego Matulewicza.

</doc>
<doc id="141426" url="https://pl.wikipedia.org/wiki?curid=141426" title="Dyfteryt">
Dyfteryt



</doc>
<doc id="141427" url="https://pl.wikipedia.org/wiki?curid=141427" title="Premierzy Dominiki">
Premierzy Dominiki



</doc>
<doc id="141429" url="https://pl.wikipedia.org/wiki?curid=141429" title="Cierń">
Cierń

Ciernie (ang. "thorn", "spine", łac. "spina") – ostro zakończone wyrostki roślinne o szydłowatym kształcie będące przekształconymi liśćmi (ciernie pochodzenia liściowego np. u berberysu i kaktusów) lub pędami bocznymi (np. u tarniny i grochodrzewu) oraz rzadziej przylistkami (np. u niektórych wilczomleczowatych). U niektórych palm powstają również ciernie pochodzenia korzeniowego (rzadkość).
Ciernie są charakterystyczne dla kserofitów (roślin zasiedlających typowo suche biotopy, jak pustynie, busz i stepy), ale są spotykane i w strefie klimatów umiarkowanych. Stanowią przystosowanie zmniejszające powierzchnię transpiracyjną rośliny, a także chronią ją przed zjedzeniem przez zwierzęta roślinożerne.
W odróżnieniu od kolców, ciernie mają własną wiązkę przewodzącą, która łączy je z częścią rośliny, na której występują. Morfologicznie ciernie są także wzmocnione tkanką podskórną, np. drewnem, co utrudnia ich złamanie, w przeciwieństwie do kolców, np. róży.

</doc>
<doc id="141430" url="https://pl.wikipedia.org/wiki?curid=141430" title="Adobe Acrobat Reader">
Adobe Acrobat Reader



</doc>
<doc id="141431" url="https://pl.wikipedia.org/wiki?curid=141431" title="Bitwa na Morzu Koralowym">
Bitwa na Morzu Koralowym

Bitwa na Morzu Koralowym – bitwa powietrzno-morska stoczona w dniach 4–8 maja 1942 roku na teatrze działań Pacyfiku II wojny światowej pomiędzy połączonymi flotami USA ("United States Navy") i Australii ("Royal Australian Navy") a Japońską Cesarską Marynarką Wojenną. Była to pierwsza bitwa, w której doszło do starcia lotniskowców, jak również pierwsza, w której okręty zmagających się stron pozostawały poza zasięgiem wzroku.
Próbując umocnić swoją dominację na południowym Pacyfiku, siły imperium japońskiego zdecydowały się na atak i zajęcie miasta Port Moresby na Nowej Gwinei oraz wyspy Tulagi, położonej w archipelagu Wysp Salomona. Plan inwazji (Operacja MO) zakładał udział kilku kluczowych jednostek pływających japońskiej Połączonej Floty, w tym dwóch lotniskowców i jednego lekkiego lotniskowca, które miały zapewnić osłonę z powietrza atakującej flocie pod dowództwem admirała Shigeyoshi Inoue. Stany Zjednoczone zdołały jednak przechwycić informacje radiowe na temat japońskich planów i wysłały w ten rejon, dowodzone przez admirała Franka J. Fletchera, dwie grupy uderzeniowe lotniskowców oraz grupę australijskich i amerykańskich krążowników, które miały przeciwstawić się japońskiej ofensywie.
W dniach 3–4 maja siły japońskie zaatakowały i zajęły Tulagi, choć kilka ich okrętów wsparcia zostało zaskoczonych i zatopionych lub uszkodzonych przez samoloty wysłane z amerykańskiego lotniskowca USS „Yorktown”. Świadome odtąd obecności amerykańskich lotniskowców dowództwo japońskie skierowało lotniskowce na Morze Koralowe z zamiarem zlokalizowania i zniszczenia alianckiej floty.
Poczynając od 7 maja, stacjonujące na lotniskowcach siły powietrzne obu stron przeprowadziły w ciągu kolejnych dwóch dni szereg nalotów przeciwko okrętom wroga. Pierwszego dnia Amerykanie zatopili japoński lekki lotniskowiec „Shōhō”. Z kolei siły japońskie zniszczyły amerykański niszczyciel oraz ciężko uszkodziły jeden z alianckich transportowców (został on później samozatopiony). Następnego dnia w wyniku obustronnych ataków poważnie uszkodzone zostały: japoński lotniskowiec „Shōkaku” oraz amerykańskie lotniskowce „USS Lexington” (który również został potem samozatopiony) i USS „Yorktown”. W rezultacie poważnych strat poniesionych przez obie strony w samolotach i lotniskowcach, obie strony odstąpiły od dalszych działań zaczepnych i wycofały się z rejonu walk. Jako że Japończycy stracili w wyniku bitwy wsparcie z powietrza, admirał Inoue odłożył inwazję morską na Port Moresby.
Choć, biorąc pod uwagę straty w okrętach, taktyczne zwycięstwo odniosła strona japońska, bitwa była strategicznym sukcesem aliantów. Po pierwsze, niepowstrzymana dotąd ekspansja Japonii w rejonie Pacyfiku została pierwszy raz zahamowana. Po drugie, japońskie lotniskowce „Shōkaku” (uszkodzony) i „Zuikaku” (niepełny stan samolotów na pokładzie) nie mogły wziąć udziału w bitwie pod Midway, do której doszło w następnym miesiącu. Zapewniło to względną równowagę sił w powietrzu pomiędzy dwoma przeciwnikami i przyczyniło się pośrednio do zwycięstwa Stanów Zjednoczonych w tym starciu. Dotkliwe straty poniesione przez Japończyków w lotniskowcach w czasie bitwy o Midway uniemożliwiły ponowienie inwazji na Port Moresby. Dwa miesiące później, korzystając z osłabienia japońskiej marynarki wojennej w rejonie Południowego Pacyfiku, alianci rozpoczęli inwazję na Guadalcanal, która wraz z kampanią na Nowej Gwinei ostatecznie przełamała dominację cesarskiej marynarki wojennej w tej części Oceanu Spokojnego i w znacznym stopniu przyczyniła się do ostatecznej klęski Japonii w II wojnie światowej.
Przyczyny.
Ekspansja imperium japońskiego.
7 grudnia 1941 r. japońskie lotniskowce zaatakowały okręty Floty Pacyfiku Stanów Zjednoczonych stacjonujące w bazie morskiej Pearl Harbor na Hawajach. Atak zniszczył lub uszkodził większość pancerników amerykańskiej floty na Pacyfiku i stał się bezpośrednią przyczyną wojny pomiędzy oboma państwami. W oczach przywódców Japonii wojna ta miała na celu zneutralizowanie amerykańskiej floty, zajęcie terytoriów bogatych w zasoby naturalne oraz zyskanie strategicznie położonych baz wojskowych, które ułatwiłyby obronę rozległego imperium. W tym samym czasie co atak na Pearl Harbor, Japończycy przeprowadzili uderzenie na Malaje Brytyjskie, co w naturalny sposób doprowadziło do przyłączenia Wielkiej Brytanii, Australii i Nowej Zelandii do walki po stronie Stanów Zjednoczonych i stworzenia jednolitego frontu aliantów w wojnie przeciwko Japonii. W świetle zapisów „Ściśle Tajnego Rozkazu Nr 1” Połączonej Floty Japońskiej Cesarskiej Marynarki Wojennej (ang. ), datowanego na 1 listopada 1941 r., celami początkowych działań strony japońskiej w tej wojnie było „(wyrzucenie) brytyjskich i amerykańskich sił z Indii Holenderskich i Filipin (i) ustanowienie polityki autonomicznej samowystarczalności i gospodarczej niezależności”.
Realizując te cele, w ciągu kilku pierwszych miesięcy 1942 r., oprócz Malajów, siły japońskie zaatakowały i przejęły kontrolę nad Filipinami, Tajlandią, Singapurem, Holenderskimi Indiami Wschodnimi, wyspą Wake, Nową Brytanią, Wyspami Gilberta oraz Guam, zadając jednocześnie poważne straty broniącym je lądowym, morskim i powietrznym oddziałom aliantów. Japonia zamierzała wykorzystać zdobyte terytoria do stworzenia linii obrony swojego imperium, skąd planowała odpierać kontrataki aliantów i prowadzić wojnę na wyniszczenie.
Wkrótce po rozpoczęciu działań zbrojnych sztab generalny japońskiej marynarki wojennej zaproponował przeprowadzenie inwazji na północy Australii, co uniemożliwiłoby aliantom wykorzystane tego kraju jako bazy wypadowej do ataków na japońskie pozycje na południowym Pacyfiku. Cesarska Armia Japońska (ang. ) odrzuciła jednak te plany, tłumacząc to brakiem wystarczających sił i możliwości transportowych. W tym samym czasie dowodzący siłami 4 Floty (zwanej „Siłami Mórz Południowych”) wiceadmirał Shigeyoshi Inoue opowiadał się za okupacją znajdującej się w południowo-wschodniej części Wysp Salomona wyspy Tulagi oraz Port Moresby na Nowej Gwinei, skąd japońskie siły powietrzne mogłyby przeprowadzać naloty na północną Australię. Inoue wierzył, że przejęcie kontroli nad tymi obszarami zapewniłoby większe bezpieczeństwo i możliwości obronne głównej japońskiej bazie wojskowej w mieście Rabaul na Nowej Brytanii. Sztab Generalny japońskiej marynarki wojennej oraz IJA zaaprobowały propozycję Inoue i poparły dalsze operacje, które miały wykorzystać te tereny jako bazy wypadowe, mające na celu zajęcie Nowej Kaledonii, Fidżi oraz Samoa, by w ten sposób przeciąć linie zaopatrzeniowe i komunikacyjne między Australią a Stanami Zjednoczonymi.
W kwietniu 1942 r. japońska marynarka wojenna oraz wojska lądowe opracowały plan przeprowadzenia 10 maja inwazji na Port Moresby, który otrzymał kryptonim Operacja MO. Atak miał zostać poprzedzony zajęciem, w dniach 2–3 maja, Tulagi, gdzie japońska marynarka mogłaby założyć bazę wodnosamolotów na potrzeby działań rekonesansowych, jak również potencjalnych operacji skierowanych przeciwko terytoriom zajmowanym przez aliantów oraz ich siłom na południowym Pacyfiku. Po zakończeniu operacji MO, Japończycy planowali rozpoczęcie kolejnej pod kryptonimem Operacja RY, w której udział miały wziąć te same okręty, a ich zadaniem miało być opanowanie w dniu 15 maja wysp Nauru i Banaba, na których znajdowały się cenne pokłady fosforytów. Kolejne działania przeciwko Fidżi, Samoa oraz Nowej Kaledonii (Operacja FS) planowano przeprowadzić po zakończeniu operacji MO i RY. Z powodu poważnych strat zadanych japońskiej marynarce wojennej przez ataki lotnicze alianckich samolotów w czasie marcowej inwazji na Salamaua i Lae na Nowej Gwinei, Inoue zwrócił się z prośbą do Połączonej Floty o przysłanie w rejon walk lotniskowców, aby zapewnić osłonę powietrzną dla sił biorących udział w operacji MO. Inoue w szczególności obawiał się alianckich bombowców stacjonujących w australijskich bazach w Townsville i Cooktown, które znajdowały się poza zasięgiem japońskich bombowców zlokalizowanych w Rabaul i Lae.
Admirał Isoroku Yamamoto, dowódca japońskiej Połączonej Floty, planował w tym samym czasie przeprowadzenie w czerwcu operacji, która w zamierzeniu miała zwabić amerykańskie lotniskowce (z których żaden nie ucierpiał podczas ataku na Pearl Harbor) w okolice atolu Midway, aby tam starły się w decydującej bitwie z flotą cesarskiej Japonii. W międzyczasie jednak, Yamamoto rozmieścił część dużych okrętów wojennych, w tym dwa lotniskowce, lotniskowiec lekki, flotyllę krążowników oraz dwie flotylle niszczycieli, które miały wspierać oddziały biorące udział w operacji MO. Dowództwo nad siłami morskimi zaangażowanymi w atak na Port Moresby i Tulagi objął wiceadmirał Inoue.
Reakcja aliantów.
Sekcja Bezpieczeństwa Łączności Biura Łączności Marynarki Wojennej Stanów Zjednoczonych zajmowała się od kilku lat rozpracowywaniem szyfrów i kodów stosowanych w komunikacji przez japońską armię, odnosząc pewne sukcesy. Do marca 1942 r. Amerykanie byli w stanie rozszyfrować do 15% kodów zawartych w stosowanych przez Cesarską Japońską Marynarkę Wojenną "książce kodów D" (nazywanej przez Amerykanów kodem „JN-25B”) oraz "Ro", którymi przekazywane było około połowy wiadomości nadawanych przez IJN. Do końca kwietnia Amerykanie odczytywali do 85% przekazów nadawanych szyfrem "Ro".
W marcu 1942 r. Amerykanie przechwycili pierwsze wzmianki dotyczące planowanej przez Japończyków operacji MO. 5 kwietnia tego samego roku wywiad amerykański rozszyfrował rozkaz IJN, który kierował jeden z japońskich lotniskowców oraz grupę dużych okrętów wojennych w rejon działań admirała Inoue. 13 kwietnia, Brytyjczykom udało się rozszyfrować wiadomość skierowaną do Inoue, że 5 Dywizjon Lotniskowców, w którego skład wchodziły „Shōkaku” i „Zuikaku”, zmierza w jego kierunku z Tajwanu przez atol Truk na którym mieściła się główna baza japońskiej marynarki. Wywiad brytyjski przekazał tę informację Amerykanom wraz z konkluzją, że prawdopodobnym celem operacji MO będzie Port Moresby.
Admirał Chester Nimitz, nowy dowódca sił aliantów w obszarze Pacyfiku, przedstawił zawartość przechwyconych meldunków swojemu sztabowi, który zgodził się, że Japończycy zamierzają najprawdopodobniej rozpocząć na początku maja dużą operację na południowym Pacyfiku, której celem stać się może Port Moresby. W oczach aliantów Port Moresby miał kluczowe znaczenie jako baza dla planowanej przeciwko Japonii kontrofensywy pod dowództwem gen. Douglasa MacArthura. Sztab Nimitza uznał także, że japońska operacja może zakładać również wypady lotniskowców na alianckie bazy na wyspach Samoa i Suva. Po konsultacjach z admirałem Ernestem J. Kingiem, naczelnym dowódcą amerykańskiej floty, Nimitz zdecydował się przeciwstawić japońskiej operacji, wysyłając wszystkie cztery lotniskowce, którymi dysponowała wówczas flota Pacyfiku, na Morze Koralowe. Dzięki później rozszyfrowanym meldunkom, Stanom Zjednoczonym udało się do 27 kwietnia poznać większość celów i szczegółów planowanych operacji MO i RY.
29 kwietnia Nimitz wydał rozkazy kierujące cztery amerykańskie lotniskowce, wraz z ich okrętami wsparcia, na Morze Koralowe. Grupa uderzeniowa okrętów nr 17, tzw. Task Force 17 (TF 17), pod dowództwem kontradmirała Fletchera, która składała się z lotniskowca USS „Yorktown” eskortowanego przez trzy krążowniki, cztery niszczyciele oraz grupę zaopatrzeniową dwóch tankowców i dwóch niszczycieli, znajdowała się już na Południowym Pacyfiku w pobliżu wyspy Tongatapu i zmierzała w kierunku Morza Koralowego. TF 11 dowodzona przez kadm. Aubrey Fitcha składająca się z lotniskowca USS „Lexington”, dwóch krążowników i pięciu niszczycieli znajdowała się między Fidżi a Nową Kaledonią. Natomiast TF 16 dowodzona przez wiceadmirała Williama Halseya składająca się z lotniskowców USS „Enterprise” i USS „Hornet” dopiero co wróciła do Pearl Harbor po rajdzie Doolittle’a na Tokio, i znajdowała się zbyt daleko, by wziąć udział w nadchodzącej bitwie. Nimitz powierzył dowództwo nad siłami morskimi aliantów w rejonie południowego Pacyfiku Fletcherowi do czasu przybycia Halseya i jego TF 16. Choć obszar Morza Koralowego znajdował się pod dowództwem MacArthura, Fletcher i Halsey zostali poinstruowani, aby swoje raporty przekazywali bezpośrednio do Nimitza, z pominięciem MacArthura.
Bazując na przechwyconych drogą radiową informacjach dotyczących powrotu Task Force 16 do Pearl Harbor, strona japońska założyła, że w rejonie środkowego Pacyfiku znajduje się tylko jeden amerykański lotniskowiec. Choć Japończycy nie znali położenia drugiego z lotniskowców, to nie sądzili, że Amerykanie będą w stanie zareagować na tyle szybko, by przeszkodzić im w realizacji planu MO.
Bitwa.
Wydarzenia poprzedzające.
Pod koniec kwietnia, japońskie okręty podwodne Ro-33 i Ro-34 dokonały rozpoznania rejonu planowanego desantu. Obserwowały one wyspę Rossel i atol Deboyne w archipelagu Luizjadów, kanał Jomard oraz wschodni morski szlak prowadzący do Port Moresby. Nie zauważywszy alianckich jednostek w rejonie, zawróciły kolejno do Rabaul w dniach 23 i 24 kwietnia.
Japońska Grupa Inwazyjna Port Moresby, dowodzona przez kadm. Kōsō Abe, w której skład wchodziło 11 okrętów transportowych przewożących około 5000 żołnierzy Oddziału Mórz Południowych IJA oraz około 500 żołnierzy 3 Kure Rikusentai, czyli oddziału japońskiej piechoty morskiej. Okręty transportowe eskortowała Grupa Uderzeniowa Port Moresby składająca się z jednego krążownika i sześciu niszczycieli pod dowództwem kadm. Sadamichi Kajioki. Statki Abe opuściły Rabaul 4 maja, aby wyruszyć w liczącą 840 mil morskich trasę do Port Moresby. Następnego dnia połączyły się one z siłami Kajioki. Japońskie okręty, płynąc ze średnią prędkością 8 węzłów, miały planowo dotrzeć do kanału Jamard w archipelagu Luizjadów, minąć od południa wybrzeże Nowej Gwinei i dotrzeć do Port Moresby 10 maja. Garnizon aliantów stacjonujący w Port Moresby liczył około 5333 ludzi, lecz jedynie połowa z nich była żołnierzami piechoty, a wszyscy byli kiepsko wyposażeni i słabo wyszkoleni.
Inwazji na Tulagi przewodziła Grupa Uderzeniowa Tulagi, którą dowodził kadm. Kiyohide Shima. W jej skład wchodziły dwa stawiacze min, dwa niszczyciele, sześć trałowców, dwa ścigacze oraz okręt transportowy przewożący około 400 żołnierzy 3 Kure Rikusentai. Siły atakujące Tulagi wspierane były przez Grupę Osłaniającą w postaci lekkiego lotniskowca „Shōhō”, czterech krążowników ciężkich i jednego niszczyciela, którymi dowodził kontradmirał Aritomo Gotō. Oddzielny Zespół Osłaniający (nazywany czasem Grupą Wspierającą), dowodzony przez kadm. Kuninori Marumo, tworzyły dwa krążowniki lekkie, okręt-baza wodnosamolotów „Kamikawa Maru” i trzy kanonierki. Zespół dołączył do Grupy Osłaniającej zapewniając ochronę morską dla sił nacierających na Tulagi. Gdy Japończykom udało się opanować Tulagi w dniach 3–4 maja, oba zespoły osłaniające zostały skierowane do wsparcia ataku na Port Moresby. Inoue dowodził operacją MO z pokładu krążownika Kashima.
Siły pod dowództwem Gotō opuściły 28 kwietnia Truk, przecinając archipelag Wysp Salomona pomiędzy Choiseul i Wyspą Bougainville’a, zatrzymały się w pobliżu Nowej Georgii. Z kolei grupa wsparcia dowodzona przez Marumo opuściła 29 kwietnia Nową Irlandię, zmierzając ku wyspie Santa Isabel, żeby ustanowić tam 2 maja bazę wodnosamolotów dla wsparcia desantu na Tulagi. Natomiast siły inwazyjne dowodzone przez Shimę opuściły Rabaul 30 kwietnia.
Grupa Uderzeniowa Lotniskowców, w której skład wchodziły „Zuikaku” i „Shōkaku”, dwa krążowniki ciężkie oraz sześć niszczycieli, opuściła Truk 1 maja. Grupa Uderzeniowa dowodzona była przez wiceadm. Takeo Takagi, który płynął na okręcie flagowym, krążowniku „Myōkō”, oraz kadm. Chūichi Hara, który przebywał na „Zuikaku”. Okręty miały opłynąć wschodnie wybrzeże Wysp Salomona i wpłynąć na Morze Koralowe na południe od Guadalcanal. Po wpłynięciu na Morze Koralowe, lotniskowce miały zapewnić osłonę lotniczą oddziałom uderzeniowym, wyeliminować samoloty stacjonujące w Port Moresby oraz przechwycić i zniszczyć siły morskie aliantów, które wpłynęły w rejon walk.
W drodze na Morze Koralowe, lotniskowce Takagiego miały dostarczyć dziewięć myśliwców A6M do Rabaul. Jednakże zła pogoda w dniach 2–3 maja uniemożliwiła samolotom wylądowanie w bazie i po dwóch próbach zostały zmuszone do powrotu na pokład lotniskowców, które przebywały 240 mil morskich od miasta. Jeden z japońskich myśliwców rozbił się podczas powrotu w oceanie. Chcąc rozpocząć operację MO o czasie, Takagi musiał porzucić dalsze próby dostarczenia samolotów do bazy w Rabaul i skierował swoje siły na Wyspy Salomona, gdzie miały pobrać zapasy paliwa.
Chcąc dostatecznie wcześnie wiedzieć o zbliżającej się flocie aliantów, Japończycy wysłali na zwiady okręty podwodne I-22, I-24, I-28 i I-29, aby utworzyły na oceanie, ok. 450 mil morskich (830 km) na południowy zachód od Guadalcanal, swoistą sieć wczesnego rozpoznania. Jednakże siły Fletchera dotarły na Morze Koralowe zanim okręty podwodne zajęły swoje pozycje, w związku z czym japońska marynarka nie była świadoma ich obecności w rejonie. Inna łódź podwodna, I-21, która miała dokonać rozpoznania okolic stolicy Nowej Kaledonii, Numei, została zaatakowana 2 maja przez jeden z samolotów stacjonujących na USS Yorktown. Okręt nie doznał żadnych uszkodzeń i najwyraźniej nawet nie zorientował się, że został zaatakowany przez aliancki samolot. Ro-33 i Ro-34 także zostały rozmieszczone wokół Port Moresby z zadaniem uczestnictwa w morskiej blokadzie miasta, do którego dotarły 5 maja. Jednak żaden z okrętów podwodnych nie uczestniczył bezpośrednio w bitwie.
Rankiem 1 maja okręty TF 17 i TF 11 połączyły się około 300 mil morskich (560 km) na północny zachód od wybrzeży Nowej Kaledonii. Fletcher natychmiast odkomenderował jednostki z TF 17 celem pobrania paliwa ze zbiornikowca USS „Tippecanoe”, natomiast okręty TF 11 miały wykorzystać w tym celu inny zbiornikowiec USS „Neosho”. TF 17 zakończyło tankowanie swoich jednostek już następnego dnia, jednak TF 11 meldował, że pobór paliwa w ich przypadku potrwa przynajmniej do 4 maja. Fletcher zdecydował się więc skierować TF 17 na północny zachód w stronę Luizjadów, podczas gdy TF 11 miała spotkać się 4 maja, po zakończonym tankowaniu, z TF 44, która zdążała z Sydney do Numei. TF 44 składała się z amerykańskich i australijskich okrętów wojennych pod ogólnym dowództwem gen. MacArthura, jednak bezpośrednie dowództwo powierzono kontradm. Johnowi Crace. W skład tej grupy wchodziły krążowniki HMAS „Australia”, USS „Chicago” oraz trzy niszczyciele. Po zakończeniu tankowania USS „Tippecanoe” opuścił rejon Morza Koralowego, aby dostarczyć pozostałe mu w zbiornikach paliwo okrętom stacjonującym w bazie na wyspie Éfaté.
Tulagi.
Wczesnym rankiem 3 maja, siły Shimy zbliżyły się do Tulagi i rozpoczęły wyładunek żołnierzy z okrętu, by zająć wyspę. Sama wyspa nie posiadała obrony. Niewielki garnizon australijskich komandosów oraz jednostka rozpoznania Royal Australian Air Force ewakuowały się tuż przed przybyciem Shimy. Żołnierze japońscy natychmiast po wylądowaniu rozpoczęli budowę bazy łączności oraz bazy wodnosamolotów. Jednostki powietrzne z lotniskowca „Shōhō” zapewniały osłonę całej operacji aż do popołudnia, kiedy to siły Gotō skierowały się do Bougainville celem pobrania paliwa, aby wziąć udział w zbliżającej się inwazji na Port Moresby.
O godz. 17:00 3 maja Fletcher został poinformowany, że dzień wcześniej zauważono japońskie jednostki desantowe, które wzięły udział w zajęciu Tulagi, zmierzające na południe Wysp Salomona. Jednocześnie TF 11 zakończyła proces tankowania dzień wcześniej niż zakładano i, choć znajdowała się tylko 60 Mm (110 km) na wschód od TF 17, nie mogła przekazać informacji o swojej gotowości bojowej z powodu wprowadzonej przez Fletchera ciszy radiowej. Z tego samego powodu nie wiedział o tym również sam Fletcher. Zgodnie z pierwotnym planem TF 17 zmieniła więc kurs i płynęła z prędkością 27 węzłów w kierunku Guadalcanalu, aby następnego dnia rozpocząć ataki lotnicze na siły japońskie okupujące Tulagi.
4 maja z lotniskowca USS „Yorktown” (TF 17), który znajdował się ok. 100 mil morskich (190 km) na południe od Guadalcanalu, w trzech następujących po sobie falach wystartowało 60 samolotów mających zaatakować siły Shimy okupujące Tulagi. Samoloty z USS „Yorktown” zaskoczyły okręty Shimy i zatopiły japoński niszczyciel „Kikuzuki”, trzy trałowce oraz uszkodziły cztery inne statki. Aliantom udało się również zniszczyć trzy japońskie wodnosamoloty biorące udział w inwazji. Amerykanie stracili jeden bombowiec nurkujący oraz trzy myśliwce, jednak załogi zdążyły wyskoczyć ze spadochronami. Pomimo strat poniesionych w wyniku alianckiego ataku Japończycy nie zaprzestali budowy bazy wodnosamolotów. Strona japońska podjęła jednak decyzję o rozpoczęciu od dnia 6 maja regularnych lotów rekonesansowych z Tulagi.
Grupa Uderzeniowa Lotniskowców Takagiego pobierała paliwo ok. 350 mil morskich (650 km) na północ od Tulagi, gdy otrzymała informację o alianckim nalocie. Takagi zdecydował o natychmiastowym zakończeniu tankowania i skierował się na południowy wschód. Wysyłał także samoloty rozpoznawcze, aby dokonały przeszukania wschodniej części Wysp Salomona, wierząc, że właśnie tam ukryła się amerykańska flota lotniskowców. Nie było tam jednak żadnych okrętów U.S. Navy.
Rozpoznanie lotnicze i dalsze decyzje.
O godz. 08:15, 5 maja, TF 17 spotkała się z TF 11 i TF 44 we wcześniej zaplanowanym punkcie położonym 300 mil morskich (590 km) na południe od Guadalcanal. Mniej więcej w tym samym czasie cztery myśliwce F4F Wildcat, które wystartowały z lotniskowca USS „Yorktown”, przechwyciły japońską maszynę rozpoznawczą typu Kawanishi H6K należącą do Grupy Lotniczej Jokohama z 25 Flotylli Powietrznej stacjonującej na Wyspach Shortland i zestrzeliły ją w odległości 11 mil morskich (20 km) od pozycji TF 11. Samolot nie zdołał wysłać radiowej informacji o ataku, niemniej gdy nie powrócił z misji, Japończycy słusznie założyli, że został on zestrzelony przez aliancki myśliwiec stacjonujący na lotniskowcu.
Fletcher otrzymał z bazy w Pearl Harbor informację, że aliancki wywiad radiowy jest przekonany, że Japończycy zaplanowali desant na Port Moresby na 10 maja oraz że atak wspierać będzie flota lotniskowców. Wobec tego Fletcher nakazał TF 17 pobrać paliwo z USS „Neosho”. Po zakończeniu tankowania, które przewidziano na 6 maja, zamierzał skierować się na północ w kierunku Luizjadów, by 7 maja rozpocząć działania bojowe.
W międzyczasie, 5 maja, lotniskowce pod dowództwem Takagiego opływały wschodnie wybrzeże Wysp Salomona, a następnie skręciły na zachód, aby minąć od południa wyspę San Cristobal (obecnie Makira) i wpłynąć wczesnym rankiem 6 maja na Morze Koralowe pomiędzy Guadalcanalem a atolem Rennell. Takagi rozpoczął tankowanie swoich jednostek w odległości 180 mil morskich (330 km) na zachód od Tulagi, przygotowując się tym samym do starcia lotniskowców, które, jak przewidywał, miało nastąpić kolejnego dnia.
6 maja, Fletcher włączył TF 11 i TF 44 w struktury TF 17. Będąc przekonanym, że japońskie lotniskowce nadal znajdują się daleko na północy w okolicach Bougainville, Fletcher kontynuował proces tankowania swoich jednostek. Loty rozpoznawcze amerykańskich samolotów stacjonujących na lotniskowcach wykonane tego dnia nie wykryły obecności wroga, ponieważ Japończycy znajdowali się nieznacznie poza ich zasięgiem.
O godz. 10:00 japoński samolot rozpoznawczy typu Kawanishi zauważył okręty TF 17 i zgłosił ten fakt swojemu dowództwu. Takagi otrzymał meldunek o 10:50. W tym czasie jego siły znajdowały się około 300 mil morskich (560 km) na północ od Fletchera, a więc na granicy maksymalnego zasięgu samolotów stacjonujących na japońskich lotniskowcach. Takagi, którego okręty nadal pobierały paliwo, nie był jeszcze gotowy do rozpoczęcia działań bojowych. Opierając się na raporcie swoich pilotów doszedł do wniosku, że Amerykanie kierują się na południe, zwiększając tym samym odległość od japońskiej floty. Ponadto okręty Fletchera znajdowały się w strefie niskiego i dużego zachmurzenia, co w opinii Takagiego i Hary zbytnio utrudniłoby ich odnalezienie. Niemniej zdecydował się wyznaczyć pod dowództwo Hary dwa lotniskowce oraz dwa asystujące im niszczyciele, których zadaniem był pościg za TF 17 (z prędkością 20 węzłów), aby o świcie następnego dnia znalazły się na dogodnych do ataku pozycjach. Pozostałe japońskie okręty miały zakończyć w tym czasie tankowanie.
Tego samego dnia, amerykańskie bombowce typu B-17 stacjonujące w Australii dokonały kilkukrotnych, choć nieskutecznych ataków na japońskie siły inwazyjne zmierzające ku Port Moresby (w tym na okręty Gotō). Sztab MacArthura wysłał Fletcherowi drogą radiową szereg informacji dotyczących przeprowadzonych ataków oraz położenia Japończyków. Meldunki pilotów MacArthura, którzy zauważyli lotniskowiec „Shōhō” ok. 425 mil morskich (787 km) na północny zachód od TF 17, upewniły Fletchera w przekonaniu, że japońskim siłom inwazyjnym towarzyszyła flota lotniskowców.
Wieczorem ok. godz. 18:00 TF 17 zakończył tankowanie, więc Fletcher zdecydował się odesłać USS „Neosho”, wraz z asystującym mu niszczycielem USS „Sims”, dalej na południe na wcześniej ustaloną pozycję. TF 17 zawrócił natomiast na północny zachód w kierunku wyspy Rossel w archipelagu Luizjadów. Nieświadome bliskości wroga, ich lotniskowce znajdowały się ok. godz 20:00, w odległości zaledwie 70 mil morskich (130 km) od siebie. O godz. 20:00 Hara zawrócił, aby spotkać się z okrętami Takagiego, który zakończył pobór paliwa i zmierzał w jego kierunku.
Późnym wieczorem 6 maja oraz wczesnym rankiem 7 maja transportowiec wodnosamolotów „Kamikawa Maru” ustanowił bazę wodnosamolotów na atolu Deboyne, w celu zapewnienia wsparcia powietrznego siłom desantowym zbliżającym się do Port Moresby. Pozostałe jednostki Zespołu Osłaniającego Marumo zajęły pozycje w pobliżu wysp d’Entrecasteaux, skąd miały pomóc osłaniać nadpływający konwój Abe.
Pierwszy dzień bitwy.
Poranne ataki.
7 maja o godz. 06:25 TF 17 znajdował się 115 mil morskich (213 km) na południe od wyspy Rossel. W tym czasie Fletcher wysłał krążowniki i niszczyciele Crace’a, teraz oznaczone kodem Task Group 17.3 (TG 17.3), aby zablokowały Cieśninę Jomard. Fletcher zdawał sobie sprawę, że Crace będzie zmuszony działać bez osłony z powietrza, jako że lotniskowce TF 17 były zaabsorbowane próbami zlokalizowania i zaatakowania lotniskowców japońskich. Rozdzielenie się alianckich okrętów zmniejszyło również zdolność obrony przeciwlotniczej lotniskowców Fletchera. Niemniej jednak ten ostatni uznał, że takie ryzyko jest konieczne, aby upewnić się, że siły desantowe Japonii nie prześlizgną się w pobliże Port Moresby w czasie, gdy on będzie zajęty walką z japońskimi lotniskowcami.
Wierząc, że lotniskowce Takagiego znajdują się gdzieś na północ od jego pozycji w okolicach Luizjadów, Fletcher rozkazał USS „Yorktown” wysłanie 10 bombowców nurkujących typu Douglas SBD Dauntless, aby przeszukały ten obszar. Poszukiwania rozpoczęły się o 06:19 rano. W międzyczasie, Takagi, znajdujący się ok. 300 mil morskich (560 km) na wschód od Fletchera, wydał podobny rozkaz, kierując o godz. 06:00 12 bombowców typu Nakajima B5N w celu zlokalizowania TF 17. Hara uważał, że okręty Fletchera znajdują się na południu i doradzał Takagiemu wysłanie samolotów w tamten rejon. Mniej więcej w tym czasie, znajdujące się pod dowództwem Gotō krążowniki „Kinugasa” i „Furutaka” skierowały cztery wodnosamoloty Kawanishi E7K na poszukiwania floty aliantów w okolicach południowo-wschodnich Luizjadów. W poszukiwania amerykańskich okrętów zaangażowanych było również kilka wodnosamolotów z bazy na Deboyne, cztery Kawanishi typu 97 z Tulagi oraz trzy bombowce Mitsubishi G4M z Rabaulu. Reszta samolotów obu stron znajdowała się w ciągłej gotowości bojowej, mogąc wystartować natychmiast po zlokalizowaniu przeciwnika.
O godz. 07:22 jeden z samolotów rozpoznawczych wysłanych przez Takagiego zameldował, że zauważył amerykańskie okręty (peleng 182°) w odległości 163 Mm (302 km) od pozycji Japończyków. O 07:45 pilot potwierdził, że zlokalizował „jeden lotniskowiec, jeden krążownik oraz trzy niszczyciele”. Inny samolot (oba wystartowały z „Shōkaku”) wkrótce potwierdził ten meldunek. Jednak japoński pilot niepoprawnie zidentyfikował amerykański tankowiec USS „Neosho” i towarzyszący mu USS „Sims”. Wierząc, że odnalazł alianckie lotniskowce, Hara podjął wspólnie z Takagim decyzję o natychmiastowym poderwaniu do lotu wszystkich dostępnych samolotów: 78 maszyn – 18 myśliwców typu A6M ("Zero"), 36 bombowców nurkujących Aichi D3A ("Val") i 24 samoloty torpedowe. Wystartowały o 08:00 z pokładów „Shōkaku” i „Zuikaku” i 15 minut później leciały już w kierunku domniemanych amerykańskich lotniskowców.
O godz. 08:20 jeden z wodnosamolotów krążownika „Furutaka” zgłosił, że zlokalizował lotniskowce Fletchera i natychmiast powiadomił o tym sztab Inoue w Rabaulu, który przekazał ten meldunek Takagiemu. Rozpoznanie zostało potwierdzone o 08:30 przez jeden z wodnosamolotów z „Kinugasa”. Takagi i Hara, zdezorientowani sprzecznymi meldunkami, postanowili kontynuować nalot na okręty położone na południe od ich pozycji, ale same lotniskowce skierowali na północny zachód, aby zbliżyć się do „Furutaki”, którego samolot zameldował nawiązanie kontaktu wzrokowego z Amerykanami. Obaj japońscy dowódcy uznali, iż sprzeczne raporty mogą oznaczać, że alianckie lotniskowce operowały w ramach dwóch oddzielnych zgrupowań.
O godz. 08:15 jeden z bombowców typu SBD, który wystartował z pokładu USS „Yorktown”, pilotowany przez Johna L. Nielsena, zauważył okręty Gotō osłaniające konwój japońskich sił desantowych. Meldując o odkryciu popełnił jednak błąd podczas szyfrowania wiadomości, przez co amerykańskie dowództwo otrzymało informację o „dwóch lotniskowcach i czterech ciężkich krążownikach” znajdujących się 225 Mm (417 km) na północny zachód od TF 17. Fletcher uznał, że udało im się zlokalizować główne zgrupowanie japońskich lotniskowców i nakazał wysłanie wszystkich dostępnych na lotniskowcach samolotów do ataku. O godz. 10:13 amerykańskie siły uderzeniowe, składające się z 93 maszyn (18 myśliwców F4F Wildcat, 53 bombowców nurkujących SBD oraz 22 bombowców torpedowych typu Douglas TBD Devastator), znajdowały się w powietrzu. O godz. 10:19 Nielsen wylądował i zauważył swój błąd w szyfrze. Choć w skład sił Gotō wchodził lotniskowiec „Shōhō”, Nielsen był przekonany, że zauważył dwa krążowniki i cztery niszczyciele. Jednakże o 10:20 Fletcher otrzymał meldunek od znajdujących się w powietrzu trzech amerykańskich B-17 na temat 1 lotniskowca, 10 transportowców i 16 innych okrętów znajdujących się 30 mil morskich (56 km) na południe od miejsca wskazanego przez Nielsena. W rzeczywistości B-17 dostrzegły to samo co Nielsen: lotniskowiec „Shōhō”, krążowniki należące do sił Gotō oraz siły inwazyjne zmierzające do Port Moresby. Będąc przekonanym, że to, co zlokalizowały B-17, stanowi główne zgrupowanie japońskich lotniskowców, Fletcher rozkazał rozpoczęcie ataku powietrznego.
O godz. 09:15 siły lotnicze wysłane przez Takagiego osiągnęły docelowy obszar ataku, gdzie dostrzegły USS „Neosho” oraz USS „Sims”, jednakże nie zlokalizowały amerykańskich lotniskowców. O godz. 10:51 załogi samolotów rozpoznawczych, które wystartowały z pokładu „Shōkaku”, zdały sobie sprawę ze swego błędu w identyfikacji tankowca i niszczyciela jako lotniskowców. Dopiero wówczas Takagi zorientował się, że amerykańskie lotniskowce znajdują się faktycznie między nim a konwojem inwazyjnym, co stawiało japońskie siły desantowe w niebezpiecznej sytuacji. W obliczu tego nakazał swoim siłom powietrznym natychmiastowy atak na „Neosho” oraz „Sims”, a następnie niezwłoczny powrót na pokład japońskich lotniskowców. Jednakże o godz. 11:15 japońskie bombowce torpedowe oraz myśliwce zrezygnowały z uczestnictwa w ataku i zawróciły z pełnym uzbrojeniem w kierunku swoich lotniskowców, podczas gdy uderzenie na oba amerykańskie okręty przeprowadziło pozostałe 36 bombowców nurkujących.
Cztery bombowce nurkujące zaatakowały USS „Sims”, natomiast reszta obrała na cel „Neosho”. Niszczyciel został trafiony trzykrotnie, w wyniku czego jego kadłub przełamał się na pół, powodując prawie natychmiastowe zatonięcie. Zginęło 178 członków 192-osobowej załogi. Na USS „Neosho” spadło siedem bomb. Jeden z bombowców nurkujących, trafiony przez ogień przeciwlotniczy, rozbił się o pokład zbiornikowca. Ciężko uszkodzony i pozbawiony napędu „Neosho” został opuszczony przez załogę. Dryfujący swobodnie okręt powoli nabierał wody. Przed utratą zasilania załodze „Neosho” udało się powiadomić Fletchera o ataku, jednak zakłócenia uniemożliwiły przekazanie informacji, kto lub co ich zaatakowało, jak również zniekształciły sam komunikat, z którego błędnie odczytano koordynaty.
Amerykańskie samoloty zlokalizowały „Shōhō” w pobliżu wyspy Misimao godz. 10:40, po czym ustawiły się w szyku do ataku. Japoński lotniskowiec osłaniany był przez sześć myśliwców typu A6M ("Zero") i dwa starszego typu Mitsubishi A5M ("Claude"), które wchodziły w skład patrolu walki powietrznej (ang. ). Pozostałe maszyny znajdowały się pod pokładem, przygotowane do przeprowadzenia ataku na amerykańskie lotniskowce. Krążowniki Gotō otoczyły lotniskowiec w szyku na kształt diamentu, każdy 2700–4600 metrów od „Shōhō”.
W pierwszym ataku, grupie powietrznej USS „Lexington” dowodzonej przez kmdr por. Williama B. Aulta udało się trafić „Shōhō” dwoma 450 kg bombami i pięcioma torpedami Mark 13 Mod 0, poważnie uszkadzając okręt. O godz. 11:00 grupa powietrzna z USS „Yorktown” uderzyła na płonący i praktycznie nieruchomy lotniskowiec, zadając mu kolejnych 11 trafień 450 kg bombami oraz co najmniej dwoma torpedami. Rozerwany na strzępy, „Shōhō” zatonął o 11:35, stanowiąc pierwszą wojskową ofiarę najnowszych amerykańskich torped lotniczych. Obawiając się kolejnych ataków lotniczych, Gotō nakazał swoim okrętom wycofanie się na północ, oprócz niszczyciela „Sazanami”, który o godz. 14:00 skierował z powrotem w celu wyłowienia ocalałych. Uratowano jedynie 203 marynarzy z liczącej 834 ludzi załogi lotniskowca. W ataku Amerykanie stracili trzy samoloty, w tym dwa SBD z lotniskowca „Lexington” i jeden z USS „Yorktown”. Wszystkie 18 maszyn z „Shōhō” uległo zniszczeniu, ale trzech pilotów myśliwców z CAP zdołało wylądować na Deboyne i przeżyć. O godz. 12:10, używając przygotowanej wcześniej wiadomości, poinformowano TF 17 o sukcesie misji. Pilot jednego z SBD stacjonującego na USS „Lexington”, dowódca eskadry Robert E. Dixon, nadał komunikat radiowy o treści: („Skreślcie jeden płaski dach! Bob.”).
Operacje popołudniowe.
Amerykańskie samoloty powróciły na swoje macierzyste lotniskowce o godz. 13:38, a o 14:20, po uzupełnieniu amunicji, były już gotowe do kolejnego ataku na japońskie siły inwazyjne lub krążowniki adm. Gotō. Fletcher niepokoił się jednak brakiem informacji na temat miejsca pobytu pozostałych japońskich lotniskowców, choć aliancki wywiad poinformował, że co najmniej cztery z nich zostały prawdopodobnie zaangażowane we wsparcie operacji MO. Doszedł on jednak do wniosku, że zanim samoloty rozpoznawcze zlokalizują pozostałe japońskie lotniskowce, może być już za późno na rozpoczęcie kolejnego ataku. W związku z tym Fletcher zdecydował się nie przeprowadzać drugiego ataku tego dnia i pozostać w ukryciu, kierując TF 17 w rejon gęstego zachmurzenia. Pozostawił on jednak myśliwce w gotowości bojowej na wypadek japońskiego kontrataku.
Zawiadomiony o stracie „Shōhō” Inoue polecił konwojowi inwazyjnemu tymczasowe wycofanie się na północ oraz nakazał Takagiemu, znajdującemu się w tym czasie 417 km na wschód od TF 17, zniszczenie lotniskowców U.S Navy. Wkrótce po zmianie kursu konwój został zaatakowany przez osiem amerykańskich bombowców B-17, jednak zdołał uniknąć strat. Z kolei Gotō i Kajioka otrzymali rozkaz zgromadzenia swoich okrętów na południe od wyspy Rossel na wypadek bitwy po zmroku, gdyby lotniskowce aliantów znalazły się w zasięgu.
O godz. 12:40, japoński hydroplan z bazy w Deboyne zauważył 144 km od atolu okręty Crace’a i określił ich azymut w stosunku do swojej pozycji na 175°. O 13:15 jednostki Crace’a dostrzegł inny samolot, tym razem z Rabaul, jednak wysłał on do japońskiego dowództwa mylny meldunek, w którym stwierdził, że oddział Crace’a składa się z dwóch lotniskowców i znajduje się 213 km do Deboyne, podając azymut 205°. Opierając się na tych raportach, Takagi, który wciąż czekał na powrót reszty samolotów biorących udział w ataku na USS „Neosho”, zawrócił o 13:30 swoje lotniskowce na zachód. O godz. 15.00 przekazał on Inoue informację, że amerykańskie lotniskowce znajdują się co najmniej 800 km na zachód od zajmowanej przez niego pozycji, w związku z czym przeprowadzenie ataku przez jego samoloty tego dnia mogło okazać się niemożliwe.
Sztab Inoue zdecydował więc o skierowaniu dwóch grup samolotów bojowych z bazy w Rabaul, które od rana znajdowały się w powietrzu, w miejsce domniemanej pozycji jednostek Crace’a. Pierwsza grupa składała się z 12 bombowców torpedowych Mitsubishi G4M Typ 1, natomiast druga – z 19 samolotów typu Mitsubishi G3M uzbrojonych w bomby. Obie grupy zlokalizowały i zaatakowały statki Crace’a o godz. 14:30, po czym zameldowały zatopienie pancernika „typu California” oraz uszkodzenie innego pancernika i jednego krążownika. W rzeczywistości okręty Crace’a nie poniosły w wyniku ataku żadnych szkód, co więcej udało im się zestrzelić cztery japońskie samoloty Typu 1. Krótko później trzy amerykańskie B-17 pomyłkowo zrzuciły bomby na jednostki Crace’a, jednak również nie wyrządziły im żadnych szkód.
O godz. 15:26 Crace nadał do Fletchera wiadomość, że nie zdoła wypełnić swojej misji bez wsparcia lotniczego, po czym wycofał się na południe, zajmując pozycję ok. 410 km na południowy wschód od Port Moresby. Dzięki temu oddalił się od japońskich samolotów stacjonujących na lotniskowcach i w bazach lądowych, ale jednocześnie znajdował się na tyle blisko, żeby móc zaatakować każde zgrupowanie sił morskich Japończyków zmierzających poza rejon Luizjadów przez kanał Jomard lub Cieśninę Chińską. Statkom Crace’a brakowało paliwa, a Fletcher utrzymywał stan ciszy radiowej (nie przekazując wcześniej Crace’owi żadnych rozkazów ani wytycznych), w związku z czym Crace nie miał pojęcia o zajmowanej przez Fletchera pozycji, sytuacji czy też jego intencjach.
Krótko po 15:00 „Zuikaku” otrzymał informację od jednego z samolotów rozpoznawczych z bazy na Deboyne, który błędnie donosił, że jednostki Crace’a zmieniły kurs na południowo-wschodni. Sztab Takagiego uznał, że maszyna śledziła lotniskowce Fletchera, wnioskując, że jeśli amerykańskie okręty utrzymają ten kurs, niedługo po zmroku znajdą się w zasięgu Japończyków. Takagi i Hara nakazali rozpoczęcie ataku przez wyselekcjonowaną grupę samolotów, bez eskorty myśliwców, nawet jeśli miałoby to oznaczać, że japońskie maszyny musiałyby wrócić po zmroku.
Chcąc potwierdzić pozycję amerykańskich lotniskowców, Hara wysłał o godz. 15:15 osiem bombowców torpedowych, które miały zlustrować obszar do 370 km na zachód od jego pozycji. Mniej więcej w tym czasie powróciły bombowce nurkujące, które wzięły udział w ataku na USS „Neosho”. Sześciu zmęczonym pilotom, którzy dopiero co wylądowali nakazano wyruszenie na kolejną misję. Wybierając swoje najbardziej doświadczone załogi, Hara wysłał o 16:15 12 bombowców nurkujących i 15 samolotów torpedowych z rozkazem obrania kursu 277° na odległość 520 km. Osiem maszyn rozpoznawczych, które wystartowały kwadrans po 15 osiągnęło swój 370-kilometrowy zasięg poszukiwań, jednak nie wykryli okrętów Fletchera.
O godz. 17:47 TF 17, operujący w rejonie dużego zachmurzenia, 370 km na zachód od pozycji Takagiego, wykrył na radarze zmierzające w jego kierunku japońskie samoloty bojowe, skręcił pod wiatr na południowy wschód, a następnie skierował jedenaście myśliwców typu F4F Wildcat w celu przechwycenia atakujących Japończyków. Dzięki przeprowadzeniu uderzenia na japońską formację z zaskoczenia, Amerykanom udało się zestrzelić siedem bombowców torpedowych i jeden bombowiec nurkujący oraz poważnie uszkodzić kolejny bombowiec torpedowy (który ostatecznie się rozbił) przy stratach własnych w postaci trzech zniszczonych Wildcatów.
Poniósłszy poważne straty, które rozproszyły całą formację, Japończycy podjęli po naradzie radiowej decyzję o zaniechaniu operacji. Japońskie maszyny pozbyły się uzbrojenia i zmieniły kurs na powrotny w kierunku swoich macierzystych lotniskowców. Ponieważ słońce zaszło tego dnia o 18:30, niektóre japońskie bombowce nurkujące napotkały – około godz. 19:00 – w ciemnościach amerykańskie lotniskowce. Nie podjęły jednak walki, a rozpoczęły manewr krążenia, przygotowując się do lądowania na ich pokładach, zanim niszczyciele TF 17 zdołały otworzyć ogień przeciwlotniczy. Około 20:00, TF 17 oraz flota Takagiego znajdowały się w odległości 190 km od siebie. Japońskie okręty włączyły reflektory, aby naprowadzić ocalałe 18 samolotów na swoją pozycję, dzięki czemu o godz. 22:00 maszyny znajdowały się na pokładzie lotniskowców.
W międzyczasie, o 15:18 i 17:18, ocalałej załodze USS „Neosho” udało się nadać do TF 17 dwa komunikaty radiowe, informujące, że powoli tonący wrak okrętu dryfuje w kierunku północno-zachodnim. Jednak komunikat nadany o 17:18 zawierał niewłaściwe koordynaty, co mogło opóźnić późniejsze działania poszukiwawcze tankowca. Informacja ta była niezwykle ważna dla sytuacji Fletchera, ponieważ jedyny znajdujący się w pobliżu skład paliwa dla jego okrętów został zniszczony.
Gdy noc uniemożliwiła prowadzenie dalszych operacji lotniczych, Fletcher nakazał TF 17 skierowanie się na zachód i rozpoczęcie o brzasku przeczesywania rejonu wokół swojej pozycji. Crace także zawrócił w kierunku zachodnim, aby mieć Luizjady w zasięgu ataku. Z kolei Inoue polecił Takagiemu, aby upewnił się, że amerykańskie lotniskowce zostały zniszczone, czym opóźnił inwazję na Port Moresby do 12 maja. Takagi zdecydował się przemieścić pod osłoną nocy swoje lotniskowce 220 km na północ, aby skoncentrować swoje poranne poszukiwania na zachodzie i południu oraz upewnić się, że jego lotniskowce zapewnią lepszą osłonę konwoju przewożącego siły inwazyjne. Z kolei Gotō i Kajioka nie byli w stanie ustawić ani skoordynować swoich okrętów na czas, żeby spróbować nocnego ataku na amerykańską flotę.
Obie strony oczekiwały, że zlokalizują przeciwnika rankiem następnego dnia, w związku z czym noc spędziły na przygotowaniu samolotów do przewidywanej bitwy, podczas gdy ich wyczerpani piloci próbowali złapać kilka godzin snu. W 1972 r. wiceadmirał amerykańskiej marynarki wojennej H. S. Duckworth, po przeczytaniu japońskich dokumentów dotyczących bitwy, stwierdził: „Bez wątpienia, 7 maja 1942 r., okolice Morza Koralowego były najbardziej zagmatwanym obszarem bitwy w historii świata”. Hara powiedział później szefowi sztabu Yamamoto, adm. Matome Ugaki, że był wówczas tak sfrustrowany pechem prześladującym Japończyków 7 maja, że rozważał odejście ze służby w japońskiej marynarce.
Drugi dzień bitwy.
Atak na japońskie lotniskowce.
8 maja o 06:15, ze swojej pozycji, znajdującej się 190 km na wschód od wyspy Rossel, Hara wysłał siedem bombowców torpedowych w celu przeszukania obszaru o promieniu 460 km i znajdującego się 140–230° na południe od dotychczasowego azymutu japońskich lotniskowców. W poszukiwaniach amerykańskich okrętów uczestniczyły także trzy samoloty patrolowe Kawanishi H6K z bazy na Tulagi oraz cztery samoloty Typu 1 z Rabaul. O godz. 07:00, wzmocniona przez należące do Gotō krążowniki „Kinugasa” i „Furutaka”, grupa uderzeniowa japońskich lotniskowców zmieniła kurs na południowy zachód. Gotō i Kajioka skierowali konwój inwazyjny do punktu zbiorczego 74 km na wschód o wyspy Woodlark, gdzie miał oczekiwać na rezultat starcia lotniskowców obu stron. Ciepły front powietrza z nisko zawieszonymi chmurami, który do tej pory pomagał zamaskować pozycje lotniskowców U.S Navy, przesunął się na północny wschód, okrywając z kolei lotniskowce Japończyków i ograniczając zakres widoczność do 3,6 km (miejscami maksymalna widoczność sięgała 28 km).
O 06:35, TF 17 – operująca pod taktyczną kontrolą Fitcha – wysłała osiem maszyn typu SBD na lot rozpoznawczy obszaru o promieniu 370 km wokół zajmowanej przez siebie pozycji, znajdującej się 330 km na południowy wschód od Luizjadów. Niebo nad amerykańskimi lotniskowcami było tego dnia czyste, a zasięg widzenia sięgał około 31 km.
O godz. 08:20 jeden z bombowców typu Douglas SBD, który wystartował z pokładu USS „Lexington”, pilotowany przez Josepha G. Smitha zauważył przez dziurę w chmurze japońskie lotniskowce i powiadomił o tym dowództwo TF 17. Dwie minuty później dowodzony przez Kenzō Kanno samolot rozpoznawczy z lotniskowca „Shōkaku” zlokalizował pozycję TF 17 i zameldował o tym Harze. Obie floty znajdowały się około 390 km od siebie i obie wysłały przeciwko sobie samoloty bojowe.
O 09:15 japońskie lotniskowce rozpoczęły atak kombinowany z udziałem 18 myśliwców, 33 bombowców nurkujących i 18 samolotów torpedowych, dowodzonych przez komandora porucznika Kakuichi Takahashi. Amerykańskie lotniskowce przyjęły odmienną taktykę, uruchamiając kilka niezależnych od siebie grup uderzeniowych. Grupa, która wystartowała o 09:15 z pokładu USS „Yorktown”, składała się z 6 myśliwców, 24 bombowców nurkujących oraz 9 samolotów torpedowych. Z kolei o godz. 09:25, USS „Lexington” wysłał do ataku 9 myśliwców, 15 bombowców nurkujących i 12 samolotów torpedowych. Natomiast zarówno japońskie, jak i amerykańskie okręty obrały nowe kursy, kierując się z dużą prędkością w stronę przeciwnika, aby skrócić dystans wracającym samolotom.
Dowodzone przez Williama O. Burcha bombowce nurkujące z USS „Yorktown” dotarły w pobliże japońskich lotniskowców o godz. 10:32, lecz nie podjęły samodzielnego ataku, czekając na lecącą wolniej eskadrę samolotów torpedowych. W tym czasie „Shōkaku” i „Zuikaku” znajdowały się w odległości ok. 9100 m od siebie, z tym że „Zuikaku” ukrywał się w środku szkwału deszczowego pod nisko zawieszonymi chmurami. Oba lotniskowce chronione były przez 16 myśliwców typu A6M Zero. O godz. 10:57 amerykańskie bombowce nurkujące rozpoczęły atak od uderzenia na wykonujący gwałtowne manewry „Shōkaku”, zrzucając na okręt dwie 450 kg bomby, które rozerwały forkasztel oraz dokonały znacznych zniszczeń pokładu startowego i hangarowego. Z kolei pociski odpalone przez samoloty torpedowe chybiły celu. Podczas uderzenia zestrzelone zostały dwa amerykańskie bombowce nurkujące oraz dwa japońskie myśliwce typu A6M Zero.
Maszyny, które wystartowały z pokładu USS „Lexington” zaatakowały japońskie okręty o godz. 11:30. Dwa bombowce nurkujące uderzyły na „Shōkaku”, który został trafiony jedną 450 kg bombą, powodując dalsze zniszczenia. Dwa inne bombowce obrały za cel „Zuikaku”, jednak żadna z ich bomb nie trafiła w lotniskowiec. Pozostałe amerykańskie samoloty nie były w stanie wypatrzyć japońskich okrętów w nisko zawieszonych chmurach. Należące do USS „Lexington” samoloty torpedowe TPD wystrzeliły „na ślepo” 11 pocisków, w kierunku domniemanej pozycji „Shōkaku”, jednak wszystkie spudłowały. Natomiast trzynaście patrolujących przestrzeń powietrzną myśliwców typu Zero zestrzeliło podczas ataku trzy amerykańskie Wildcaty.
Ze względu na duże zniszczenia pokładu startowego oraz 223 zabitych lub rannych członków załogi okrętu, „Shōkaku” nie był w stanie prowadzić dalszych działań bojowych. Jego kapitan, Takatsugu Jōjima, poprosił więc Takagiego i Harę o pozwolenie opuszczenie obszaru walk, na co uzyskał zgodę. O godz. 12:10, „Shōkaku”, eskortowany przez dwa niszczyciele, skierował się na północny wschód.

</doc>
<doc id="141432" url="https://pl.wikipedia.org/wiki?curid=141432" title="Fermi">
Fermi



</doc>
<doc id="141434" url="https://pl.wikipedia.org/wiki?curid=141434" title="One Crimson Night">
One Crimson Night

One Crimson Night – pierwszy oficjalny koncertowy album grupy Hammerfall, wydany 20 października 2003 przez Nuclear Blast.
Utwory (poza trzema ostatnimi z drugiej płyty) zarejestrowano podczas koncertu w Göteborg, Szwecja, 20 lutego 2003.

</doc>
<doc id="141436" url="https://pl.wikipedia.org/wiki?curid=141436" title="Jan Rokosz">
Jan Rokosz

Jan Mikołaj Rokosz (ur. 2 grudnia 1958 w Stróży) – polski duchowny katolicki, generał zgromadzenia marianów w latach 2005–2011.
Wcześniej pełnił funkcje prowincjała Prowincji Polskiej oraz dyrektora Wydawnictwa Księży Marianów. Do zgromadzenia wstąpił w 1977; pierwszą profesję zakonną złożył w 1980, zaś śluby wieczyste – w 1984. Święcenia kapłańskie otrzymał w 1985 z rąk bp. Jana Śrutwy. Zainicjował wydawanie przez marianów polskiej wersji pisma „Słowo Wśród Nas”.

</doc>
<doc id="141438" url="https://pl.wikipedia.org/wiki?curid=141438" title="Folgi">
Folgi

Folgi – wąskie płytki metalowe lub z materiałów organicznych (skóra, płytka rogowa), z których wykonywane były elementy ruchome różnych zbroi ochronnych. Płytki łączono ze sobą, najczęściej nitując je od spodu do rzemieni lub podkładu ze skóry. Z folg wykonywano między innymi części zbroi płytowych (fartuch, naramienniki, nabiodrki, rękawice), nakarczki hełmów, a nawet całe pancerze (np. rzymski pancerz folgowy – "lorica segmentata").

</doc>
<doc id="141440" url="https://pl.wikipedia.org/wiki?curid=141440" title="Bitwa morska pod Navarino">
Bitwa morska pod Navarino



</doc>
<doc id="141441" url="https://pl.wikipedia.org/wiki?curid=141441" title="Bitwa pod Navarino">
Bitwa pod Navarino



</doc>
<doc id="141443" url="https://pl.wikipedia.org/wiki?curid=141443" title="Zdarzenie prawne">
Zdarzenie prawne

Zdarzenie prawne – zdarzenie pociągające za sobą powstanie, zmianę lub rozwiązanie stosunku prawnego. Jest ono niezależne od woli podmiotów stosunku prawnego. Zdarzeniem prawnym jest każde zdarzenie, które wywołuje skutki prawne.

</doc>
<doc id="141444" url="https://pl.wikipedia.org/wiki?curid=141444" title="Awicenna">
Awicenna

Awicenna (łac. Avicenna; w j. perskim Abu Ali Husain ebn Abdallah Ebn-e Sina lub krótko Ibn Sina ابن سینا, ur. 980, zm. 1037) – perski uczony, głównie lekarz i filozof. Jego łacińskie nazwisko wywodzi się ze zniekształconego Ibn Sina, pod którym znany był w Persji.
Był autorem 450 książek z szerokiego zakresu wiedzy, z których wiele traktowało na tematy filozoficzne i medyczne, z których najbardziej znane to "Kanon medycyny". Nazywany był często „ojcem nowoczesnej medycyny”, nazwano go też „najsłynniejszym uczonym islamu i jednym z najsłynniejszych uczonych wszech czasów wśród wszystkich narodów świata”.
Życiorys.
Urodził się najprawdopodobniej w Afshanah koło Buchary (dziś – Uzbekistan) lub Balch (Afganistan) jako syn perskiego urzędnika podatkowego tamtejszego emira Ibn Mansura z dynastii Samanidów. Z tego powodu Awicennie przypisuje się niekiedy narodowość tadżycką, której początki umiejscawia się właśnie w okresie rządów Samanidów. Niektóre źródła bardzo precyzyjnie podają datę jego narodzin (18 czerwca 980) i śmierci (16 sierpnia 1037), jednakże najprawdopodobniej nawet ustalenie roku narodzin jest niepewne.
Mający 10 lat Ibn Sina był już biegły w Koranie i w dziełach klasyków arabskich, po czym przez sześć lat studiował prawo, filozofię, nauki przyrodnicze.
Zwrócił swoją uwagę na medycynę już w wieku 17 lat i uznał ją za „niezbyt trudną”, jak to określił. Jego problemy metafizyczne pomógł mu rozwiązać filozof Al-Farabi. W wieku lat 18 był już uznanym lekarzem i wezwany został do świadczenia usług samanidzkiemu władcy Nuh Ibn Mansurowi (rządzącemu w latach 976–997), który w podzięce za usługi Ibn Siny pozwolił mu korzystać z biblioteki królewskiej, zawierającej wiele rzadkich, a nawet unikatowych książek. Mając do dyspozycji tak bogaty materiał i niezwykle chłonny umysł, Awicenna gotów był do napisania swojej pierwszej książki w wieku lat 21. Prowadził badania geologiczne, a zaproponowany przez niego podział minerałów na metale, sole, kamienie, ziemie i kopaliny, choć dziś nieaktualny, był stosowany do początku XVIII w.
Z uwagi na niedostatek przekładów, świat łaciński pierwotnie część poglądów Awicenny przypisał Al-Ghazaliemu.
Traktat medyczny Awicenny "Kanon medycyny" wywarł prawdopodobnie większy wpływ na średniowieczne nauczanie medycyny niż dzieła Galena.
Metafizyka.
Świat pojmował teocentrycznie, jednak inaczej niż chrześcijanie. Świat był stworzony z "myśli bożej", a nie z "woli bożej". Świat także był stworzony z "materii", a nie z "nicości" ("ex nihilo"). Świat także był wieczny. Myśl taką Awicenna zaczerpnął z Arystotelesa. Porządek świata rozumiał po neoplatońsku. Świat nie powstał od razu i nie został stworzony cały bezpośrednio przez Boga. Bóg jego zdaniem jest jednością, a z jedności może powstać tylko jedność. W takim razie kolejne rzeczy powstać mogły tylko dzięki dalszym aktom tworzenia. Najpierw powstał najwyższy intelekt, następnie inteligencje niższe (sfery niebieskie), potem najniższe (intelekt czynny człowieka) i na końcu formy rzeczy materialnych.
Awicenna wierzył także w "ogół". Jednostki miały niesamodzielną rolę. Nawet Bóg nie dosięgał już materialnych jednostek, tylko kończy się na ogółach. Dlatego mógł On rządzić jedynie losami gatunków, a jednostkowymi rzeczami tylko o tyle, o ile ich los wpływał na los ich gatunków lub podlegały ogólnym prawom.
Powstawanie skamieniałości tłumaczył działaniem siły (nazwanej po łac. "vis plastica") sprawiającej, iż kamienie przybierają kształt tworów ożywionych. Wśród uczonych pogląd ten był żywy jeszcze w XVIII w.
Swoje odniesienia do arystotelesowskiej filozofii przyrody, Awicenna zawarł w „Księdze uzdrowienia [z niewiedzy]”, przełożonej w XII wieku na łacinę przez Dominika Gundissalviego i Abrahama Ibn Dauda.
Argument kosmologiczny.
Awicenna rozwinął odmianę dowodu kosmologicznego. Według Awicenny niektóre rzeczy istnieją i te, które istnieją, muszą mieć swą przyczynę. Jednak ten ciąg przyczyn jest skończony. Istnieje przyczyna, która jest przyczyną wszystkiego, a sama nie ma przyczyny. Jest to Bóg. Według Awicenny Bóg jest bytem koniecznym.
Dzieła.
Do ważniejszych dzieł Awicenny należą:
Upamiętnienia.
1 września 1952 Poczta Polska wydała znaczek o wartości 75 gr (numer katalogowy 636) dla upamiętnienia 1000-lecia urodzin Ibn Siny Awicenny.
We Wrocławiu znajduje się ulica jego imienia.

</doc>
<doc id="141445" url="https://pl.wikipedia.org/wiki?curid=141445" title="Fakt prawny">
Fakt prawny

Fakt prawny – fakty (okoliczności faktyczne), w związku z wystąpieniem których powstają, zmieniają się lub ustają (wygasają) skutki prawne. O takich faktach mówi się, że są "„doniosłe prawnie”". Różnią się one od faktów prawnie indyferentnych (obojętnych), jakich wystąpienie nie ma wpływu na aktualną treść stosunków prawnych.
O tym, co jest faktem prawnym, decydują źródła prawa występujące w danym systemie (porządku) prawnym. Te zaś zależą od przyjmowanej filozofii prawa.
Pojęcie "„faktu prawnego”" wywodzi się od "zdarzenia prawnego", wysnutego przez pandektystów z analiz prawa rzymskiego i oznaczającego zarówno zdarzenia zależne, jak i niezależne od woli ludzkiej.
Podział faktów prawnych.
Fakty prawne dzieli się na:
Zachowania prawne dzieli się na:
Działania i zaniechania mogą być zgodne z prawem (takie, jakich prawo wymaga lub dopuszcza) i niezgodne z prawem (takie, jakich prawo zabrania).
Zachowaniami zgodnymi z prawem są też tzw. akty prawne, które są zachowaniami (najczęściej działaniami) specjalnie przewidzianymi przez prawo dla celowego wywoływania nimi skutków prawnych.
Akty prawne dzielą się na:
Zachowania prawne można również podzielić na czynności konwencjonalne oraz czyny.

</doc>
<doc id="141446" url="https://pl.wikipedia.org/wiki?curid=141446" title="Biuletyn (wydawnictwo)">
Biuletyn (wydawnictwo)

Biuletyn (fr. "bulletin") – w terminologii prasoznawczej najczęściej małonakładowe wydawnictwo wewnętrzne różnych instytucji, ugrupowań, organizacji, itp. Początkowo termin biuletyn oznaczał to samo co czasopismo. Słowo "biuletyn" w języku polskim stosowane jest od XVIII wieku.

</doc>
<doc id="141447" url="https://pl.wikipedia.org/wiki?curid=141447" title="Takuma Satō">
Takuma Satō

 – japoński kierowca wyścigowy.
Życiorys.
Początki kariery.
Swoją karierę w kartingu rozpoczął w Japonii. W 1998 roku przeprowadził się do Anglii w celu rozpoczęcia kariery w europejskich seriach wyścigowych. W latach 1998 i 1999 startował w Formule Junior, a pod koniec 1999 r. przeniósł się do Brytyjskiej Formuły 3. Sezon 2000 ukończył na trzecim miejscu, a w sezonie 2001 zdobył tytuł mistrzowski. W ciągu dwóch lat wygrał w 16 wyścigach serii i w międzynarodowych wyścigach w Spa-Francorchamps, Zandvoort, Makau.
Formuła 1.
W sezonie 2002 zadebiutował w Formule 1 w stajni Jordan. Pomocy w rozpoczęciu kariery udzieliła mu Honda.
W sezonie 2003 został kierowcą testowym stajni B.A.R., a w ostatnim wyścigu sezonu zastąpił Jacques'a Villeneuve'a. Rok później był już jednym z głównych kierowców stajni. Podczas Grand Prix Stanów Zjednoczonych po raz pierwszy stanął na podium. Stał się tym samym drugim w historii Formuły 1 Japończykiem (po Agurim Suzuki w 1990 roku), który tego dokonał. Cały sezon zakończył na ósmej pozycji z dorobkiem 34 punktów, pomagając zespołowi w zajęciu drugiego miejsca w klasyfikacji konstruktorów. 
Współpracę z zespołem kontynuował także w sezonie 2005, który był dla niego kompromitujący. Zdobył tylko jeden punkt, podczas gdy Jenson Button zgromadził ich 37. W dodatku kilkukrotnie zachował się jak debiutujący kierowca, eliminując takich kierowców jak Michael Schumacher czy Jarno Trulli. Zespół Honda (Honda przekształciła B.A.R. w zespół fabryczny po zakończeniu sezonu) postanowił zakończyć współpracę z Japończykiem, a na jego miejsce zatrudnił Rubensa Barrichello.
Mimo początkowych wątpliwości odnośnie do pozostania Satō w Formule 1, Japończyk dzięki powstaniu nowego, w pełni japońskiego zespołu znalazł dla siebie miejsce w sezonie 2006. Ten nowy zespół to Super Aguri F1, który posiada silne wsparcie Hondy. Nowym partnerem Takumy został Yūji Ide. W pierwszym sezonie startów dla Super Aguri F1 Japończyk nie zdobył żadnych punktów, ale w sezonie 2007 uzyskał, pierwsze, historyczne punkty dla japońskiej stajni. Ostatecznie sezon 2007 zakończył z dorobkiem czterech punktów. W sezonie 2008 Takuma Satō kontynuował pracę dla Super Aguri, jego partnerem w zespole był Anglik Anthony Davidson.
W dniu 6 maja 2008 Aguri Suzuki podjął decyzję o wycofaniu się ze startów w Formule 1 ze skutkiem natychmiastowym.
Przed rozpoczęciem sezonu 2009 Satō brał udział w zimowych testach dla zespołu Toro Rosso. Mimo dobrych wyników nie został zatrudniony, kierowcami STR zostali Sébastien Buemi oraz Sébastien Bourdais.
IndyCar Series.
18 lutego 2010 roku kierowca dołączył do serii IndyCar do zespołu KV Racing w sezonie 2010.
28 maja 2017 roku jako pierwszy japoński kierowca, wygrał Indianapolis 500.

</doc>
<doc id="141448" url="https://pl.wikipedia.org/wiki?curid=141448" title="Periodyk">
Periodyk

Periodyk (fr. "périodique") – czasopismo o regularnej częstotliwości ukazywania się (np. dziennik, tygodnik, miesięcznik, kwartalnik, rocznik).
Periodyk jest czasopismem o stałej nazwie i numeracji ciągłej.
Ze względu na to, że większość czasopism wydawana jest regularnie, periodyk jest potocznie synonimem czasopisma.
Innymi synonimami są także magazyn, pismo i żurnal.

</doc>
<doc id="141450" url="https://pl.wikipedia.org/wiki?curid=141450" title="Przepis prawny">
Przepis prawny



</doc>
<doc id="141453" url="https://pl.wikipedia.org/wiki?curid=141453" title="Herb Mysłowic">
Herb Mysłowic

Herb Mysłowic – jeden z symboli miasta Mysłowice w postaci herbu.
Wygląd i symbolika.
Herb przedstawia w polu błękitnym głowę mężczyzny z zamkniętymi oczyma, z włosami czarnymi i takim zarostem pełnym, twarz barwy naturalnej.
Herb przedstawia najprawdopodobniej głowę Jana Chrzciciela – patrona miasta (taką interpretację podaje przedwojenna decyzja Ministra Spraw Wewnętrznych) bądź głowę Mysła/Mysława, legendarnego założyciela Mysłowic. Głowa w niektórych źródłach mylnie uważana jest za głowę św. Jana.
Historia.
Najstarszy zachowany wizerunek herbu Mysłowic pojawił się na pieczęci miejskiej z początku XVII wieku, którą umocniono dokumenty z 1616 i 1643 roku. Ostateczną wersję herbu zatwierdziło ministerstwo spraw wewnętrznych RP w 1937 roku. Bullą papieską z 2000 roku ustanowiono św. Jana Chrzciciela patronem miasta Mysłowice.
W 1934 roku herb miasta uczynił swoim herbem biskupim Teofil Bromboszcz, który do marca 1936 roku pozostawał mysłowickim proboszczem.

</doc>
<doc id="141459" url="https://pl.wikipedia.org/wiki?curid=141459" title="M1 Abrams">
M1 Abrams

M1 Abrams – czołg podstawowy konstrukcji amerykańskiej.
Jego produkcja rozpoczęła się w roku 1980. Istniejące czołgi M1 są stale modernizowane, a starsze wersje pojazdu doprowadzane do nowoczesnych standardów M1A1SA, M1A1FEP i M1A2SEP. Czołg został nazwany imieniem generała Creightona Abramsa – dowódcy 37 Batalionu Pancernego Armii Stanów Zjednoczonych w czasie II wojny światowej, a później dowódcy wojsk amerykańskich biorących udział w wojnie wietnamskiej.
Historia produkcji.
M1 został zaprojektowany przez przedsiębiorstwo Chrysler Defense (następnie wykupione przez General Dynamics i przemianowane na General Dynamics Land Systems). Produkcję wielkoseryjną rozpoczęto w roku 1980 i do roku 1984 wyprodukowano ok. 3200 sztuk modelu M1, w roku 1984 wyprodukowano 894 sztuki modelu M1IP (Improved Performance), w którym ulepszono opancerzenie (zwiększono grubość przedniego pancerza wieży do ok. 960 mm), wzmocniono zawieszenie oraz dodano kosz transportowy z tyłu wieży.
W roku 1985 rozpoczęto produkcję modelu M1A1, w którym zmieniono uzbrojenie główne z armaty M68A1/L52 kalibru 105 mm o gwintowanym przewodzie lufy na armatę M256/L44 kalibru 120 mm o gładkim przewodzie lufy będącą licencyjną nieco ulepszoną wersją niemieckiej armaty RH-M-120/L44. Inne zmiany obejmowały zmiany w konstrukcji wieży (zmiana trzech słabych ogniw nad magazynem amunicyjnym na dwa duże), montaż dłuższych skrzyń ładunkowych na burtach wieży, dodanie (niezabudowanego) portu na niezależny przyrząd obserwacyjny dowódcy, powiększoną osłonę głównego celownika i inne pomniejsze zmiany.
W roku 1987/88 do produkcji został wdrożony model M1A1HA (Heavy Armor), w którym wzmocniono opancerzenie poprzez montaż z przodu kadłuba oraz z przodu i na burtach wieży nowego pancerza, którego jednym z elementów składowych są płyty ze stopu zubożonego uranu. W roku 1990/91 rozpoczęto produkcję modelu M1A1HC (Heavy Common), w którym zastosowano II generację nowego opancerzenia, po raz kolejny znacznie podnosząc oferowaną ochronę balistyczną, wóz przystosowano też do głębokiego brodzenia poprzez montaż zestawu DWFK (Deep Water Fording Kit), co było wymogiem piechoty morskiej, zmiany dotknęły także magazyny amunicyjne, zainstalowano także elektroniczny system kontroli pracy silnika, tymczasem modele M1A1 i M1A1HA były modernizowane poprzez wymianę opancerzenia do standardu M1A1HC i oznaczono je nieoficjalnie jako M1A1HA+.
W latach 1992–1993 do produkcji wszedł M1A2, w którym dodano niezależny panoramiczny przyrząd obserwacji dowódcy z kamerą termowizyjną, zmieniono właz i kopułę obserwacyjną dowódcy ze starej CWS (Commander Weapon Station) na nową ICWS (Improved Commander Weapon Station), dodano cyfrowy system komunikacji IVIS (Inter Vehicular Information System), dodatkowe źródło zasilania EAPU (External Auxiliary Power Unit) montowane na koszu transportowym z tyłu wieży (można je także montować na wszystkich wariantach M1A1). Aby M1A1 mogły współdziałać z M1A2, podjęto decyzję o zamontowaniu w nich systemu IVIS. Tak zmodernizowane pojazdy oznaczono jako M1A1D (Digital), jednakże zmodernizowane zostały wozy jedynie dla dwóch batalionów. Ogółem wyprodukowano 3273 sztuki M1, 894 sztuki M1IP, 4393 sztuki wszystkich wariantów M1A1 oraz 77 sztuk M1A2 dla sił zbrojnych USA. Z uwagi na dużą liczbę wyprodukowanych maszyn, nowe czołgi nie są produkowane od lat 90, natomiast składowane czołgi starszych wersji są przebudowywane według nowszych specyfikacji.
Na początku XXI wieku rozpoczęto zakrojoną na szeroką skalę modernizację. M1A2, wszystkie M1IP, duża część M1 oraz 400 najstarszych M1A1 przebudowano do najnowszego standardu M1A2SEP (System Enhancement Program), modernizacja zawiera w sobie unowocześnienie opancerzenia do III generacji pancerza wielowarstwowego zawierającego płyty ze stopu zubożonego uranu, warstwami grafitu, materiałów ceramicznych, metali innych niż stal (tytan) itp., montaż systemów obserwacji termowizyjnej FLIR II generacji, montaż systemu klimatyzacji VCSU, dodatkowej jednostki zasilającej umieszczonej pod pancerzem UAAPU (Under Armor Auxiliary Power Unit), instalacji nowego cyfrowego systemu kierowania ogniem, wymiany systemu IVIS na FBCB2 (Force XXI Battle Command Brigade and Below) i innych ulepszeń. Pozostałe M1A1 były modernizowane do standardu M1A1AIM v.1 (Abrams Integrated Management version 1), w którym to wymieniano wszelkie zużyte części na nowe, a obecnie modernizowane są do standardu M1A1AIM v.2 oznaczonego także jako M1A1SA (Situational Awereness), gdzie zmodernizowano opancerzenie, system kierowania ogniem, system obserwacji termowizyjnej, dodano system FBCB2 oraz zmodernizowano elektronikę do poziomu M1A2SEP. Piechota morska modernizuje swoje M1A1 do standardu M1A1FEP (Firepower Enhancement Program) będącego odpowiednikiem armijnego M1A1AIM v.2/SA.
Czołgi M1A1 i M1A2 produkowane na eksport pozbawione zostały pancerza zawierającego zubożony uran, zamiast tego montowany jest pancerz opracowany na eksport.
Od 2005 na niektórych M1 Abrams jest montowane wyposażenie TUSK (), które ma zadanie zwiększyć ochronę czołgu w terenie zabudowanym.
W 2011 Egipt zwrócił się do USA o kolejne 125 M1A1 za 1329 mln USD, czołgi mają być zmontowane w Egipcie. Wszystkie Abramsy dla Egiptu są opłacane przez USA w ramach programu "Foreign Military Financing", czyli bezzwrotnej pomocy wojskowej.
Produkcja odbywa się w zakładzie Lima Army Tank Plant w Limie (stan Ohio), a dawniej także w Detroit Arsenal Tank Plant w Warren (stan Michigan).
Służba.
Czołgi typu Abrams zostały pierwszy raz użyte bojowo w czasie operacji „Pustynna Burza”. Około 1800 czołgom M1A1 udało się zniszczyć wiele irackich T-55. Nieliczne czołgi T-72 zostały zniszczone głównie przez lotnictwo dzięki przewadze w powietrzu. Zważywszy na specyficzną strategię wojsk irackich, ich poziom wyszkolenia oraz posiadanie najstarszych wersji radzieckich czołgów i amunicji, nie można w sposób nie budzący wątpliwości porównać Abramsa do T-72. Jedynie 19 Abramsów zostało wyłączonych ze służby z powodu uszkodzeń odniesionych w boju (nie było ofiar wśród załogi oprócz jednego przypadku podczas ostrzału dwóch Abramsów nawzajem, ale żaden z nich nie został poważnie uszkodzony; zginął wtedy jeden żołnierz). Czołg typu M1 okazał się zdolny do ostrzału wrogich jednostek z odległości przekraczającej 3000 m.
M1 został ponownie użyty w roku 2003, gdy siły amerykańskie dokonały inwazji na Irak. W trakcie kampanii o kolejne 10 lat nowocześniejsze Abramsy starły się ponownie z czołgami T-72 z początku lat 80. XX wieku. Jak poprzednio, nie odnotowano większych strat w załogach Abramsów, których przyczyną byłby ogień nieprzyjaciela (jeśli już to sojusznika). Jednakże 29 października 2003 zginęło dwóch amerykańskich żołnierzy, a jeden został ranny w wyniku uszkodzenia czołgu przez iracką minę, która najprawdopodobniej została wzmocniona dodatkowymi materiałami wybuchowymi w celu zwiększenia jej mocy.
Były to pierwsze odnotowane ofiary wśród członków załóg Abramsów wynikłe w trakcie prowadzenia walk i ognia nieprzyjaciela.
27 listopada 2004 w wyniku wybuchu w pobliżu czołgu silnego ładunku-pułapki, powstałego z połączenia 3 pocisków L15 155 mm (o całkowitej masie materiału wybuchowego wynoszącej 34,5 kg), jeden z Abramsów został zniszczony, a jego kierowca zginął. Pozostałym członkom załogi udało się uciec z wraku.
Żaden amerykański Abrams nie został nigdy zniszczony w wyniku trafienia z wrogiego czołgu (są doniesienia, jak i filmy o zniszczeniu Abramsów sprzedanych przez Stany Zjednoczone innym krajom), jednakże pewna liczba została uszkodzona w zasadzkach przy użyciu granatników przeciwpancernych oraz ppk krótkiego zasięgu (jak np. rosyjski RPG-7, RPG-18 lub AT-14 „Kornet”). Poza tym podczas operacji Pustynna Burza kilka Abramsów zostało omyłkowo trafionych przez rakiety AGM-114 Hellfire wystrzelone z amerykańskich śmigłowców AH-64 Apache, na skutek czego odniosły uszkodzenia, ich załogi jednak zdołały przeżyć. Zauważa się jednak, że w konfliktach zbrojnych, w których były używane Abramsy, amerykańscy czołgiści walczyli ze znacznie słabszym liczebnie i gorzej uzbrojonym oraz wyszkolonym przeciwnikiem.
Do 2012 roku USA przekazały Irakowi 140 czołgów podstawowych Abrams, zmodernizowanych do standardu Situational Awarness, M1A1-SA. W czasie od 2014 do lipca 2015 zostało utracone ponad 30 sztuk, straty są powodowane użyciem pocisków 9M133 Kornet-E lub BGM-71 TOW.
Na podstawie udostępnianych materiałów i zdjęć ocenia się, że przynajmniej 23 czołgi Abrams należące do Arabii Saudyjskiej zostały zniszczone w walkach z separatystami Huti w Jemenie.
Polska.
W kwietniu 2022 szef MON Mariusz Błaszczak podpisał umowę na zakup 250 nowych czołgów M1A2 Abrams SEPv3. Pierwsze Abramsy w starszej wersji SEPv2, wypożyczone i przeznaczone do szkolenia, dotarły do Polski 18 lipca 2022. Dostawy wozów w docelowej konfiguracji mają rozpocząć się w 2025 i zakończyć w 2026 roku.
W styczniu 2023 Mariusz Błaszczak, wicepremier-minister obrony narodowej zatwierdził umowę na dostawę 116 czołgów M1A1 FEP Abrams, które mają zostać dostarczone do Polski w latach 2023-2024. Przedmiotem umowy ma być dostawa czołgów w wersji FEP, ang. "Firepower Enhancement Package" – pakiet zwiększenia siły ognia, tym skrótem oznacza się zmodernizowane Abramsy używane w "US Marines". Zgodnie z harmonogramem dostaw, w 2023 roku zostaną przekazane wozy dla pierwszego batalionu, czyli 58 sztuk. Wszystkie pojazdy będą po remontach generalnych, z zerowym przebiegiem. Polska zdecydowała się na zakup czołgów M1A1 FEP Abrams z uwagi na chęć przyspieszonego zastąpienia wozów bojowych rodziny T-72 przekazanych Ukrainie.
Docelowo Wojsko Polskie ma dysponować 366 Abramsami – partią 116 używanych wozów M1A1 FEP oraz 250 nowych M1A2 SEPv3.
Budowa.
Opancerzenie.
Pierwsze trzy warianty: M1, M1IP i M1A1 chronione są wielowarstwowym pancerzem kompozytowym Burlington, znanym powszechnie pod nazwą Chobham. Zapewniał on w swoim czasie wysoki poziom ochrony przeciw amunicji kumulacyjnej oraz średni poziom ochrony przeciw amunicji kinetycznej.Od lat 1987/88, w ramach modernizacji, kolejne warianty czołgu chronione są nowym „specjalnym” pancerzem, zawierającym warstwy płyt ze stopu zubożonego uranu, a kolejne generacje tego pancerza różnią się stosowaniem nowocześniejszych i lepszych materiałów.
Dane dotyczące odporności na amunicję kinetyczną i kumulacyjną są tajne, znane są natomiast dane na temat grubości samego pancerza:
Dodatkową osłonę osiąga się poprzez montaż dodatkowych osłon dynamicznych w postaci pancerza reaktywnego M19 ARAT-1 na burtach kadłuba lub montaż osłon dynamicznych M19 i zamocowanych na nich osłon M32 ARAT-2 na burtach kadłuba oraz samych M32 na burtach wieży. Istnieje również możliwość montażu ekranów prętowych z tyłu kadłuba.
Uzbrojenie.
M68A1 – działo 105 mm.
Głównym uzbrojeniem wersji M1 jest działo M68A1 105 mm, które wystrzeliwuje pociski scalone APFSDS, APFSDSDU, HEAT oraz dymne.
M256 – działo gładkolufowe 120 mm.
Głównym uzbrojeniem wariantów M1A1 i M1A2 jest gładkolufowe działo M256 120 mm, zaprojektowane przez niemieckie zakłady Rheinmetall, na które fabryka General Dynamics wzięła licencję i produkuje je w mieście Lima w stanie Ohio. Wystrzeliwuje ono pociski M827, M829, HE M-830, HE M-959. Według producenta najnowsza amunicja podkalibrowa pozwala skutecznie zwalczać aktualnie pozostające w służbie rosyjskie czołgi z odległości ponad 2 km. Teoretycznie działo M256 posiada zdolność ostrzału samolotów latających na niskim pułapie, jednak nie zostało to przetestowane w warunkach bojowych. Lufa działa wyposażona jest w izolację termiczną, zmniejszającą odkształcenia powstające w związku z nierównomiernym przepływem ciepła, oraz przedmuchiwacz, usuwający szkodliwe dla załogi gazy powstające po strzale. Szybkostrzelność praktyczna wynosi 9 strzałów na minutę.
Uzbrojenie dodatkowe.
Abrams jest wyposażony w trzy karabiny maszynowe:
Mobilność.
M1 Abrams jest napędzany przez silnik turbowałowy Avco Lycoming AGT-1500C (4 biegi w przód i 2 w tył) o mocy 1103 kW (1500 KM). Dzięki niej, Abrams osiąga prędkość około 67 km/h na nawierzchni utwardzonej i około 48 km/h w terenie (jest to ograniczenie mechaniczne, a nie wydajnościowe, które ma na celu zapewnienie maksymalnego bezpieczeństwa i optymalnej pracy), jednakże są niepotwierdzone raporty o załogach, które usunąwszy ograniczenie, osiągały prędkość około 90 km/h na równym terenie. Silnik turbowałowy czołgu Abrams może być zasilany olejem napędowym, kerozyną, paliwem rakietowym JP-1, niskooktanową benzyną, a nawet wysokoprocentowym roztworem alkoholu.
Abrams może być przewożony przez samoloty C-5 Galaxy i C-17 Globemaster III. Ograniczona pojemność samolotów transportowych (jeden gotowy do walki czołg lub dwa przygotowane do transportu dla C-5 oraz jeden gotowy do walki dla C-17) była poważnym problemem logistycznym w trakcie operacji Desert Storm.
M1 przewożony w konfiguracji transportowej wymaga tankowania, załadunku amunicji oraz montażu opancerzenia. M1 przewożony w konfiguracji „bojowej” pozwala od razu rozpocząć walkę.
Wersje.
Wersje produkcyjne czołgu M1 Abrams:
Wersje specjalistyczne:

</doc>
<doc id="141460" url="https://pl.wikipedia.org/wiki?curid=141460" title="M1A1">
M1A1



</doc>
<doc id="141461" url="https://pl.wikipedia.org/wiki?curid=141461" title="Teleskop Spitzera">
Teleskop Spitzera



</doc>
<doc id="141463" url="https://pl.wikipedia.org/wiki?curid=141463" title="Koziołek Matołek">
Koziołek Matołek

Koziołek Matołek – postać literacka stworzona przez Kornela Makuszyńskiego (tekst) i Mariana Walentynowicza (kolorowe rysunki) w jednej z pierwszych w Polsce historyjek obrazkowych dla dzieci, która ukazała się w 1932 roku. Jest to postać wciąż popularna, mimo że od śmierci obu autorów minęły już dziesięciolecia, a opisane i narysowane przygody tytułowego bohatera niekoniecznie przystają do współczesnej rzeczywistości. Ta powieść obrazkowa należy do kanonu polskiej literatury dziecięcej. Historia Koziołka Matołka uznawana jest za prekursorską w polskim komiksie.
Historia.
Fabuła książeczek (powstała ich cała seria: "120 przygód Koziołka Matołka", "Druga księga przygód Koziołka Matołka", "Trzecia księga przygód Koziołka Matołka" i "Czwarta księga przygód Koziołka Matołka") sprowadza się do podróży bohatera po całym świecie w poszukiwaniu mitycznego Pacanowa (w rzeczywistości istnieje Pacanów, w województwie świętokrzyskim), jedynego miejsca w świecie, gdzie jakoby podkuwają kozy. Przygody są oczywiście niezwykłe i absolutnie nieprawdopodobne, koziołek jest sympatyczny i łatwowierny, śmieszny i niezgułowaty, niezdarny i dobrotliwie naiwny.
Makuszyński napisał całą historię w postaci rytmicznych czterowierszy ośmiozgłoskowcem; do każdego czterowiersza przypisana jest jedna ilustracja Walentynowicza. To z tekstu Makuszyńskiego pochodzą liczne utrwalone w polszczyźnie sformułowania jak „w Pacanowie kozy kują”, porównania czy inne określenia. Warto zaznaczyć, że wizerunki powszechnie dziś znanych i pamiętanych postaci z "Koziołka" są trzecią wersją rysunkową Walentynowicza; pierwsze dwie dość znacznie się od ostatecznej różniły.
Obaj autorzy wrócili raz jeszcze do postaci Koziołka Matołka w 1938 r. w ostatnim z trzech tomów przygód małpki Fiki-Miki (dwa pierwsze ukazały się w latach 1934 i 1935). Książeczki te były pisane i rysowane identyczną metodą ilustrowanych czterowierszy jak opowieści o Matołku. W tej książeczce Matołek z racji swych dawnych osiągnięć i sławy jest już królem polskich kóz i ukazany jest jako rozważny władca.
Po wojnie książeczki dostosowano do realiów.
W roku 2003 minister kultury Waldemar Dąbrowski zorganizował w Pacanowie obchody 70. urodzin Koziołka Matołka. W 2005 roku powstał pomysł stworzenia nowoczesnego centrum kultury dla dzieci, a w 2010 roku oficjalne otwarto Europejskie Centrum Bajki im. Koziołka Matołka. Miał ukazać się również pełnometrażowy film 3D "Koziołek Matołek i porywacze zabawek", który ostatecznie został anulowany.
Pierwsze wydania książek z serii Przygody Koziołka Matołka.
Wszystkie 4 tomy zostały wydane przez wydawnictwo Gebethner i Wolff w Warszawie. Pierwszy tom został wydany z datą 1933, choć w rzeczywistości ukazał się na Boże Narodzenie w roku 1932. W katalogu Biblioteki Narodowej jako najstarsze zindeksowane są następujące pozycje:

</doc>
<doc id="141465" url="https://pl.wikipedia.org/wiki?curid=141465" title="M1A1 Abrams">
M1A1 Abrams



</doc>
<doc id="141466" url="https://pl.wikipedia.org/wiki?curid=141466" title="Wielka Karta Swobód">
Wielka Karta Swobód



</doc>
<doc id="141469" url="https://pl.wikipedia.org/wiki?curid=141469" title="Pan (księżyc)">
Pan (księżyc)

Pan (Saturn XVIII) – księżyc Saturna, drugi (po S/2009 S 1) pod względem odległości od planety. Został odkryty przez Marka R. Showaltera w 1990 r. na podstawie analizy zdjęć pochodzących z sondy Voyager 2 wykonanych dziewięć lat wcześniej.
Pan krąży w przerwie Enckego w pierścieniu A Saturna. Jego obecność jest przyczyną istnienia tej przerwy; przerwa Enckego nie jest pusta, oprócz Pana krążą tam również wąskie pasma pyłu, poskręcane i lokalnie zagęszczone przez przyciąganie księżyca.
Nazwa księżyca pochodzi od Pana – w mitologii greckiej boga natury i lasów, strzegącego pasterzy oraz ich trzód, przedstawianego w postaci pół człowieka, pół kozła.
Odkrycie.
Obecność księżyca w przerwie Enckego pierwszy raz została przewidziana przez Jeffreya Cuzziego i Jeffreya Scargle’a w roku 1985 w oparciu o faliste brzegi przerwy, który wskazywały na zaburzenia grawitacyjne.
W roku 1986 Showalter obliczył orbitę i masę Pana modelując jego interakcje grawitacyjne z pierścieniami. Astronom uzyskał bardzo dokładne przewidywanie 133 603 ± 10 km dla półosi wielkiej i masy odpowiadającej 5–10 masy Saturna, oraz stwierdził, że w przerwie może być tylko jeden księżyc. Faktyczna wartość półosi wielkiej różni się o 19 km, a rzeczywista masa stanowi 8,6 masy Saturna.
Pan został odkryty w zakresie 1° od przewidywanej pozycji. Poszukiwania podjęto korzystając ze wszystkich zdjęć sondy Voyager 2 w oparciu o obliczenia komputerowe pozwalające przewidzieć, gdzie księżyc powinien być widoczny w sprzyjających odkryciu warunkach. Wszystkie fotografie wybrane w celu poszukiwania Pana, które miały rozdzielczość lepszą niż ~50 km/piksel wyraźnie ukazują księżyc. W efekcie uzyskano jedenaście zdjęć z Voyagera, które przedstawiały nowo odkrytego Pana.
Fotografie z sondy Cassini.
9 marca 2017 roku NASA opublikowała jak dotąd najostrzejsze zdjęcie księżyca wykonane przez sondę Cassini z odległości 24 500 kilometrów.

</doc>
<doc id="141470" url="https://pl.wikipedia.org/wiki?curid=141470" title="KW (czołg)">
KW (czołg)

KW – seria czołgów ciężkich produkowanych w czasie II wojny światowej w Związku Radzieckim nazwanych na cześć ówczesnego ludowego komisarza obrony ZSRR, Klimenta Woroszyłowa. W momencie ataku Niemiec na Związek Radziecki były to jedyne czołgi ciężkie produkowane seryjnie na świecie.
Historia.
Po raczej kiepskich doświadczeniach z wielowieżowym czołgiem T-35, radzieccy projektanci zaczęli pracować nad następnym modelem czołgu ciężkiego. Jednym z głównych projektów był SMK, w którym zmniejszono liczbę wież z pięciu do dwóch. Zamówiono dwa prototypy jednak jeszcze przed ich powstaniem zdecydowano, aby jeden z nich zbudować z pojedynczą wieżą ale z grubszym opancerzeniem. Nowo powstały jednowieżowy czołg był pierwszym prototypem KW.
Po wybuchu wojny zimowej, SMK, KW i T-100 zostały wysłane na front fińsko-radziecki na Przesmyku Karelskim w celu przeprowadzenia testów w warunkach bojowych. Walczyły w składzie 20.SBCzC (20. Samodzielnego Batalionu Czołgów Ciężkich). 17 grudnia 1939 roku, podczas przełamywania umocnień Linii Mannerheima, grube opancerzenie KW okazało się być wysoce odporne na fińską broń przeciwpancerną, a KW pokazał swoją wyższość nad pozostałymi projektami, i decyzją Komitetu Obrony przy RKL ZSRR z dnia 19 grudnia 1939 roku został przyjęty na uzbrojenie Armii Czerwonej oraz wdrożony do produkcji – w wersji KW-1 (uzbrojonej w armatę 76,2 mm) i KW-2 (uzbrojonej w haubicę 152 mm).
Gruby pancerz KW czynił go praktycznie nie do zniszczenia przez ówczesne działa przeciwpancerne, jednak czołg ten miał wiele wad konstrukcyjnych. Był bardzo powolny i mało zwrotny, a przy tym był uzbrojony w takie samo działo co czołgi średnie. Największym problemem była jednak wysoka zawodność tych czołgów: więcej egzemplarzy utracono z powodu awarii niż w walce. Na przykład skrzynia biegów była tak kiepsko zaprojektowana i wykonana, że kierowcy byli zmuszeni używać młotków, aby zmienić bieg.
W momencie inwazji na Związek Radziecki Armia Czerwona była wyposażona w 639 KW-1. W tym czasie żaden niemiecki czołg ani działo przeciwpancerne nie było w stanie spenetrować grubego pancerza KW, do ich zniszczenia potrzebna była pomoc lotnictwa lub artylerii. Jedynie słynne niemieckie działo 88 mm było w stanie przebić gruby pancerz tego czołgu.
Z powodu wysokiej wartości bojowej postanowiono kontynuować produkcję serii KW. Wprowadzono standaryzację części i KW miał teraz taki sam silnik, działo i skrzynię biegów jak T-34. W czasie trwania działań wojennych pancerz KW był wzmacniany w miarę jak wzrastała efektywność niemieckiej broni przeciwpancernej. Nowy wariant czołgu został nazwany KW-1 M1942 (KW-1C). Był on bardzo dobrze opancerzony, ale jeszcze bardziej powolny i trudniejszy do manewrowania niż jego poprzednik.
Następna wersja, KW-1S była znacznie szybsza.
Ostatnią wersją KW była krótka seria KW-85 w której wykorzystano kadłub KW-1S, z wieżą zaprojektowaną dla czołgu IS-1 (który jeszcze nie wszedł do produkcji) i z działem D-5T (tym samym jakie używał T-34-85). Wysokie zapotrzebowanie na tę armatę spowolniło produkcję KW-85, a produkcja całej serii została zakończona w 1944 roku po wejściu do produkcji seryjnej IS-2.
Warianty.
W czasie wojny Rosjanie nie mieli oficjalnych nazw dla różnych modeli KW-1, a oznaczenia jak Model 1939 (po rosyjsku "Obr.1939") pojawiły się dopiero po wojnie w publikacjach wojskowych. Oznaczenia w rodzaju "KW-1A" były używane tylko przez armię niemiecką.
KW-1 Model 1939/40.
Pierwszy model produkcyjny, bolączką tych czołgów były częste awarie, same czołgi jednak okazały się praktycznie niezniszczalne w czasie wojny zimowej. Prototyp został uzbrojony w armatę L-11, po powrocie z Finlandii dokonano wymiany działa na armatę F-32, a późniejsze wersje z 1940 roku posiadały 76-milimetrową armatę F-34, czołg posiadał pancerz grubości od 30 do 90 mm. Pierwsza wersja była nazywana przez Niemców "KW-1A", a druga "KW-1B". Zbudowano 141 egzemplarzy.
KW-1E.
KW-1 z blachami stalowymi ("ekranem") jako doraźną formą pogrubienia pancerza. W wieży po bokach miał wizjery.
KW-1 Model 1941.
Wieża ze stali odlewanej uzbrojony w nową armatę F-34 lub ZiS-5 z dłuższą lufą i posiadał pancerz 30-95 mm. Niemieckie oznaczenie "KW-1C".
KW-1K.
Pojazd uzbrojony w wyrzutnię niekierowanych pocisków rakietowych "RS-82".
KW-1S Model 1942.
Litera "S" oznaczała "skorostnyj" (ros. szybki). Czołg ten miał nową lżejszą i mniejszą wieżę, masę mniejszą o 5 ton oraz za sprawą zmodyfikowanego układu przeniesienia napędu - większą prędkość. Uzbrojony był w ZiS-5 i posiadał pancerz 30-82 mm. Powstało 1106 czołgów tego typu budowanych w Czelabińskich Kirowskich Zakładach na Uralu.
KW-2.
Łącznie zbudowano 334 egzemplarzy.
KW-3.
Znany też pod nazwą "Obiekt 223". Wersja ze zwiększonym opancerzeniem i 107-mm armatą ZiS-6. Zbudowano 1 egzemplarz prototypowy, który miał działo F-32 zamiast działa ZiS-6.
KW-4.
20 projektów - wiele wersji.
KW-5.
Projekt pod oznaczeniem "Obiekt 225."
KW-7.
Dwa prototypy pod nazwą "Obiekt 227." 
KW-8.
KW-1 uzbrojony w miotacz ognia "ATO-41" umieszczony w wieży obok karabinu maszynowego. Główne uzbrojenie czołgu zostało zamienione na mniejsze działo wz. 1932 (20K) o kalibrze 45 mm. Zbudowano 222 egzemplarze. Opracowywano także wersję KW-8S, była to wersja zbudowana na czołgu KW-1S. Zbudowano ok. 10 szt. wskutek braku elementów.
KW-9.
KW-1 uzbrojony w haubice 122 mm U-11. Powstało tylko 10 czołgów.
KW-12.
Czołg z miotaczem ognia, konkurent KW-8.
KW-13.
Eksperymentalny czołg średni, który miał zastąpić używane w armii czołgi KW i T-34. Zbudowano trzy prototypy.
KW-85.
KW-1S uzbrojony w działo D-5T o kalibrze 85 mm i z wieżą zaprojektowaną dla IS-a, ta wersja nie weszła do masowej produkcji na dużą skalę (wyprodukowano zaledwie 148 sztuk) ze względu na duże zapotrzebowanie na armatę D-5T dla T-34. KW-85 był też "wozem przejściowym" do czasu pojawienia się czołgów serii IS.
KW-122.
KW-85 z działem D-25T.
T-150.
KW-1 posiadający nową wieże z wieżyczką dowódcy uzbrojony w działo F-34. Powstał tylko 1 egzemplarz.
KW-220.
KW-1 który miał mieć nowy kadłub, nową wieżę i działo F-39. Powstały 3 egzemplarze z wieżą KW-1 i działem F-32.
Użytkownicy.
Armia Czerwona wykorzystywała czołgi KW aż do końca wojny. Dużą liczbę czołgów typu KW-1 i KW-2 zdobyła armia niemiecka i po wyremontowaniu część z nich trafiła do służby w Wehrmachcie i oddziałach Waffen SS. Finlandia zdobyła 2 czołgi KW, następnie użyła ich bojowo na froncie w Karelii w roku 1944. Do Wojska Polskiego trafiło 5 czołgów KW-85. Były one używane do celów szkoleniowych przez Oficerską Szkołę Broni Pancernej.
Nomenklatura.
Często można się spotkać z oznaczeniem KV (jak np: KV-1, KV-2, KV-3 itp), które jest stosowane w anglojęzycznych opracowaniach. Oznaczenie to często jest stosowane w popularnych grach komputerowych (jak np: World of Tanks, Blitzkrieg 3, czy Company of Heroes 2) i przyczynia się często do wprowadzania w błąd ludzi. Choć z uwagi na rzadko stosowaną literę W w alfabecie angielskim czasami występują też nazwy z literą V niektórych radzieckich organizacji jak np: NKWD, które w języku angielskim jest tłumaczone na NKVD. W polskich wydaniach i opracowaniach stosowane jest tylko i wyłącznie oznaczenie KW, bądź czasami pochodzące z języka rosyjskiego KB, które nie jest aż tak zbyt popularne w porównaniu ze stosowanym anglojęzycznym oznaczeniem KV.

</doc>
<doc id="141475" url="https://pl.wikipedia.org/wiki?curid=141475" title="Dione (księżyc)">
Dione (księżyc)

Dione ("Saturn IV" ) – czwarty pod względem wielkości księżyc Saturna. Został odkryty przez Giovanniego Cassiniego wraz z Tetydą w roku 1684. Jego nazwa pochodzi z mitologii greckiej. Dione była matką Afrodyty.
Ten naturalny satelita krąży wokół Saturna po orbicie kołowej, z okresem obiegu 65 godzin 41 minut i 5 sekund. Dwa nieregularne księżyce Saturna, Helena i Polideukes, poruszają się po tej samej orbicie co Dione w punktach Lagrange’a, są to więc tzw. księżyce trojańskie. Helena znajduje się w punkcie L4 orbity, a Polideukes w punkcie L5. Dione jest ponadto w rezonansie orbitalnym 1:2 z Enceladusem.
Nazwa.
Giovanni Cassini nazwał cztery odkryte przez siebie księżyce (Tetyda, Dione, Rea, Japet) imieniem Sidera Lodoicea (gwiazdami Ludwika) na cześć króla Ludwika XIV. Astronomowie zwykle nadawali księżycom nazwy odnoszące się do planety, wokół której krążyły, np. Tytan został nazwany Saturn VI. Jednak nazwy siedmiu największych księżyców pochodzą od Johna Herschela (syna Williama Herschela, odkrywcy Urana oraz księżyców Mimasa i Enceladusa). Po raz pierwszy zostały użyte w jego publikacji "Rezultaty Astronomicznych Obserwacji" z 1847.
Charakterystyka fizyczna.
Dione jest księżycem lodowym, zbudowanym w większości z wodnego lodu z domieszką materiału skalnego. Pod warstwą lodu znajduje się skalne jądro. Dione ma zróżnicowaną powierzchnię. Na półkuli zwróconej w kierunku Saturna przeważającą część krajobrazu stanowią kratery uderzeniowe. Na drugiej półkuli Dione widać sieć linii biegnących przez całą półkulę. Są to lodowe klify, zapewne pochodzenia tektonicznego, wysokie nawet na kilkaset metrów. Do największych z nich należą Carthage Linea i Palatine Linea. Większość nazw utworów powierzchniowych Dione pochodzi z "Eneidy" Wergiliusza.
W 2010 sonda Cassini-Huygens wykryła bardzo cienką warstwę zjonizowanego tlenu () rozciągającą się nad księżycem. Gęstość tej śladowej atmosfery, określanej mianem egzosfery, wynosi jedynie jeden jon na 11 centymetrów sześciennych (w jednym metrze sześciennym jest ich około , czyli 5 bilionów razy mniej niż na Ziemi). Oznacza to, że egzosfera Dione jest tak gęsta jak atmosfera Ziemi na wysokości 480 kilometrów, czyli daleko poza granicą przestrzeni kosmicznej.

</doc>
<doc id="141476" url="https://pl.wikipedia.org/wiki?curid=141476" title="Samolot pokładowy">
Samolot pokładowy

Samolot pokładowy – samolot wojskowy przystosowany konstrukcyjnie do bazowania na okrętach (startu i lądowania) – przede wszystkim lotniskowcach, lecz także okrętach niektórych innych klas (krążowniki lotnicze, uniwersalne okręty desantowe). Historycznie istniało wyraźne rozgraniczenie między pokładowymi samolotami myśliwskimi i bombowymi (bombowo-torpedowymi); w miarę rozwoju samolotów odrzutowych klasy te zostały uzupełnione przez samoloty samoloty myśliwsko-bombowe i szturmowe (uderzeniowe), a następnie w większości zastąpione przez współczesne myśliwce wielozadaniowe, spełniające także zadania uderzeniowe. Oprócz tych klas istniały lub nadal istnieją pokładowe samoloty zwalczania okrętów podwodnych i wczesnego ostrzegania. 
Bombowce pokładowe.
Ich głównym przeznaczeniem jest zwalczanie statków i okrętów oraz celów lądowych przeciwnika za pomocą bomb, ewentualnie torped lotniczych lub pocisków rakietowych. Po II wojnie światowej rodzaj ten stopniowo zanikł, zastąpiony przez inne rodzaje samolotów uderzeniowych.
Wyróżnia się trzy główne rodzaje bombowców pokładowych:
Rozwój bombowców pokładowych rozpoczął się po wprowadzeniu w skład flot lotniskowców (pod koniec I wojny światowej w przypadku floty brytyjskiej, w latach 20. w przypadku innych flot). Początkowo były to modyfikacje lekkich bombowców bazowania lądowego, lecz później większość bombowców pokładowych stanowiła odrębne konstrukcje, powstające specjalnie dla lotniskowców, chociaż używane też często z baz lądowych. Do okresu po II wojnie światowej były to samoloty odpowiadające charakterystykami i udźwigiem uzbrojenia lekkim jednosilnikowym bombowcom lądowym z porównywalnych okresów i podlegające takiej samej ewolucji technicznej.
Bombowce pokładowe budowano jako samoloty jednosilnikowe, początkowo dwupłatowe ze stałym podwoziem, od połowy lat 30. głównie jednopłatowe z chowanym podwoziem. Z reguły miały 2- lub 3-osobową załogę, składającą się z pilota, bombardiera i strzelca tylnego, lub ich role były łączone, rzadziej były jednoosobowe. Szczególne cechy konstrukcyjne bombowców pokładowych to składane skrzydła w celu zmniejszenia powierzchni potrzebnej do hangarowania i hak podkadłubowy do zaczepiania o liny hamujące podczas lądowania. Z racji przeznaczenia, miały one duży zasięg, umożliwiający działania nad morzem i zwykle odpowiednie wyposażenie ratunkowe (tratwy nadmuchiwane). Nacisk kładziono też na zdolności względnie krótkiego startu i lądowania.
Uzbrojenie bombowców pokładowych do końca II wojny światowej stanowiły bomby o masie od 200 do 900 kg (najczęściej jedna cięższa bomba pod kadłubem i ewentualnie dalsze lżejsze bomby pod skrzydłami). Samoloty bombowo-torpedowe mogły zamiast bomby przenosić jedną torpedę lotniczą. Część samolotów, używanych głównie na Atlantyku, przenosiła także bomby głębinowe do zwalczania okrętów podwodnych. Nieliczne typy bombowców pokładowych mogły przenosić niekierowane pociski rakietowe, także używane do zwalczania okrętów podwodnych.
Konfliktem, w którym bombowce pokładowe znalazły zastosowanie na dużą skalę, była II wojna światowa, szczególnie działania na Pacyfiku. Bombowce pokładowe bazujące na lotniskowcach stały się wówczas podstawową siłą uderzeniową flot wojennych, rozstrzygającą o wyniku szeregu bitew powietrzno-morskich (atak na Pearl Harbor, bitwa na Morzu Koralowym, bitwa pod Midway, bitwa na Morzu Filipińskim i inne). Do działań przeciwko okrętom przeciwnika wysyłano zwykle bombowce nurkujące, zdolne do precyzyjnych uderzeń na okręty oraz samoloty bombowo-torpedowe uzbrojone w torpedy. Samoloty bombowo-torpedowe uzbrojone w bomby wysyłano głównie do ataków na cele znajdujące się na lądzie.
Przeznaczenie bombowców pokładowych części państw można było rozpoznać po ich oznaczeniu. Amerykańskie samoloty bombowo-torpedowe lat 30. i 40. nosiły oznaczenia rozpoczynające się od liter TB ("torpedo bomber", np. TBF Avenger), bombowce nurkujące – od liter SB ("scout bomber", np. SBD Dauntless). Japońskie samoloty bombowo-torpedowe nosiły oznaczenia rozpoczynające się od litery B (np. Nakajima B5N 'Kate'), bombowce nurkujące – od litery D (np. Aichi D3A 'Val').
Po II wojnie światowej i wprowadzeniu samolotów odrzutowych, kategoria bombowców pokładowych została stopniowo zastąpiona przez nowe samoloty odrzutowe, spełniające podobne zadania, lecz nie klasyfikowane już jako bombowce, ale na ogół jako samoloty uderzeniowe lub samoloty szturmowe (przede wszystkim samoloty amerykańskiej klasy A, np. A-6 Intruder). Zadania bombowców pokładowych przejęły też uniwersalne pokładowe samoloty myśliwsko-szturmowe, przenoszące bomby i kierowane pociski rakietowe powietrze-woda. Całkowicie zanikły natomiast klasy bombowców nurkujących oraz samolotów torpedowych, niepotrzebnych wskutek wzrostu skuteczności bombardowania z lotu poziomego, a następnie wprowadzenia kierowanych pocisków rakietowych. Pojawiła się za to klasa wyspecjalizowanych samolotów do zwalczania okrętów podwodnych, mająca pewne cechy bombowców.

</doc>
<doc id="141477" url="https://pl.wikipedia.org/wiki?curid=141477" title="Mesomedes z Krety">
Mesomedes z Krety

Mesomedes z Krety (1 połowa II wieku n.e.) – grecki poeta liryczny, kitharodysta i kompozytor. Był związany z dworem cesarza rzymskiego Hadriana, panującego w latach 117–138. Jest jednym z najwcześniejszych znanych z imienia twórców muzyki, których utwory dochowały się do naszych czasów. 
Zabytkowy zapis utworów hymnicznych Mesomedesa został odkryty przez Girolama Mei, a następnie wydany w 1581 przez jego przyjaciela, Vincenza Galilei, w traktacie teoretycznym pt. "Dialogo della musica antica e moderna". Był to pierwszy wydany w czasach nowożytnych utwór kompozytora antycznego.
Zachowało się kilka wokalnych utworów Mesomedesa, napisanych prawdopodobnie do własnej poezji. Są to:

</doc>
<doc id="141479" url="https://pl.wikipedia.org/wiki?curid=141479" title="Salwatorianie">
Salwatorianie

Salwatorianie – członkowie "Towarzystwa Boskiego Zbawiciela" (Societas Divini Salvatoris – SDS) założonego przez błogosławionego ojca Franciszka Marię od Krzyża Jordana 8 grudnia 1881 w Rzymie.
Historia zgromadzenia.
Początkowo funkcjonowało pod nazwą Apostolskie Towarzystwo Nauczania, a od 1882 jako Katolickie Towarzystwo Nauczania. W 1893 nastąpiła ostateczna zmiana nazwy zgromadzenia – Towarzystwo Boskiego Zbawiciela. Zgromadzenie zostało zatwierdzone formalnie przez kardynała wikariusza Lucido Parocchi 5 czerwca 1886; papieski dekret otrzymało 27 maja 1905, a zupełną aprobatę dnia 25 listopada 1911; pierwsze Konstytucje zostały zatwierdzone 20 marca 1922. Po Soborze Watykańskim II zgromadzenie przygotowało nowy tekst Konstytucji, który został zatwierdzony 8 grudnia 1983.
Około 10% salwatorianów wstępujących do zgromadzenia w latach 1880–1900 pochodziło z ziem polskich. Kilku przybyło do Krakowa w roku 1900, by w 1903 założyć pierwszą na ziemiach polskich placówkę w Trzebini. Byli to księża: Alfred Zacharzowski, Honoriusz Bugiel i Cezary Wojciechowski.
W 1908, na drugiej kapitule dokonano podziału zgromadzenia na cztery prowincje: anglo-amerykańską, austro-węgierską (z kolegium w Trzebini), niemiecką i latynoamerykańską.
W 1927 erygowano Prowincję Polską. Kilka lat później w Mikołowie na Śląsku powstało kolegium kształcące młodych chłopców pragnących obrać drogę zakonną. Kolejny dom zakonny w Zakopanem powstał w 1939.
Współczesność.
Salwatorianie z Prowincji Polskiej pracują oprócz Polski w: USA, Meksyku, Kanadzie, Australii, Brazylii, Rosji, Albanii, Białorusi, Czechach, Chorwacji, Niemczech, Szwajcarii, Ukrainie, na Węgrzech, we Włoszech, i na misjach: w Tanzanii, w Kongo (dawny Zair), na Filipinach i w Indiach.
Patronami zgromadzenia są: Najświętsza Maryja Panna Matka Zbawiciela, Apostołowie, św. Michał Archanioł i św. Józef. Całe zgromadzenie jest poświęcone Jezusowi – Boskiemu Zbawicielowi.
Świętem zgromadzenia jest uroczystość Bożego Narodzenia (25 grudnia). Głównym świętem maryjnym jest Uroczystość Matki Zbawiciela (11 października). W uroczystość Niepokalanego Poczęcia NMP (8 grudnia) zgromadzenie obchodzi dzień swego założenia. W tym dniu zakonnicy odnawiają swoje śluby.
Strojem salwatorianów jest prosty, czarny habit przepasany czarnym sznurem (cingulum), z czterema węzłami symbolizującymi śluby czystości, ubóstwa, posłuszeństwa oraz apostolat.
Salwatorianie opiekują się następującymi sanktuariami:
Wyższe Seminarium Duchowne Salwatorianów znajduje się w Bagnie koło Obornik Śląskich.Obecnie prowincjałem Polskiej Prowincji Salwatorianów jest ks. Józef Figiel.
Polscy salwatorianie kierują katolickim serwisem modlitewnym i informacyjnym "katolik.pl." Od 1 marca 2020 zgromadzenie prowadzi także internetową platformę VOD o nazwie "KATOFLIX", gdzie znajdują się m.in. filmy fabularne, dokumentalne i seriale o tematyce chrześcijańskiej. Portal współpracuje z wieloma producentami i dystrybutorami filmowymi, do których należą m.in.: Rafael Film, Kino Świat, SPI International, Kinemart Film"," czy World on Fire"." 5 marca 2020 za pośrednictwem serwisu odbyła się polska premiera internetowa filmu "Nieplanowane". Dzięki wypożyczalni premierowo za pośrednictwem internetu udostępnione zostały w Polsce jeszcze m.in. filmy "Miłość i miłosierdzie" oraz "Tajemnica Ojca Pio".

</doc>
<doc id="141480" url="https://pl.wikipedia.org/wiki?curid=141480" title="North American P-82 Twin Mustang">
North American P-82 Twin Mustang

North American P-82 Twin Mustang (po powstaniu USAF F-82) – dwuosobowy amerykański myśliwiec eskortujący dalekiego zasięgu, powstały przez połączenie dwóch kadłubów samolotu P-51 Mustang, produkowany w zakładach North American Aviation (NAA).
Historia.
W 1943 r. wobec postępów terytorialnych w wojnie USA z Japonią na Pacyfiku spodziewano się, że wkrótce ruszy w kierunku wysp strategiczna ofensywa bombowa. Kluczem do powodzenia takich działań było posiadanie skutecznej eskorty myśliwskiej. Tymczasem żaden istniejący myśliwiec nie był w stanie sprostać oczekiwanym zadaniom. W listopadzie 1943 NAA wystosowała do USAAF propozycję skonstruowania myśliwca dalekiego zasięgu będącego połączeniem dwóch Mustangów. Propozycję przyjęto i 7 stycznia 1944 podpisano umowę na cztery prototypy.
Samoloty otrzymały oznaczenie NA-120 XP-82. Dwa wydłużone o ponad 145 cm kadłuby połączono poziomym płatem, w którym zamontowano 6 karabinów Browning MG-53-2 i szczelinową klapą na całej długości. Stateczniki pionowe, które były identyczne jak w P-51D, połączono prostokątnym sterem wysokości z klapką wyważającą. Zmieniono również podwozie. Skrócone golenie chowały się w kadłubach, chowane były również tylne, samonastawne koła. Skrzydła zewnętrzne zostały gruntownie przeprojektowane, jednak powierzchnia nośna zwiększyła się jedynie o 78%. Zwiększono również ilość zabieranego paliwa w 4 samouszczelniających się zbiornikach (2x 2180 l i 2x 344,5 l). Maszyny wyposażono w cztery zamki do przenoszenia uzbrojenia. Nową konstrukcję miały napędzać dwa silniki Packard V-1650-23/25 (licencyjny Rolls-Royce Merlin) o mocy 1376 kW (1860 KM) i przeciwbieżnych śmigłach, stąd jeden z silników nosił oznaczenie dash 23, a drugi dash 25. W lewym kadłubie kabina posiadała kompletne oprzyrządowanie oraz system prostego, automatycznego pilota. W prawej kabinie zasiadał nawigator/drugi pilot. Mógł on w sytuacji awaryjnej wyłączyć autopilota i korzystając z najprostszych instrumentów awaryjnie wylądować. Jego rolą było także odciążenie pierwszego pilota w czasie wielogodzinnych przelotów. Oba kokpity przykrywały owiewki identyczne z P-51H.
Pierwszy prototyp oblatano 15 kwietnia 1945. W związku z zapowiadanym zaprzestaniem produkcji przez Packarda licencyjnych Merlinów trzeci i czwarty prototyp został wyposażony w silniki Allison V-1710-119 (oba obracały się w tę samą stronę), otrzymały one oznaczenie NA-120 XP-82A (ukończono jednak tylko jeden z nich i nie ma dokumentacji potwierdzającej czy wzbił się on do lotu). Pierwszym modelem produkcyjnym Twin Mustanga był NA-123 P-82B. Różnił się on od prototypu XP-82 innym silnikiem (Packard Merlin V-1560-19/21 różniące się jedynie rozmieszczeniem podzespołów) oraz wzmocnionymi zamkami. Mógł on przenosić cztery bomby 1000 funtowe, dwie 2000 funtowe lub 25 pocisków rakietowych. USAAF zamówiło 500 takich maszyn, z których do zakończenia wojny wyprodukowano 20, zaś zamówienie na pozostałe 480 anulowano. Dziesiąty z wyprodukowanych P-82B został wyposażony w radar SCR-720 pochodzący z samolotu Northrop P-61 Black Widow. Umieszczono go w gondoli zawieszonej pod środkowym skrzydłem, którą w celu uniknięcia interferencji wysunięto przed płaszczyznę śmigieł. Nawigator pełnił w tej maszynie również funkcję operatora radaru. Maszynę oblatano 27 marca 1946. Jedenasty P-82B wyposażono w znacznie mniejszy radar APS-4 operujący na falach długości 3 cm. Maszyna otrzymała oznaczenie P-82D, a pierwszy lot wykonała 29 marca 1946.
Prototyp XP-82A zaowocował natomiast modelem NA-144 P-82E, który różnił się jedynie silnikami Allison V-1710-143/145. Wyprodukowano 100 takich maszyn. Na bazie tego modelu powstało również 91 samolotów NA-149 P-82F będącego myśliwcem nocnym wyposażonym w radar APS-4 lub APG-28 który zamontowano w gondoli pod skrzydłem środkowym. Ona również była wysunięta przed powierzchnię łopat śmigieł. Następnie w dziewięciu takich maszynach zmieniono radar na lżejszy SCR-720C co poprawiło ich osiągi. Otrzymały one oznaczenie P-82G. To samo oznaczenie nosiło 50 nowych, identycznie wyposażonych samolotów NA-150. W późniejszym okresie pięć P-82G i dziewięć P-82F stacjonujących na Alasce wyposażono w instalację przeciwoblodzeniową i inne elementy umożliwiające loty przy niskich temperaturach. Oznaczono je P-82H.
W czerwcu 1948 r. w związku ze zmianą systemu oznaczeń samolotów w USAF dotychczasowe P-82 stały się F-82. Były wykorzystywane bojowo w czasie wojny koreańskiej - tam uzyskano na nich jedyne trzy zestrzelenia samolotów przeciwnika (operowały z lotnisk w Japonii). Ostatniego Twin Mustanga wycofano ze służby w połowie 1953.
"Twin Mustang" był jednym z najszybszych myśliwców tłokowych. Dysponował wyjątkowym zasięgiem i dobrymi pozostałymi charakterystykami. Pilotowanie tego samolotu niewiele odbiegało od latania na "zwykłym" "Mustangu". 

</doc>
<doc id="141481" url="https://pl.wikipedia.org/wiki?curid=141481" title="Łokieć (miara)">
Łokieć (miara)

Łokieć ( Elle, Aune, Ell) – jednostka miary – o długości zależnej od państwa, regionu i epoki historycznej. Tradycyjna europejska miara łokcia nawiązywała do średniej długości ręki od stawu łokciowego do końca palca środkowego. Dzielił się najczęściej na 2 stopy albo 24 cale.
Łokieć staroegipski z XXVIII w. p.n.e. wynosił od 52,35539 cm do 52,36 cm.
Łokieć sumeryjski (XX w. p.n.e.) mierzył 51,72 cm i jest najstarszą znaną standardową jednostką miar. 
W Wielkiej Brytanii stosowany był łokieć ( ell) równy 45 calom, tzn. 114,3 cm, a także łokieć szkocki (ok.  37 cali) i flamandzki (27 cali).
Według polskich wzmianek o kaliskich miarach długości stosowanych w XI wieku podstawową jednostkę miary długości sprzedawanego sukna był łokieć. Długości łokcia ustalone lokalnie różniły się między sobą. Stwarzało to możliwości pomyłek, a nawet spekulacji w handlu na szlaku bursztynowym, na przykład tekstyliami. Trudności z tym związane pogłębione były dodatkowo przez nawyk stosowania różnych miar do różnych celów.

</doc>
<doc id="141483" url="https://pl.wikipedia.org/wiki?curid=141483" title="Oprawca">
Oprawca

Oprawca (justycjariusz, "maleficorum iudices") – w XIV i XV wieku w Polsce urzędnik powołany do ścigania, przeprowadzenia śledztwa i sądzenia zawodowych złodziei oraz rabujących na drogach bez względu na ich przynależność stanową.
Powstanie urzędu było wynikiem umocnienia się władzy monarszej za Władysława Łokietka i próby umacniania w związku z tym elementów arbitralnego postępowania sądowego. Uprawnienia oprawcy, będące w praktyce formą procesu inkwizycyjnego, wobec wrogiego nastawienia szlachty zostały stopniowo ograniczone. W XV wieku justycjariusz nie miał już uprawnień sądowych. Zajmował się ściganiem przestępców i ich oskarżaniem przed sądem starościańskim. Do końca XV wieku (na Mazowszu do połowy XVI wieku) urząd zanikł. 
W latach 1784-1848 w Galicji istniał urząd justycjariusza w sądownictwie dominialnym. Był to mianowany i utrzymywany przez właściciela wsi lub miasta urzędnik rozpatrujący sprawy cywilne i drobne karne.

</doc>
<doc id="141487" url="https://pl.wikipedia.org/wiki?curid=141487" title="Bacówka (chata pasterska)">
Bacówka (chata pasterska)

Bacówka, szałas (sałasz, sałas) lub koleba (koliba, kolyba) – niewielki, zazwyczaj drewniany (wyjątkowo z kamienia) budynek pasterski w polskich Karpatach, stawiany na halach pasterskich, w którym przez kilka miesięcy w roku, na czas wypasu, przebywa baca wraz z juhasami. Bacówka to nie tylko schronienie przed złą pogodą, ale również miejsce, które służy pasterzom do przerabiania mleka owczego na ser (bundz, klagany), serwatkę (żętycę) czy też wędzone oscypki.
Nazewnictwo.
Wyraz "bacówka" przynależy do terenów polskich Karpat, na których miało miejsce sezonowe pasterstwo owiec (częściowo również krów). Używany był pierwotnie na Podhalu i Orawie, w innych rejonach był nietypowy, zastępowały go określenia koliba lub szałas. Pochodzi od słowa baca, oznaczającego kierownika gospodarstwa szałaśnego i przełożonego pasterzy.
Nie wszystkie budynki pasterskie nazywa się szałasami, czyli bacówkami. W Tatrach i na Podtatrzu nazwą tą obejmowano tylko te, w których mieszkali pasterze owiec. Te budynki, które przeznaczone były do celów gospodarczych (np. do gromadzenia siana) nie nazywano bacówkami, lecz szopami. Pasterze krów i owiec mieszkali w szopach lub wolarniach. Teren przeznaczony na spęd owiec wokół szałasu (bacówki) nazywany jest szałasiskiem.
Etymologcznie słowo "koliba" odnosiło się do związku i bliskości budynku z życiem człowieka. Słowo "koliba" pochodzi od greckiego słowa "kalibe", które oznaczało – chatę, namiot, altanę, a jego rdzeniem znaczeniowym jest słowo "kolebka".
Budowa.
Fundament bacówki stanowią zazwyczaj duże kamienie na czterech rogach budynku, tzw. "pecki". Czasami tylko wykonywano pełną podmurówkę z kamieni, jako zaprawy używając gliny rozmieszanej z wodą. Ściany miały konstrukcję wieńcowo-węgłową, w której ciężar budynku przenosił się na "pecki". Zbudowane były z drewna łączonego na zrąb, rzadko kiedy o ścianach przyciosanych na płasko. Bacówka nakryta była dwu lub czterospadowym dachem. Pokrycie dachu stanowiły dranice, które uzyskiwano z drewnianego klocka "dartego" przy użyciu siekiery i klinów. Czasami dach pokrywano gontem, później najczęściej deskami, a w nowszych czasach również dachówką, blachą lub eternitem. Ściany szałasu uszczelniane były gaceniem (w niektórych rejonach zwanym "mszeniem") polegającym na zatykaniu szczelin w miejscu przylegania do siebie dwóch belek nośnych za pomocą powróseł kręconych z wysuszonego siana (lub mchem wymieszanym z gliną). Czasami ściany szałasu ocieplane i uszczelniane były poziomymi deskami.
Drzwi do szałasu były drewniane i zwykle osadzone na żelaznych zawiasach zamontowanych na hakach wbitych do słupka drzwiowego. Rzadko tylko stosowano skrzydło drzwiowe przymocowane do drewnianego słupka, tzw. "wrotolu", który obracał się wraz z drzwiami. Szałasy mieszkalne z reguły posiadały jedno lub dwudzielne okna.
Bacówka podzielona była na dwie części: roboczą i mieszkalną. W tej pierwszej najważniejsze miejsce zajmowała watra, czyli ognisko, które przez cały czas wypasu nie miało prawa zgasnąć (za jej ogień odpowiedzialny był sam baca). Obok watry o ścianę opierał się duży płaski kamień "waternik". Ponad watrą przymocowany był drąg drewniany zwany "jadwigą", na którym wieszano żeliwny kocioł służący do warzenia sera. Do wyposażenia bacówki należała też prycza bacy czyli "wyrek", półki na ser, czasami stolik.
W niektórych rejonach (np. w Beskidzie Żywieckim czy Gorcach) dość często budowano pod jednym dachem bacówkę i szopę. W takich budynkach nad częścią gospodarczą był z reguły strop z okrąglaków lub desek, który wykorzystywano jako magazyn, np. siana. Nad częścią, w której paliła się watra stropu takiego ze względów bezpieczeństwa nie było, lub był tylko częściowy.
Charakterystyka zabudowy pasterskiej w ujęciu geograficznym.
W Polsce w okresie międzywojennym uprawiano owcze szałaśnictwo w Beskidzie Limanowskim używając m.in. prymitywnych "kolib" z gałęzi choiny opartych o dwa skośne płotki. Szałasy stanowiły często zupełne prowizorki nie nadające się do stałego zamieszkania, odpowiadały natomiast koczowniczemu trybowi życia. Bardzo proste budy pasterskie, popularne w XX w. na Łemkowszczyźnie ustawiano na granicy pól i lasów. Można je było konstruować z byłe jakiego materiału. Na Łemkowszczyźnie gorlickiej pasterze używali też niewielkich szopek na kołach. Zdarzały się niekiedy kamienne "koliby" z luźno ułożonych kamieni.
Gorczańskie bacówki i tatrzańskie koliby reprezentowały wyższy stopień rozwoju technicznego, ze względu na trwalszy materiał i ciesielską konstrukcję. Bacówką w Limanowskiem zwano mały, jednoizbowy zrębowy budynek z dwuspadowym dachem. Szałasy i szopy pasterskie na Polanie Podokólne w Jurgowie na Pogórzu Spiskim, które powstały po 1920 roku, wyróżniają się ze względu na rodzaj architektury i poprzez to są niepowtarzalne. Szałasy pasterskie po obu stronach Tatr są wkomponowane w krajobraz, ale ich wielkość, sposób budowy, usytuowanie i rola ogniska wewnątrz były podporządkowane określonym celom i nie miały charakteru rozwojowego.
Budynki stałe i budynki przenośne.
Formy budynków pasterskich różnią się od siebie ze względu na tryb funkcjonowania: stały i przenośny (sezonowy). Różnice te uwarunkowane są powiązaniem gospodarki szałaśniczej z sianokośną, co wiąże się z kolei z użyźnianiem pastwisk.
Budynki stałe są spotykane:
Budynki szałasowe często funkcjonują jako przenośne. W zależności od planów koszarowania, co roku ustawia się je na innej partii pastwiska (Żywieckie, Babia Góra, pastwiska urbarialne na Orawie). Na niektórych pastwiskach bardzo rozległych, gdzie warunki terenowe utrudniają transport, np. dla 5 części pastwiska zespół posiada tylko 3 koliby (hala Miziowa — Żywieckie).
Budynki przenoszone po kilka razy w ciągu sezonu bardzo prymitywne spotykamy na Śląsku Cieszyńskim, tam gdzie w drugiej połowie lata, po sianokosach, koszaruje się łąki prywatne leżące koło wspólnego pastwiska.
Przygotowanie pastwiska pod koszar i szałas.
Opis przygotowania miejsca pod wypas i szałas w XIX wieku, w Beskidzie Śląskim, podała Anna Kowalska-Lewicka w artykule „Gospodarka i trzebież żarowa w Karpatach Polskich":
"Osada, która potrzebowała nowych pastwisk, wynajmowała wspólnie koziarza;" (...) "brał on ze sobą do lasu pięć do sześciu kóz, psa, siekierę i kopaczkę i z tym wiosną wyruszał w puszczę, w miejsce, gdzie miała w przyszłości powstać polana. Tam budował sobie szałas i żywiąc się przez całe lato mlekiem kozim odrąbywał korę większych drzew." (...) "Jesienią wracał do wsi, by znów wiosną powrócić w to samo miejsce, gdzie zastawał „suchary", czyli wyschnięte drzewa. Rozniecał pod nimi ogniska i pilnował ich przez kilka dni, dopóki ogień nie wdarł się do wnętrza drzewa. Takie drzewo tliło się przez kilka tygodni, dopóki się nie zwaliło – „tram" dopalał się już na ziemi. Tym sposobem wielkie drzewa waliły się same zżarte ogniem, mniejsze wycinał i spalał koziarz." (...) "Kiedy po kilku latach koziarz skończył „cierchlenie"" („cierchlić" oznacza odzieranie z kory) "i wypalanie drzew, na nowo powstałą polanę, zwaną teraz „cierchłą", przychodził „owczarz z kierdelem” i budował szałas i koszar""."
Zabudowa szałasowa.
Szałasy budowano w różnym układzie:
Bacówki obecnie.
Niegdyś hale tętniły życiem pasterskim i stały na nich liczne bacówki i szopy. Gdy pasterstwo z przyczyn ekonomicznych stało się nieopłacalne, zostały one pozostawione swojemu losowi. Wiele z nich zniszczało już zupełnie, inne niszczeją. Tylko nieliczne z nich, szczególnie w parkach narodowych doczekały się odnowienia i konserwacji i stanowią świadectwo dawnej kultury pasterskiej. Niektóre, znajdujące się na prywatnych terenach są przerabiane na domki letniskowe. Nieliczne zostały przerobione na cele mieszkaniowe i służą również turystom. Ale w miejscach o natężonym ruchu turystycznym budowane są nowe (współczesne) bacówki, które komercyjnie zajmują się produkcją i sprzedażą turystom oscypków i innych wyrobów z mleka owczego. Do szczególnie znanych zaliczają się te, które znajdują się w miejscowościach uczestniczących w tzw. Szlaku Oscypkowym, jest ich około 40.

</doc>
<doc id="141488" url="https://pl.wikipedia.org/wiki?curid=141488" title="Juhas">
Juhas

Juhas – młodszy pomocnik bacy podczas wypasu owiec. Termin ten występuje na terenie Tatr i Beskidów. 
Baca zazwyczaj szukał juhasów poprzez rodzinę, znajomych i zawierał z nimi umowę zwaną "zjednaniem" lub "pojednaniem". Słowo pochodzi z języka węgierskiego "juhász" – owczarz. Spotykana czasami w literaturze forma żeńska "juhaska" jest wczesnym (już XIX-wiecznym) wymysłem literatów i jest błędna – w Tatrach dziewczęta nigdy nie wypasały owiec, zaś te pasące krowy nazywane były pasterkami.
Juhasi zobowiązani byli do pracy na hali przez cały sezon, chociaż czasem byli zwalniani z obowiązków na 1 lub 2 dni albo na czas sianokosów, czyli zwykle w początkach sierpnia. Normalnym zarobkiem juhasów był jeden oscypek za dzień pracy. Jeśli zdarzyło im się uciec przed zakończeniem wypasu, otrzymywali zapłatę tylko za liczbę dni przepracowanych. Dodatkowo otrzymywali od bacy tytoń do palenia oraz wyżywienie. Czasem zdarzało się, że juhasi otrzymywali buty bądź kierpce (np. tak było na szałasach w Dolinie Chochołowskiej, Olczyskiej czy Pięciu Stawów Polskich).
W pierwszej połowie XX w. na jednego juhasa przypadało średnio 100 owiec.
Zawody juhasa i bacy zostały wpisane na listę zawodów w Polsce za sprawą rozporządzenia ministra pracy i polityki społecznej z 27 kwietnia 2010 r. Juhasa zaklasyfikowano do grupy zawodów „rolnicy produkcji roślinnej i zwierzęcej”

</doc>
<doc id="141489" url="https://pl.wikipedia.org/wiki?curid=141489" title="Wypas">
Wypas

Wypas – wyprowadzanie i pilnowanie grupy zwierząt na pastwiskach, co jest ściśle związane z gospodarką pasterską. W Beskidach wypasano najczęściej owce na pastwiskach położonych poza wsiami, w pasie lasów – zwane "polanami", bądź ponad ich granicą – zwane "halami".
Wypas, oprócz tego, że zapobiega ekspansji pospolitych, kosmopolitycznych chwastów i roślinności krzewiastej, powoduje zachowanie zróżnicowanej strukturalnie roślinności. Wypas przynosi zarówno pozytywne, jak i negatywne skutki. Nie ogranicza się on tylko do wyjadania roślinności, lecz także do powstawania rozdeptanych, mulistych miejsc przy wodopojach zwierzęcych, wydepczysk na drogach przepędu zwierząt, itd. W miejscach, gdzie tworzone były tzw. koszary wskutek wydeptania przez racice owiec trawy i użyźnienia jej odchodami, powstawały obce zespoły roślinności, tzw. psiary z dominującym gatunkiem szczawiem alpejskim zachwaszczającym pastwiska. Zniesienie wypasu na obszarze parków narodowych spowodowało jednak niekorzystne zjawisko zarastania lasem hal. Aby temu zapobiec na obszarze Tatrzańskiego Parku Narodowego wprowadzono kontrolowany wypas owiec na niektórych halach, tzw. wypas kulturowy.
Etnografia.
Nad całokształtem wypasu sprawował kontrolę baca, wybierany i wynajmowany przez właścicieli stad owiec i któremu powierzano wypas owiec na terenach należących do właścicieli owiec, bądź dzierżawionych przez nich polanach / halach (tzw. "cerklach"). Pełnił on także funkcję lekarza i maga, ochraniającego zwierzęta i ludzi przed działaniem czarów i złych mocy. Jego własnością były też sprzęty i naczynia używane podczas całego wypasu.
Baca nie zajmował się owcami sam – stada były zbyt liczne, czasami liczyły po kilkaset sztuk. Do pomocy baca werbował grupę juhasów (zwanych czasem "wałachami") – najczęściej krewni bacy, którzy pod jego okiem wprowadzani byli do zawodu i to oni w ciągu dnia sprawowali opiekę nad stadami owiec ("kierdle"). Do pomocy miał również "honielników" (zwanych również "owczarzami") – chłopców, podrostków.
Z właścicielami baca rozliczał się produktami uzyskiwanymi w czasie wypasu – czyli produktami z owczego mleka: bundz, bryndza i oscypki. W ciągu dnia stada owiec wypasane są przez pomocników bacy (juhasów) na halach. Na noc spędzane są one do ruchomych zagród – koszarów.
Latem powiększano stada do największych możliwych rozmiarów, jesienią zaś zmniejszano według zasobów paszy zimowej.

</doc>
<doc id="141490" url="https://pl.wikipedia.org/wiki?curid=141490" title="Emil Behring">
Emil Behring



</doc>
<doc id="141492" url="https://pl.wikipedia.org/wiki?curid=141492" title="Adolf Joszt">
Adolf Joszt

Adolf Joszt (ur. 17 czerwca 1889 we Lwowie, zm. 16 marca 1957 w Gliwicach) – polski profesor technologii chemicznej, prekursor biotechnologii i ochrony środowiska.
Życiorys.
Był synem Franciszka i Marii z Gerynowiczów. W 1907 ukończył z odznaczeniem C. K. IV Gimnazjum we Lwowie. W 1911 ukończył studia na Wydziale Chemicznym Politechniki Lwowskiej. W 1918 roku walczył w obronie Dublan (obsługiwał karabin maszynowy), a następnie w obronie Lwowa, był wojskowym pirotechnikiem w Krakowie i Lwowie. W listopadzie 1919 został urlopowany, a następnie zwolniony z wojska. W 1919 uzyskał doktorat, a w 1920 habilitował z pracy o amylokoagulazie. Pełnił funkcję kierownika Stacji fermentacyjnej w Akademii Rolniczej w Dublanach. W 1923 został profesorem nadzwyczajnym, a w 1931 profesorem zwyczajnym technologii chemicznej przemysłu rolniczego i mikrobiologii technicznej Politechniki Lwowskiej. W latach 1924–1925 był dziekanem Wydziału Lasowego, a w latach 1930–1931 dziekanem Wydziału Chemicznego Politechniki Lwowskiej. W maju 1936 został rektorem Politechniki Lwowskiej wybrany na okres trzech lat. Pełnił tę funkcję przez dwa lata, po czym 5 maja 1938 z uwagi na stan zdrowia ustąpił ze stanowiska. W 1939 został kierownikiem Katedry Technologii Przemysłu Rolniczego i Mikrobiologii Technicznej Politechniki Lwowskiej, zajmował się m.in. zagadnieniami technologii fermentacji, biotechnologii, genetyki mikroorganizmów, szczególnie drożdży. Był prekursorem biotechnologii. Podczas sowieckiej okupacji Lwowa (1939–1941) był wykładowcą na Politechnice Lwowskiej (prowadził Zakład Technologii Fermentacji i Biotechnologii), w czasie okupacji niemieckiej Lwowa (1941–1944) wykładał na kursach zawodowych ("") prowadzonych na Politechnice Lwowskiej. Był członkiem Polskiego Towarzystwa Politechnicznego we Lwowie.
Po II wojnie światowej został zmuszony do wyjazdu ze Lwowa. Osiadł początkowo w Krakowie, gdzie organizował Politechnikę, następnie w Gliwicach. Był dziekanem Wydziału Chemicznego Politechniki Śląskiej i kierownikiem Katedry Technologii Chemicznej Przemysłu Rolnego. Stworzył Wydział Inżynierii Sanitarnej. Kierował Katedrą Technologii Wody i Ścieków.
Pochowany na Cmentarzu Lipowym w Gliwicach (sektor B3-16-5).

</doc>
<doc id="141494" url="https://pl.wikipedia.org/wiki?curid=141494" title="SdPL">
SdPL



</doc>
<doc id="141496" url="https://pl.wikipedia.org/wiki?curid=141496" title="AMD K6-III">
AMD K6-III

AMD K6-III – procesor bazujący na architekturze x86, produkowany przez firmę AMD.
Procesor K6-III był logicznym przedłużeniem koncepcji K6-2, do podstawowej architektury K6-2 dodano jeszcze jeden, trzeci, poziom cache. Oryginalny procesor K6-2 miał cache o pojemności 64 KiB zintegrowany na chipie oraz dodatkowo 512 kiB lub 1 MiB na płycie głównej. Dla porównania produkty Intela miały 32 KiB pamięci podręcznej L1 zintegrowanej na chipie albo 128 KiB cache'u L2 bezpośrednio na chipie (Celeron) albo 512 KiB pamięci na "daughter board" procesora (Pentium III). Projektanci K6-III skorzystali z obu powyższych rozwiązań – otrzymał on 64 KiB cache'u podstawowego (L1), 256 KiB cache'u L2 (jak w Celeronie) i bufor L3 o pojemności zależnej od wielkości pamięci zamontowanej na płycie głównej.
O ile schemat K6-III był stosunkowo prosty, to jego produkcja stanowiła spore wyzwanie dla AMD. Na K6-III składało się ponad 21 milionów tranzystorów (właśnie z powodu dużych rozmiarów pamięci podręcznych) i był on kosztowny w wykonaniu przy użyciu technologii dostępnych w 1999 roku. Ponadto, z powodu jego wysokiej złożoności i wielkości, górna granica taktowania wynosiła około 500 MHz. Pomimo wszystko, K6-III/450 był zdecydowanie najszybszym procesorem typu x86, wyraźnie wygrywając z K6-II i Pentium II.
Następca Pentium II nie był jeszcze dostępny, ale Intel pospiesznie wprowadził na rynek Pentium III, który w rzeczywistości był nieznacznie zmodyfikowanym Pentium II z dodanymi instrukcjami SSE. Nowa technologia wykonania Pentium pozwoliła Intelowi na zwiększenie szybkości taktowania Pentium III i powstały pewne trudności z dokładnym porównaniem który z dostępnych procesorów jest rzeczywiście najszybszy. Większość ekspertów uważała, że procesor Intela miał przewagę w operacjach na liczbach zmiennoprzecinkowych, ale K6-III był lepszym procesorem do użytku w normalnych biurowych i domowych zastosowaniach komputera.
Obie firmy starały się wyjść na prowadzenie w wyścigu o najszybszy procesor i wkrótce obie wpadły w problemy z produkcją najszybszych wersji chipów. AMD zdecydowało się nie produkować 500 MHz wersji K6-III koncentrując się na AMD Athlonie, a Intel zdecydował się wyprodukować 550 MHz wersje Pentium III (która była dość udana) i 600 MHz wersję która miała poważne problemy ze stabilnością i wkrótce została wycofana ze sprzedaży, a klientom którzy ją kupili zwrócono pieniądze.
Po premierze Athlona, K6-III został w pewnym sensie sierotą. Nie był już najszybszym dostępnym procesorem, ale koszt jego produkcji wynosił prawie tyle samo co wykonania Athlona (który miał w porównaniu 22 miliony tranzystorów), na jego niekorzyść przemawiał też fakt, iż wymagał zużycia dwukrotnie więcej krzemu niż K6-2. W tym czasie AMD ustawiło K6-III bardzo nisko na liście priorytetów produkcyjnych, K6-III był wytwarzany tylko wtedy jeżeli akurat było wypełnione zapotrzebowanie na Athlona i K6-II.
Ostatecznie zaprzestano produkcji K6-III w czasie kiedy Intel wprowadził na rynek nowy model Pentium III "Coppermine" (znacznie poprawiona wersja PIII, z lepszym cache’em, podobnym do rozwiązania użytego w K6-III i Celeronie) i w tym samym czasie przeszedł na nową technologię produkcji. Zmiana okazała się trudniejsza niż Intel to przewidział i przez dłuższy czas na rynkach światowych popyt na procesory był znacznie większy niż ich produkcja. Spowodowało to, że wielu producentów komputerów którzy tradycyjnie używali tylko procesorów Intela zaczęło produkować komputery z chipami AMD, a to spowodowało, że AMD przestało produkować przynoszące małe dochody K6-III, aby skoncentrować się na znacznie bardziej dochodowych (a także po prostu już wtedy lepszych) Athlonach.
Wyprodukowano jednak jeszcze dwa dodatkowe modele K6-III – K6-2+ i K6-III+, oba te chipy były bazowane na K6-III (2+ miał 128 KiB cache’u, a III+ 256Kib) ale wyprodukowane używając nowej technologii, oba były przeznaczone do komputerów przenośnych. Nie reklamowano szeroko ich istnienia, jednak stały się one bardzo popularne wśród hobbystów "podrasowujących" komputery, można je było łatwo "podkręcić" nawet do 600 MHz.
Rodzina procesorów K6-III była jedną z najbardziej udanych i lubianych serii procesorów, wiele z nich jest w użyciu do dnia dzisiejszego.

</doc>
<doc id="141497" url="https://pl.wikipedia.org/wiki?curid=141497" title="Przewodnik turystyczny">
Przewodnik turystyczny

Przewodnik turystyczny – osoba zawodowo oprowadzająca turystów lub odwiedzających po wybranych obszarach, miejscowościach i obiektach, udzielająca o nich fachowej informacji oraz sprawująca opiekę nad turystami lub odwiedzającymi.
Przewodnicy turystyczni w Polsce.
Do 31 grudnia 2013 roku do pełnienia zawodu przewodnika turystycznego wymagane były odpowiednie uprawnienia (wydawane przez marszałka województwa, właściwego dla miejsca zamieszkania, potwierdzone legitymacją i odznaką) do udzielenia informacji turystycznych i krajoznawczych oraz do oprowadzenia wycieczek i turystów indywidualnych po obiektach, trasach i miejscowościach.
W chwili obecnej obowiązek uprawnień został zachowany jedynie dla przewodników górskich. W odniesieniu do przewodników miejskich i terenowych zawód ten został przez Ministerstwo Sprawiedliwości uwolniony. W związku z tym obowiązki przewodnika może w tej chwili wykonywać każdy.
W niedługim czasie mogą powstać systemy szkolenia przewodników turystycznych przez organizacje branżowe, które jednak nie będą mieć żadnego usankcjonowania prawnego i mogą jedynie posiadać status dobrowolny.
Uprawnienia (do 31.12.2013).
Przewodnikiem turystycznym może być osoba, która posiada uprawnienia określone ustawą z dnia 29 sierpnia 1997 r. o usługach hotelarskich oraz usługach pilotów wycieczek i przewodników turystycznych (). Funkcja przewodnika turystycznego to przede wszystkim sumienne sprawowanie opieki nad uczestnikami podczas oprowadzania wycieczek, jak również fachowe udzielanie im informacji o kraju, odwiedzanych miejscowościach, obszarach i obiektach. Po deregulacji w roku 2013 w ustawie pozostały zapisy jedynie o przewodnikach górskich (zniesiona została także kategoria przewodników wysokogórskich na rzecz przewodników tatrzańskich II i I klasy). 
Rozróżniano 4 kategorie przewodników turystycznych:
Uprawnienia przewodnika turystycznego lub pilota wycieczek otrzymuje osoba, która:
Kursy na uzyskanie uprawnień przewodnika turystycznego są zwykle organizowane przez istniejące Koła Przewodników Górskich, kluby PTTK, biura podróży, organizacje studenckie lub inne organizacje, posiadające zezwolenie Marszałka danego województwa.
Uprawnienia przewodnikom turystycznym wycieczek wydają, odmawiają wydania, zawieszają i przywracają oraz cofają Marszałkowie województw, właściwi terytorialnie dla miejsca zamieszkania przewodnika turystycznego, na drodze decyzji administracyjnej.
Do zadań przewodnika turystycznego należy:
Ponadto powinien być on kwalifikowanym turystą, miłośnikiem krajoznawstwa, odznaczającym się szeregiem cech osobistych, które wraz z posiadaną wiedzą i umiejętnościami pozwolą mu w pełni wykonać powierzone zadanie.
Przewodnictwo studenckie.
Ustawa nie obejmuje przewodników studenckich, którzy w rozumieniu ustawy nie posiadają uprawnień przewodnickich, ale stanowią organ szkolący przyszłych przewodników pod kątem egzaminu państwowego na przewodnika. Przewodników studenckich szkolą Studenckie Koła Przewodnickie, prowadząc kursy przewodnickie. Zwyczajowo przewodnicy tacy nazywani są również po prostu "przewodnikami", niemniej posiadają oni jedynie prestiżowe funkcje w swoich i pokrewnych organizacjach. Warto jednak zaznaczyć, że niejednokrotnie kursy w studenckich kołach przewodnickich są jedynymi uprawnionymi do szkolenia kandydatów na przewodników („państwowych”) przed egzaminami państwowymi.

</doc>
<doc id="141501" url="https://pl.wikipedia.org/wiki?curid=141501" title="Arboretum w Lądku-Zdroju">
Arboretum w Lądku-Zdroju

Arboretum w Lądku-Zdroju im. Mieczysława Wilczkiewicza – ogród dendrologiczny znajdujący się w Lądku-Zdroju, który zajmuje powierzchnię 2,03 ha. 
Utrzymane jest w charakterze spacerowego parku z ławkami, ścieżkami i mostkami. Spośród innych tego typu ogrodów wyróżnia się naturalnością i niewielką ingerencją w leśny ekosystem. 
Położenie.
Leży na terenie Gminnych Lasów Uzdrowiskowych w niewielkiej dolince potoku Jadwiżanka, spływającego niewielką doliną między Trojakiem a Królówką. Geograficznie leży na obszarze Gór Złotych (Sudety Wschodnie), na wysokości 475–500 m n.p.m., 50°20' N i 16°54' E. Jest najwyżej położonym arboretum w Polsce.
Kolekcja.
Posadzono tu bogatą kolekcję drzew i krzewów, gatunków iglastych i liściastych, w tym sporą liczbę różaneczników (kwitnące na przełomie wiosny i lata). Stanowi miłe miejsce do spacerów i kontemplacji przyrody. Położone jest zaledwie kilkanaście minut drogi od centralnej części uzdrowiska Lądek-Zdrój, w zacisznym i słonecznym miejscu.
Powstanie.
Założone zostało z inicjatywy Mieczysława Wilczkiewicza (1913-1994). Nad potokiem Jadwiżanka, na terenie lasów komunalnych, w 1972 r. wydzielono początkowo obszar o powierzchni 0,64 ha. W 1973 r. powiększono go o 1,39 ha usuwając starodrzew świerkowy, pozostawiając jedynie kilkusetletnie drzewa o charakterze pomnikowym – dęby, buki, sosny i jodły. Do 1976 r. posadzono tu aż 251 gatunków drzew i krzewów, w tym 319 egzemplarzy iglastych i 674 liściastych. Przy pracach pomagała młodzież szkolna i mieszkańcy Lądka. Ostatnia przeprowadzona inwentaryzacja w 1997 r. wykazała istnienie już tylko 150 gatunków drzew i krzewów.
Udostępnianie.
Arboretum jest udostępnione do zwiedzania od maja do końca października, we wszystkie dni tygodnia oprócz poniedziałków. Otwarte jest w godzinach 10.00-18.00. Od lipca 2018 roku udostępnione jest nocne zwiedzanie, które odbywa się w świetle kolorowych lamp oświetlających wspaniałe gatunki drzew i krzewów. Wstęp jest płatny. Arboretum położone jest w zdrojowej części Lądka, na samym końcu spacerowej ulicy Moniuszki. Najłatwiej trafić tam idąc spod Zakładu Przyrodoleczniczego "Jerzy" ulicą Kościuszki, w kierunku wylotowym do Stronia Śląskiego. Pierwsza ulica w lewo (po ok. 100 m) będzie ulicą Moniuszki; skręcamy w nią. Mijamy najpierw parking, później Stawy Biskupie i "oślą łączkę". Aleja kasztanowców wprowadza nas do lasu. Po lewej miniemy ostatnie zabudowania, by po dalszych 100 m dotrzeć do ogrodzenia arboretum.

</doc>
<doc id="141502" url="https://pl.wikipedia.org/wiki?curid=141502" title="Christopher Paolini">
Christopher Paolini

Christopher Paolini (ur. 17 listopada 1983 w Paradise Valley w stanie Montana) – amerykański pisarz pochodzenia włoskiego, autor cyklu "Dziedzictwo".
Życiorys.
Uczył się w domu i szkołę średnią ukończył w wieku 15 lat dzięki kursom korespondencyjnym. To właśnie wtedy zaczął pracować nad powieścią "Eragon" i dwiema następnymi. W ciągu pierwszego roku powstał zarys książki, następny rok autor poświęcił na jej rozbudowanie. W 2002 r. "Eragon" został wydany przez Paolini International LCC, spółkę wydawniczą rodziców Paoliniego. Następnie autor odwiedził 130 szkół, dyskutując na temat książki, czytając i pisząc. Kiedy powieściopisarz Carl Hiaasen za namową swojego syna przeczytał książkę, zawiadomił swojego wydawcę, Knopfa. Po większych korektach, gdy około 20 000 słów zostało wyciętych, druga edycja "Eragona" została opublikowana w sierpniu 2003 r.
"Eragon" figurował 24 tygodnie na liście bestsellerów; tylko piąta część przygód Harry’ego Pottera sprzedawała się lepiej, zaś wokół samej książki zgromadziło się wielu fanów. "Eragon" stał się także przyczyną dyskusji na temat homeschoolingu, ale sama jakość książki też stała się powodem do debat. Początkowo część krytyków nazwała Paoliniego „objawieniem”, zachwycając się wykreowaną przez niego krainą. Kiedy jednak blask nowości osłabł, przebiły się inne głosy, zwracające uwagę na to, że powieść jest jedynie komercyjnym produktem, w którym brak jakiejkolwiek oryginalności, postacie są bezlitośnie płaskie, a fabuła łatwa do przewidzenia.
Twórczość Paoliniego traktuje się z rosnącym dystansem – z jednej strony cichnie szum medialny zarówno wokół jego osoby, jak i jego książek, z drugiej strony powszechnie wiadomym faktem jest, że znaczącą rolę w promocji książki odegrali rodzice autora oraz firma wydawnicza będąca ich własnością, co również spotyka się z krytyką.
31 grudnia 2018 ukazał się zbiór opowiadań "The Fork, the Witch, and the Worm", osadzony w Alagaësii, świecie "Eragona". Fragment do książki napisała Angela Paolini, siostra Christophera.

</doc>
<doc id="141510" url="https://pl.wikipedia.org/wiki?curid=141510" title="Konflikt wewnętrzny">
Konflikt wewnętrzny



</doc>
<doc id="141511" url="https://pl.wikipedia.org/wiki?curid=141511" title="Patogeny roślin">
Patogeny roślin

Patogeny roślin, fitopatogeny – czynniki biotyczne (infekcyjne) wywołujące choroby roślin. Mogą nimi być: wiroidy i wirusy wykorzystujące komórki roślinne podczas replikacji oraz organizmy o charakterze pasożytów: fitoplazmy, bakterie, pierwotniaki, lęgniowce zaliczane do królestwa "Chromista", grzyby i rośliny pasożytnicze, korzystające z produktów fotosyntezy wytworzonych przez rośliny. Bardzo rzadko fitopatogenami bywają glony. Fitopatolodzy amerykańscy do patogenów roślin zaliczają również nicienie, są to jednak zwierzęta, i w Europie nie są zaliczane do fitopatogenów, lecz do szkodników.
Według ankiety przeprowadzonej wśród fitopatologów przez czasopismo "Molecular Plant Pathology" 10 najważniejszych patogenów bakteryjnych to:
10 najważniejszych patogenów wirusowych to:
10 najważniejszych patogenów grzybiczych to:
Choroby roślin znane były od dawna, jednakże nieznana była ich przyczyna. Po raz pierwszy jako ich sprawcę rozpoznano grzyby, one też stanowią największą grupę patogenów roślin. W 1807 r. Prevost opisał kiełkujące zardodniki grzyba na kiełkach pszenicy. Dzisiaj grzyb ten znany jest jako "Tilletia caries". W 1861 r. Anton de Bary jako patogena powodującego zarazę ziemniaka opisał lęgniowca "Phytophthora infestans", w 1882 r. T.J. Burrill zbadał, że czynnikiem wywołującym zarazę ogniową u drzew owocowych jest bakteria "Ervinia amylovora". W 1892 r. Iwanowski, a w 1898 r. Beijerinck odkryli jeszcze znacznie mniejsze od bakterii fitopatogeny będące wirusami. Obecnie znamy już fitopatogeny wszystkich ważniejszych chorób roślin rolniczych, walka z nimi nadal jednak jest bardzo trudna. 
Fitopatogeny infekując roślinę korzystają z wytworzonych przez nią substancji pokarmowych, są więc pasożytami. Kiedy jednak porównano rozmiary i masę patogenów z wielkością i masą ich żywicieli (roślin) stwierdzono, że w wielu przypadkach masa patogenów jest tak mała, w porównaniu do masy żywiciela, że nie mogą one w istotny sposób zmniejszyć jego zasobów pokarmowych i energetycznych. Niezrozumiałe stało się więc dlaczego powodują one tak poważną chorobę roślin, często prowadząca do ich obumarcia. Dopiero badania z zakresu biochemii i biologii molekularnej wykazały, że fitopatogeny powodują w organizmie roślin również inne szkody. Podczas infekcji i penetracji ich komórek uszkadzają je, co powoduje większe szkody, niż samo pobieranie substancji pokarmowych. Ponadto wiele bakterii i grzybów wydziela różne metabolity, w tym toksyny, które znacząco zaostrzają przebieg choroby. Patogeneza wywołanych przez fitopatogeny chorób roślin jest procesem bardzo złożonym.

</doc>
<doc id="141513" url="https://pl.wikipedia.org/wiki?curid=141513" title="Choroby roślin">
Choroby roślin

Choroby roślin – wszelkie dłużej trwające naruszenie równowagi w czynnościach życiowych rośliny przez jakikolwiek czynnik chorobotwórczy.
Nauka o chorobach roślin to fitopatologia.
Czynniki chorobotwórcze.
Wśród czynników chorobotwórczych można wyróżnić czynniki:
Pod względem pasożytnictwa, patogeny można podzielić na:

</doc>
<doc id="141515" url="https://pl.wikipedia.org/wiki?curid=141515" title="Konserwatywny liberalizm">
Konserwatywny liberalizm

Konserwatywny liberalizm, zwany także wolnościowym konserwatyzmem – pogląd będący połączeniem liberalizmu w gospodarce i konserwatyzmu w kwestiach społeczno-obyczajowych i politycznych, a także ustrojowych. Konserwatywni liberałowie uważają, że idee konserwatyzmu (poszanowanie tradycji) i liberalizmu (połączenie wolności z odpowiedzialnością) nie tylko nie są sprzeczne ze sobą, ale dobrze się uzupełniają. Odwołują się do myślicieli takich jak Adam Smith, David Hume, John Locke, Edmund Burke, Alexis de Tocqueville czy John Acton.
Podstawowe idee.
Główne idee konserwatywnego liberalizmu w Polsce określa się często hasłem: "wolność, własność, sprawiedliwość".
Krytyka socjalizmu.
Na nurt konserwatywno-liberalny duży wpływ wywarli ekonomiści związani z austriacką szkołą ekonomii, między innymi F.A. Hayek, Ludwig von Mises, Hans-Herman Hoppe czy Murray Rothbard oraz klasyczni liberałowie.
Według Hansa-Hermana Hoppe państwa, w których środki produkcji są państwowe, a także w tych gdzie są one pod ścisłą kontrolą państwa, są mniej rozwinięte i biedniejsze od tych, w których środki produkcji są pod kontrolą prywatnych przedsiębiorców. Ludwig von Mises twierdził, że próba wyrównania dochodów poprzez interwencjonizm państwowy prowadzi do pomniejszenia dochodu narodowego, a w konsekwencji pomniejszenia średniego dochodu na osobę. Mises twierdzi, że jest to nieuzasadnione, ponieważ w ten sposób zwolennicy socjalizmu wolą mniejszy średni dochód na osobę od większej nierówności i większego średniego dochodu na osobę.

</doc>
<doc id="141516" url="https://pl.wikipedia.org/wiki?curid=141516" title="Terenowy ośrodek kultury turystyki górskiej">
Terenowy ośrodek kultury turystyki górskiej

Terenowy ośrodek kultury turystyki górskiej – ośrodek założony i prowadzony przez PTTK. Gromadzi i udostępnia zbiory archiwalne, książki, mapy i inne materiały informacyjne o górach, pełni funkcję centrali koordynującej i organizującej całokształt działalności PTTK w dziedzinie turystyki górskiej na danym terenie.
Ośrodki w Polsce:

</doc>
<doc id="141518" url="https://pl.wikipedia.org/wiki?curid=141518" title="Justycjariusz">
Justycjariusz



</doc>
<doc id="141519" url="https://pl.wikipedia.org/wiki?curid=141519" title="Ewangelia Judasza">
Ewangelia Judasza

Ewangelia Judasza − potoczna nazwa apokryficznego tekstu gnostyckiego w języku koptyjskim z zapisami dialogów apostoła Judasza Iskarioty z Jezusem Chrystusem. W przeciwieństwie do czterech ewangelii kanonicznych tekst ten nie ma formy narracji, lecz dialogu. Nie jest też przedstawiony jako napisany przez apostoła.
Manuskrypt (tzw. Kodeks Tchacos) zawierający fragmenty tekstu został znaleziony w Egipcie w 1978 i opublikowany w 2006 roku. Manuskrypt został datowany na rok 280 ± 50 n.e. Treść jest zgodna z przekazem Ireneusza z Lyonu o gnostykach z ok. 180 roku n.e.
Historia dokumentu.
Ten zredagowany po koptyjsku starożytny manuskrypt odkryty został w 1978 roku w Egipcie. Po wielu latach dotarł okrężną drogą do szwajcarskiej fundacji "Maecenas". Towarzystwo National Geographic od roku 2004 wspierało renowację i tłumaczenie dokumentu z języka koptyjskiego.
Ewangelia była tłumaczona w Bazylei na niemiecki, angielski, francuski. Tekst "Ewangelii Judasza" ogłoszono 6 kwietnia 2006 roku.
Data i okoliczności powstania.
Badania przy pomocy izotopu węgla 14C wskazują, że materiał, na którym spisano tekst, pochodzi z III wieku lub pierwszej połowy IV wieku. Ewangelia została napisana pomiędzy 130 a 170 rokiem. Po raz pierwszy jest wspomniana w dziele "Adversus haereses" (Przeciwko herezjom) z ok. 180 roku autorstwa pierwszego biskupa Lyonu, Ireneusza. Innym, który wspominał o ewangelii, był Epifaniusz z Salaminy w swoich "Panarion". "Ewangelia Judasza" została napisana prawdopodobnie przez Kainitów lub Setian .
Streszczenie manuskryptu.
Apokryf opisuje początek działalności Chrystusa, proces werbowania apostołów, wędrówkę po Palestynie oraz ostatnie dni i godziny przed pojmaniem Jezusa. Według niego Judasz nie zdradził Jezusa, ale wydał go na jego własne życzenie, dzięki czemu Chrystus mógł zbawić świat. Judasz przedstawiony jest w nim jako ten, który jest narzędziem w boskim planie zbawienia, bez którego Chrystus nie mógłby odkupić ludzkości przez swoje ukrzyżowanie.
Ewangelia Judasza w Polsce.
W Polsce ukazała się książka pt. "Ewangelia Judasza" z serii wydawniczej Wydziału Teologicznego Uniwersytetu Śląskiego "Studia Antiquitatis Christianae. Series Nova" Wstęp, tłumaczenie z koptyjskiego i komentarz Wincenty Myszor, Księgarnia św. Jacka, Katowice 2006, ss. 96.
Książka zawiera pierwszy polski przekład Ewangelii Judasza z oryginału w dwóch wersjach. Tłumaczenie A opatrzone jest naukowym komentarzem w przypisach, z podziałem na strony i wiersze, zgodnie z koptyjskim rękopisem. Tłumaczenie B – zawiera wersję tak bardzo swobodną, na ile pozwala koptyjski oryginał; bardziej stosowną do lektury. Tekst apokryfu został poprzedzony wprowadzeniem tłumacza, które wprowadza w szerszy kontekst istnienia, odnalezienia i znaczenia „Ewangelii” jako tekstu gnostyckiego. Do książki dodano również wybór tekstów źródłowych – wersję łacińską i polską tekstów autorów starożytnych, którzy wspominają postać lub ewangelię Judasza.

</doc>
<doc id="141520" url="https://pl.wikipedia.org/wiki?curid=141520" title="Stanisław Skrowaczewski">
Stanisław Skrowaczewski

Stanisław Paweł Stefan Jan Sebastian Skrowaczewski (ur. 3 października 1923 we Lwowie, zm. 21 lutego 2017 w St. Louis Park) – polski dyrygent i kompozytor. Współpracował z czołowymi orkiestrami na świecie. Był jednym z najwybitniejszych dyrygentów drugiej połowy XX wieku.
Życiorys.
Od urodzenia do 1944 mieszkał w rodzinnym Lwowie. 
Pozostawił wiele nagrań fonograficznych. Nagrywał dla firm płytowych – RCA, Philips, CBS, Denon (Japonia), EMI, Erato, Muza, Arte Nova (obecnie Oehms Classics), Vox, Mercury i in. Jego album z orkiestrą Saarländischer Rundfunk-Sinfonieorchester z wszystkimi symfoniami Brucknera (Arte Nova) został uhonorowany w Cannes nagrodą MIDEM Classical Award za najlepsze nagranie muzyki symfonicznej końca XIX wieku (2002). 
Był laureatem wielu nagród. W 1953 otrzymał nagrodę państwową III stopnia za "Kantatę o pokoju" do słów Władysława Broniewskiego. Członek zagraniczny Polskiej Akademii Umiejętności w Krakowie. 
W 2004 otrzymał tytuł doktora honoris causa Akademii Muzycznej im. Karola Lipińskiego we Wrocławiu, a 17 maja 2012 – Akademii Muzycznej im. Karola Szymanowskiego w Katowicach. Ten tytuł nadał mu również Saint Paul University, Uniwersytet Minnesoty i New England Conservatory of Music.
W 1955 został odznaczony Krzyżem Kawalerskim Orderu Odrodzenia Polski. 1 grudnia 2014 prezydent Bronisław Komorowski udekorował go Krzyżem Wielkim Orderu Odrodzenia Polski.
Skomponował szereg utworów.

</doc>
<doc id="141522" url="https://pl.wikipedia.org/wiki?curid=141522" title="Mszywioły">
Mszywioły

Mszywioły (Bryozoa) – typ wodnych, głównie morskich, kolonijnych zwierząt bezkręgowych o najwyższym – wśród wtórnojamowców – stopniu organizacji kolonii, zwanej zoarium. Pojedyncze osobniki, nazywane zooidami, mają w części głowowej aparat czułkowy zwany lofoforem. Zewnętrznie są podobne do polipów stułbiopławów.
Typ obejmuje około 5 tys. gatunków żyjących współcześnie i prawie cztery razy tyle wymarłych. Polska nazwa wywodzi się od "mchu", ponieważ kolonie mszywiołów porastają podwodne przedmioty niczym mchy na lądzie. Przeważnie żyją w morzach, niektóre w wodach słodkich. Większość prowadzi osiadły tryb życia. Niektóre (np. "Cristatella") przemieszczają się z prędkością do 3 cm dziennie. Tylko wyjątkowo spotykane są pojedyncze zooidy
Pojedyncze osobniki (zooidy) są drobne, dobrze widzialne tylko pod mikroskopem. Ich ciało składa się z ruchomego odcinka głowowego (polypid) zaopatrzonego w lofofor oraz nieruchomego odcinka dolnego (cystid). Ciało okryte jest pochewką (zooecjum) galaretowatą, błoniastą lub zwapniałą. Dokoła otworu gębowego znajdują się liczne orzęsione czułki, osadzone okółkiem na brzegu tarczy okrągłej lub w kształcie podkowy. Nie mają układu krwionośnego ani wydalniczego. Żywią się planktonem, który napędzają do otworu gębowego za pomocą ramion. Rozmnażają się płciowo oraz przez pączkowanie. U morskich mszywiołów występuje rozwój złożony, a u słodkowodnych – prosty.
Kolonie (zoaria) osiągają do 90 cm wysokości i do 2 m długości – mogą zawierać do kilkuset tysięcy osobników. 
Najstarsze znane zwierzęta, które niewątpliwie można zaliczyć do mszywiołów żyły w ordowiku (wczesny tremadok). W 2010 r. na podstawie skamieniałości odkrytych w utworach górnego kambru Meksyku opisany został gatunek "Pywackia baileyi", sklasyfikowany przez autorów jego opisu jako najstarszy znany mszywioł. Interpretację tę podważyli Taylor, Berning i Wilson (2013), w których ocenie bardziej prawdopodobne jest, że "P. baileyi" był koralowcem ośmiopromiennym; w ocenie Landinga i współpracowników (2015) "P. baileyi" nie ma jednak cech budowy, które uzasadniałyby zaliczenie go do koralowców i najprawdopodobniej jest mszywiołem spokrewnionym ze szczupnicami. 
Mszywioły dzieli się na trzy gromady:
W Polsce stwierdzono 12 gatunków występujących w wodach słodkich i słonawych.
Pierwszą pracą w Polsce skupiającą się nad bryozoami była publikacja autorstwa Józefa Premika (w dysertacji doktorskiej pt. "Studia nad bryozoami sylurskimi Podola", w której jako pierwszy w Polsce zilustrował 39 gatunków mszywiołów).

</doc>
<doc id="141523" url="https://pl.wikipedia.org/wiki?curid=141523" title="Copa Mercosur">
Copa Mercosur

Copa Mercosur klubowy turniej piłkarski rozgrywany w Ameryce Południowej w latach 1998–2001 pomiędzy klubami z Argentyny, Brazylii, Chile, Paragwaju i Urugwaju. Ideą rozgrywek było pozyskanie dodatkowych środków finansowych pochodzących z transmisji telewizyjnych dla najlepszych klubów Ameryki Południowej. Przy okazji zastąpił zamierający w tym czasie Copa CONMEBOL, jednak nie na długo, gdyż w 2002 został zastąpiony przez Copa Sudamericana.
Format rozgrywek.
W turnieju brało udział 20 drużyn, podzielonych na 5 grup po 4 drużyny w każdej. Mecze rozgrywano systemem mecz i rewanż. Do ćwierćfinału awansowali zwycięzcy grup oraz trzej najlepsi wicemistrzowie. Ćwierćfinały i półfinały rozgrywano także systemem mecz i rewanż. W przypadku równego bilansu nie było dogrywki i od razu przechodziło się do rzutów karnych. W przypadku finału do roku 2000 obowiązywała zasada bilansu punktów, tzn. jeśli po rozegraniu dwóch meczów bilans punktów był równy (bez względu na bilans bramkowy), zarządzano trzeci mecz, którego zwycięzca zdobywał puchar, a gdyby doszło do remisu, dopiero wówczas brany byłby pod uwagę bilans bramkowy wszystkich trzech meczów finałowych. Jeśli byłby on równy, miały być zarządzane rzuty karne. W 2001 zmieniono tę zasadę biorąc pod uwagę bilans bramkowy po dwóch meczach. W przypadku równego bilansu bez dogrywki miano przejść do fazy rzutów karnych, co też zdarzyło się w rzeczywistości w ostatnim finale tego pucharu.

</doc>
<doc id="141524" url="https://pl.wikipedia.org/wiki?curid=141524" title="Nautologia">
Nautologia

Nautologia (od gr. "nautikós" = okrętowy, żeglarski i "logos" = słowo, myśl, rozumowanie) – nauka o rozwoju żeglugi, jej historii (również o portach i stoczniach) i związanych z nią dziedzinach pokrewnych.

</doc>
<doc id="141527" url="https://pl.wikipedia.org/wiki?curid=141527" title="Plath">
Plath



</doc>
<doc id="141528" url="https://pl.wikipedia.org/wiki?curid=141528" title="PUK">
PUK

PUK (od ang. "personal unblocking key", dosłownie: osobisty klucz odblokowujący), osobisty kod odblokowujący – ośmiocyfrowy kod umożliwiający odblokowanie karty SIM używanej w telefonie komórkowym lub innym urządzeniu telekomunikacyjnym. PUK jest przechowywany w systemie komputerowym operatora sieci i przydzielany do konkretnej karty SIM w momencie wydania jej abonentowi.
Karta SIM zostaje zablokowana po trzykrotnym wpisaniu niewłaściwego osobistego numeru identyfikacyjnego (PIN-u). W celu ustalenia nowego wymagane jest odblokowanie karty z użyciem kodu PUK. Karta SIM jest jednak trwale blokowana po dziesięciokrotnym wpisaniu niewłaściwego kodu odblokowującego i niezbędne jest wówczas zwrócenie się do operatora z prośbą o wydanie nowej karty. Możliwe jest jedynie korzystanie z numerów alarmowych.

</doc>
<doc id="141531" url="https://pl.wikipedia.org/wiki?curid=141531" title="Norma bezwzględnie obowiązująca">
Norma bezwzględnie obowiązująca

Ius cogens (łac., inaczej: norma imperatywna, l.mn. "iura cogentia", stąd niekiedy używane pol. „norma kogentna” lub „norma kogentalna”) – norma prawna bezwzględnie wiążąca (stosowalna, obowiązująca).
Normy te znamionuje fakt, że ich zastosowanie nie może być wolą stron wyłączone lub ograniczone – w przeciwieństwie do norm względnie stosowanych ("iuris dispositivi").
O tym, które normy (przepisy) prawa są imperatywne można dowiedzieć się bądź z treści ich samych lub treści innych norm (przepisów prawa), bądź z ich celu (istoty, funkcji, jaką mają one lub zawarta w nich regulacja prawna pełnić). Czasami, ilekroć zamiarem ustawodawcy jest zakaz wyłączenia czy ograniczenia przez strony określonej regulacji, to daje on temu wyraz w treści przepisu. Przykładowo można tu wskazać na przepisy art. 437 czy 4499 Kodeksu cywilnego.
W piśmiennictwie wskazuje się, że nazwa ius cogens często jest błędnie tłumaczona na j. polski jako norma bezwzględnie obowiązująca – jest to sformułowanie nieprawidłowe z tego powodu, iż każda norma wprowadzona do systemu prawnego (ustawą, rozporządzeniem itp.) obowiązuje bezwzględnie – może ona jedynie wiązać (zobowiązywać do określonego postępowania) strony w sposób bezwzględny lub dyspozytywny (względny). Najbardziej adekwatnym tłumaczeniem ius cogens jest „norma bezwzględnie stosowana”.
W prawie międzynarodowym.
W stosunkach międzynarodowych obowiązują pewne normy prawne o znaczeniu tak istotnym dla społeczności międzynarodowej, że posiadają one moc bezwzględną i nie mogą być uchylone inną normą prawa międzynarodowego (zarówno umowną, jak i zwyczajową) niemającą charakteru "ius cogens". Normy też zwane są: bezwzględnie obowiązującymi, imperatywnymi bądź peremptoryjnymi normami prawa międzynarodowego.
Brak jest wyczerpującego katalogu takich norm. Niektóre z nich są kwestionowane co do swego charakteru bezwzględnie wiążącego. Ze swej istoty wszelkie normy typu "ius cogens" mają charakter zwyczaju międzynarodowego i wiążą wszystkie państwa i inne podmioty prawa międzynarodowego. Nie stoi to przeszkodzie temu, że mogą być potwierdzane w umowach międzynarodowych, np. Karcie Narodów Zjednoczonych. Do najczęściej podawanych przykładów norm "iuris cogentis" należą:
Normy "iuris cogentis" ograniczają swobodę państw, ale jednocześnie chronią państwa słabsze w negocjacjach z silniejszymi, obowiązuje w nich bowiem zasada suwerennej równości.
Konwencja wiedeńska o prawie traktatów z 1969 w art. 53 uznaje "ius cogens" za normę, od której żadne odstępstwo nie jest dozwolone i która może być zmieniona jedynie przez późniejszą normę prawa międzynarodowego o tym samym charakterze. Konwencja stwierdza też, że nieważna jest umowa, która w chwili zawarcia była sprzeczna z "ius cogens". Jeżeli zaś powstanie nowa norma ius cogens w trakcie obowiązywanie umowy następnie z nią sprzecznej, to taka umowa wygasa.

</doc>
<doc id="141533" url="https://pl.wikipedia.org/wiki?curid=141533" title="Przezimowanie (powieść)">
Przezimowanie (powieść)

Przezimowanie – nastrojowa, poetycko napisana powieść Kate Moses o ostatnich miesiącach życia amerykańskiej poetki, Sylvii Plath.
Małżeństwo pisarki z poetą Tedem Hughesem już się rozpadło, ale autorka Kate Moses robi wiele retrospekcji, pokazując toksyczność Aurelii Plath - matki Sylvii, szczęśliwe chwile małżeństwa, sukcesy literackie.
Sylvia przyjechała ze Stanów Zjednoczonych na stypendium do Anglii. W niecały rok po poznaniu Teda wyszła za niego za mąż. Mieli dwoje dzieci, Fridę i Nicka, kupili stary i zniszczony, ale piękny dom "Court Green" na wsi, z dala od Londynu i tam prowadzili szczęśliwe życie. Pisali na zmianę, jedno przed, drugie po południu, ale w tym okresie to Ted odnosił większe sukcesy. Hodowali pszczoły, mieli własne jabłka - Sylvia z pasją uprawiała ogród.
Ich szczęście skończyło się, gdy podnajęli swoje londyńskie mieszkanie młodemu małżeństwu. Assia szybko okręciła Teda wokół palca swą egzotyczna urodą i oryginalnością. Wkrótce wyprowadził się z domu. Sylvia zamieszkała z dziećmi w Londynie, w wynajętym mieszkaniu (w którym dzieciństwo spędził Yeats). Było jej bardzo ciężko z dwójką małych, często chorych dzieci, z traumą po rozstaniu, początkowo bez telefonu i stałych dochodów. Ted czasem zajmował się dziećmi, ale nie było mowy o powrocie. Stopniowo Sylvia zaczęła odnosić sukcesy literackie, ale nieubłaganie wpadała w depresję, taką, jak w Szklanym kloszu. Uparcie odmawiała powrotu do Ameryki, obawiając się ponownego uzależnienia od matki.
W końcu popełniła samobójstwo. Zamknęła dzieci w pokoju z otwartymi oknami, dała im jedzenie i picie, a sama odkręciła w kuchni gaz.

</doc>
<doc id="141536" url="https://pl.wikipedia.org/wiki?curid=141536" title="Adolf Butenandt">
Adolf Butenandt

Adolf Friedrich Johann Butenandt (ur. 24 marca 1903 w Bremerhaven, zm. 18 stycznia 1995 w Monachium) – niemiecki biochemik, autor prac dotyczących hormonów płciowych i substancji wabiących u owadów, noblista.
Życiorys.
Jego rodzicami byli przedsiębiorca Otto Louis Max i Wilhelmina Thomfohrde Butenandtowie. Adolf Butenandt uczęszczał do Bremerton Oberrealschule. W 1921 podjął studia biologii i chemii w Marburgu, skąd przed uzyskaniem dyplomu przeniósł się na uniwersytet w Getyndze (Göttingen), gdzie doktoryzował się w 1927 przedstawiając dysertację o insektycydach ('), a następnie habilitował się w 1931 ('). W tamtym okresie największy wpływ na jego zainteresowania naukowe miał Adold Windaus (Nagroda Nobla 1928 za prace nad sterolami). Od 1927 do 1930 był asystentem w Instytucie Chemii w Getyndze. Od 1931 do 1933 docentem () na Wydziale Chemii Organicznej Uniwersytetu w Getyndze oraz szefem laboratoriów chemii organicznej i nieorganicznej.
Przełomem w pracy naukowej Butenandta było ogłoszenie przez niego w 1929 odkrycia żeńskiego hormonu płciowego estronu. Następnie w 1931 odkrył on męski odpowiednik, androsteron.
W 1933 ówczesna Wyższa Szkoła Techniczna Wolnego Miasta Gdańska (""), obecnie Politechnika Gdańska, powierzyła mu jego pierwszy ordynariat, co oznaczało kierownictwo Katedry Chemii Organicznej połączone ze stanowiskiem profesora zwyczajnego. Tu kontynuując swoje badania nad hormonami wyodrębnił z tysięcy litrów moczu kolejne hormony płciowe. W 1934 odkrył progesteron, rok później testosteron (niezależnie od niego w tym samym czasie dokonał tego Ružička). Następnie w drodze syntezy chemicznej uzyskał estrogen oraz testosteron. Za swoje odkrycia został uhonorowany przez komitet noblowski.
W 1935 Uniwersytet Harvarda zaproponował mu stanowisko profesora, które odrzucił. W 1936 Towarzystwo Cesarza Wilhelma powierzyło mu kierowanie Instytutem Biochemii w Berlinie, gdzie był profesorem do 1960. W latach 1960–1972 był prezydentem Towarzystwa Maxa Plancka (wcześniejsza nazwa – Towarzystwo Cesarza Wilhelma), a później jego prezydentem honorowym. Po wojnie Butenandt kontynuował swoje badania nad hormonami, odkrywając w 1954 pierwszy hormon wydzielany przez owady, ekdyzon. Jego obecność warunkuje przekształcenie gąsienicy w postać dorosłą – motyla. W 1959 odkrył pierwszy feromon – bombykol, hormon używany przez owady jako atraktant płciowy.
Nagrody.
W 1939 Adolf Butenandt oraz Leopold Stjepan Ružička (Chorwacja, Szwajcaria) otrzymali Nagrodę Nobla w dziedzinie chemii za badania nad hormonami płciowymi – przeprowadzone w Gdańsku wyodrębnienie hormonów ludzkich (Butenandt) i syntezę nowych steroidów (Ružička). Butenandt pod naciskiem władz narodowo-socjalistycznych Niemiec pierwotnie zrzekł się nagrody, a w 1949 przyjął dyplom i medal.
Otrzymał wiele nagród, medali i tytułów honorowych (między innymi honorowe doktoraty – Monachium, Graz, Leeds, Madryt, Tybinga, Cambridge). 6 października 1994 otrzymał tytuł doktora honoris causa Politechniki Gdańskiej.
Współpraca z nazistami.
11 listopada 1933 podpisał przysięgę niemieckich profesorów na wierność Adolfowi Hitlerowi i państwu narodowosocjalistycznemu ('). 1 maja 1936 wstąpił do NSDAP (nr legitymacji 3716562). Jako kierownik czołowego instytutu uzyskiwał państwowe fundusze na badania o szczególnym znaczeniu wojennym ('), z których niektóre skupione były na zagadnieniach związanych z zaopatrywaniem w tlen załóg bombowców latających na dużych wysokościach. Członkostwo w partii nazistowskiej i tematyka jego badań były powodem krytyki po wojnie, a nawet po jego śmierci. W 2002 media oskarżyły Butenandta o udział w doświadczeniach prowadzonych przez doktora medycyny i filozofii Josefa Mengele – najbardziej znanego spośród nazistowskich lekarzy-przestępców, który od 1943 w obozie koncentracyjnym w Oświęcimiu przeprowadzał zbrodnicze eksperymenty na więźniach. Istnieją dane sugerujące, że właśnie tam przeprowadzono pierwsze „kuracje” hormonalne na kobietach i potwierdzono ich rakotwórcze działanie. Przekonania polityczne i wkład Adolfa Butenandta w hitlerowski wysiłek wojenny nie zostały w pełni udokumentowane. W związku z oskarżeniami w sierpniu 2017 tramwaj Pesa Swing 120NaG Gdańskich Autobusów i Tramwajów o numerze bocznym 1031 został pozbawiony jego imienia nadanego w 2011.

</doc>
<doc id="141538" url="https://pl.wikipedia.org/wiki?curid=141538" title="Norma względnie obowiązująca">
Norma względnie obowiązująca

Ius dispositivum (łac., inaczej: norma dyspozytywna, l.mn. "iura dispositiva") – norma prawna względnie wiążąca (stosowalna, obowiązująca).
Normy prawne względnie wiążące znamionuje to, że ich zastosowanie może być wolą stron wyłączone lub ograniczone, w przeciwieństwie do norm bezwzględnie wiążących ("iuris cogentis"). Normy względnie wiążące znajdują zastosowanie tylko wtedy, gdy same strony nie uregulowały swoich uprawnień i obowiązków w sposób odmienny od dyspozycji zawartej w takiej normie lub też, gdy strony ich zastosowania nie wyłączyły.
O tym, które normy (przepisy) prawa są dyspozytywne można dowiedzieć się bądź z treści ich samych lub treści innych norm (przepisów prawa), bądź z ich celu (istoty, funkcji, jaką mają one lub zawarta w nich regulacja prawna pełnić).
Dyspozytywny charakter mają zasadniczo normy prawne zawarte w księdze trzeciej Kodeksu cywilnego.
W piśmiennictwie wskazuje się, że nazwa ius dispositivum często jest błędnie tłumaczona na j. polski jako norma względnie obowiązująca – jest to sformułowanie nieprawidłowe z tego powodu, iż każda norma wprowadzona do systemu prawnego (ustawą, rozporządzeniem itp.) obowiązuje bezwzględnie – może ona jedynie wiązać (zobowiązywać do określonego postępowania) strony w sposób bezwzględny lub dyspozytywny (względny). Najbardziej adekwatnym tłumaczeniem ius dispositivum jest „norma względnie stosowana”

</doc>
<doc id="141540" url="https://pl.wikipedia.org/wiki?curid=141540" title="Stefan Ossowiecki">
Stefan Ossowiecki

Stefan Ossowiecki (ur. 22 sierpnia 1877 w Moskwie, zm. 5 sierpnia 1944 w Warszawie) – polski inżynier zajmujący się zjawiskami paranormalnymi, uważany za jasnowidza. 
Życiorys.
Urodził się 26 sierpnia 1877 w Moskwie. Jego ojcem był polski szlachcic Jan Ossowiecki z okolic Mohylewa, inżynier i wynalazca, asystent Mendelejewa, właściciel dużych zakładów chemicznych. Matka inżyniera, Bona z Newlin-Nowohońskich, pochodziła z Kowieńszczyzny. Stefan miał pięcioro rodzeństwa, dwie siostry (Wiktorię i Wandę) i trzech braci (Stanisława, Henryka i Eugeniusza). Ukończył korpus kadetów w Moskwie, studia inżynierskie w Petersburskim Instytucie Technologicznym. Odbył praktykę chemiczną we Frankfurcie nad Menem. Był współwłaścicielem fabryki farb i produktów chemicznych w Rosji. Po rewolucji był wiceprezesem Związku Wojskowych Polaków w Moskwie. W 1917 został uwięziony przez bolszewików i skazany na śmierć. Po sześciu miesiącach egzekucja została wstrzymana, dzięki wstawiennictwu wysokiego rangą urzędnika, kolegi z młodości. Ossowiecki został pozbawiony majątku i przeniósł się do Warszawy, gdzie pracował jako inżynier. W latach 1919–1925 kierował oddziałem sprzedaży Zakładów Żyrardowskich, następnie w latach 1925–1927 był dyrektorem administracyjnym Widzewskiej Manufaktury, w latach 1928–1933 prezesem zarządu Warszawskiego Towarzystwa Budowlanego. Od 1933 członek zarządu towarzystwa budowlanego Oppman i Kozłowski oraz właściciel biura technicznego, przedstawiciel generalny poznańskiej fabryki ceramiki. W 1920 był głównym pełnomocnikiem PCK. Współzałożyciel i wiceprezes rady nadzorczej Banku dla Handlu Zagranicznego.
Był dwukrotnie żonaty, nie miał jednak dzieci. Napisał książkę "Świat mego ducha i wizje przyszłości" (1933).
Zginął w powstaniu warszawskim – najprawdopodobniej zamordowany przez gestapo 5 sierpnia 1944, podczas jednej z masowych egzekucji przeprowadzanych w ruinach gmachu Generalnego Inspektoratu Sił Zbrojnych (Aleje Ujazdowskie 3/5). Na cmentarzu Powązkowskim (kwatera PPRK-1-79/80) jest jego symboliczny grób, gdyż zwłok nie odnaleziono.
Zdolności paranormalne.
Według relacji samego Ossowieckiego oraz osób z jego otoczenia, miał on następujące umiejętności paranormalne:
Zdolności Ossowieckiego miały rozwijać się stopniowo: w wieku 14 lat zauważał u siebie telepatyczne odbieranie myśli, na studiach ujawniły się zdolności jasnowidzenia i telekinezy, zaś w wieku 35 lat pozostało jedynie jasnowidzenie i bilokacja. Za osobę, która zauważyła rzekome zdolności Ossowieckiego i nauczyła go technik ich rozwoju uważa się Worobieja, żydowskiego kabalistę.
Seanse z Ossowieckim cieszyły się wielką popularnością. Bywały na nich znane osobistości takie jak: Ignacy Paderewski czy Józef Piłsudski. Jego doświadczeniami interesowali się również Karol Szymanowski, Kazimierz Sosnkowski, Juliusz Osterwa.
Seanse psychometryczne z Ossowieckim wykorzystał Jeremi Wasiutyński, przygotowując swoją monografię o Koperniku, co spotkało się z dużą krytyką, jako metoda nienaukowa. Stefan Ossowiecki, opierając się na tej metodzie, wygłaszał w Instytucie Archeologii Uniwersytetu Warszawskiego tezy na temat prehistorycznych form życia.
Jedną z osób badających zdolności Stefana Ossowieckiego był prof. Charles Richet – laureat Nagrody Nobla.
Stefan Ossowiecki miał wskazać miejsce katastrofy polskiego samolotu w górach w Bułgarii z 23 listopada 1937, w której zginął ppor. pil. rez. Tadeusz Dmoszyński.
Ossowiecki częściowo przepowiedział okoliczności swojej śmierci. Poinformował przyjaciół, że gdy umrze, nie odnajdą jego ciała.
Był prezesem honorowym Towarzystwa Psychoanalitycznego w Warszawie, członkiem honorowym Międzynarodowego Towarzystwa Psychoanalitycznego w Paryżu.

</doc>
<doc id="141542" url="https://pl.wikipedia.org/wiki?curid=141542" title="Masa">
Masa



</doc>
<doc id="141544" url="https://pl.wikipedia.org/wiki?curid=141544" title="Pierwiosnkowate">
Pierwiosnkowate

Pierwiosnkowate ("Primulaceae" Vent.) – rodzina roślin zielnych należąca do rzędu wrzosowców i w takim ujęciu (system APG III z 2009, APG IV, APweb) szeroko ujmowana systematycznie (58 rodzajów z ponad 2,5 tysiącem gatunków). Dawniej zwykle była wąsko ujmowana i wówczas zaliczano do niej tylko 20 rodzajów z ok. 800 gatunkami (system Takhtajana z 1997, system Cronquista z 1981). Opis wąsko wydzielanej rodziny dotyczy w obecnym ujęciu głównie podrodziny pierwiosnkowych "Primuloideae". Należą tu rośliny występujące w tropikach i na szerokościach podzwrotnikowych reprezentowane tam głównie przez drzewa i krzewy oraz w strefie umiarkowanej i arktycznej, gdzie rosną przede wszystkim przedstawiciele będący roślinami zielnymi. Charakterystyczną cechą przedstawicieli jest jednokomorowa zalążnia utworzona z kilku zrośniętych owocolistków ze środkowym lub dolnym łożyskiem. Podobne są zwykle też kwiaty pięciokrotne o zrosłopłatkowej koronie. 
Liczne gatunki pierwiosnkowatych uprawiane są jako rośliny ozdobne, zwłaszcza z rodzajów cyklamen, naradka, ardizja, tojeść, pierwiosnek, urdzik, "Jacquinia", "Myrsine", "Omphalogramma". W akwariach i terrariach uprawiane są: okrężnica bagienna i jarnik solankowy. Jadalne owoce mają rośliny z rodzaju "Clavija" spożywane w lasach Ameryki Łacińskiej. Liście "Maesa indica" wykorzystywane są do wyrobu curry. Z nasion "Maesa lancoelata" wyrabia się w Etiopii olej jadalny. Owocom z różnych gatunków rodzaju "Maesa" przypisywane są też właściwości bakteriobójcze i przeciwrobacze. Owoce "Embelia ribes" bywają wykorzystywane do fałszowania pieprzu czarnego, ponieważ są bardzo podobne. Są też używane w przypadku problemów z wzdęciem i zarażenia tasiemcem. Do celów leczniczych wykorzystywane są też lokalnie rośliny z rodzaju "Labisia". Trucizny do trucia ryb wytwarza się z roślin rodzajów "Aegiceras" i "Jacquinia". Surowca drzewnego dostarczają rośliny z rodzajów "Myrsine" i "Jacquinia".
Systematyka.
W tradycyjnym ujęciu zaliczane tu rośliny klasyfikowane były do kilku rodzin: "Maesaceae", "Myrsinaceae", "Primulaceae" i "Theophrastaceae". Analizy filogenetyczne, zwłaszcza molekularne, wykazały jednak, że w tradycyjnym ujęciu rodziny te i liczne rodzaje w ich obrębie nie są monofiletyczne. Spośród rodzajów zaliczanych dawniej do pierwiosnkowatych (w wąskim ujęciu) rodzaj jarnik "Samolus" okazał się być zagnieżdżony w "Theophrastaceae", rodzaje: "Ardisiandra", "Coris", "Cyclamen", "Lysimachia", "Stimpsonia" i "Trientalis" – w obrębie "Myrsinaceae". Rodzaj "Maesa" jest siostrzany wobec wszystkich zaliczanych tu rodzin. Przy takich przetasowaniach nie miało sensu utrzymywanie tradycyjnego podziału i wszystkie te grupy połączono w jedną rodzinę "Primulaceae" "sensu lato".
Scalenie tych wszystkich grup w jedną rodzinę usankcjonował system APG III z 2009 roku i zostało utrzymane w systemie APG IV (2016). Konsekwencją tych zmian jest też zwiększenie uwagi poświęcanej klasyfikacji na poziomie podrodzin – odpowiadającej w pewnym stopniu dawnym rodzinom w systemach Cronquista (1981), Takhtajana (1997) czy Reveala (1999), podczas gdy cała rodzina odpowiada w nich rzędowi pierwiosnkowców "Primulales". 
Ze względu na zagnieżdżenie części tradycyjnie wyróżnianych rodzajów w obrębie innych – znacznie rozszerzono zakres ujęcia takich rodzajów jak pierwiosnek "Primula", tojeść "Lysimachia" i naradka "Androsace". Do "Primula" włączono tradycyjnie wyróżniane dawniej rodzaje: "Cortusa", "Dionysia", "Dodecatheon", "Kaufmannia" i "Sredinskya". Do rodzaju "Lysimachia", żeby zachować jego monofiletyczny charakter musiały zostać włączone: "Anagallis", "Asterolinon", "Glaux" i "Pelletiera". Do "Androsace": "Douglasia", "Vitaliana" i "Pomatosace".
Pierwiosnkowate stanowią grupę siostrzaną hebankowatych, wraz z którymi tworzą wspólny klad z sączyńcowatymi. Klad ten wchodzi w skład grupy wyodrębnianej w randze rzędu wrzosowców, obejmującego m.in. herbatowate i wrzosowate. Wrzosowce wchodzą w skład grupy astrowych (asterids) w obrębie dwuliściennych właściwych (eudicots).
Podrodzina Maesoideae (syn. "Maesaceae" )
Klad bazalny w obrębie rodziny (dawniej rodzaj w obrębie "Myrsinaceae"), takson monotypowy z jednym rodzajem "Maesa" obejmującym 150 gatunków występujących w tropikach i strefie podzwrotnikowej Afryki i Azji. Są to wieczniezielone liany, drzewa i krzewy wyróżniające się w rodzinie zawiązywaniem owoców będących wielonasiennymi pestkowcami. 
Podrodzina strzeligłowe "Theophrastoideae" de Condolle (syn. "Theophrastaceae" Link)
Grupa dzielona na dwa plemiona "Samoleae" i "Theophrasteae" . Do pierwszego należy jeden rodzaj jarnik "Samolus" obejmujący 15 gatunków zielnych występujących w strefie umiarkowanej i chłodnej wszystkich kontynentów (z wyjątkiem Antarktydy). Do drugiego należy sześć rodzajów roślin drzewiastych rosnących naturalnie tylko w Ameryce Środkowej i Południowej.
Plemię Theophrasteae 
Plemię Samoleae 
Podrodzina pierwiosnkowe "Primuloideae" 
Podrodzina borowicowe (myrsinowe) "Myrsinoideae" 
Grupa obejmująca rośliny zielne, liany i drzewa. Liście, często także trwały kielich pokryte są punktami lub liniowymi wzorami kanałów wydzielniczych zabarwionymi na żółtawo lub brązowo. Należy tu 41–48 rodzajów (w zależności od ujęcia systematycznego), do których zalicza się blisko 1,5 tysiąca gatunków występujących na całym świecie. Wykaz rodzajów:
Rodzina w ujęciu Reveala była wąsko ujmowana, podobnie jak we wcześniejszych systemach klasyfikacyjnych. W późniejszych latach twórca tej klasyfikacji współtworzył systemy APG II i III.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe Takht. ex Reveal &amp; Tahkt., nadrząd "Primulananae" R. Dahlgren ex Reveal, rząd pierwiosnkowce ("Primulales" Dumort.), podrząd "Primulineae" Burnett, rodzina pierwiosnkowate ("Primulaceae" Vent).

</doc>
<doc id="141552" url="https://pl.wikipedia.org/wiki?curid=141552" title="Fiołkowce">
Fiołkowce

Fiołkowce ("Violales" Perleb) - wyróżniany w niektórych systemach klasyfikacyjnych rząd głównie roślin drzewiastych należący do klasy dwuliściennych. Należy do niego ponad 3000 gatunków.
Systematyka.
Gromada okrytonasienne , podgromada "Magnoliophytina" , klasa "Rosopsida" , podklasa ukęślowe , nadrząd "Violanae", rząd fiołkowce

</doc>
<doc id="141553" url="https://pl.wikipedia.org/wiki?curid=141553" title="Kłopotek czarny">
Kłopotek czarny

Kłopotek czarny ("Spondylis buprestoides") – chrząszcz z rodziny kózkowatych. Kształt ciała wyraźnie odróżnia "S. buprestoides" od innych przedstawicieli Cerambycidae.
Morfologia.
Barwa smolista czarna, ze słabym metalicznym połyskiem. Ciało walcowate, szeroka głowa z dużymi, nerkowatymi oczami i silnie rozwiniętymi żuwaczkami. Czułki krótkie, paciorkowate. Pokrywy nie zasłaniają ostatniego segmentu odwłokowego. Występuje w wielkości od 10 do 25 mm.
Występowanie.
Palearktyka: Europa, Kaukaz, Azja Mniejsza, Syberia, Mongolia, Chiny, Korea, Japonia. Gatunek pospolity w lasach iglastych, głównie sosnowych. Zasiedla drzewostany różnowiekowe, nawet niewielkie obszarowo, preferując stanowiska ocienione. Zasiedla podziemne części pniaków oraz korzenie stojących lub powalonych drzew.
Rozmnażanie.
Samica składa jaja w grupach po 2–6 sztuk, zaczynając od szyi korzeniowej a następnie na coraz głębiej położonych korzeniach (nawet do gł. 3 m). Larwy wylęgnięte po 10–20 dniach wgryzają się w korę i żerują w niej, a później przechodzą między korę a drewno. Chodniki wypełnione są silnie ubitą mączką z kory i drewna. W połowie maja larwy przechodzą w stan przed-poczwarki, który trwa na ogół 7 dni. Okres stadium poczwarkowego trwa 14–20 dni a wylęgłe imagines przebywają w kolebkach około tygodnia w zależności od warunków klimatycznych.

</doc>
<doc id="141554" url="https://pl.wikipedia.org/wiki?curid=141554" title="Fiołkowate">
Fiołkowate

Fiołkowate ("Violaceae" Batsch.) – rodzina roślin zaliczana współcześnie do malpigiowców ("Malpighiales"). Należy do niej ok. 900–985 gatunków skupionych w 25–28 rodzajach. Większość należących tu rodzajów obejmuje rośliny drzewiaste, pnącza i rośliny zielne terenów nizinnych w tropikach i strefie subtropikalnej, jedyny wyjątek to rodzaj fiołek "Viola", do którego należy aż 550 gatunków, którego przedstawiciele są rozpowszechnieni na całym świecie w różnych siedliskach, włączając w to strefę umiarkowaną, a nawet Arktykę i siedliska alpejskie. W Polsce dziko rosną przedstawiciele też tylko tego jednego rodzaju (ponad 20 gatunków fiołka). Fiołki uprawiane są jako rośliny ozdobne, rzadziej stosowane są jako jadalne (liście i kwiaty). Rośliny z tego rodzaju oraz "Rinorea", ze względu na zawartość m.in. salicylanu metylu wykorzystywane są w medycynie. Rośliny z rodzaju "Rinorea" jako metalofity mogą być stosowane do fitoremediacji, poza tym gatunki drzewiaste z tego rodzaju dostarczają drewna. Kilka gatunków "Hybanthus" wykorzystywanych jest do sporządzania pułapek do łapania ptaków.
Systematyka.
Rodzina przedstawiana jest jako siostrzana dla "Goupiaceae" i blisko spokrewniona z męczennicowatymi "Passifloraceae" i wierzbowatymi "Salicaceae", wraz z którymi zaliczana jest do obszernego rzędu malpigiowców ("Malpighiales") i wraz z nim do kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Violanae" R. Dahlgren ex Reveal, rząd fiołkowce ("Violales" Perleb), rodzina fiołkowate ("Violaceae" Batsch).
Podrodzina "Fusispermoideae" 
Podrodzina "Leonioideae"
Podrodzina "Violoideae"

</doc>
<doc id="141556" url="https://pl.wikipedia.org/wiki?curid=141556" title="Honoris Causa">
Honoris Causa



</doc>
<doc id="141558" url="https://pl.wikipedia.org/wiki?curid=141558" title="Adolf Friedrich Johann Butenandt">
Adolf Friedrich Johann Butenandt



</doc>
<doc id="141565" url="https://pl.wikipedia.org/wiki?curid=141565" title="Schronisko Orzeł">
Schronisko Orzeł



</doc>
<doc id="141566" url="https://pl.wikipedia.org/wiki?curid=141566" title="Samotnia">
Samotnia



</doc>
<doc id="141568" url="https://pl.wikipedia.org/wiki?curid=141568" title="FOZZ">
FOZZ



</doc>
<doc id="141571" url="https://pl.wikipedia.org/wiki?curid=141571" title="Fundusz Obsługi Zadłużenia Zagranicznego">
Fundusz Obsługi Zadłużenia Zagranicznego

Fundusz Obsługi Zadłużenia Zagranicznego (FOZZ) – fundusz celowy powołany na mocy ustawy z 15 lutego 1989 przez Sejm PRL IX kadencji, jako jeden z państwowych funduszy celowych, którego oficjalnym celem była spłata polskiego zadłużenia zagranicznego oraz gromadzenie i gospodarowanie środkami finansowymi przeznaczonymi na ten cel. Rzeczywistym zadaniem funduszu było skupowanie na wtórnym rynku zagranicznych długów PRL po znacznie obniżonych cenach, wynikających z niskich notowań długu.
Ekonomiczny sens istnienia funduszu polegał na znacznym obniżeniu wielkości długu wobec zagranicznych wierzycieli, którzy "de facto" zgadzali się na utratę dużej części swoich wierzytelności w zamian za szybkie odzyskanie stosunkowo niewielkiej jej części na wtórnym rynku. Wykup długów odbywał się przez „podstawione”, często stworzone w tym celu spółki. Operacja ta była niezgodna z obowiązującym prawem międzynarodowym, stąd też przeprowadzana była w tajemnicy.
Działalność FOZZ doprowadziła do jednej z największych w historii III RP defraudacji środków publicznych oraz kilkunastoletniego procesu sądowego. Do końca 2014 FOZZ funkcjonował jako instytucja „w likwidacji”, której utrzymanie kosztowało ok. 1 mln zł rocznie.
Władze funduszu.
Funduszem kierował zarząd w składzie:
Rada Nadzorcza – powołana przez Ministra Finansów Andrzeja Wróblewskiego w marcu 1989 roku:
Działalność.
Przy powołaniu Funduszu ani w trakcie jego działania nie zostały zatwierdzone plany finansowe, plany kont ani dokumenty sprawozdawcze, nie został także sporządzony bilans otwarcia, w szczególności nie zostały rozliczone wzajemne zobowiązania pomiędzy Funduszem a Bankiem Handlowym, który pośredniczył w spłacie zadłużenia we wcześniejszych latach. Fundusz powołany w 1989 roku, był w rzeczywistości drugim, tzw. „pierwszy FOZZ” działał w latach 1986–1988.
Ustawa powołująca do życia Fundusz dawała jego dyrektorowi znaczne uprawnienia do zaciągania zobowiązań w imieniu Skarbu Państwa. Według Janusza Sawickiego „działania kontrolne ograniczał statut FOZZ, nadany przez rząd Mieczysława Rakowskiego, który umożliwił dyrektorowi Funduszu prowadzenie niektórych operacji w ścisłej tajemnicy, nawet przed Radą Nadzorczą”.
Poza działalnością statutową Fundusz angażował się w przekazywanie środków licznym podmiotom prywatnym w kraju i za granicą. W lutym 1990 roku Fundusz powierzył 60 miliardów starych złotych Bankowi Inicjatyw Gospodarczych. 21 grudnia 1990 roku, z polecenia Janusza Sawickiego, FOZZ wystawił na rzecz Banku Handlowego weksle na kwotę 3,5 biliona starych złotych. W okresie od marca 1989 roku do grudnia 1990 roku, Fundusz zawarł 16 umów, na podstawie których kredytował m.in. firmy Impexmetal, Universal, Awalo, Seko oraz poręczał weksle firm Konsultex, Interpegro i Altex. Część kredytów udzielonych przez FOZZ nie była zabezpieczona, a Fundusz nie egzekwował spłat. Środki FOZZ były również transferowane za granicę, m.in. za pośrednictwem Banku Handlowego oraz Banku Rozwoju Eksportu – np. płatność zatytułowaną „za dostawę kleju i nici” dla Zakładu Polsport w Wałbrzychu realizowano za pomocą luksemburskiego funduszu inwestycyjnego GFV. FOZZ kredytował także kampanię wyborczą Dariusza Przywieczerskiego jako kandydata na senatora oraz należącą do Stronnictwa Demokratycznego spółkę „Epoka” (kwotą ok. 500 tys. dolarów).
W lipcu 1990 roku kierownictwo FOZZ (Grzegorz Żemek i Janina Chim) zostali zawieszeni. Równocześnie Grzegorz Żemek, Janina Chim i Dariusz Przywieczerski założyli firmę Trading Assets Company z kapitałem założycielskim 5 mld starych złotych.
Na mocy ustawy z 14 grudnia 1990 roku o zniesieniu i likwidacji niektórych funduszy FOZZ przeszedł w stan likwidacji, w którym pozostawał do końca 2014 roku. Kontrola Najwyższej Izby Kontroli przeprowadzona na początku lat 90. XX wieku, wykazała liczne nieprawidłowości (zawłaszczenie wielomilionowych sum i niegospodarność). Śledztwo w tej sprawie rozpoczęło się 7 maja 1991 roku, na podstawie doniesienia obywatela Niemiec Josepha Tkaczicka.
Ustalono, iż w latach 1989–1990 FOZZ otrzymał na swoje zadania 9,9 bln starych złotych (ok. 1,7 mld USD), za które mógł wykupić długi o wartości 7,6 mld USD przy rynkowej cenie polskiego zadłużenia wynoszącej 22 centy za 1 dolar wartości nominalnej długu. Miało to doprowadzić do zmniejszenia wartości zadłużenia zagranicznego Polski o tę kwotę w 1990 roku. W rzeczywistości FOZZ na cele statutowe wydał jedynie 69 mln dolarów nabywając dług o nominalnej wartości 272 mln dolarów.
Nadużycie zarządu FOZZ objęte aktem oskarżenia polegało na tym, że około 100 mln dolarów zostało wytransferowane na konta różnych podmiotów ulokowanych w rajach podatkowych lub spółek w 9 krajach europejskich oraz USA, które wkrótce potem przestały być wypłacalne. Na statutowy wykup zadłużenia przeznaczono około 60 mln dolarów.
Według aktu oskarżenia Skarb Państwa stracił z powodu afery FOZZ: 119,5 mln USD, 9,6 mln DEM, 16,8 mln FRF, 125 mln BEF oraz 35,9 mld starych zł polskich (3,59 mln PLN). Łączne straty wynosiły 334 mln nowych zł (po kursie z 31 grudnia 1995 – 2,4680 PLN za 1 USD).
Działalności FOZZ przypisywano znacznie szersze znaczenie, niż zostało to ujęte w akcie oskarżenia.
Znaczna część operacji walutowych FOZZ była prowadzona za pośrednictwem Banku Handlowego. Podczas kontroli przeprowadzonej w banku przez NIK w latach 1991–1992 ujawniono liczne nieprawidłowości ujawnione w protokole pokontrolnym "Działalność dewizowa Banku Handlowego", którego autorką była inspektor Halina Ładomirska. W raporcie wykazano, że w okresie kontroli bank prowadził działalność dewizową na szkodę polskiej gospodarki i oszacowano straty w ciągu tych dwóch lat na 5–10 mld dolarów.
Śledztwo i proces.
Według relacji Anatola Lawiny, pierwsze sygnały o nieprawidłowościach w FOZZ miały docierać do NIK od końca 1989 do wiosny 1990 roku.
Od 18 października do 10 grudnia 1989 roku w funduszu przeprowadzona została pierwsza kontrola Ministerstwa Finansów, która wykazała „niekompletność materiału dowodowego dotyczącego realizowanych transakcji, niekonwencjonalny tzw. cichy charakter tych transakcji, bez uzewnętrzniania ich w formie pisanych dokumentów”. Fundusz nie zastosował się do zaleceń pokontrolnych, zaś protokół z tej kontroli zaginął.
We wrześniu 1990 roku, w czasopiśmie „Głos Wolnego Robotnika”, ukazał się artykuł Michała Falzmanna, urzędnika Izby Skarbowej, który kontrolował niektóre związane z FOZZ transakcje firmy „Universal” i który odegrał znaczącą rolę w odkryciu i nagłośnieniu afery FOZZ.
28 stycznia 1991 roku rozpoczęła się kontrola NIK w FOZZ. 1 kwietnia 1991 roku do zespołu kontrolnego dołączył Michał Falzmann. Pod koniec kwietnia 1991 roku, w czasopiśmie „Spotkania”, ukazał się artykuł w którym nagłośniono nadużycia przy wykupie polskiego długu zagranicznego oraz opublikowano fragmenty dokumentów. Po tej publikacji o nadużyciach w FOZZ informowały również inne media, odbył się także program telewizyjny z udziałem Ryszarda Bugaja.
Kontrola NIK zakończyła się 25 czerwca 1991 roku podpisaniem protokołu kontrolnego przez zarząd FOZZ. Protokół wskazywał na liczne nadużycia oraz „utajniony” sposób prowadzenia działalności, polegający na wydawaniu poleceń ustnych i unikaniu dokumentacji zlecanych transakcji. Protokół opisywał liczne nieprawidłowości w obracaniu przez FOZZ sumą 9,8 biliona starych złotych (980 milionów PLN) przekazanych przez Ministerstwo Finansów, jako dotacja na wykup długów. Jako osoby odpowiedzialne za nadużycia w raporcie wymieniono dyrekcję oraz Radę Nadzorczą FOZZ, wiceministrów finansów Wojciecha Misiąga i Janusza Sawickiego oraz ministra finansów Leszka Balcerowicza.
Według Anatola Lawiny, tego samego dnia, Michał Falzmann został zawieszony w czynnościach służbowych z powodu „przekazania dokumentów z kontroli FOZZ osobom nieupoważnionym”.
14 czerwca 1991 w biurze premiera Jana Krzysztofa Bieleckiego odbyła się narada informująca o ustaleniach Michała Falzmanna. W naradzie – według relacji Anatola Lawiny – brali udział Walerian Pańko, Stanisław Rączkowski, Anatol Lawina, Michał Falzmann, Jerzy Zbiegniewski, Leszek Balcerowicz oraz Janusz Sawicki. Na spotkaniu został zaprezentowany raport kontrolny Michała Falzmanna na temat FOZZ oraz Banku Handlowego.
W relacji Jerzego Przystawy 15 lipca 1991 roku, Michał Falzmann przekazał do Narodowego Banku Polskiego wniosek o udostępnienie informacji o transakcjach realizowanych przez FOZZ. Tego samego dnia Anatol Lawina miał przekazać Michałowi Falzmannowi pisemne „potwierdzenie ustnego polecenia odsunięcia (...) od wszelkich czynności kontrolnych prowadzonych przez Zespół Analiz Systemowych”. Tego samego dnia, po powrocie do domu Michał Falzmann poczuł się źle i został odwieziony na pogotowie przez Kornela Morawieckiego. Tego samego dnia zmarł.
W 1992 roku opublikowana została książka Mirosława Dakowskiego i Jerzego Przystawy "Via bank i FOZZ" opisująca mechanizm wyłudzenia stosowany w FOZZ.
W następstwie raportu NIK do Sądu Wojewódzkiego VIII Wydział Karny w Warszawie dnia 19 lutego 1993, został skierowany akt oskarżenia (sygnatura VIII K 58/93), który obejmował Grzegorza Żemka, Janinę Chim, Janusza Sawickiego, Jana Boniuka, Grzegorza Wójtowicza i Krzysztofa Komornickiego. Został jednak zwrócony przez sąd prokuraturze „w celu usunięcia istotnych braków postępowania przygotowawczego”. Sąd Apelacyjny, który utrzymał w mocy decyzję zwrócenia aktu oskarżenia nie zakwestionował poszczególnych zarzutów, a jedynie „podważał fakt, że to wyliczenie zostało dokonane niejako pod nadzorem ministra finansów, a więc być może nie jest w pełni przekonujące” i zażądał powołania licznych biegłych z dziedziny księgowości, ekonomii, bankowości itd.
Akt oskarżenia został ponownie przesłany do sądu dopiero 16 stycznia 1998 roku i obejmował wtedy Grzegorza Żemka, Janinę Chim, Zbigniewa Olawę, Dariusza Przywieczerskiego, Krzysztofa Komornickiego, Janusza Sawickiego oraz Irenę Ebbinghaus. Poszczególne osoby oskarżone były z artykułu 201 (przywłaszczenie środków) lub artykułu 246 (J. Sawicki) ówczesnego Kodeksu karnego.
Wyroki.
Po przeciągającym się postępowaniu, dnia 29 marca 2005 wydany został nieprawomocny wyrok sądu pierwszej instancji, skazujący oskarżonych na kary więzienia i grzywny. Wyrok ten został częściowo zmieniony przez prawomocne orzeczenie sądu drugiej instancji, które zapadło dnia 25 stycznia 2006. Kasacje od tego orzeczenia do Sądu Najwyższego złożyli prokurator i obrońcy skazanych.
W dniu 21 lutego 2007 roku Sąd Najwyższy w Izbie Karnej rozpoznał kasacje obrońców skazanych i kasację prokuratora od wyroku Sądu Apelacyjnego w Warszawie z dnia 25 stycznia 2006 zmieniające wyrok Sądu Okręgowego w Warszawie z dnia 29 marca 2005. Sąd Najwyższy wyrokiem uchylił zaskarżony wyrok w części III.2 (dotyczącej umorzenia postępowania) i w tym zakresie przekazał sprawę do ponownego rozpoznania Sądowi Apelacyjnemu w Warszawie w postępowaniu odwoławczym oraz oddalił wszystkie kasacje obrońców skazanych (sygnatura II KK 261/06).
W aferze FOZZ skazano następujące osoby:
Jeden z głównych oskarżonych w procesie, Dariusz Przywieczerski, wyjechał do USA wkrótce po rozpoczęciu śledztwa i został skazany zaocznie. W 2009 roku tygodnik Wprost opublikował niesprawdzoną informację, że pomimo wielokrotnie składanych wniosków, nie dojdzie do ekstradycji Dariusza Przywieczerskiego do Polski, ze względu na podjęcie przez niego współpracy z CIA, m.in. w zakresie ujawnienia agentury rosyjskich służb w Europie.
W czerwcu 2009 Sąd Apelacyjny w Warszawie utrzymał w mocy wyroki 9 lat pozbawienia wolności dla Grzegorza Żemka oraz dwóch i pół roku dla Dariusza Przywieczerskiego. Grzywnę orzeczoną wobec Dariusza Przywieczerskiego dostosowano jednak do stawek z 1990 roku, co w rezultacie dało kwotę 500 zł.
W październiku 2009 Sąd Rejonowy w Warszawie wydał w pierwszej instancji wyrok skazujący Janusza Pineiro i Jerzego Klembę za wyłudzenie 2 mln zł w pobocznym wątku afery FOZZ.
Inne wątki.
W raporcie sporządzonym w 1992 roku przez Wydział Studiów MSW na zlecenie premiera Jana Olszewskiego pojawiła się sugestia, że nadużycia w FOZZ były dokonywane pod nadzorem byłych PRL-owskich służb specjalnych, w szczególności Zarządu II Sztabu Generalnego Wojska Polskiego i Departamentu I MSW. Jako tajnych współpracowników służb wskazano Grzegorza Wójtowicza i Janusza Sawickiego. Janusz Sawicki oraz Wojciech Misiąg zostali następnie wymienieni, jako TW na liście Macierewicza. W 2003 roku do współpracy z wywiadem wojskowym w toku procesu przyznał się także Grzegorz Żemek.
Dwie z osób odgrywających kluczową rolę w ujawnieniu nadużyć w FOZZ zmarły – Michał Falzmann oraz Walerian Pańko. M. Falzmann zmarł na zawał, W. Pańko – zginął w wypadku samochodowym.
Dwaj policjanci z drogówki, którzy pierwsi przyjechali na miejsce wypadku, również zmarli – za przyczynę zgonu uznano utonięcie (na rybach).
W 1993 roku zginął w wypadku samochodowym jeden z oskarżonych w sprawie – Jacek Sz.
W 2000 roku Jakub Kopeć wydał książkę "Po drugiej stronie lustracji" – opowieść świadka koronnego o tym, jak państwowe służby sekretnie zapełniły kasę wyborczą AWS dolarami FOZZ, w której opierając się na wypowiedziach Janusza Cliffa Pineiro oskarżył polityków Porozumienia Centrum, m.in. Lecha Kaczyńskiego i Jarosława Kaczyńskiego o przyjmowanie pieniędzy FOZZ za pośrednictwem Janusza Cliffa Pineiro. Bracia wytoczyli Jakubowi Kopciowi proces o ochronę dóbr osobistych. W 2004 roku zapadł wyrok, stwierdzający, iż treści zawarte w książce Kopcia naruszyły dobra osobiste Kaczyńskich. Kopeć został zobowiązany do opublikowania przeprosin i zapłaty kosztów sądowych. Sąd Okręgowy w uzasadnieniu wyroku stwierdził, że brak jest jakichkolwiek podstaw, by twierdzić, że między Pineiro a Kaczyńskimi była jakakolwiek bliższa znajomość, a to nie może rodzić podejrzeń, że przyjmowali oni od niego jakieś pieniądze. Każdy taki zarzut to naruszenie dóbr osobistych.
W 2001 roku Witold Krasucki nakręcił, powtarzający zarzuty z książki "Po drugiej stronie lustracji" autorstwa Jakuba Kopcia, film dokumentalny "Dramat w trzech aktach", w którym również oskarżył polityków Porozumienia Centrum o przyjmowanie pieniędzy z FOZZ. Film został opracowany na podstawie informacji podanych przez Janusza Cliffa Pineiro w 2001 roku. Bracia Lech Kaczyński i Jarosław Kaczyński wytoczyli proces Telewizji Polskiej. Proces umorzono, gdy TVP zdecydowała się publicznie przeprosić braci Kaczyńskich.
W 2012 roku Witold Gadowski opublikował thriller finansowo-polityczny "Wieża komunistów" oparty na historii FOZZ.
W opublikowanym w 2018 roku liście otwartym krewnych Anatola Lawiny po raz kolejny pojawia się sugestia, że „pieniądze FOZZ zasilały między innymi Porozumienie Centrum”.

</doc>
<doc id="141576" url="https://pl.wikipedia.org/wiki?curid=141576" title="Rzeź Pragi">
Rzeź Pragi



</doc>
<doc id="141577" url="https://pl.wikipedia.org/wiki?curid=141577" title="Umbra (Świat Mroku)">
Umbra (Świat Mroku)

Umbra – w grach fabularnych osadzonych w fikcyjnym Świecie Mroku kraina duchów, stanowiąca cień świata fizycznego. Jest ona zamieszkana przez duchy, bogów ze starożytnych panteonów, upiory i różne inne istoty nadnaturalne. Umbra nie jest jednorodnym światem. Obejmuje ona różne wzajemnie niekompatybilne aspekty i wersje rzeczywistości, tworząc multiwersum odrębnych domen czyli krain, z których każda rządzi się własnymi prawami.
Kosmologia.
Umbra zbudowana jest z warstw, które wyróżnia się ze względu na podobieństwo do . Są to kolejno:
Rzeczywistość (według wyjaśnień z gry ) jest kształtowana przez wierzenia istot, które ją zamieszkują. Prawa rządzące w świecie fizycznym ustalają przede wszystkim ludzie, ale w Umbrze ich wpływ jest już znacząco osłabiany przez Zasłonę, co powoduje, że panuje tam znacznie większa dowolność co do . Horyzont, który jest granicą, poza którą ludzie nie wywierają już wpływu na rzeczywistość, oddziela Bliską Umbrę (w której istnieją tylko rzeczy będące odbiciem wierzeń ludzi) od Dalekiej Umbry, gdzie dominują już obce istoty i ich wpływy.
Oprócz tego podziału Umbry na warstwy, dzieli się ją także na tzw. Videre czyli perspektywy duchowej rzeczywistości. Nie chodzi tu jednak o to, że podróżnicy inaczej postrzegają to samo otoczenie. Raczej różne poglądy na świat czy też różne stany umysłu przyciągają poszczególne istoty do różnych części świata duchów.
Stwierdzono istnienie czterech "Videre":
"Videre" przenikają przez wszystkie warstwy Umbry, lecz ich różnorodność jest najbardziej widoczna w Bliskiej Umbrze.
Rzeczywistość.
Jest to fizyczna rzeczywistość Świata Mroku jaką postrzega zwykły człowiek. Chociaż jest on przeciwstawiany światu duchowemu nie jest kompletnie pozbawiony duchowych energii. - Dawniej, szczególnie w terenach niezurbanizowanych, świat duchowy często przenikał do fizycznego. Obecnie rozwój paradygmatu naukowego (zaprzeczającego jego istnieniu) znacznie zmniejszył ilość tych energii - mistycy obawiają się nawet, że w bliskiej przyszłości dalsze sukcesy (głównego orędownika nauki i techniki) kompletnie oddzielą od siebie oba światy.
Są trzy teorie co do statusu fizycznej rzeczywistości:
Peryferium.
Peryferium to stan, w którym Umbra wydaje się przesiąkać przez Zasłonę do świata fizycznego. Są takie momenty i miejsca, kiedy świat duchów miesza się z fizycznym przypominając stan sprzed wieków, kiedy światy te były jednym. Peryferium jest łatwe do zauważenia: świat staje się przesiąknięty wręcz witalnością a duchowa natura przedmiotów, flory, fauny i ludzi manifestuje się w rzeczywistości. Poza tym Zasłona jest tam bardzo słaba i łatwo jest przekroczyć granicę między światami - czasem nawet zwykłemu człowiekowi i to niezauważenie.
Peryferia istnieją głównie w miejscach wielkiej duchowej mocy: na Węzłach magów, w Caernach wilkołaków itp. Inne Peryferia są przemijającymi fenomenami, które zdarzają się w miejscach mediacji między zwykłym a duchowym.
Zasłona.
Bariera zapobiegająca stałym interakcjom między Umbrą a fizyczną rzeczywistością nosi nazwę Zasłony, choć bywa również nazywana inaczej: upiory nazywają "Całunem", Kuei-jin - "Ścianą", a Technokraci - "Horyzontem". Jest to rodzaj bariery o sile zależnej od duchowej siły danego obszaru, która dla istot przechodzących między światami odczuwalna jest jako siła lub rodzaj otuliny, która stawia im opór.
Dokładna forma i wpływ Zasłony różni się w zależności od przechodzącej istoty. Duchy mają olbrzymi kłopot z przejściem do fizycznej rzeczywistości i na odwrót: istoty cielesne mają problemy z przedostaniem się do Umbry. Trudność ta jednak zależy od duchowego charakteru danej istoty: jako hybryda ciała i ducha przejdzie do Umbry dość łatwo, natomiast pozbawiony duszy wampir jest w zasadzie od niej odcięty. 
Penumbra.
Po drugiej stronie Zasłony znajduje się Penumbra, która jest duchowym odbiciem świata fizycznego. To odbicie jest różne w zależności od Videre: w Astralnej Penumbrze widoczne są związane z miejscami i przedmiotami idee i myślokształty, w Naturalnej - natury, emocje i nastroje, a w Niskiej - ich śmierć i rozkład.
W każdej z Penumbr znajdują się drogi dalej, do - odpowiednio: Wysokiej, Średniej i Niskiej Bliskiej Umbry.
Bliska Umbra.
Bliska Umbra to warstwa Umbry, który nie jest już bezpośrednim odbiciem rzeczywistości fizycznej, ale wciąż pozostaje pod wpływem wierzeń ludzi zamieszkujących Ziemię. W zależności od "Videre" można tam spotkać różne krainy i ich mieszkańców: 
Horyzont.
Horyzont to bariera oddzielająca Umbrę Bliską, w której znajdują się emanacje wierzeń ludzi, od kosmicznej pustki Dalekiej Umbry. Jest on podobny w swej naturze do Zasłony lecz znacznie silniejszy. Jest to szczęśliwa okoliczność ponieważ w pustce Dalekiej Umbry istnieją rzeczy zupełnie obce ludzkiemu umysłowi a niosące ludziom szaleństwo a nawet śmierć duszy.
Jednak Horyzont nie jest jałową barierą - jest on upstrzony sztucznymi domenami umbralnymi, stworzonymi przez potężnych magów jako schronienie przed ziemskim , śmiercią ze starości, kwatera, pracownia i twierdza.
Daleka Umbra.
Daleka Umbra to pustka - przestrzeń, gdzie nie sięga już wpływ wierzeń istot z Ziemi czy z innego większego ciała niebieskiego, który definiowałby choćby podstawowy zestaw praw natury. W Głębokiej Umbrze możliwe jest wszystko, a występują tam przede wszystkim rzeczy kompletnie obce ludzkiemu umysłowi, w zależności od "Videre": niepojęte memy, przerażający obcy czy w końcu nieopisane i bluźniercze istoty, o których nawet Lovecraftowi się nie śniło.
Im dalej od Horyzontu tym mniej wyraźne są granice między "Videre", przypuszcza się nawet, że w najdalszych otchłaniach Umbry "Videre" łączą się. Jest całkiem możliwe, że podróżnik, który zapuści się dostatecznie głęboko wślizgnie się do innego "Videre" i drogę powrotną będzie miał co najmniej ciekawą - jeśli w ogóle będzie w stanie wrócić, bo w przypadku Krainy Zmarłych Zasłona jest bardzo twarda.
Inne miejsca.
W Umbrze istnieją pewne miejsca, które wymykają się klasyfikacji ze względu na bliskość do fizycznej rzeczywistości i "Videre". Większość z nich (nazywana Strefami) to unikalne, wydzielone światy w których działają wyraźnie odmienne prawa, lecz trzy z nich - Shenti, reprezentacje kosmicznych sił dynamizmu, stasis i entropii - wydają się istnieć poza Umbrą. 
W Umbrze istnieją też słabe ślady po miejscach, których już nie ma, albo do których po prostu nie można się dostać. Ta Dawna Umbra zawiera m.in. krainę "faerie" Arkadię, Górę Qaf, która stanowiła kiedyś centrum Sieci Wiary, Pokrętne Ścieżki wiodące śmiertelników do Umbry i aztecką Krainę Zmarłych - Mroczne Królestwo Obsydianu.
Umbra w Świecie Mroku.
Umbra pojawia się w niemal każdej grze osadzonej w Świecie Mroku jednak rola, jaką w nich odgrywa jest różna. 
Wampir: Maskarada.
 nie wiedzą zgoła nic o Umbrze. Choć wiele z nich wierzy w życie po śmierci, duchy czy upiory to jest to wyłącznie ich wiara nie poparta żadną wiedzą na temat istnienia całego świata takich istot.
Istnieją jednak trzy wyjątki:
Kuei-jin, Wampiry Wschodu, będąc duchami uwięzionymi w martwych ciałach, często odwiedzają Umbrę. W ich kosmologii dzieli się ona na Świat Yin (Umbra Niska), Yang (Średnia i Wysoka) i Yomi (część Głębokiej, zamieszkana przez demony pod przywództwem Królów Yama - odpowiedników Panów Zapomnienia).
Wilkołak: Apokalipsa.
 i inne zmiennokształtne mają najbardziej rozbudowane interakcje z Umbrą ze wszystkich stworzeń Świata Mroku, ze względu na to, że same są na wpół duchami. Jednak te interakcje zachodzą w zasadzie tylko z Umbrą Natury i Shenti - wilkołaki mają nikłe pojęcie o Umbrze Astralnej i Krainach Zmarłych, nie zdarzył się także jeszcze przypadek Garou w technokratycznym Kosmosie. 
Jednak Bliska Średnia Umbra to ich drugi dom. W szczególności Milczący Wędrowcy oraz "Nuwisza" (kojotołaki) podróżują w niej szczególnie dużo. Dodatkowo różne plemiona bywają w innych częściach Umbry: Tubylcy Betonu w Cybersieci, Fianna - w Śnieniu a "Ananasi" (pająkołaki) w Sieci wzorca.
Bibliografia.
Wiadomości na temat Umbry rozsiane są po wielu podręcznikach do każdej z gier osadzonych w Świecie Mroku. 

</doc>
<doc id="141579" url="https://pl.wikipedia.org/wiki?curid=141579" title="G-code">
G-code

G-code – znormalizowany język zapisu poleceń dla urządzeń CNC. Definiuje podstawowe operacje, które należy wykonać, aby obrobić detal na obrabiarce sterowanej numerycznie.
Charakterystyka.
G-code opisuje standard ISO 6983, DIN 66025, w Polsce wycofane normy: PN-93/M-55251, PN-73/M-55256.
G-code można utworzyć 3 metodami:
Funkcje oraz parametry nieopisane w normie różnią się w zależności od producenta. 
Podstawowe komendy "G-code" zawarte są w Polskiej Normie będącej tłumaczeniem normy ISO. Pozostałe polecenia "G-code" oraz "M funkcje" są dowolnie definiowane przez różnych producentów obrabiarek, gdzie głównym kryterium definiowania jest przeznaczenie maszyny.
Przykładowe funkcje przygotowawcze G.
Kody, które opisują sposób wykonania bądź interpretowania poleceń wydawanych przez programistę.
Przykładowe funkcje pomocnicze M.
Za konkretne działania „mechaniczne, fizyczne” odpowiadają funkcje maszynowe, potocznie nazywane funkcjami M.
Inne.
Ponadto można wyróżnić grupę adresową parametrów i osi.

</doc>
<doc id="141581" url="https://pl.wikipedia.org/wiki?curid=141581" title="Bacówka (schronisko)">
Bacówka (schronisko)

Bacówka (inna nazwa: "schronisko turystyki kwalifikowanej") – określenie stawianych w latach 70. i 80. XX w. małych górskich schronisk turystycznych, zapewniających około 30 miejsc noclegowych na łóżkach.
Koncepcja.
Koncepcja budowy bacówek została przyjęta w 1974 przez Dyrekcję Zrzeszenia Gospodarki Turystycznej Polskiego Towarzystwa Turystyczno-Krajoznawczego w Warszawie. Koordynatorem projektu został Edward Moskała, inicjator ich powstania i propagator turystyki kwalifikowanej. Projekt i dokumentacja techniczna pierwszej z bacówek została opracowana przez architekta Stanisława Karpiela z Zakopanego. Większość obiektów została wybudowana według tego projektu. Wyjątkami są Bacówka nad Wierchomlą, która mieści się w spichlerzu przeniesionym ze Złockiego oraz Bacówka pod Bereśnikiem, gdzie jej budynek wzniesiono z wykorzystaniem i przebudową istniejącej tam wcześniej drewnianej chaty. 
Bacówki w polskich górach.
Wykaz bacówek według roku budowy (chronologicznie):
Jedną z ostatnich Bacówek otwartych przez Edwarda Moskałę była Bacówka pod Bereśnikiem.
Kluby związane z bacówkami.
Na przestrzeni lat pojawiły się inicjatywy skupiające osoby związane z bacówkami. Pierwszym z ich był "Klub Baców PTTK", który powstał z inicjatywy Edwarda Moskały 3/4 lipca 1976 w Bacówce na Rycerzowej. Grupę inicjatywną stanowiły osoby związane z budową bacówek. Według regulaminu do zadań klubu należało:
W 2003 gospodarze bacówek na Rycerzowej, Krawcowym Wierchu, Maciejowej i nad Wierchomlą utworzyli "Klub Bacówkarza", którego celem była popularyzacja bacówek poprzez udzielanie zniżek na noclegi dla turystów wielokrotnie je odwiedzających. Obecnie klub już nie funkcjonuje.

</doc>
<doc id="141582" url="https://pl.wikipedia.org/wiki?curid=141582" title="Bacówka">
Bacówka



</doc>
<doc id="141583" url="https://pl.wikipedia.org/wiki?curid=141583" title="Moskałówka">
Moskałówka



</doc>
<doc id="141584" url="https://pl.wikipedia.org/wiki?curid=141584" title="Słowo kluczowe">
Słowo kluczowe



</doc>
<doc id="141585" url="https://pl.wikipedia.org/wiki?curid=141585" title="Edward Moskała">
Edward Moskała

Edward Moskała (ur. 19 grudnia 1925 w Trzebionce koło Chrzanowa, zm. 7 sierpnia 1995 w Krakowie) – polski działacz turystyczny, od 1946 członek PTT, potem PTTK. 
Założył Centralne Archiwum Turystyki Górskiej i był inicjatorem utworzenia Centralnego Ośrodka Turystyki Górskiej PTTK w Krakowie. Moskała był autorem wielu przewodników, map i panoram górskich.
Był inicjatorem budowy bacówek w polskich górach. 26 października 1989 XII Zjazd Krajowy Polskiego Towarzystwa Turystyczno-Krajoznawczego nadał mu godność członka honorowego.
Pochowany na Cmentarzu Rakowickim w Krakowie (kwatera LC, rząd wsch.).

</doc>
<doc id="141588" url="https://pl.wikipedia.org/wiki?curid=141588" title="Aragacotn">
Aragacotn

Aragacotn (; ) – jedna z dziesięciu prowincji w Armenii. Leży w zachodniej części kraju.
Prowincja ma powierzchnię 2755 km² i liczy ok. 98 tys. mieszkańców. Jej stolicą jest Asztarak.
Geografia.
Prowincja Aragacotn składa się z 3 gmin miejskich i 112 gmin wiejskich:

</doc>
<doc id="141591" url="https://pl.wikipedia.org/wiki?curid=141591" title="Decymacja">
Decymacja

Decymacja ( – dziesiątkowanie) – kara stosowana w armiach starożytnych oraz w niektórych wojskach nowożytnych państw autorytarnych, polegająca na zabiciu (ścięciu lub rozstrzelaniu) co dziesiątego żołnierza ukaranego oddziału.
W starożytnym Rzymie stosowano ją bardzo rzadko do pacyfikacji zbuntowanych legionów oraz w stosunku do oddziałów, które uciekły z pola walki lub porzuciły swe insygnia. Każdy z 10 żołnierzy ciągnął losy, życie tracił jeden niezależnie od rangi i zasług. Pozostałym przy życiu legionistom zamiast przydziałów pszenicy wydawano jęczmień i karano dodatkowo kwaterowaniem poza umocnionym obozem do czasu, aż zmazali swoje przewiny w walce. Ze względu na poważne osłabienie stanu osobowego stopniowo zaniechano stosowania decymacji.
W czasach nowożytnych decymację stosowało dowództwo bolszewickie w czasie wojny domowej, m.in. w stosunku do oddziałów odmawiających walki przeciwko powstaniu w Kronsztadzie. W sierpniu 1914 okupacyjne wojska niemieckie w Kaliszu dokonały decymacji 800 zatrzymanych, cywilnych mężczyzn na Wzgórzu Wiatracznym. W czasie II wojny światowej był to powszechnie stosowany przez nazistów środek represji odwetowej wobec ludności cywilnej okupowanych terenów podczas II wojny światowej, np. w obozach koncentracyjnych jako kara za ucieczkę współwięźnia.
W popularnej literaturze przykładem decymacji jest wspomniane w powieści "Potop" zdziesiątkowanie jeńców ze zbuntowanych oddziałów dokonane na rozkaz księcia Janusza Radziwiłła.

</doc>
<doc id="141592" url="https://pl.wikipedia.org/wiki?curid=141592" title="Okrężnica">
Okrężnica



</doc>
<doc id="141593" url="https://pl.wikipedia.org/wiki?curid=141593" title="Ararat (prowincja)">
Ararat (prowincja)

Ararat (orm. Արարատի մարզ; ) – jedna z dziesięciu prowincji w Armenii. Leży w południowej części kraju.
Prowincja ma powierzchnię 2003 km² i liczy ok. 185 tys. mieszkańców. Jej stolicą jest Artaszat.
Geografia.
Prowincja Ararat składa się z 4 gmin miejskich i 93 gmin wiejskich:

</doc>
<doc id="141594" url="https://pl.wikipedia.org/wiki?curid=141594" title="Pasterstwo w Karpatach">
Pasterstwo w Karpatach

Pasterstwo w Karpatach – ekstensywny chów zwierząt stadnych, przede wszystkim owiec i bydła domowego, na naturalnych i najczęściej sezonowych pastwiskach w obrębie łańcucha karpackiego. Pojawia się z reguły w miejscach, w których niemożliwa lub nieopłacalna jest uprawa roli.
Wypas owiec na pastwiskach górskich jest typowym przejawem pasterstwa w krajach karpackich, również w Polsce. Na całym obszarze Karpat Zachodnich i Wschodnich występują znaczne podobieństwa w kulturze pasterskiej, przejawiające się między innymi w nazewnictwie, obrzędach, sprzęcie, budownictwie i cechach wytwarzanych produktów. Niekiedy postuluje się istnienie niemal jednolitej wspólnoty pasterskiej karpacko-bałkańskiej.
Historia.
Łańcuch karpacki, szczególnie w obrębie Karpat Wschodnich, był historycznie obszarem refugialnym, gdzie chroniły się społeczności wypierane ze swoich siedlisk podczas wędrówek ludów, a później w okresach wzmożonych napaści tatarskich. Tak też Oskar Kolberg spekulował, że Huculi mogliby pochodzić od tureckiego ludu Uzów (jednej z gałęzi Oguzów). Nieporównanie większe znaczenie dla składu ludności Karpat miało jednak przybycie Wołochów, ludu o pochodzeniu rumuńsko-bałkańskim. Jest uważane za bardzo prawdopodobne, że te fale ludności przyniosły ze sobą ewoluującą później kulturę pasterską (wprowadzanie chowu owiec, kóz i bydła, przetwórstwa mleka). Taka forma wykorzystania ziemi była w warunkach górskich najodpowiedniejsza gospodarczo, mieszkańcy podejmowali też działania, aby powiększyć obszary pastwiskowe: karczowanie i wypalanie lasów (cyrhlenie).
Migracja wołoska dotarła w Karpaty najpóźniej w XIII wieku. W następnym stuleciu na Podhalu i w Tatrach, czyli w najwyższej części Karpat Zachodnich, występowały już sezonowe wędrówki pasterskie. Kolejne grupy wołoskie trafiały w Karpaty do XVI wieku, a z malejącym nasileniem nawet aż do XVIII wieku. Początkowo miały charakter nomadyczny i wciąż wędrowały ze stadami na wielkie odległości, zapuszczając się na południu na Wielką Nizinę Węgierską, a na północy nawet do Puszczy Sandomierskiej i w okolice Bełza. Postępowanie takie okazywało się z czasem niepraktyczne wskutek wzrostu gęstości zaludnienia i upraw rolnych, przez co ostatecznie zanikło w początkach XVII wieku (w przeważającej części jednak dużo wcześniej). Rozwinęła się transhumancja i stałe osadnictwo (kolonizacja wołoska). Najczęściej osoby starsze, kobiety i dzieci pozostawały w osadzie, podczas gdy drużyny pasterskie odbywały dalekie wyprawy, wracając do niej tylko czasowo. Przypadki całkowitego odejścia od pasterstwa były rzadkie, głównie w sytuacji pomoru zwierząt. Tendencja do stopniowego skracania się szlaków wędrówek, nieco ściślej wiążąca życie pasterskie z życiem wsi, dopełniła obrazu przemian kulturowych.
Kolonizacja wołoska postępowała ze wschodu na zachód. W XIII wieku i pierwszej połowie XIV wieku największą intensywność miała na obszarze Marmaroszu. W połowie XIV wieku Wołosi pojawili się na Zakarpaciu i w Szaryszu; w latach 70. XIV wieku w Bieszczadach. Na przełomie XIV i XV wieku odnotowano ich obecność w życiu gospodarczym Krakowa oraz osadnictwo na Spiszu, w Beskidzie Niskim i Sądeckim. W drugiej połowie XV wieku fala osadnicza dotarła na Orawę, na przełomie XV i XVI wieku w Beskid Śląski, we wczesnym XVI wieku zatrzymała się na Morawach. Warunki lokacji wsi na prawie wołoskim były atrakcyjne, okres wolnizny wynosił przeważnie 20 lub 24 lata. Jednocześnie szybko postępowała asymilacja Wołochów z ludnością ruską, a później zachodniosłowiańską: na przełomie XV i XVI wieku procesy te były już zaawansowane.
Pogorszenie warunków gospodarki pasterskiej wynikało często ze wzmocnienia i ingerencji władzy centralnej, w przypadku ziem polskich – z rozbiorów.
Po II wojnie światowej pasterstwo na terenach Beskidu Żywieckiego, Małego i Makowskiego praktycznie uległo zanikowi – o istnieniu dawnego pasterstwa wołoskiego w tych stronach znajdujemy tylko wzmianki w starych dokumentach, jak i ślad w toponomastyce, w nazwach wsi, szczytów, dolin i nazwiskach miejscowej ludności.
Obecnie.
Dzisiaj w Tatrach zostało tylko pasterstwo kulturowe; w ostatnich kilku latach w Beskidach powoli owce wracają na hale (np. okolice Korbielowa).
Warto jeszcze zwrócić uwagę, dlaczego np. TPN nie zgadzał się przez długi czas na wypas na terenie parku. Zagrożenie płynące z pasterstwa to nie fakt, iż owce zjadają trawę (lub inne chronione gatunki roślin), ale to, że kopytami wyrywają glebę, która następnie wypłukiwana jest przez deszcze. Erozja spowodowana przez owce była dobrze widoczna np. w dolinie Jaworzynce.

</doc>
<doc id="141595" url="https://pl.wikipedia.org/wiki?curid=141595" title="Armawir (prowincja)">
Armawir (prowincja)

Armawir (orm. Արմավիրի; ) – jedna z dziesięciu prowincji w Armenii. Leży w zachodniej części kraju.
Prowincja ma powierzchnię 1241 km² i liczy ok. 182 tys. mieszkańców. Jej stolicą jest Armawir.
Geografia.
Prowincja Armawir składa się z 3 gmin miejskich i 94 gmin wiejskich:

</doc>
<doc id="141597" url="https://pl.wikipedia.org/wiki?curid=141597" title="Gegharkunik">
Gegharkunik

Gegharkunik (orm. Գեղարքունիքի մարզ; ) – jedna z dziesięciu prowincji w Armenii. Leży we wschodniej części kraju. Dużą część powierzchni prowincji zajmuje jezioro Sewan.
Jej stolicą jest Gawarr.
Geografia.
Prowincja Gegharkunik składa się z 5 gmin miejskich i 87 gmin wiejskich:
Klimat.
W Gegharkunik występuje łagodny klimat górski. Zimą są obfite opady śniegu. Lato jest ciepłe, z niewielkim zachmurzeniem oraz stosunkowo dużą wilgotnością powietrza. Jezioro Sewan łagodzi zimowe mrozy i letnie upały. Opady deszczu nie są obfite – od 400 do 450 mm na powierzchni jezior, aż do 1000 mm w górach.

</doc>
<doc id="141599" url="https://pl.wikipedia.org/wiki?curid=141599" title="Przenośność oprogramowania">
Przenośność oprogramowania

Przenośność oprogramowania – możliwość przenoszenia napisanego programu komputerowego na inną platformę sprzętową lub do innego systemu operacyjnego.
W zależności od rodzaju języka i sposobu interpretacji gotowego programu (język kompilowany, język/kod pośredni, język interpretowany) przeniesienie oprogramowania może wymagać różnego rodzaju interwencji. Najłatwiejsze powinno być przeniesienie programu interpretowanego (może wymagać jedynie zainstalowania bibliotek lub odpowiedniego środowiska programistycznego) oraz programu skompilowanego do tzw. kodu pośredniego. W przypadku programu skompilowanego wymagana jest albo uruchomienie odpowiedniego emulatora, który dla tego programu będzie imitował jego oryginalne środowisko pracy, albo co najmniej rekompilacji. W zależności od tego na ile działanie konkretnego programu zależy od specyficznego otoczenia sprzętowego lub programowego, będzie zależało jak głęboka interwencja w jego działanie będzie wymagania.
Aby uzyskać przenośność oprogramowania obecnie pisze się programy jak najbardziej abstrahujące od konkretnej warstwy sprzętowej lub konkretnego systemu operacyjnego, korzystając w zamian z odpowiednich bibliotek. Może to zmniejszać szybkość działania (pomija się wówczas bardzo specyficzne zalety konkretnych platform) ale daje uniwersalność.

</doc>
<doc id="141601" url="https://pl.wikipedia.org/wiki?curid=141601" title="Pnącze">
Pnącze

Pnącze, roślina pnąca – forma życiowa roślin o długiej, wiotkiej łodydze, wymagającej podpory, by mogła się wspinać do góry, do światła. W strefie umiarkowanej pnącza występują rzadko, w tropikalnych lasach są częste, w tym liczne o zdrewniałych łodygach – tzw. liany, które wykorzystując drzewa jako podpory oszczędzają konieczność wytwarzania silnych i grubych pni by wydostać się z ciemnego dna lasu tropikalnego ku słońcu. Pnącza dzięki oszczędzaniu na wzroście pędu na grubość bardzo szybko rosną na długość. Niektóre z nich potrafią się przyczepić nawet do gładkiego muru.
Morfologia i anatomia.
Pnącza wytwarzają różne formy pędów:
Pnącza, szczególnie u lian, charakteryzują się bardzo szerokimi naczyniami i rurkami sitowymi, co pozwala im na szybkie przewodzenie wody z solami mineralnymi i substancji odżywczych na dużą nieraz wysokość.

</doc>
<doc id="141604" url="https://pl.wikipedia.org/wiki?curid=141604" title="Kotajk">
Kotajk

Kotajk (orm. Կոտայքի մարզ; ) – prowincja w Armenii. Leży w środkowej części kraju.
Jej stolicą jest Hrazdan.
Na terenie prowincji znajdują się m.in. ważne obiekty turystyczne, związane z przeszłością kraju: Geghard i Garni.
Geografia.
Prowincja Kotajk składa się z 7 gmin miejskich i 60 gmin wiejskich:

</doc>
<doc id="141605" url="https://pl.wikipedia.org/wiki?curid=141605" title="Kompilacja programu">
Kompilacja programu



</doc>
<doc id="141607" url="https://pl.wikipedia.org/wiki?curid=141607" title="Lorri">
Lorri

Lorri (orm. Լոռի; ) – jedna z dziesięciu prowincji w Armenii. Leży w północnej części kraju i graniczy z Gruzją. Jej stolicą jest Wanadzor.
Na terenie prowincji znajdują się wpisane na listę światowego dziedzictwa kulturalnego UNESCO zespoły klasztorne Hachpat i Sanahin. Oprócz nich, w regionie znajduje się wiele innych tego typu zabytkowych obiektów, takich jak Achtala i Odzun.
Geografia.
Prowincja Lorri składa się z 8 gmin miejskich i 91 gmin wiejskich:

</doc>
<doc id="141609" url="https://pl.wikipedia.org/wiki?curid=141609" title="Szirak (prowincja)">
Szirak (prowincja)

Szirak (orm. Շիրակի մարզ; ) – prowincja w Armenii. Leży w zachodniej części kraju i graniczy z Gruzją i Turcją. Jej stolicą jest Giumri.
Geografia.
Prowincja Szirak składa się z 3 gmin miejskich i 96 gmin wiejskich:
Polonica.
W 2013 w prowincji realizowano projekt "Grupy producenckie i skuteczne doradztwo rolnicze szansą dla rozwoju prowincji Szirak" realizowany przez samorząd województwa wielkopolskiego z dotacji polskiego MSZ. 

</doc>
<doc id="141610" url="https://pl.wikipedia.org/wiki?curid=141610" title="Liany">
Liany

Liany – pnącza o zdrewniałych łodygach. Występują w lasach strefy międzyzwrotnikowej, rzadziej w strefie umiarkowanej – spośród znanych gatunków lian około 90% rośnie w lasach równikowych. Korzystając z innych roślin (ew. skał lub budowli), rosną ku górze i osiągnąwszy sklepienie lasu rozgałęziają się, wytwarzają organy asymilacyjne i generatywne. Osiągają znaczne długości do 300 m (przedstawiciele różnych rodzajów arekowatych zwane zbiorczo rotangami) i nawet 400 m (rodzaj osmoka "Entada" z mimozowych). Ze względu na konieczność transportu wody w pędzie na znaczne odległości, liany charakteryzują się szerokimi naczyniami i rurkami sitowymi.
Liany podobnie jak inne pnącza dzielą się na wijące się i czepne. W pierwszym przypadku pędy lian wykonują ruchy okrężne, dzięki czemu znajdują podporę i owijają się dookoła niej. Liany czepne wykształcają rozmaite organy lub wytwory służące do przyczepiania się do podpory – czepne korzenie przybyszowe, wąsy czepne (powstające z pędów, liści lub ich części), czasem drewniejące, owijające się ogonki liściowe, czepne ciernie i kolce, hakowato zmodyfikowane pędy boczne. 
Jedynie dwa gatunki lian występują naturalnie w Polsce – bluszcz pospolity ("Hedera helix") i wiciokrzew pomorski ("Lonicera periclymenum"). Poza tym w uprawie znajduje się szereg innych gatunków, np. z rodzajów glicynia ("Wisteria"), winobluszcz ("Parthenocissus"). Liany przypominają pnące gatunki z rodzaju powojnik ("Clematis"), ale w tym przypadku pędy tylko częściowo drewnieją. 

</doc>
<doc id="141611" url="https://pl.wikipedia.org/wiki?curid=141611" title="Liana">
Liana



</doc>
<doc id="141612" url="https://pl.wikipedia.org/wiki?curid=141612" title="Sjunik">
Sjunik

Sjunik (orm. Սյունիքի մարզ; ) – jedna z dziesięciu prowincji w Armenii. Jej stolicą jest Kapan.
Jest najbardziej na południe wysuniętą prowincją kraju. Od południa graniczy z Iranem, od zachodu z Azerbejdżanem (z Nachiczewańską Republiką Autonomiczną) od wschodu zaś graniczy "de iure" z Azerbejdżanem, "de facto" zaś z nieuznawanym państwem Republiką Górskiego Karabachu.
Główne miasta prowincji poza stolicą to: Agarak, Dastakert, Goris, Kadżaran, Meghri i Sisjan.
Atrakcje turystyczne:

</doc>
<doc id="141614" url="https://pl.wikipedia.org/wiki?curid=141614" title="Tawusz">
Tawusz

Tawusz (orm. Տավուշի մարզ; ) – jedna z dziesięciu prowincji w Armenii. Leży w północno-wschodniej części kraju i graniczy z Gruzją i Azerbejdżanem. Jej stolicą jest Iczewan.

</doc>
<doc id="141615" url="https://pl.wikipedia.org/wiki?curid=141615" title="Daniel Passent">
Daniel Passent

Daniel Passent, pierwotnie Daniel Passenstein (ur. 28 kwietnia 1938 w Stanisławowie, zm. 14 lutego 2022 w Warszawie) – polski dziennikarz i publicysta, wieloletni felietonista tygodnika „Polityka”, a także pisarz, tłumacz, satyryk i dyplomata. W latach 1997–2002 ambasador RP w Chile.
Życiorys.
Młodość i wykształcenie.
Pochodził z rodziny żydowskiej, jego rodzicami byli Bernard „Berek” Passenstein i Izabela „Bela” lub „Bajla” z domu Mitz (pisane również Mic). Ojciec studiował we Francji, był inżynierem agronomem. Po studiach wrócił do Polski, zamieszkał w Warszawie, gdzie poznał przyszłą żonę. Kiedy we wrześniu 1939 wybuchła II wojna światowa, mieszkali w Stanisławowie na Kresach. Ojciec pracował w przedsiębiorstwie zieleni miejskiej jako specjalista od kwiatów, a matka jako pielęgniarka. Ojciec był działaczem społecznym, cenionym również zawodowo.
W 1941, po zajęciu miasta przez Niemców, w obawie o życie kilkuletniego Daniela, rodzice postanowili ukryć go w okolicach Częstochowy, co zrealizował przyjaciel domu – Gustaw Godek, mający tzw. „dobry wygląd” (w czasie wojny na fałszywych dokumentach na nazwisko Tadeusz Płoński, którego używał również po wojnie), który wyszukiwał kolejne miejsca ukrycia. Ostatnie z nich w 1944 było w Warszawie na Pradze, u rodziny Władysławy Salonek, gdzie z imieniem "Bogdan" doczekał zajęcia tego przedmieścia przez wojska sowieckie. Był również krótko w domu dziecka.
Jego rodzice zginęli w 1944, ukrywając się w okolicach Warszawy (zob. zagłada Żydów), gdzie zostali rozpoznani przez dwóch Polaków i zatrzymani podczas przejazdu kolejką podmiejską na linii otwockiej. Prawdopodobnie spoczywają w zbiorowym grobie w Radości. Swoje przeżycia wojenne Daniel Passent tak podsumował w jednym ze swoich felietonów: "mnie ocalili Polacy i Żydzi, a moich rodziców zdradzili Polacy; jedni i drudzy byli obywatelami państwa polskiego".
Po wojnie, w wieku 7–8 lat trafił do Częstochowy pod opiekę ciotki, Róży Kolin (siostra matki) i jej męża, ale z powodu jej ciężkiej choroby nie mógł tam pozostać. Opiekę i wychowanie zapewnili mu siostra ojca, Anna Prawin i jej mąż Jakub Prawin, generał Ludowego Wojska Polskiego i szef Polskiej Misji Wojskowej w Niemczech.
Z wykształcenia był ekonomistą, studiował na Uniwersytecie w Leningradzie (1955/1956), na Uniwersytecie Warszawskim (1956–1960), Uniwersytecie Princeton (1962/1963) i Harvardzie.
Kariera zawodowa.
Działalność dziennikarską rozpoczął w 1956 w "Sztandarze Młodych", gdy był studentem Uniwersytetu Warszawskiego. W 1959 dołączył do zespołu tygodnika „Polityka”, z którym pozostał związany do końca życia. „Tak, to prawda, "Polityka" jest moim drugim domem. Ponad 60 lat pozostaję w związku, raz formalnym, raz na kocią łapę, ale zawsze z "Polityką". Na pewno ma to coś wspólnego z potrzebą bezpieczeństwa, jaką odczuwałem po wojnie” – pisał w 2021.
Był korespondentem tygodnika podczas wojny wietnamskiej i jego stałym felietonistą. W swoich felietonach poruszał kwestie polityczne, społeczne, gospodarcze, międzynarodowe i kulturalne.
Wszedł do historii światowego dziennikarstwa, gdy na początku lat 60. zdobył prawo do publikacji pamiętników Adolfa Eichmanna – zbrodniarza nazistowskiego, odpowiedzialnego za Holocaust. „Polityka” była jednym z dwóch pism na świecie, które jako pierwsze opublikowały jego wspomnienia.
Współpracował z prowadzonym przez Jana Pietrzaka kabaretem „Pod Egidą”, pisząc tam teksty antysystemowe. Z drugiej strony w latach 80. wielokrotnie bronił na łamach tego tygodnika decyzji o wprowadzeniu stanu wojennego oraz polityki ówczesnych władz (na wniosek Jerzego Urbana nie został w tym okresie poddany weryfikacji). Jacek Kaczmarski zadedykował mu utwór „Marsz intelektualistów”, który napisał dla tych, „którzy swoją inteligencją i swoim wykształceniem zdecydowali się służyć reżimowi wojskowemu w Polsce”. Był autorem tekstów w Studenckim Teatrze Satyryków. Pisywał także teksty i monologi dla „Kabaretu Dudek”. Był autorem skeczy i monologów przedstawień rewiowych Teatru Syrena.
„Jestem typem człowieka pełnego rozterek, który nie potrafi być wyłącznie dumny ze swojej przeszłości; mam skłonność do grzebania się w swoich błędach” – wyznał w wywiadzie z 2006.
Zajmował się również tłumaczeniami, przełożył z języka angielskiego m.in. "Dlaczego nie możemy czeka"ć Martina Luthera Kinga i wybór esejów "Następnym razem pożar" Jamesa Baldwina.
W latach 1990–1994 był redaktorem miesięcznika „The World Paper” wydawanego w Bostonie. Pisał m.in. dla „New York Times” i „Daily Telegraph”.
Był autorem kilkunastu publikacji książkowych, m.in. "Bywalec, Bitwa pod wersalikami, Obywatelu, nie denerwujcie się, Co dzień wojna" (reportaże z wojny wietnamskiej), "Pan Bóg przyjechał do Monachium, Rozbieram senatora, Choroba dyplomatyczna, Codziennik, Passa". W swojej książce "Dzieła rozebrane" (2013) opowiadał o kulisach powstawania swoich felietonów. Ostatnią książkę "W 80 lat dookoła Polski" opublikował w 2018.
W latach 2006–2022 prowadził autorski blog internetowy "En passant," będący jednym z najdłużej funkcjonujących blogów politycznych w Polsce. Znalazło się tam ponad 1700 publikacji autora, które zebrały ponad pół miliona komentarzy.
Bywał gościem programu "Tydzień kontra tydzień w" Radiowej Jedynce"." Od października 2012 do stycznia 2022 prowadził w radiu Tok FM audycję "Goście Passenta." 
W 2019 zagrał profesora Langmana, kelnera w Cafe Muza, w filmie "Czarny mercedes" w reżyserii Janusza Majewskiego.
Działalność dyplomatyczna i społeczna.
W latach 1997–2002 pełnił funkcję ambasadora Rzeczypospolitej Polskiej w Chile. Zasiadał w radzie Fundacji „Okularnicy” im. Agnieszki Osieckiej.
Kwestia współpracy ze Służbą Bezpieczeństwa.
W 1961 Daniel Passent został pozyskany do współpracy przez Służbę Bezpieczeństwa jako Kontakt Poufny o pseudonimie „Daniel” a następnie „John”. Pozyskanie miało nastąpić na zasadzie dobrowolności. W tym okresie dziennikarz miał przekazywać SB informacje na temat znanych mu amerykańskich dyplomatów. W 1964 został przerejestrowany na Tajnego Współpracownika. Ponieważ utracił kontakt z Amerykanami Służba Bezpieczeństwa zlecała mu nawiązywanie znajomości z dyplomatami z Francji i Belgii. Miał przekazywać SB informacje również na temat osób ze świata kultury, m.in. Zygmunta Kałużyńskiego. Dokumentacja potwierdzająca fakt współpracy zachowała się w Archiwum Instytutu Pamięci Narodowej pod sygnaturą AIPN 002082/151/CD/2.
Daniel Passent nie przyznawał się do współpracy z SB. Twierdził, że „został zarejestrowany i obdarzony pseudonimami bez własnej wiedzy”. W 2007 wystąpił do sądu z wnioskiem o przeprowadzenie autolustracji. Sądy lustracyjne dwóch instancji odmówiły wszczęcia postępowania z uwagi na to, iż nie pełnił funkcji publicznej w rozumieniu ustawy lustracyjnej. 
„Zapłaciłem swoją cenę krytyki, nawet wrogości, ale nie mam żalu, tylko jeden wniosek: nikt ci tak nie zaszkodzi, jak ty sam. Mogą wieszać na tobie psy, ale czytają, i gotują się ze złości, że inni też czytają. Czytelnicy mnie jednak nie opuścili. Gdyby nie oni, toby mnie tu nie było” – pisał w 2018 roku.
Odznaczenia.
Został odznaczony Krzyżem Komandorskim Orderu Odrodzenia Polski (1997). Wcześniej Krzyżem Kawalerskim Orderu Odrodzenia Polski oraz Złotym Krzyżem Zasługi.
Życie prywatne.
Przez około 8–10 lat związany był z poetką Agnieszką Osiecką. Ze związku tego miał córkę Agatę Passent (ur. 4 lutego 1973). Następnie jego żoną przez ponad 30 lat była Marta Dobromirska-Passent, matka Łukasza Dobromirskiego z jej poprzedniego małżeństwa.
Cierpiał na chorobę Parkinsona. Zmarł 14 lutego 2022. 25 lutego 2022 został pochowany na cmentarzu wojskowym na Powązkach w Warszawie.
W kulturze.
Jego postać pojawia się, jako partner głównej bohaterki, w serialu fabularnym "Osiecka" z 2020. W rolę Daniela Passenta wcielił się Piotr Żurawski. Liczne materiały dotyczące Passenta znajdują się w Archiwum Agnieszki Osieckiej przekazanym Bibliotece Narodowej w Warszawie przez córkę Osieckiej i Passenta, Agatę. W 2020 Passent podarował Bibliotece Narodowej własne archiwum.

</doc>
<doc id="141616" url="https://pl.wikipedia.org/wiki?curid=141616" title="Alokowalność">
Alokowalność

Alokowalność – cecha obiektów programistycznych. Obiekt (zmienna, tablica, struktura czy inna struktura danych) alokowalny to taki, który może zostać utworzony (oznacza to przydzielenie obszaru w pamięci operacyjnej) i usunięty (oznacza usunięcie z pamięci) w trakcie działania programu komputerowego. Jest to cecha wszystkich obiektów w językach niskiego i średniego poziomu – języki wysokiego poziomu posiadają ją w różnym stopniu.
Np. w języku Fortran alokowalność pojawiała się w różnych rozszerzeniach języka w Fortranie 77, na stałe została wprowadzona przez standard języka Fortran 90.

</doc>
<doc id="141618" url="https://pl.wikipedia.org/wiki?curid=141618" title="Wajoc Dzor">
Wajoc Dzor

Wajoc Dzor (orm. Վայոց Ձորի մարզ; ) – jedna z dziesięciu prowincji w Armenii. Leży w południowej części kraju i graniczy z Azerbejdżanem. Jej stolicą jest Jeghegnadzor.
Etymologia.
Nazwa prowincji pochodzi od kantonu Wajoc Dzor, będącego częścią historycznego Syuniku, dziewiątej prowincji Starożytnej Armenii. Dokładna etymologia nazwy tej prowincji nie jest znana, chociaż powszechnie uważa się, że oznacza ono „dolinę” lub „kanion smutków” („vay” to wykrzyknik oznaczający smutek lub ból w języku ormiańskim, spokrewnionym ze słowem „biada”). Według tradycji ludowej region otrzymał tę nazwę po potężnym trzęsieniu ziemi, które nawiedziło ten obszar w roku 735.. Historyk Grigor Ghapantsyan uważa za bardziej prawdopodobne, że nazwa Wajoc Dzor pochodzi od nazwa starożytnego plemienia lub grupy etnicznej o nazwie „Vay”, być może powiązana z „Biaini”, endonimem starożytnego królestwa Urartu. 

</doc>
<doc id="141623" url="https://pl.wikipedia.org/wiki?curid=141623" title="Oddziaływania fundamentalne">
Oddziaływania fundamentalne



</doc>
<doc id="141625" url="https://pl.wikipedia.org/wiki?curid=141625" title="Sądy powszechne">
Sądy powszechne

 
Sądy powszechne – część systemu sądownictwa właściwa do rozstrzygania spraw niezastrzeżonych dla innych sądów.
Sądy powszechne w Polsce.
Do obecnego polskiego sądownictwa powszechnego należą sądy rejonowe, okręgowe i apelacyjne. Sądy powszechne rozstrzygają wszelkie sprawy z zakresu prawa karnego, cywilnego, rodzinnego i opiekuńczego oraz prawa pracy i ubezpieczeń społecznych, które nie są zastrzeżone dla innych sądów.
Wszystkich sędziów sądów powszechnych powołuje Prezydent Rzeczypospolitej Polskiej na wniosek Krajowej Rady Sądownictwa. Sądami kierują prezesi powoływani przez ministra sprawiedliwości oraz w zakresie finansowym i gospodarczym Dyrektorzy Sądów Apelacyjnych i Okręgowych oraz Dyrektorzy Sądów Rejonowych – powoływani przez ministra sprawiedliwości. Postępowanie sądowe oparte jest na zasadzie dwuinstancyjności. 
W Polsce funkcjonuje "(stan na 12 lipca 2021 roku)":

</doc>
<doc id="141629" url="https://pl.wikipedia.org/wiki?curid=141629" title="Rekord (informatyka)">
Rekord (informatyka)

Rekord (z ang. zapis, wpis do rejestru, dziennika) to zestaw danych, zazwyczaj posiadający ustaloną wewnętrzną strukturę, stanowiący pewną całość, ale mogący być częścią większego zbioru podobnych rekordów. Termin ten odnosi się do kilku różnych konkretnych zastosowań:
Typ danych.
Rekord lub struktura to struktura danych składająca się z danych różnych typów powiązanych w całość.
Bazy danych.
Rekord w bazie danych jest konstrukcją analogiczną do rekordu w języku programowania. Posiada strukturę wewnętrzną – podział na pola o określonym typie. Rekordem może być wiersz pliku tekstowego, a pola mogą być określone poprzez pozycję w wierszu lub oddzielane separatorami. W relacyjnych bazach danych rekord to jeden wiersz w tabeli, czyli jedna krotka w relacji. Podczas przetwarzania wyników zapytań do bazy danych, które mogą zawierać połączone dane z kilku tabel, pojedynczy wiersz również jest nazywany rekordem. W niektórych językach (np. Pascal) można definiować interfejsy do operowania na plikach na poziomie rekordów; wtedy cały plik jest traktowany jak zbiór rekordów, a czytanie i pisanie realizowane jest całymi rekordami.

</doc>
<doc id="141634" url="https://pl.wikipedia.org/wiki?curid=141634" title="Neue Slowenische Kunst">
Neue Slowenische Kunst

Neue Slowenische Kunst – kolektyw artystyczny założony w 1984 r. w Słowenii zrzeszający wykonawców o podobnych zapatrywaniach na sztukę i jej ekspresję.
Jedną z idei lansowanych przez NSK było powołanie własnego państwa, które nie posiada granic, do którego każdy obywatel świata mógłby należeć. Przy realizacji tego projektu używano nazwy "NSK state" lub "Država NSK". Członkowie NSK także powołali do istnienia własną walutę oraz wydawali paszporty własnego państwa.
Członkami założycielami NSK są:
Grupy te często wykonywały wspólne projekty, jak chociażby okładki płyt muzycznych Laibach dokonywana przez twórców z Irwina czy też przedstawienie przez Noordung Makbeta z muzyką Laibach.
Jednym z założeń było wykorzystywanie różnego typu symboli religijnych, faszystowskich czy też należących do kultury realnego socjalizmu i tworzenia z nich swoistych kolaży. Wykorzystywali też przy tym elementy nachalnej propagandy i kiczu, często na granicy politycznego skandalu, czego celem miała być demaskacja popkultury oraz zerwanie z istniejącymi tabu w sztuce, oraz przepracowanie lewicowej tradycji. Jedną z takich akcji było zgłoszenie projektu plakatu w 1987 na największy państwowy festiwal (federacyjny festiwal młodzieży w Belgradzie). Kiedy zgłoszony projekt wygrał, okazało się, że jest on kopią nazistowskiego obrazu z lat 30. Prowokowało to pytanie o rodzaj władzy jaka jest sprawowana w kraju, w którym taki plakat jest wybierany jako najwłaściwszy dla promowania największej państwowej imprezy.
Sami członkowie określają swą postawę mianem retrogardy (straży wstecznej). Termin ten miał być aluzją do miana jakim określano partię komunistyczną – politycznej awangardy. Elementy dawnych awangard są w działalności grupy rzeczywiście obecne, jednak pozbawione awangardowych motywacji: wiary w społeczne utopie, żadnych faktycznych (a jedynie demonstracyjnie deklarowane) związków z postępowymi ruchami społecznymi.

</doc>
<doc id="141635" url="https://pl.wikipedia.org/wiki?curid=141635" title="Unifikacja">
Unifikacja



</doc>
<doc id="141644" url="https://pl.wikipedia.org/wiki?curid=141644" title="Unifikacja (fizyka)">
Unifikacja (fizyka)

Unifikacja w fizyce ma dwa znaczenia:
Unifikacja opisu.
Unifikacja opisu polega na takim opisie pewnej klasy zjawisk, w wyniku którego zjawiska wcześniej postrzegane jako niezależne zostają opisane w spójny sposób jako aspekty tego samego szerzej rozumianego zjawiska. Typowym przykładem takiej sytuacji jest unifikacja opisu oddziaływań magnetycznych i elektrycznych w jedno oddziaływanie elektromagnetyczne. Mniej trywialnym przykładem jest unifikacja opisu oddziaływań elektromagnetycznych i słabych. Przykład ten jest ciekawy, gdyż zawiera dwie cechy: 
Unifikacja oddziaływań.
Zjawisko fizyczne polegające na nabyciu w pewnych warunkach przez oddziaływania cech, które pozwalają oddziaływania obserwacyjnie różne w innych warunkach uważać za jedno oddziaływanie posiadające specyficzne własności. Jako przykład można podać oddziaływania magnetyczne i elektryczne, których spójny opis wymusza uznanie ich za przejawy wspólnego oddziaływania elektromagnetycznego, o ile mamy do czynienia z ruchem ładunków lub zmianami pola magnetycznego (zatem specyficzne warunki dotyczą tu prędkości ruchu nośników pola, przy czym prędkości mogą być dowolnie małe). Mniej trywialnym przykładem jest unifikacja oddziaływań silnych i elektromagnetycznych, która zachodzi powyżej pewnego poziomu energii układów biorących udział w oddziaływaniu.

</doc>
<doc id="141648" url="https://pl.wikipedia.org/wiki?curid=141648" title="Skały głębinowe">
Skały głębinowe

Skały głębinowe (skały plutoniczne) – skały magmowe, których stygnięcie i krystalizacja odbywały się na dużych głębokościach. Ponieważ proces ten zachodzi powoli, powstałe w jego wyniku kryształki są wykształcone i dobrze widoczne (struktura jawnokrystaliczna), często średnioziarnista (średniokrystaliczna) lub gruboziarnista (grubokrystaliczna).
Przykładami skał głębinowych są: gabro, noryt, tonalit, anortozyt, labradoryt, dioryt, granodioryt, sjenit, granit.
Krystalizacja minerałów przebiega według określonej kolejności, kolejno krystalizujące minerały tworzą tzw. szeregi reakcyjne Bowena.

</doc>
<doc id="141650" url="https://pl.wikipedia.org/wiki?curid=141650" title="Skały wylewne">
Skały wylewne

Skała wylewna (skała wulkaniczna, wulkanit) – skała magmowa, która powstaje w wyniku krystalizacji lawy, a ponieważ proces ten postępuje stosunkowo szybko, w skład skał wchodzą minerały tak drobne, że w większości nie można ich rozpoznać gołym okiem. Wśród skał magmowych wylewnych najpospolitszy jest bazalt. Skały magmowe wylewne ze względu na dużą odporność na niszczenie mechaniczne mają zastosowanie w budownictwie, przemyśle drogowym, a ze względu na wykształcenie minerałów o różnych barwach – jako materiał dekoracyjny.
Skały wylewne mają często budowę (strukturę) skrytokrystaliczną lub afanitową, mogą też mieć strukturę hipokrystaliczną (półkrystaliczną) lub porfirową. 
Przykłady skał wylewnych:
W Polsce skały wylewne na powierzchni występują w Sudetach i na Przedgórzu Sudeckim, w okolicach Krzeszowic, w Pieninach, również lokalnie w Tatrach i Beskidach. Znane są też z głębokich wierceń na Niżu Polskim.

</doc>
<doc id="141653" url="https://pl.wikipedia.org/wiki?curid=141653" title="Yukata">
Yukata

 (skrócona, współczesna forma słowa "yukatabira" 湯帷子) – rodzaj lekkiego stroju, wykonanego z bawełny, używanego w dawnych czasach w Japonii jako strój domowy i kąpielowy, przy udawaniu się do publicznej łaźni (furo). Obecnie, jego wykorzystanie jest znacznie szersze. Noszony jest w czasie letnich świąt, festiwali i różnorodnych imprez. Jest podstawowym ubiorem w kurortach z gorącymi źródłami (onsenach). W ryokanach i hotelach są na wyposażeniu pokojów, służąc jako szlafroki i piżamy.
Tkaniny i style.
Podobnie jak inne formy tradycyjnych ubiorów japońskich, yukata po rozłożeniu ma kształt litery T, z szerokimi rękawami. Jest robiona z bawełny, także z dodatkiem włókien konopi i poliestru. Ubiór ten nie posiada podszewki, ale może składać się z dwóch warstw materiału.
Tradycyjnie, proste yukaty na co dzień posiadają wzory w kolorze niebieskim lub czerwonawym. Na festiwale i uroczystości dostępna jest znacznie większa liczba wzorów i barw. 
Sposób noszenia yukaty.
Lewą połę yukaty nakłada się na prawą i owija tułów ozdobnym pasem (obi) lub zwykłym paskiem wykonanym z takiego samego materiału lub innego, harmonizującego ze wzorem. Razem z yukatą, często są także noszone drewniane sandały zwane geta. W czasie letnich festiwali (natsu-matsuri) do ozdobnych yukat kobiety noszą torebki kinchaku, a we włosy wpinają szpilki kanzashi.
Himeji Yukata Matsuri.
Co roku w czerwcu w mieście Himeji odbywa się festiwal o nazwie Himeji Yukata Matsuri.

</doc>
<doc id="141661" url="https://pl.wikipedia.org/wiki?curid=141661" title="Acrocephalus schoenobaenus">
Acrocephalus schoenobaenus



</doc>
<doc id="141671" url="https://pl.wikipedia.org/wiki?curid=141671" title="Chlidonias leucopterus">
Chlidonias leucopterus



</doc>
<doc id="141672" url="https://pl.wikipedia.org/wiki?curid=141672" title="Sąd ziemski">
Sąd ziemski

Sąd ziemski – szlachecki sąd w dawnej Rzeczypospolitej. Wywodził się z sądu książęcego na dworze i przez to miał status sądu monarchy, co było o tyle istotne, iż szlachta osiadła mogła być sądzona jedynie przez sąd monarszy.
Działał w każdej ziemi i województwie. Objeżdżał on województwo i odbywał sesje w poszczególnych powiatach. Określone terminy, w których sądził sąd ziemski, nazywano roczkami. Przywileje nieszawskie stanowiły, że w każdym powiecie mają się odbywać 4 sesje rocznie.
W Małopolsce w skład sądu ziemskiego wchodzili: sędzia ziemski, podsędek, od czterech do sześciu asesorów ze szlachty, pisarz ziemski oraz woźny. W Wielkopolsce i na Mazowszu w skład sądu ziemskiego wchodzili: starosta, sędzia ziemski, podsędek, wojewoda, podkomorzy, chorąży oraz pisarz.
W XV w. zanikali asesorowie i wykształcał się zwyczaj (potwierdzony przez przywileje cerekwicko-nieszawskie), iż kandydatów na sędziego, podsędka i pisarza w poczwórnej liczbie wyznacza sejmik ziemski, zaś wyboru dokonuje król. Od przełomu XV i XVI w. w całej Koronie sąd ziemski miał skład „małopolski”. Po zawarciu unii brzeskiej i przeprowadzeniu reformy sądownictwa na Litwie, wprowadzone zostało tam sądownictwo szlacheckie oparte na wzorcach koronnych, z zachowaniem pewnych odmienności przewidzianych w statutach litewskich. Na Litwie i na Mazowszu brak było wyraźnego podziału na sąd ziemski i podkomorski, gdyż ten ostatni stanowił w istocie element pomocniczy względem pierwszego. Niemniej jednak starano się zachować wypracowane już w toku długiej praktyki wzorce koronne. Najpóźniej wprowadzono sądownictwo ziemskie w Prusach Królewskich (w których najsłabiej funkcjonowało, tutaj próbowano zaadaptować starsze wzorce pokrzyżackie) i w Inflantach Polskich.
Kompetencja rzeczowa sądu ziemskiego obejmowała wszystkie sprawy, w których pozwanym był szlachcic osiadły, z wyjątkiem tych zastrzeżonych dla sądu grodzkiego (cztery artykuły grodzkie) oraz podkomorskiego. Sądy ziemskie począwszy od początku XVI w. sukcesywnie traciły „klientelę” wskutek nadania prawa wieczności sądom grodzkim. Sąd mógł uznać się niewładnym do orzekania w jakiejś sprawie, jeśli była bardzo skomplikowana, i odesłać ją do rozstrzygnięcia do sądu wiecowego, sejmikowego lub monarszego. Dodatkowo sąd ten prowadził do XVII w. księgi wieczyste. Tam gdzie nadal działały, oprócz spraw karnych i cywilnych o zawężonym zakresie, orzekały także w sprawach nagany szlachectwa i administracyjnych (sprawowanie nadzoru nad sądami patrymonialnymi, sprawy o niezapłacone myto).
W początkowym okresie funkcjonowania sądownictwa ziemskiego, podmiotami które stawały przed nim byli zarówno szlachcice posesjonaci, jak również, chłopi, wójtowie, mieszczanie i duchowni. Przez cały XV w. szlachta zabiegała i to skutecznie o wyłączenie wszystkich tych warstw spod jurysdykcji ziemskiej i przekształcenie sądów ziemskich we właściwe tylko w sprawach szlachty osiadłej, co też się jej udało. W Prusach Królewskich zachowano pewne odmienności, bowiem Korektura pruska dopuściła na stawanie przed sądami ziemskimi mieszczan posesjonatów i urzędników na równi ze szlachtą ziemianami (posesjonatami). W wieku XVIII zezwolono także gburom, czyli osadnikom holenderskim z Żuław na stawanie przed sądami ziemskimi.
Na upadek znaczenia sądownictwa ziemskiego oprócz nadania prawa wieczności sądom grodzkim złożyło się także wydłużanie przerw pomiędzy kadencjami sądowymi do czterech, trzech, a nawet dwóch w ciągu roku w XVI w. Wobec tak rzadkiego zbierania się składów sądów ziemskich (na co duży wpływ miała szlachta) kompetencje przejmowały sądy grodzkie. Sądy ziemskie nie dochodziły do skutku także w okresie wojen, konfederacji i bezkrólewia. W XVIII w. próbowano ożywić funkcjonowanie sądownictwa ziemskiego, jednak sejm czteroletni zlikwidował je wraz z grodzkimi, tworząc w ich miejsce jednolite sądy ziemiańskie.

</doc>
<doc id="141673" url="https://pl.wikipedia.org/wiki?curid=141673" title="Chlidonias hybridus">
Chlidonias hybridus



</doc>
<doc id="141678" url="https://pl.wikipedia.org/wiki?curid=141678" title="Cztery artykuły grodzkie">
Cztery artykuły grodzkie

Cztery artykuły grodzkie (gardłowe; łac. "Quatuor articuli iudicii castrensis") – grupa przestępstw dawnego prawa polskiego, dla rozpatrzenia których, bez względu na stan, z którego wywodził się oskarżony, właściwym był sąd grodzki. Były to, wedle art. XVII Statutu warckiego: podpalenie ("incendium et emissio ignis"), napad na dom szlachcica ("violenta domicilii alicuius invasio"), rabunek na drodze publicznej ("depraedatio stratae publicae") i gwałt na kobiecie (szlachciance) ("violentia feminarum"). Statut nieszawski dodał jeszcze piąty artykuł, "zbiegostwo kmieci traktując ich jakoby gwałtem wziętych". Drugi statut litewski z 1566 r. jeszcze bardziej rozszerzył katalog artykułów grodzkich.

</doc>
<doc id="141684" url="https://pl.wikipedia.org/wiki?curid=141684" title="Sąd grodzki">
Sąd grodzki

Sąd grodzki – sąd w dawnej I Rzeczypospolitej. Był jednym z podstawowych sądów szlacheckich jakie powstały w Polsce. Wykształcił się z sądów małopolskich starostów grodowych na przełomie XIV i XV w. Był sądem I instancji, którego wyroki z założenia były wydawane w imieniu monarchy i miały być niezaskarżalne. Jednak w toku praktyki orzeczniczej wykształciło się kilka środków „zahaczenia wyroku” (odwoławczych): remisja, nagana sędziego, a w XVI w. apelacja, gravamen, male obtentum czy wznowienie postępowania. Wyjątkowo pełnił rolę sądu II instancji dla dochodzenia spraw o naprawienie szkód wyrządzonych przez żołnierzy w dobrach prywatnych, gdyż w I instancji właściwy był rotmistrz, a w razie jego bezskuteczności dopiero sprawę kierowano do sądu grodzkiego. Sąd działał pod przewodnictwem starosty i sędziego grodzkiego, a w XV w. w sądach w Wielkopolsce pod przewodnictwem burgrabiego. Sądził wszystkie sprawy, w których pozwanym był szlachcic nieosiadły (gołota) oraz tzw. sprawy gardłowe z czterech artykułów grodzkich, których jednak nie stosowano formalistycznie i już w połowie XV w. znacznie wykraczano poza ten zakres.
Apogeum swej popularności sądy grodzkie osiągnęły w XVII wieku, kiedy znaczenie sądów ziemskich zmalało, wskutek ich częstego niezbierania się. Wobec tego zwiększała się rola sądów grodzkich poprzez przejęcie ich uprawnień. Rozszerzały się również ich kompetencje – obok spraw karnych zaczęto obejmować również cywilne tzw. rezygnacje, czyli m.in. przeniesienia prawa własności nieruchomości i wszelkiego rodzaju obciążenia nieruchomości. Wraz z przyrostem kompetencji, wzrosła liczba ich funkcjonariuszy, zwłaszcza w kancelarii grodzkiej. Sędzia grodzki, mianowany przez starostę, a tym samym powoływany niezależnie od sejmiku, nadal działał sprawnie. Często obok niego pojawiał się dodany mu bądź też przybrany przezeń do pomocy podsędek.
Sądy grodzkie zostały zlikwidowane wraz z przeprowadzeniem na sejmie czteroletnim reformy sądownictwa. Konfederacja targowicka na krótko przywróciła działanie sądów grodzkich, które ostatecznie zlikwidowano w 1793 r. na sejmie grodzieńskim.
II Rzeczpospolita i Polska Ludowa.
Do idei sądownictwa grodzkiego powrócono na krótko w 1928 r., kiedy to w II Rzeczypospolitej wprowadzono model trójinstancyjny.
W pierwszych latach Polski Ludowej (do 1950 r.) sąd grodzki był sądem I instancji. Orzekał w drobnych sprawach cywilnych i karnych. Orzekał w składzie jednoosobowym. Przy sądach grodzkich mogły być tworzone sądy pracy.
III Rzeczpospolita.
W roku 2001 sądy grodzkie powstały w miejsce kolegiów do spraw wykroczeń. Mogły być tworzone rozporządzeniem ministra sprawiedliwości w sądzie rejonowym jako wydziały lub wydziały zamiejscowe. Rozpoznawały sprawy:
Od 1 stycznia 2010 roku ich kompetencje przejęły wydziały cywilne i karne sądów rejonowych.

</doc>
<doc id="141686" url="https://pl.wikipedia.org/wiki?curid=141686" title="Kolumna-Las (Łask)">
Kolumna-Las (Łask)

Kolumna-Las (dawn. "Las-Kolumna", "Las-Kolumna Miasto", 1959–1972 osiedle "Kolumna") – letniskowa część miasta Łasku. Leży we wschodniej, zalesionej części miasta, przy drodze krajowej nr 14 z Łodzi do Wrocławia, około 5 km od centrum Łasku. Zamieszkuje ją około 5.000 mieszkańców.
Historia.
Letnisko Las-Kolumna powstało na miejscu podłaskiej wsi Kolumna w latach 20. XX wieku.
W 1928 roku Janusz Szweycer wydzielił ze swoich dóbr ziemskich kilkaset hektarów, które przeznaczył pod budowę miejscowości letniskowej. Miejscowości tej nadano nazwę Las-Kolumna. Plan parcelacji wykonał architekt Antoni Jawornicki nawiązując do idei miast-ogrodów Ebenezera Howarda. W latach 1928–1929 rozparcelowano tereny leśne, wytyczono rynek, place pod szkołę, kościół, pocztę i przystanek kolejowy. Dla sprawnej organizacji sprzedaży placów powołano Towarzystwo Przyjaciół Letniska Kolumna. Wkrótce powstało 30 pensjonatów oraz ok. 160 domów letniskowych. W ten sposób powstało letnisko zwane Miasto-Las-Kolumna. Dzieliło się ono na trzy części: Pałusznicę (od szosy do Grabi-Pałusznicy), Doliwę (między szosą a torami) i Cygankę (na północ od torów). Szybkie połączenie z Łodzią, obok linii kolejowej Łódź-Kalisz, miała zapewnić linia tramwajowa z Łodzi, przez Pabianice, Łask do Zduńskiej Woli, którą była w planach inwestycyjnych Łódzkich Wąskotorowych Elektrycznych Kolei Dojazdowych jeszcze przed wybuchem I wojny światowej. Planu tego jednak nie zrealizowano z powodu trudnej po wojnie sytuacji ekonomicznej tego przedsiębiorstwa i ogólnej zmiany kierunków jego działalności.
W okresie międzywojennym Las-Kolumna należał do gminy Łask w powiecie łaskim w woj. łódzkim. 2 października 1933 utworzono gromadę "Las-Kolumna Miasto" w granicach gminy Łask (Kolumna wiejska utworzyła odrębną gromadę o nazwie "Kolumna").
Podczas II wojny światowej włączona do III Rzeszy. W latach 1941–1942 Kolumnę skolonizowano niemieckimi osadnikami z Wołynia i Besarabii. Po wojnie część pensjonatów przejął Fundusz Wczasów Pracowniczych.
W związku z reorganizacją administracji wiejskiej jesienią 1954, Kolumna-Las-Miasto weszła w skład nowej gromady Kolumna Las, do której przyłączono także osadę Przygoń i kolonię Poleszyn-Orpelów (od autostrady do toru kolejowego po drogę do Poleszyna) z dotychczasowej gromady Orpelów ze zniesionej gminy Dobroń (Kolumna wiejska weszła w skład odrębnej gromady Barycz). 1 lutego 1957 do gromady Kolumna Las z gromady Barycz włączono wsie Kolumna i Wierzchy. 31 grudnia 1959 gromadę Kolumna-Las zniesiono w związku z nadaniem jej statusu osiedla, zmieniając równocześnie nazwę jednostki na "Kolumna". W związku z tym wsie Kolumna i WIerzchy stały się integralnymi częściami osiedla, a obie Kolumny (wiejska i letniskowa) po raz pierwszy podległy pod wspólną administrację.
1 stycznia 1973, w związku z kolejną reformą administracyjną znoszącą gromady i osiedla, całe osiedle Kolumna włączono do Łasku. Obecnie, często niestarannie, cały obszar letniskowy określa się mianem "Kolumna", ponieważ obie Kolumny (wiejska i letniskowa) stanowiły jeden organizm osiedlowy przez 13 lat i zostały równocześnie włączone do Łasku w 1973 roku. Niejednak, TERYT nadal rozróżnia część wiejską (Kolumna, SIMC 0976310) i część letniskową (Kolumna-Las, SIMC 0976327). Ponadto odrębną częścią miasta stanowią Wierzchy (SIMC 0976391), które także były częścią osiedla Kolumna w latach 1959–1972.
Religia i kultura.
W Kolumnie-Lesie przy ul. Letniej 5 znajdowała się synagoga. Jej budynek był mocno przebudowany, prawdopodobnie bejt ha-midrasz, spełniający też funkcję domu modlitwy dla Żydów przebywających tu na letnisku. Obok niej znajdował się dom rabina. Nieliczni miejscowi Żydzi należeli zapewne do gminy w Łasku, istniejącej tam co najmniej od 1714 roku.
Obecnie w Kolumnie-Lesie znajduje się kościół katolicki pod wezwaniem Wniebowzięcia Najświętszej Maryi Panny. W 1942 roku Niemcy wybudowali budynek przystosowany na salę zebrań. Po wojnie został przemianowany na kościół, który określa się mianem „Kościół stary”. Obecnie wyburzony, a na jego miejscu znajduje się pas zieleni oraz kostka. 22 czerwca 1981 rozpoczęto budowę „Nowego kościoła”. Projekt świątyni w pierwotnej wersji przygotował zespół architektów w składzie: Mariusz Gaworczyk, Leszek Łukoś, Ludwik Mackiewicz. Realizowany jest projekt zmodyfikowany przez zespół w składzie: Piotr Filipowicz, Janusz Frey, Mirosław Rybak. Po wielu latach budowy, 30 maja 2004 r., arcybiskup łódzki Władysław Ziółek konsekrował „Nowy Kościół”. Parafia liczy 6,5 tys. parafian.
W Kolumnie-Lesie przez wiele lat przebywał i tworzył Rafał Orlewski, autor m.in. „Igliwia” (Łódź 1972), książki, której akcja toczy się w Kolumnie.
Sport.
Na lata 60. ubiegłego wieku przypada główny rozwój sportu zorganizowanego w Kolumnie. W Pogoni – bo taką nazwę nosił klub – istniało kilka sekcji: piłki nożnej, podnoszenia ciężarów, tenisa stołowego, szachów i brydża sportowego. Siedzibą klubu był popularny „MEKSYK” przy ul. Letniej. Pierwsze pełnowymiarowe boisko trawiaste powstało na przełomie lat 1967/68 obok działek pracowniczych przy ul. Przedwiośnie. Działalność klubu ustała po rundzie jesiennej 1975 r. z powodu zabrania przez władze Łasku boiska na działki budowlane.
Jesienią 2000 r. ponownie powołano do życia klub piłkarski „Pogoń Kolumna”, który swymi tradycjami nawiązuje do swojej poprzedniczki. Po awansie do IV ligi łódzkiej w 2007 roku, rozwiązano zespoły juniorskie a klub przeniesiono do Łasku ze względu na brak zainteresowania władz miejskich w rozbudowie stadionu. Obecnie klub gra na stadionie miejskim. W 2009 r. po rundzie jesiennej wycofał z gry w IV-lidze z powodu kłopotów finansowych. Wiosną zajął miejsce rezerw w sieradzkiej klasie okręgowej gdzie grał jeszcze przez sezon 2010/11 i spadł do A-klasy. Od sezonu 2011/2012 zmienił nazwę na MULKS Łask i swoje mecze rozgrywa na OSiR-ze w Łasku.
Instytucje.
W Kolumnie-Lesie funkcjonuje filia Biblioteki Publicznej im. Jana Łaskiego Młodszego w Łasku, Nadleśnictwo Kolumna oraz filia Łaskiego Domu Kultury. Jest także Zespół Szkół ogólnokształcących im. Ignacego Jana Paderewskiego, w tym: Szkoła Podstawowa nr 4 oraz Liceum Ogólnokształcące.

</doc>
<doc id="141688" url="https://pl.wikipedia.org/wiki?curid=141688" title="Sąd podkomorski">
Sąd podkomorski

Sąd podkomorski – szlachecki sąd w dawnej Polsce. Ukształtował się w XIV wieku i utrzymał się do końca I Rzeczypospolitej. Wyodrębnił się w Małopolsce, a w XV wieku zaistniał w Wielkopolsce.
Był właściwy tylko szlachcie osiadłej, od 1523 roku (wydania "Formulae processus") stanowiąc jeden z trzech, obok sądu ziemskiego i grodzkiego, sądów pierwszej instancji w systemie sądownictwa szlacheckiego.
Urzędował pod przewodnictwem podkomorzego lub jego zastępcy. Był właściwy w sprawach o granice nieruchomości. Zbierał się w miejscu wytyczenia granicy.

</doc>
<doc id="141689" url="https://pl.wikipedia.org/wiki?curid=141689" title="Warcisław IV">
Warcisław IV

Warcisław IV (ur. w okr. 11–27 maja 1291, zm. 31 lipca/1 sierpnia 1326 w Strzałowie) – książę wołogoski, słupsko-sławieński i rugijski, syn Bogusława IV i Małgorzaty, córki księcia Rugii Wisława II.
Życiorys.
W 1309 odziedziczył po ojcu księstwo wołogoskie, gdzie dwa lata wcześniej był współrządcą, a od 1302 uczestniczył przy czynnościach prawnych Bogusława IV. Swoją siedzibę miał w (pom.) Tąglimiu (dziś: Anklam), a następnie w Białogardzie. W 1310 założył miasto Nowy Szczecin, nazywane w późniejszym czasie Neustettin a po wojnie do dziś: Szczecinek). Około 1316 został księciem słupsko-sławieńskim, a po wygaśnięciu dynastii książąt rugijskich został obwołany księciem na Rugii (1325).
W 1317 Krzyżacy przekazali księciu terytoria Sławna i Słupska. W 1321 podarował ziemię lęborsko-bytowską swojemu marszałkowi Henningowi Behr.
Pod koniec pierwszego dwudziestolecia XIV w. doszło do buntu stanów księstwa szczecińskiego przeciw księciu Ottonowi I, które na mocy układu podziałowego księstwa z 1295 zdecydowały się przejść pod jurysdykcję Warcisława IV. Uczyniono go opiekunem małoletniego Barnima III (1319).
Włączył się do walk o ziemię lubuską, barnimską i Marchię Wkrzańską w 1319, zajmując ziemię lubuską jeszcze w tym samym roku. W lipcu 1320 zawarł we Frankfurcie sojusz z piastowskim księciem Henrykiem I jaworskim, wymierzony przeciwko książętom Meklemburgii i Saksonii-Wittenbergi. Jego sojusznikami były także księstwo szczecińskie, księstwo rugijskie, biskupstwo kamieńskie i Dania. W sierpniu 1320 wsparty siłami jaworskimi wkroczył do Marchii Wkrzańskiej, w której mimo początkowych sukcesów, poniósł porażkę, definitywnie ją tracąc. W 1322 wziął udział w kolejnej kampanii przeciwko Meklemburgii, najeżdżając jej ziemie. Wobec włączenia się bawarskich Wittelsbachów z królem Ludwikiem IV Bawarskim do sporu, Warcisław IV zawarł w 1323 pokój z Sasami i Meklemburczykami. Uzyskał też nowego sprzymierzeńca w papieżu Janie XXII. 18 czerwca 1325 wraz z Ottonem I i jego synem Barnimem III zawarł przymierze z polskim królem Władysławem Łokietkiem przeciw Marchii Brandenburskiej i zakonowi krzyżackiemu. Do 1326 utracił zdobycze w ziemi lubuskiej.
Zmarł w nocy z 31 lipca na 1 sierpnia 1326 w Strzałowie. Pochowano go wedle jego woli w katedrze kamieńskiej przed wielkim ołtarzem. Po jego śmierci, wobec małoletniości jego spadkobiercy, rządy opiekuńcze objęła jego żona Elżbieta. Jej konsens i pieczęć zawiera akt przymierza z Polską wydany w 1343.
Rodzina.
Jego żoną od 11 kwietnia 1316?, bądź przed 1317 była Elżbieta Piastówna, córka Bolka I Surowego. Według E. Rymara i R. Klempina była córką Hermana III Długiego, margrabiego brandenburskiego na Salzwedel i hrabiego Koburga oraz Anny Habsburżanki (ottońska linia dynastii askańskiej). Ze związku małżeńskiego miał trzech synów: 

</doc>
<doc id="141693" url="https://pl.wikipedia.org/wiki?curid=141693" title="Współczynnik urbanizacji">
Współczynnik urbanizacji

Współczynnik urbanizacji – procentowy udział mieszkańców miast w ogólnej liczbie ludności.
Współczynnik ten jest wskaźnikiem rozwoju społecznego społeczeństw. Wraz z uprzemysłowieniem następuje względnie gwałtowna migracja ludności do miast z obszarów wiejskich.
Wskaźnik urbanizacji.
Wskaźniki urbanizacji określają stopień i zakres procesów urbanizacji danego kraju lub regionu. Do wskaźników stosowanych w opracowaniach statystycznych zalicza się:
Innymi wskaźnikami odnoszącymi się do procesu urbanizacji są także:
W przypadku obszarów wiejskich obserwowane są także niektóre z procesów urbanizacji. Na określenie tego zjawiska, stosuje się pojęcie semi-urbanizacji lub rurbanizacji.

</doc>
<doc id="141697" url="https://pl.wikipedia.org/wiki?curid=141697" title="Warcisław V">
Warcisław V

Warcisław V (ur. ok. lub zap. 1 listopada 1326 w Greifswaldzie, zm. między 18 października a 31 grudnia 1390 w Stralsundzie) – pogrobowy syn Warcisława IV i Elżbiety; w latach 1326-1365 książę wołogosko-rugijski (wraz z braćmi Bogusławem V i Barnimem IV) oraz 1365-1368 (wespół z Bogusławem V), w latach 1368-1390 książę szczecinecki.
Życie i panowanie.
Warcisław V został dopuszczony do czynności prawnych, po osiągnięciu wieku sprawnego w 1339, choć przed 1346 wystawiał dokumenty z konsensem matki i swoich braci. Rządy samodzielne prawdopodobnie objął w wieku dwudziestu lat. 
11 lipca 1343, wespół z braćmi Bogusławem V oraz Barnimem IV uczestniczył w zawarciu sojuszu/paktu z królem polskim Kazimierzem Wielkim. Książęta pomorscy zobowiązali się do dostarczenia posiłków w sile 400. zbrojnych na wypadek otwartego konfliktu z Zakonem krzyżackim oraz zakazu przemieszczania się rycerzy z Europy Zachodniej przez ziemie pomorskie do zakonnych. 
Na skutek zatargu o ziemie pomorskie, po śmierci Barnima IV w 1365 – Warcisław V przy pomocy książąt meklemburskich zabiegał o wydzielenie na jego rzecz osobnego księstwa/dzielnicy. W wyniku podziału ziem z 25 maja 1368 oraz 8 czerwca 1372 (ostateczna ugoda), władał do śmierci niewielkim, niezależnym księstwem szczecineckim, jednocześnie tytułowano go „panem na Sundzie”, od związków ze Strzałowem (dziś Stralsund). 
Prawdopodobnie nie był żonaty, choć w literaturze przedmiotu pojawiają się informacje o ewentualnym mariażu. Genealogia jednak odrzuca jakiekolwiek związki małżeńskie. Pochowany został w klasztorze Benedyktynów w Pudagli na wyspie Uznam. 

</doc>
<doc id="141698" url="https://pl.wikipedia.org/wiki?curid=141698" title="Wystawa Światowa">
Wystawa Światowa



</doc>
<doc id="141705" url="https://pl.wikipedia.org/wiki?curid=141705" title="Expo 2005">
Expo 2005

Expo 2005 – wystawa światowa, zorganizowana w japońskiej prefekturze Aichi, była otwarta dla zwiedzających od 25 marca do 25 września 2005 przez 185 dni. Tematem przewodnim tej wystawy było hasło "Mądrość natury". W wystawie brało udział 121 krajów, które przygotowały swoje pawilony narodowe.
Główna część wystawy Expo 2005, położona była w miejscowości Nagakute na wschód od Nagoi, zajmowała obszar 1,85 km². Mniejsza część położona była w miejscowości Seto i zajmowała 0,15 km², dostęp do niej był możliwy dzięki kolei linowej. Starano się, aby pawilony budowane były z materiałów recyklowanych (przetworzonych z odpadów) lub materiałów, które można po wykorzystaniu przerobić na inne, użyteczne rzeczy. Pobliskie miasto Toyota również organizowało różne wydarzenia towarzyszące, bez wyznaczania konkretnego terytorium.
Koszt wystawy oszacowano na 340 miliardów jenów (3,3 miliarda USD). Jednakże rekordowa frekwencja 22 049 544 odwiedzających (głównie Japończyków) grubo przekroczyła założone 15 000 000 i wystawa Expo przyniosła zysk rzędu 10 miliardów jenów.
Polski Pawilon zaprojektowany został przez biuro „K. Ingarden, J. Ewý – Architekci” i artystę plastyka Aleksandra Janickiego. Według założeń twórców przestrzeń miała zarówno nawiązywać do głównego hasłu Expo 2005 Aichi: „Macierz natury – sztuka życia – ekologia” oraz tematowi wiodącemu polskiej prezentacji: „Dostrzeż Piękno” eksponującemu sylwetkę Fryderyka Chopina i kopalnię soli w Wieliczce. Elewacja pawilonu została wykonana w sposób eksperymentalny, przy użyciu prototypowej technologii opartej na modularnym układzie przestrzennie wygiętych stalowych ram, oplecionych białą wikliną – odmianą wierzby powszechnie kojarzonej z muzyką Chopina. Wewnątrz Pawilon Polski w symboliczny sposób odzwierciedlał przekrój przez Polskę: od morza na północy po górskie szczyty na południu, jednocześnie będąc wielofunkcyjną, amfiteatralną przestrzenią do projekcji multimedialnych, koncertów muzycznych, spotkań autorskich. Głównym elementem artystycznym tej otwartej przestrzeni nad sceną była szklana rzeźba „Dusza Fortepianu” autorstwa Tomasza Urbanowicza. Natomiast przejściu w kierunku „gór” towarzyszyła instalacja multimedialna Echo autorstwa Aleksandra Janickiego, łącząca obrazy i etiudy filmowe z lokalnie ukierunkowanym dźwiękiem.
Maskotki.
Kikkoro (キッコロ) i Morizō (モリゾー), razem znane jako „Morikoro”, popularne zielone pluszaki pochodzące z lasu w Seto.

</doc>
<doc id="141711" url="https://pl.wikipedia.org/wiki?curid=141711" title="Iuris cogentis">
Iuris cogentis



</doc>
<doc id="141713" url="https://pl.wikipedia.org/wiki?curid=141713" title="Ius dispositivum">
Ius dispositivum



</doc>
<doc id="141716" url="https://pl.wikipedia.org/wiki?curid=141716" title="Vegeta (Dragon Ball)">
Vegeta (Dragon Ball)

 – fikcyjna postać, jedna z głównych postaci serii "Dragon Ball Z" autorstwa Akiry Toriyamy. Saiya-jin, książę planety Vegeta.
Przybył na Ziemię z Nappą w celu podbicia jej, lecz jego plan nie powiódł się dzięki Son Gokū i jego przyjaciołom, którzy po długiej walce razem go pokonali. Vegeta był wtedy potężniejszy od Son Gokū, jednak nie dał rady pokonać równocześnie Gohana i Kuririna. Przez pewien czas był złym charakterem serii, jednak z czasem stał się w pełni dobry i pomagał innym bohaterom sagi. Stał się kamratem głównego bohatera i przyznał podczas sagi Buu, że Son Goku jest jego jedynym i najlepszym przyjacielem. Potrafił poświęcić życie, by obronić Ziemię i jej mieszkańców. Ożenił się z Bulmą (co zostało potwierdzone przez Toriyamę) i miał z nią dwójkę dzieci, Trunksa i Brę. Był jednym z najlepszych przyjaciół Gokū, mimo to zawsze chciał być od niego lepszy. Był samotnikiem, nie lubił towarzystwa. Walczył z takimi przeciwnikami jak: Freeza, androidy, Cell, Buu, Baby, złe smoki, Brolly, czy Black. W Buu sadze Vegeta dał się opętać Babidiemu, aby stać się potężniejszym i pokonać Gokū, lecz go nie słuchał. Pokazał wtedy swoją siłę umysłu i to, jaki jest dumny.
Fuzje.
Vegeta scalił się z Son Gokū cztery razy:
Techniki walki i zdolności.
Numer jeden rasy Saiyan. Vegeta miał zdolność do użycia Bukujutsu, które pozwalało mu unosić się w powietrzu. Vegeta jest jedną z postaci, która podczas używania ataków wydaje okrzyki bojowe. Jego najmocniejsza technika to Final Flash. Polega ona na odchyleniu rąk do tyłu, a następnie złączenie je przed sobą wystrzeliwując potężny pocisk. Technikę tę Vegeta użył pierwszy raz walcząc z Cellem. Inną potężną techniką, którą rozwinął później w serii, jest Big Bang Attack. W Dragon Ball GT została rozwinięta przez Vegetę jeszcze jedna technika – Final Shine, polega to na trzymaniu ręki wzdłuż nóg oraz gromadzenie ki (w taki sposób jak Final Flash), a następnie wprowadzenie ręki przed siebie co powoduje wystrzelenie pocisku z wielką siłą. W Dragon Ball Z Vegeta wynalazł jeszcze jedną technikę – Final Explosion, jest tak mocna, że wykonujący ją umiera w chwili jej działania. Polega ona na skumulowaniu całej swojej energii i wyrzucenie jej "z siebie" tworząc gigantyczny megawybuch. Z nieznanego powodu w oryginalnym japońskim dialogu, Vegeta używał angielskich nazw ataków.
Formy.
Osiągnął:
Poziomy mocy jakie osiągnął w poszczególnych sagach.
SAGA SAIYAN:
SAGA FREEZERA:
SAGA ANDROIDÓW I CELLA:
SAGA MAJIN BUU:
DRAGON BALL GT:
DRAGON BALL SUPER:
Wszelkie poziomy mocy po Sadze Freezera są tylko domysłami fanów, gdyż nie zostały one oficjalnie podane. Różnice mocy między sagami są tak duże, że używanie jednostek byłoby niewygodne.
Odbiór.
W rankingu przeprowadzonym w 2009 przez opiniotwórczy serwis IGN, Vegeta zajął 21. miejsce wśród najlepszych bohaterów anime wszech czasów. Pięć lat później ten sam serwis uplasował go na dziesiątym miejscu. Miesięcznik Animage przyznając doroczne nagrody Anime Grand Prix, zaklasyfikował Vegetę na 12. miejscu w 1991 roku.

</doc>
<doc id="141717" url="https://pl.wikipedia.org/wiki?curid=141717" title="Mirphak">
Mirphak



</doc>
<doc id="141718" url="https://pl.wikipedia.org/wiki?curid=141718" title="Poli(octan winylu)">
Poli(octan winylu)

Poli(octan winylu) (PVAc lub PVA) – polimer winylowy, acetylowa pochodna poli(alkoholu winylowego). 
Otrzymywany jest w wyniku polimeryzacji octanu winylu. Wobec silnych zasad ulega zmydleniu do poli(alkoholu winylowego), z którego można odtworzyć PVAc działaniem czynników acetylujących, np. chlorku acetylu lub bezwodnika octowego.
Zależnie od stopnia polimeryzacji jest miękki, żywicowaty lub kruchy. Obecnie jest głównie stosowany jak składnik klejów i farb emulsyjnych oraz mas szpachlowych.

</doc>
<doc id="141720" url="https://pl.wikipedia.org/wiki?curid=141720" title="Alcheb">
Alcheb



</doc>
<doc id="141723" url="https://pl.wikipedia.org/wiki?curid=141723" title="Wiązania jonowe">
Wiązania jonowe



</doc>
<doc id="141724" url="https://pl.wikipedia.org/wiki?curid=141724" title="Sąd wiecowy">
Sąd wiecowy

Sąd wiecowy – sąd wyższy I Rzeczypospolitej, rozpatrujący "sprawy ważniejsze" (np. o dobra dziedziczne) oraz sprawy przekazane mu przez sądy grodzkie i ziemskie.
Wywodził się z sądu książęcego odbywanego na wiecu i przez to miał status sądu monarszego, co było o tyle istotne, iż szlachta osiadła mogła być sądzona jedynie przez sąd monarszy. Sąd ten, ze względu na swój możnowładczy charakter, był zwalczany przez ogół szlachty i wypierany przez sąd sejmikowy.
W Małopolsce w skład sądu wiecowego wchodzili: wojewoda, kasztelanowie, sędzia ziemski, podsędek i pisarz ziemski.
W Wielkopolsce w skład sądu wiecowego wchodził także starosta.

</doc>
<doc id="141730" url="https://pl.wikipedia.org/wiki?curid=141730" title="Appeles">
Appeles



</doc>
<doc id="141731" url="https://pl.wikipedia.org/wiki?curid=141731" title="Wojna rosyjsko-szwedzka">
Wojna rosyjsko-szwedzka



</doc>
<doc id="141737" url="https://pl.wikipedia.org/wiki?curid=141737" title="Sąd królewski">
Sąd królewski

Sąd królewski – ogólna nazwa kilku sądów w dawnej Rzeczypospolitej, w których uczestniczył monarcha z tytułu zwierzchności sądowej w sprawach szczególnej wagi. W okresie monarchii stanowej w skład sądu królewskiego wchodzili dygnitarze i król.
Jego kompetencja rzeczowa obejmowała: zdradę, obrazę majestatu (tu bez udziału króla zgodnie z zasadą "nemo iudex in causa sua"), zbrodnie przeciw państwu i monarsze, sprawy, w których osiadłemu szlachcicowi groziła kara śmierci, konfiskata majątku lub utrata czci (ale bez czterech artykułów grodzkich), skargi na urzędników, sprawy o majątek i dochody króla, spory między stanami o zakres przywilejów stanowych.
W Rzeczypospolitej szlacheckiej kompetencje sądu królewskiego uległy rozdzieleniu pomiędzy sąd sejmowy, sąd asesorski, sąd relacyjny, sąd referendarski i sąd marszałkowski.

</doc>
<doc id="141745" url="https://pl.wikipedia.org/wiki?curid=141745" title="Sąd kapturowy">
Sąd kapturowy

Sąd kapturowy, kaptur – nadzwyczajny sąd w dawnej Rzeczypospolitej. Sądy te były powoływane po ziemiach przez sejmiki kapturowe w czasie bezkrólewia, kiedy to zawieszały swą działalność wszystkie sądy zwykłe, wyrokujące w imieniu władcy. Były dwuinstancyjne – sąd konfederacji generalnej pełnił rolę sądu apelacyjnego. Sądziły kolegialnie i w przyspieszonym trybie przestępstwa przeciw bezpieczeństwu mienia lub osób, porządkowi publicznemu lub skierowane przeciwko Rzeczypospolitej. Po elekcji króla kończyły swą działalność, elekt musiał zaś zatwierdzić wydane przez nie wyroki. 
Potoczne jest także użycie terminu „sąd kapturowy” jako synonimu sądu działającego w tajemnicy i sądzącego oskarżonych bez prawa do obrony. Nie ma ono nic wspólnego z historycznymi sądami czasu bezkrólewia, które nie działały potajemnie.
I Rzeczpospolita.
Istnieje co najmniej kilka tez dotyczących nazwy tych sądów. Najczęściej podaje się, że pochodzi ona od czarnych kapturów noszonych przez sędziów na znak żałoby po zmarłym królu. 
W okresie bezkrólewia (pierwsze po śmierci Ludwika Węgierskiego w 1382–1384) pełnia władzy przechodziła w ręce szlachty. Początkowo brak było unormowań co do modelu sprawowania władzy w czasie bezkrólewia, nie było zresztą ku temu palącej potrzeby, gdyż okres bezkrólewia był krótkotrwały. Sytuacja zmieniała się po śmierci Zygmunta Augusta w 1572 roku, wówczas wyłoniły się tzw. sądy kapturowe. W dokumencie z 1 maja 1574 roku król Henryk Walezy potwierdził wyroki sądów kapturowych. W skład sądów wchodzili sędziowie szlacheccy wybierani na sejmikach kapturowych. W tworzeniu sądów kapturowych obowiązywała zupełna decentralizacja, tzn. każde województwo, a nawet każda ziemia (o ile zbierała się na osobnych zjazdach), wybierała deputatów i pisarza, którzy stanowili sąd kapturowy w danej ziemi czy województwie.
Sądy kapturowe zbierały się co 6 tygodni na kadencję 3-tygodniową w grodach lub, w zależności od potrzeb, w innych miejscach. Swą działalność kończyły na 3 tygodnie przed koronacją nowo obranego króla. Zajmowały się wszelkimi rodzajami przestępstw i występkami, a przede wszystkim podpaleniami, zabójstwami i rabunkami. Sądy te miały znaczne kompetencje policyjne – od przeprowadzania rewizji po aresztowania. Nie zajmowały się sprawami cywilnymi. Zostały rozwiązane uchwałą sejmową z 1768 roku, która polecała sądzenie i ściganie wszelkich spraw podczas bezkrólewia jurysdykcjom zwyczajnym.
II wojna światowa.
16 kwietnia 1940 roku Komitet Ministrów dla Spraw Kraju wydał „Uchwałę w sprawie sądów kapturowych w Kraju”, która została zatwierdzona przez Naczelnego Wodza i Generalnego Inspektora Sił Zbrojnych i premiera, gen. Władysława Sikorskiego. Uchwała ta powoływała Sądy Kapturowe w łonie Związku Walki Zbrojnej (wojskowe) i dla Delegatury Rządu na Kraj (cywilne). Jednak sądy delegatury powstały dopiero w 1942. Sądy kapturowe ZWZ orzekały od sierpnia 1940 do listopada 1941, kiedy zostały zastąpione przez Wojskowe Sądy Specjalne ZWZ/AK.

</doc>
<doc id="141746" url="https://pl.wikipedia.org/wiki?curid=141746" title="Twierdza Przemyśl">
Twierdza Przemyśl

Twierdza Przemyśl – zespół obiektów obronnych znajdujący w mieście Przemyśl, w południowo-wschodniej Polsce, w województwie podkarpackim, a także to miasto otaczających. Jest to jedna z 200 wielkich fortyfikacji stałych istniejących w Europie w 1914 roku oraz trzecia co do wielkości twierdza (po Antwerpii i Verdun).
Jej budowę rozpoczęto w latach wojny krymskiej (1853–1856), gdy stosunki między Rosją a Austrią uległy znacznemu pogorszeniu, a nowa wojna była nieunikniona. Głównym celem twierdzy miała być obrona Bramy Przemyskiej na styku Kotliny Sandomierskiej i Karpat, którą od stuleci wiódł szlak handlowy z Polski i Rusi na Węgry. Jej znaczenie dodatkowo wzrosło, gdy pod koniec XIX wieku Przemyśl stał się ważnym węzłem kolejowym i drogowym na trasie z Wiednia do Lwowa. Twierdza wyróżnia się aż trzema oblężeniami (rzeczy niespotykanej w dotychczasowej historii wojen) oraz najdłuższym okresem oblężenia w oderwaniu od stałego rodzimego frontu (173 dni). Więcej wytrzymały jedynie; francuska twierdza Verdun oraz carska, niezdobyta Twierdza Osowiec (203 dni), które jednak nigdy nie walczyły w całkowitym okrążeniu.
Po I wojnie światowej twierdza nie odegrała już ważniejszej roli, z czasem ulegając dewastacji. Jest ona obecnie ważnym zabytkiem południowo-wschodniej Polski.
Budowa twierdzy.
W 1772 r., kiedy dokonano I rozbioru Polski, Galicja dostała się pod panowanie Cesarstwa Austriackiego. Obszar ten, nazwany odtąd Królestwem Galicji i Lodomerii, stał się ważny ze względów politycznych i militarnych. Pogarszające się stosunki między Austrią i Rosją, w szczególności po wojnie krymskiej, wymusiły rozpoczęcie fortyfikacji austriackich miast.
Po aneksji Galicji, Rada Wojenna Dworu powołała Państwową Komisję Fortyfikacyjną, która wyznaczyła grupę oficerów w celu odnalezienia najlepszego miejsca do budowy twierdzy. Pod uwagę brano takie miejscowości jak Stryj, Lwów, Andrychów, Zaleszczyki i Przemyśl. Przemyśl, który w tych latach był małym 10-tysięcznym miasteczkiem, nie był uważany za najlepszego kandydata do budowy twierdzy, która mogła w przyszłości zaważyć o losach cesarstwa. Jednakże to miasteczko zostało poparte przez majora sztabu generalnego, kwatermistrza Emmerlicha Blagojeviča, który widział doskonałą możliwość do "ufortyfikowania Przemyśla po obu brzegach rzeki San, jako głównego placu zaporowego w Galicji do obrony szlaków węgierskich". Wkrótce kandydatura Przemyśla została poparta przez arcyksięcia Karola oraz generalnego dyrektora inżynierii arcyksięcia Jana, który uznał Przemyśl za "miejsce łączące cztery główne szlaki komunikacyjne, nie leżące wprawdzie na strategicznie ważnym punkcie. Jednak z przyczyn politycznych – jeśli nie chce się oddać tej prowincji i mieć mocną pozycję – proponuje się ufortyfikować go". W ten sposób doszło do przedstawienia propozycji budowy twierdzy w Przemyślu cesarzowi Franciszkowi Józefowi, który już w 1871 podjął decyzję o rozpoczęciu prac budowlanych.
Projekt budowy ukończono w 1873 r. Koszt fortyfikacji pierwotnie wyliczono na 24 miliony guldenów, a czas budowy określono na 24 lata.
Oprócz budowy samych fortów, rozpoczęto również budowę innych obiektów, które były niezbędne do utrzymania i uzbrojenia załogi fortów np. kamienice, baraki, stajnie i piekarnie. Spowodowało to gwałtowny rozwój miasta.
Pierwsze manewry w niedokończonym forcie odbyły się w latach 1892 oraz 1896. Pozwoliły one ulepszyć niektóre pozycje twierdzy. Ze względów finansowych nigdy nie ukończono w pełni projektu budowy twierdzy. W 1914 r. Przemyśl posiadał trzy linie obronne, ale z powodu braku pieniędzy tylko zewnętrzny pierścień był odpowiednio przygotowany.
Stan twierdzy przed wybuchem wojny.
W dniu wybuchu I wojny światowej pierścień zewnętrzny miał 45 km obwodu i składał się z 17 fortów głównych. Ponadto wybudowano 14 stałych działobitni, 2 stałe linie okopów i 2 stałe bazy dla piechoty. Wewnętrzny system obronny składał się z 21 fortów obronnych.
W dniu wybuchu wojny w twierdzy stacjonował 128-tysięczny garnizon, ponadto: 14,5 tysiąca koni, 1022 działa oraz tabor liczący 4 tysiące wozów. Zdolność bojowa garnizonu oceniona była na około 75% faktycznych możliwości.
Przyczyną takiego braku przygotowania były (prócz problemów finansowych) zbyt długi cykl budowy i częste przerywanie prac budowlanych. Jako „wytrzymałe na działanie wszystkich rodzajów pocisków” uznano tylko 12 fortów, a reszta była odporna jedynie na pojedyncze uderzenia granatów.
Dodatkowym zabezpieczeniem twierdzy były zasieki, pola minowe i rowy przeciwpiechotne. Ze względu na zły stan tych zabezpieczeń, w dniach 14–18 sierpnia 1914 przy pomocy ok. 27 tysięcy robotników zaczęto usuwać braki i niedociągnięcia, dobudowując m.in. 7 dzieł pośrednich, 24 schrony, 50 km zakrytych przekopów i linii dla piechoty oraz 200 nowych działobitni. Postawiono również zasieki o łącznej długości tysiąca kilometrów oraz założono nowe pola minowe. Dodatkowo do Przemyśla dostarczono 714 armat, 52 haubice, 95 moździerzy i 72 karabiny maszynowe. Po rozpoczęciu działań wojennych stan osobowy twierdzy wzrósł do ok. 131 tysięcy osób, a liczba koni do ok. 21 tysięcy sztuk.
Załogę Twierdzy Przemyśl stanowiły: 23 Dywizja Piechoty Honvedu (dow. gen. dyw. Árpád Tamásy), 93 Brygada Piechoty Landsturmu (dow. gen. mjr Kaltenecker), 97 Brygada Piechoty Landsturmu (dow. gen. mjr Victor von Weber), 108 Brygada Piechoty Landsturmu (dow. płk Martinek), 111 Brygada Piechoty Landsturmu (dow. gen. mjr Waitzendorfer), 3 Pułk Artylerii Fortecznej Austro-Węgier. Oprócz tych jednostek w Twierdzy znajdowała się grupa w składzie 14 batalionów Landsturmu zabezpieczenia linii kolejowych, dowodzona przez gen. mjr Wilhelma Nickla von Oppavar, 3., 4., 6., 16. pułki marszowe Honvedu, batalion marszowy 35 Pułku Piechoty Landwehry.
Twierdzę podzielono na 8 odcinków obronnych – 2 pierścienia wewnętrznego i 6 pierścienia zewnętrznego.
Opiekę medyczną załodze twierdzy zapewniał 3 Szpital Garnizonowy w Przemyślu. Komendantem szpitala był starszy lekarz sztabowy I klasy Paweł Jaglarz, który po zajęciu Przemyśla dostał się do rosyjskiej niewoli. Doktor Jaglarz zmarł 22 stycznia 1916 w Kokandzie.
Oblężenia.
Pierwsze oblężenie.
Po przegranych bitwie pod Lwowem (6 września 1914) oraz bitwie pod Rawą Ruską (11 września), Naczelne Dowództwo Austriackie nakazało odwrót w dniu 12 września 2, 3 i 4 Armii za linię Sanu przez Przemyśl. Twierdza miała za zadanie odeprzeć rosyjskie natarcie i zabezpieczyć odwrót wojsk austriackich. Po odrzuceniu żądania poddania i kapitulacji twierdzy, wojska rosyjskie przeprowadziły szturm.
Oblężenie rozpoczęło się 17 września 1914. Wzięło w nim udział 91 800 żołnierzy rosyjskich dowodzonych przez 133 oficerów liniowych. Szturmem dowodził generał Szczerbaczow.
3 października zaatakowano wschodnią część twierdzy, czyli forty XIV „Hurko”, XV „Borek”, IV „Optyń”, I/2 „Byków”, I/3 „Pleszowice”, I/4 „Maruszka Las”, I/5 „Popowice”, I/6 „Dziewięczyce”. Nie udało się zdobyć żadnego fortu prócz I/1 „Łysiczka”, do którego Rosjanom udało się wedrzeć, ale zostali szybko otoczeni i pokonani przez obrońców twierdzy.
8 października przeprowadzono drugi szturm od strony północnej na forty Xa „Pruchnicka Droga”, XIa „Cegielnia”, XI „Duńkowiczki” i XII „Żurawica”. Rosjanom nie udało się nawet dotrzeć do linii zasieków, ponieśli zarazem ogromne straty.
Pierwsze oblężenie zakończyło się 10 października 1914 porażką wojsk rosyjskich. Straty ze strony rosyjskiej oceniono na około 10 tysięcy zabitych, rannych i zaginionych. Straty załogi twierdzy wyniosły około 313 zabitych, 1282 rannych, 290 zaginionych.
Drugie oblężenie.
Drugie oblężenie rozpoczęło się 5 listopada 1914. Tym razem nie dochodziło do bezpośrednich starć zbrojnych, lecz wojska rosyjskie otoczyły twierdzę, odcinając jednocześnie dostęp do dostaw zaopatrzenia. Sroga zima przyczyniła się do szybkiego wyczerpywania się zapasów twierdzy. Stopniowo zmniejszane racje żywnościowe zmusiły obrońców do dokonania uboju prawie 10 tysięcy koni będących na zaopatrzeniu. Z czasem coraz więcej żołnierzy zapadało na choroby. Zaczęto odnotowywać coraz częstsze dezercje. W dniach 17–19 marca dokonano nieudanej próby przebicia się przez pierścień wroga, a straty oszacowano na 5,5 tysiąca zabitych, rannych i zaginionych. W odpowiedzi wojska rosyjskie przeprowadziły szturm ze wszystkich stron, lecz twierdzę zdołano jeszcze obronić. W wyniku coraz gorszej sytuacji obrońców, dowództwo twierdzy w porozumieniu z Naczelnym Dowództwem Armii w dniu 20 marca 1915 wydało rozkaz zniszczenia twierdzy i poddania się.
Od 18 marca zaczęto niszczyć wszelkie zapasy żywności i dobra materialne. 22 marca wysadzono w powietrze działa, forty i mosty na Sanie. 23 marca 1915 o godzinie 6 w sztabie rosyjskiej armii złożono akt kapitulacji twierdzy. Wkrótce do miasta wkroczyły wojska rosyjskie.
2 kwietnia 1915 do Przemyśla przybył car Mikołaj II w celu osobistego odwiedzenia zdobytej twierdzy oraz uhonorowania zdobywców. Każdy żołnierz otrzymał w nagrodę 5 rubli, a oficerowie zostali odznaczeni orderami.
Trzecie oblężenie.
2 maja 1915 po bitwie pod Gorlicami, gdzie został przerwany front rosyjski, na wschód ruszyła ofensywa połączonych wojsk austro-węgierskich i niemieckich. Cofający się Rosjanie zaczęli budować umocnienia wokół Przemyśla w celu odparcia ataku. Wykorzystali do tego również mniej zniszczone forty.
18 maja 1915 Przemyśl został otoczony, a 31 maja rozpoczął się decydujący atak, który skupił się na północno-zachodniej części obrony. Po ostrzale moździerzowym do ataku przystąpiły pułki bawarskie, pułk pruski i oddział strzelców austriackich. Odparto jednocześnie kontrnatarcie rosyjskie. 22 bawarski pułk piechoty zdobył fort X (Orzechowce) i fort XI (Duńkowiczki), zaś wieczorem tego samego dnia batalion strzelców zdobył fort XII (Werner). Forty Xb (Zagrodnia) i IXa (Krzyż) poddały się.
Pierwsi do miasta 3 czerwca 1915 o godzinie 3:30 od strony Zasania weszli Bawarczycy, następnie od zachodu weszła austro-węgierska 4 dywizja kawalerii. Wojska rosyjskie wycofując się wysadziły mosty na Sanie i opuściły miasto.
6 czerwca 1915 do zdobytego Przemyśla przybył głównodowodzący armii austro-węgierskiej, marszałek polny arcyksiążę Fryderyk.
Wirtualna Księga Poległych Twierdzy Przemyśl 1914-1920.
Od 2022 dostępna jest ewidencja poległych, udostępniona przez udostępniająca ewidencję pochówków poległych z lat 1914-1920 na 15 cmentarzach w Przemyślu i okolicach, w tym poległych żołnierzy Wojska Polskiego z lat 1918-1920.
Forty dziś.
W roku 1968 zniszczone i zdewastowane forty zostały uznane za chroniony zabytek architektury obronnej. W 1997 Przemyśl został objęty Krajowym Programem Ochrony i Konserwacji Architektury Obronnej.
W 2014 roku na Forcie X „Orzechowce” w Ujkowicach odbyła się rekonstrukcja historyczna pt. „Odbicie Twierdzy Przemyśl” zrealizowana przez Przemyskie Stowarzyszenie Rekonstrukcji Historycznej „X D.O.K.”.
Turystyka.
Po obiektach Twierdzy Przemyśl biegnie pieszy szlak turystyczny oznaczony kolorem czarnym i Forteczna Trasa Rowerowa – szlak rowerowy koloru zielonego. Forteczna Trasa Rowerowa składa się z dwóch pętli – północnej i południowej, o łącznej długości 87 kilometrów.
W kulturze popularnej.
Oblężenie Twierdzy Przemyśl przez Rosjan uwieczniono w jednej z najpopularniejszych rosyjskich piosenek z okresu I wojny światowej zatytułowanej "Galicyjskije Polja".
Przemyskie Stowarzyszenie Przyjaciół Dobrego Wojaka Szwejka organizuje regularnie akcję przyznawania medalu: „Obrońca Twierdzy Przemyśl” za udokumentowane zdobycie pieszo lub rowerem kilku fortów.
Tematyka Twierdzy Przemyśl jest poruszana w wielu książkach, takich jak „Twierdza. Oblężenie Przemyśla i korzenie skrwawionych ziem Europy” Alexandra Watsona (uznana przez brytyjski The Times za „arcydzieło” ) czy w „Twierdza Przemyśl: powstanie, rozwój, technologia” Tomasza Idzikowskiego .
Legenda Fortu XIII o uwięzionych 2 jeńcach rosyjskich w forcie XIII „San Rideau”, zapomnianych podczas wysadzenia twierdzy w 1915 r. była tematem filmu Grzegorza Królikiewicza Fort 13 (1984).

</doc>
<doc id="141747" url="https://pl.wikipedia.org/wiki?curid=141747" title="Hardcore">
Hardcore

Hardcore najczęściej używa się w odniesieniu do odmiany muzyki punk, lecz termin ten dotyczy też muzyki elektronicznej.

</doc>
<doc id="141748" url="https://pl.wikipedia.org/wiki?curid=141748" title="Itil">
Itil

Itil (tur.), Atil (ang.) – jedna ze stolic państwa Chazarów, położona w pobliżu ujścia Wołgi do Morza Kaspijskiego, w okolicy dzisiejszego Astrachania. Miasto zostało założone w pierwszej połowie VIII wieku. Było to miasto składające się z namiotów i drewnianych domów. Jedynie rezydencja władców mogła być zbudowana z cegieł, co dla reszty mieszkańców było zakazane. Było jednym z najważniejszych punktów handlowych uczestniczących w handlu między Europą a Azją i centralną giełdą towarową kaganatu.
Wołga oddzielała dzielnicę rządową kaganów chazarskich od dzielnicy targowej, w której znajdował się m.in. wielki targ niewolników. Położenie na przecięciu się dwóch największych światowych szlaków: z Chin do Europy (jedwabny szlak) oraz północ-południe (tzw. „szlak saraceński” – Wołgą ze Skandynawii, między Morzem Kaspijskim i Kaukazem, do Arabów), uzależniało gospodarkę całego kraju od handlu niewolnikami (szczególną aktywnością wykazywali się tu kupcy żydowscy), zdobywanymi w czasie częstych wojen z innymi krajami.
Ludność miasta była zróżnicowana etnicznie i wyznaniowo (istniały też dzielnice słowiańskie). System prawny dostosowany był do różnych religii. Arabski podróżnik Al-Masudi wspomina, że w mieście Itil urzędowało po dwóch sędziów dla wyznawców chrześcijaństwa, islamu i judaizmu (wyznawanego przez Chazarów) oraz jeden sędzia dla pogan. Miasto zostało zniszczone podczas najazdu Światosława w 965 roku i od tego czasu rozpoczął się upadek całego Kaganatu Chazarskiego.
Zmiany biegu koryta Wołgi oraz podniesienie się poziomu morza zatarły ślady istnienia miasta, uniemożliwiając jego precyzyjną lokację. Dopiero w latach 2000-2004, w wyniku prac archeologicznych finansowanych przez Uniwersytet Żydowski w Moskwie, w okolicy obecnej wsi Samosdiełka ("Самосделка") w regionie astrachańskim na południu Rosji, dokonano prawdopodobnej lokalizacji Itil. Ale później inny zespół archeologiczny, pracujący w miejscu Semibugry ("Семибугры"), twierdził, że znalazł rzeczywiste pozostałości Itila.

</doc>
<doc id="141755" url="https://pl.wikipedia.org/wiki?curid=141755" title="Skateboard">
Skateboard



</doc>
<doc id="141757" url="https://pl.wikipedia.org/wiki?curid=141757" title="Cinquecento">
Cinquecento



</doc>
<doc id="141770" url="https://pl.wikipedia.org/wiki?curid=141770" title="Referendarz sądowy">
Referendarz sądowy

Referendarz sądowy – stanowisko w sądach powszechnych i administracyjnych w Polsce; sądowy organ jurysdykcyjny posiadający w zakresie powierzonych czynności kompetencje sądu, wykonujący zadania z zakresu ochrony prawnej niebędącej wymiarem sprawiedliwości.
Pozycja ustrojowa.
Przyjmuje się, że instytucja referendarza sądowego jest wzorowana na podobnej instytucji funkcjonującej w Niemczech i Austrii: "Rechtspfleger". We Francji wyższy urzędnik sądowy nazywa się "greffier".
Referendarz posiada atrybut przypisany organom władzy sądowniczej, to jest niezależność w zakresie wydawania orzeczeń. Jest to cecha nawiązująca bezpośrednio do niezawisłości sędziowskiej. Referendarza nie obowiązują jednak zakazy wykonywania niektórych rodzajów działalności i pełnienia pewnych funkcji, np. prowadzenia działalności gospodarczej, członkostwa w partii politycznej, zasiadania w radach nadzorczych spółek, sprawowania mandatu radnego, pod warunkiem że nie koliduje to z powierzonymi obowiązkami i nie podważa zaufania do sądu.
Referendarz sądowy jako organ procesowy został wyposażony w kompetencje w postępowaniu cywilnym, karnym, wykroczeniowym, karnym wykonawczym i administracyjnosądowym – w wypadkach wskazanych w ustawie. Wprowadzenie tej nowej instytucji odpowiada doświadczeniom państw zachodnioeuropejskich, a także rekomendacji nr R(86)12 Komitetu Ministrów Rady Europy w sprawie środków przeciwdziałania nadmiernemu obciążeniu sądów i jego zmniejszania, przyjętej w dniu 16 września 1986 na 399 posiedzeniu zastępców ministrów.
Kompetencje.
W postępowaniu cywilnym.
Na podstawie § 10 Rozporządzenia Ministra Sprawiedliwości z dnia 12 kwietnia 1991 r. w sprawie prowadzenia ksiąg notarialnych oraz przekazywania na przechowanie dokumentów sądom rejonowym () referendarz sądowy działający jako sąd rejonowy wydaje wypisy aktów notarialnych przekazanych do archiwum ksiąg wieczystych w przypadku zaprzestania prowadzenia kancelarii notarialnej. 
Sąd Najwyższy w uchwale o sygnaturze akt III CZP 108/05 podjętej dla rozstrzygnięcia wątpliwości dotyczącej możliwości udzielenia zabezpieczenia przez referendarza w postępowaniu upominawczym stwierdził, że w postępowaniu tym referendarz nie jest uprawniony do rozpoznania wniosku o udzielenie zabezpieczenia, co oznacza, że wniosek taki musi rozpoznać sędzia pomimo tego, że sprawę w pierwszej instancji rozstrzyga referendarz sądowy.
W postępowaniu karnym wykonawczym.
Od dnia 15 kwietnia 2016 r. referendarz sądowy jest organem postępowania karnego wykonawczego. Referendarz sądowy może wykonywać w tym postępowaniu czynności zastrzeżone dla sądu, z wyjątkiem (art. 18a kkw):
Nabór na stanowisko.
Referendarzem w sądzie rejonowym lub okręgowym może zostać mianowana osoba, która: posiada polskie obywatelstwo i nie ma ograniczeń praw cywilnych i obywatelskich, ukończyła wyższe studia prawnicze, jest nieskazitelnego charakteru, ukończyła 24 lata (lub 35 lat), a także odbyła aplikację referendarską i złożyła egzamin referendarski albo odbyła aplikację ogólną lub aplikację sądową, prokuratorską, notarialną, adwokacką lub radcowską i złożyła odpowiedni egzamin, albo złożyła egzamin referendarski.
Nabór kandydatów organizuje się w drodze konkursu, który ma na celu wyłonienie kandydata o największej wiedzy i najwyższych umiejętnościach, predyspozycjach i zdolnościach ogólnych, niezbędnych do wykonywania obowiązków referendarza. Konkurs jest przeprowadzany w formie pisemnej. Praca konkursowa składa się z dwóch części: 
Konkurs trwa 150 minut. W trakcie części konkursowej polegającej na rozwiązaniu kazusów kandydat może posługiwać się tekstami aktów prawnych udostępnionymi przez komisję. Każda praca konkursowa podlega sprawdzeniu przez dwóch członków komisji. Za każde prawidłowe rozwiązanie zadania testowego komisja przyznaje 1 punkt; w przypadku dokonania przez kandydata zmian zakreślonych odpowiedzi za dane zadanie testowe komisja przyznaje 0 punktów. Każdy z kazusów komisja ocenia w skali od 0 do 6 punktów. Do zatrudnienia na stanowisku referendarza sądowego mogą być zakwalifikowani kandydaci, którzy uzyskali co najmniej 46 punktów z części testowej konkursu oraz co najmniej 12 punktów za rozwiązania kazusów.
Referendarza sądowego mianuje i rozwiązuje z nim stosunek pracy prezes właściwego sądu apelacyjnego.
Po 10 latach pracy referendarz sądowy może być mianowany przez prezesa sądu apelacyjnego na stanowisko starszego referendarza sądowego, jeżeli w tym okresie uzyskiwał wyłącznie pozytywne okresowe oceny oraz nie był karany dyscyplinarnie.
Referendarzem w sądzie administracyjnym może być osoba, która spełnia 4 warunki: posiada obywatelstwo polskie i korzysta z pełni praw, ukończyła studia prawnicze, ma nieskazitelny charakter oraz przez minimum 3 lata pracował na stanowisku związanym z tworzeniem lub stosowaniem prawa administracyjnego.
Awans na starszego referendarza w sądzie administracyjnym jest uwarunkowany identycznie jak w sądzie powszechnym.
Wynagrodzenie.
Wynagrodzenie zasadnicze referendarza sądowego w celu zagwarantowania mu niezależności w zakresie wykonywania czynności orzeczniczych jest ustawowo zaindeksowane do wynagrodzenia sędziego sądu rejonowego i wynosi 75% wynagrodzenia zasadniczego w stawce pierwszej sędziego sądu rejonowego, powiększonego o należną składkę z tytułu ubezpieczenia społecznego. Po siedmiu latach pracy na stanowisku referendarza sądowego wynagrodzenie zasadnicze podwyższa się do wysokości 75% wynagrodzenia zasadniczego sędziego sądu rejonowego w stawce drugiej, powiększonego o należną składkę z tytułu ubezpieczenia społecznego, a po dalszych siedmiu latach pracy – do wysokości 75% wynagrodzenia zasadniczego sędziego sądu rejonowego w stawce trzeciej, powiększonego o należną składkę z tytułu ubezpieczenia społecznego. Wynagrodzenie zasadnicze starszego referendarza sądowego wynosi 85% wynagrodzenia zasadniczego sędziego sądu rejonowego w stawce drugiej, powiększonego o należną składkę z tytułu ubezpieczenia społecznego. Po siedmiu latach pracy na stanowisku starszego referendarza sądowego wynagrodzenie zasadnicze podwyższa się do wysokości 85% wynagrodzenia zasadniczego sędziego sądu rejonowego w stawce trzeciej, powiększonego o należną składkę z tytułu ubezpieczenia społecznego.
Kontrola orzecznictwa referendarza sądowego.
Na orzeczenie referendarza sądowego co do istoty sprawy, orzeczenia kończące postępowanie, a także orzeczenia, o których mowa w art. 394 § 1 pkt 1–11 kpc, przysługuje skarga do sądu rejonowego. Po zmianach z marca 2006 r., w razie wniesienia skargi wpis w księdze wieczystej nie traci mocy. Rozpoznając sprawę, sąd zmienia zaskarżony wpis przez jego wykreślenie i dokonanie nowego wpisu lub wydaje postanowienie, którym zaskarżony wpis utrzymuje w mocy albo uchyla go w całości lub w części i w tym zakresie wniosek oddala bądź odrzuca, względnie postępowanie umarza (art. 5181 § 3 kpc). Po wniesieniu skargi sprawę rozpoznaje właściwy miejscowo sąd rejonowy, działając jako sąd pierwszej instancji.
Art. 39823 Kodeksu postępowania cywilnego stanowi, że wniesienie skargi na postanowienie referendarza w przedmiocie kosztów sądowych lub kosztów procesu wstrzymuje jego wykonalność. Rozpoznając skargę, sąd wydaje postanowienie, w którym zaskarżone postanowienie referendarza sądowego utrzymuje w mocy albo je zmienia, orzekając jako sąd drugiej instancji i stosując odpowiednio przepisy o zażaleniu. W dniu 1 grudnia 2008 r. Trybunał Konstytucyjny w sprawie o sygnaturze akt P 54/07 orzekł, że przepis ten jest zgodny z art. 32 ust. 1 i art. 78 Konstytucji Rzeczypospolitej Polskiej oraz nie jest niezgodny z jej art. 176 ust. 1. Trybunał potwierdził tym samym kompetencje referendarza sądowego do orzekania w pierwszej instancji w przedmiocie kosztów sądowych lub kosztów procesu i oddalił zarzut naruszenia zasady równości wobec prawa i zasady dwuinstancyjności postępowania sądowego.

</doc>
<doc id="141773" url="https://pl.wikipedia.org/wiki?curid=141773" title="Texas Instruments">
Texas Instruments

Texas Instruments Inc. – amerykańskie przedsiębiorstwo z siedzibą w Dallas, w stanie Teksas, będące czołowym producentem półprzewodników. Obecnie producent m.in. cyfrowych procesorów sygnałowych (rodzina TMS320), przetworników cyfrowo-analogowych, analogowo-cyfrowych, czujników, układów analogowych i półprzewodnikowych elementów dyskretnych, a także kalkulatorów naukowych.
Przedsiębiorstwo zostało założone w 1930 roku jako serwis geofizyczny zajmujący się poszukiwaniem złóż ropy naftowej za pomocą techniki fal dźwiękowych. W 1938 roku wydzielona została spółka Geophysical Services, Inc., a spółka nadrzędna przyjęła nazwę Coronado Corporation, po czym zakończyła działanie w 1945 r.
6 grudnia 1941 Geophysical Services została wykupiona przez kilku jej pracowników i jednego z jej założycieli – następnego dnia Stany Zjednoczone zostały zaatakowane przez Japonię i firma zdecydowała się podjąć produkcję wyposażenia do walki z wrogimi okrętami podwodnymi.
W 1951 r. Geophysical Services zmieniła nazwę na Texas Instruments i rozpoczęła produkcję tranzystorów na bazie umowy licencyjnej z Western Electric. W 1954 roku przedsiębiorstwo rozpoczęło pionierską produkcję pierwszych komercyjnych tranzystorów z krzemu i w tym samym roku wprowadziło na rynek pierwsze kieszonkowe radio tranzystorowe.
W 1958 r. jej pracownik Jack Kilby zademonstrował pierwszy, wykonany z germanu układ scalony, który zawierał kilka tranzystorów na pojedynczym chipie. Trzy lata później TI pokazała pracujący komputer używający układów scalonych – kompletny komputer na chipie został wyprodukowany w 1971 r.
We wczesnych latach 80. TI wyprodukowała dużą liczbę tanich komputerów domowych 99/4a, potem rozpoczęła produkcję maszyn stacjonarnych PC, która jednak została wkrótce przerwana. Przez szereg lat sprzedawała własną linię komputerów typu notebook. Wycofała się z tej działalności w 1997 r. sprzedając dział produkcyjny Acer Group.
W późnych latach 90. popularność w Stanach Zjednoczonych zyskały programowalne kalkulatory graficzne, począwszy od serii TI-8x z pierwszym modelem TI-81. Kalkulatory dzieliły się na wyposażone w procesory Zilog Z80 (używanych w Game Boyach) oraz Motorola 68000 (procesory stosowane w komputerach Amiga i szesnastobitowych komputerach Atari).

</doc>
<doc id="141779" url="https://pl.wikipedia.org/wiki?curid=141779" title="Podatki">
Podatki



</doc>
<doc id="141781" url="https://pl.wikipedia.org/wiki?curid=141781" title="Omdurman">
Omdurman

Omdurman ( أم درمان) – największe miasto w Sudanie (ponad 1,2 mln mieszkańców w 1993, 2,8 mln 1 stycznia 2005). Położone na lewym brzegu Nilu Białego, naprzeciw stolicy państwa, Chartumu. Połączone z Chartumem i Chartumem Północnym mostami, stanowi wraz z nimi przemysłowe, handlowe i kulturalne centrum państwa.
W 1884 Muhammad Ahmad ibn as-Sayyid Abd Allah, zwany "Mahdim", w czasie walk powstania przeciw Brytyjczykom uczynił wieś Omdurman główną kwaterą swych wojsk. Po zdobyciu Chartumu w 1885 Omdurman został stolicą kraju.
Mahdi zmarł w 1885 i został pochowany w Omdurmanie. Ten fakt jest wspomniany w książce Henryka Sienkiewicza „W pustyni i w puszczy”.
2 września 1898 miała miejsce bitwa pod Omdurmanem, w której Lord Kitchener rozbił siły mahdystów, co doprowadziło do upadku powstania. W bitwie tej większa część miasta została zniszczona, jednak grób Mahdiego został odrestaurowany i istnieje do dziś.

</doc>
<doc id="141783" url="https://pl.wikipedia.org/wiki?curid=141783" title="Marszałek polowy">
Marszałek polowy



</doc>
<doc id="141787" url="https://pl.wikipedia.org/wiki?curid=141787" title="Straight-edge">
Straight-edge



</doc>
<doc id="141791" url="https://pl.wikipedia.org/wiki?curid=141791" title="Roman Załuski">
Roman Załuski

Roman Załuski (ur. 10 grudnia 1936 w Lidzie, zm. 29 listopada 2022 w Warszawie) – polski reżyser filmowy, scenarzysta.
Życiorys.
Maturę zdał w VI Liceum Ogólnokształcącym im. Tadeusza Reytana w Warszawie (1954). Ukończył Państwową Wyższą Szkołę Filmową w Łodzi (Wydział Reżyserii, 1958).
Po studiach wyjechał do Warszawy. Debiutował jako samodzielny reżyser w 1970 ("Dom", także autor scenariusza), popularność przyniosły mu komedie obyczajowe z ostatnich lat PRL, utrzymane w stylu burleski – "Wyjście awaryjne" (1982), "Och, Karol" (1985), "Kogel-mogel" (1988), "Galimatias, czyli kogel-mogel II" (1989), "Komedia małżeńska" (1993).
Pochowany w kolumbarium na cmentarzu Bródnowskim w Warszawie (kwatera 116A-4-22).
Nagrody i nominacje.
Za rok 1970 otrzymał Nagrodę Komitetu ds. Radia i Telewizji za twórczość radiową i telewizyjną. Zdobył także Nagrodę Polskiej Federacji Dyskusyjnych Klubów Filmowych dla filmu o największej frekwencji za film "Och, Karol" z 1985 roku. Sześć razy nominowano go do nagrody Złote Lwy. 

</doc>
<doc id="141792" url="https://pl.wikipedia.org/wiki?curid=141792" title="Fusion">
Fusion



</doc>
<doc id="141793" url="https://pl.wikipedia.org/wiki?curid=141793" title="Jazz fusion">
Jazz fusion



</doc>
<doc id="141796" url="https://pl.wikipedia.org/wiki?curid=141796" title="Galeria Uffizi">
Galeria Uffizi

Galeria Uffizi (wł. "Galleria degli Uffizi") – galeria sztuki we Florencji, znajdująca się w pobliżu Piazza della Signoria, jedno z najstarszych muzeów w Europie. Na bryłę budowli składają się dwa prostokątne budynki połączone trzecim, wychodzącym galerią nad rzekę Arno. Dziedziniec pomiędzy dwoma skrzydłami Uffizi nosi nazwę "Piazza degli Uffizi". Galeria jest podzielona na kilka pomieszczeń utworzonych dla dzieł z różnych szkół i stylów, w porządku chronologicznym.
Historia.
Budowę "Uffizi" Kosma I Medyceusz powierzył architektowi i malarzowi Giorgio Vasariemu. Prace rozpoczęto w 1560 roku i po 20 latach ukończono budowlę, w której początkowo miały się mieścić florenckie urzędy administracyjne i sądownicze. Z tym pierwotnym przeznaczeniem wiąże się nazwa obiektu – "uffizi" w języku włoskim oznacza „urzędy”. Ponieważ w roku 1574 obaj Kosma I i Vasari zmarli, kontynuacją budowy zajęli się syn Kosmy Francesco I de’ Medici i Bernardo Buontalenti. W 1581 roku budowa Ufizzi została ukończona i na najwyższym piętrze pałacu powstała galeria utworzona przez Francesco I de’ Medici dla umieszczenia tam kolekcji dzieł sztuki zgromadzonej przez Medicich.
W budynkach od strony wewnętrznego dziedzińca, na parterze zbudowano otwartą loggię, poziom I piętra zamykają okna, na II piętrze umieszczono galerię. Na parterze, w niektórych filarach, wykonano nisze mieszczące posągi znanych osobistości Toskanii. W 1971 roku w zabudowaniach parteru odkryto pozostałości romańskiego kościoła San Pietro Scherraggio, w którym zachowały się freski Andrei del Castagno.
W 1993 roku samochód-pułapka eksplodował przy ulicy Via dei Georgofili, a eksplozja uszkodziła część pałacu, zabijając 5 osób. Najpoważniejszych zniszczeń doznał "Pokój Niobe", tylko częściowo udało się go odrestaurować, ponieważ freski zostały nieodwracanie uszkodzone. Sprawców eksplozji nie udało się wykryć, ale podejrzewano o nią mafię.
Zbiory.
Na I piętrze znajduje się "Gabinet Rysunków i Sztychów" ("Gabinetto Disegni e Stampe degli Uffizi"), jego kolekcję zapoczątkowały gromadzone w XVI wieku zbiory kardynała Leopolda Medyceusza.
Na II piętrze mieści się galeria ulokowana w 45 salach. Zbiory zostały podarowane miastu w 1737 roku przez Annę Marię Ludwikę z Medyceuszów. Oprócz nich, w pomieszczeniach II piętra umieszczono także Archiwum Państwowe przechowujące cenne dokumenty związane z historią Florencji.
Wśród zbiorów Galerii Uffizi przeważają obrazy szkół włoskich i flamandzkich. W salach eksponowane są dzieła malarzy takich jak:
Znajduje się tu także galeria autoportretów słynnych malarzy. Są tu podobizny Andrea del Sarto, Bronzino, Berniniego, Rembrandta, Rubensa, van Dycka, Hogartha, Delacroix i wielu innych. W salach umieszczono także kolekcję starożytnych rzeźb. Wystawiane są również gobeliny (m.in. 8 arrasów tkanych w Brukseli według kartonów narysowanych przez Lukasa de Herre).
Podczas zwiedzania galerii można zobaczyć wizerunki polskich władców. Wystawiane są obrazy z podobiznami Zygmunta I, Zygmunta III Wazy, Władysława IV, Jana III Sobieskiego, Augusta II i Stanisława Augusta Poniatowskiego. Wśród miniatur znajdują się portrety Henryka Walezego, Stefana Batorego, Teresy Lubomirskiej i Heleny Radziwiłłowej.

</doc>
<doc id="141801" url="https://pl.wikipedia.org/wiki?curid=141801" title="Noah Hathaway">
Noah Hathaway

Noah Leslie Hathaway (ur. 13 listopada 1971 w Los Angeles) – amerykański aktor filmowy i telewizyjny.
Życiorys.
Urodził się w Los Angeles, w stanie Kalifornia jako syn Judy Ringler i Roberta Hathawaya, po części Indianina. Jego matka była pochodzenia żydowskiego, a ojciec miał korzenie irlandzkie, niemieckie i angielskie.
Kiedy miał dwa lata pojawił się w pięćdziesięciu reklamach. W wieku siedmiu lat wystąpił w serialu sci-fi ABC "Battlestar Galactica" (1978-1979) jako Boxey.
W wieku dwunastu lat został wybrany do roli Atreyu w dramacie fantasy Wolfganga Petersena "Niekończąca się opowieść" ("Die Unendliche Geschichte", 1984), za którą otrzymał nagrodę Saturna i zdobył popularność wśród młodszych widzów.
Na skutek kontuzji w sportach walki i po klęsce ostatniego filmu "Dla śmierci, dla snu" ("To Die, to Sleep", 1994) wycofał się z show-biznesu.
W 2010 roku powrócił do grania, zaczynając od filmu "Dziewczyna z sushi" ("Sushi Girl", 2012), w którym partnerowali mu m.in. Mark Hamill i Danny Trejo.

</doc>
<doc id="141806" url="https://pl.wikipedia.org/wiki?curid=141806" title="Marszałek wielki koronny">
Marszałek wielki koronny

Marszałek wielki koronny lub marszałek koronny (łac. "mareschalus Regni Poloniae") – historyczny urząd w Polsce w okresie średniowiecza i w I Rzeczypospolitej, pierwszy „minister” w Koronie Królestwa Polskiego. Posiadał kompetencje zbliżone do współczesnego ministra spraw wewnętrznych.
Należał do grupy pięciu członków Senatu – „ministrów”, czyli urzędników administracji centralnej, wywodzących się z czasów Kazimierza Wielkiego. Byli to: marszałek wielki koronny, marszałek nadworny koronny, kanclerz, podkanclerzy i podskarbi wielki koronny. Marszałek wielki koronny był wśród nich najważniejszym „ministrem”.
Historia urzędu.
Po raz pierwszy pojawia się w 1271. Występował razem z podmarszałkiem i był to wtedy urząd niewiele znaczący. Dopiero za Kazimierza Wielkiego jego ranga poważnie wzrosła. Marszałek koronny stał się „wielkim” w 1409 roku, kiedy przydano mu jako zastępcę marszałka nadwornego koronnego, ponieważ wciąż wzrastał jego zakres obowiązków; marszałek nadworny mógł jednak działać samodzielnie tylko podczas nieobecności marszałka wielkiego koronnego. Władysławowi Jagielle przypisuje się utworzenie urzędu marszałka wielkiego litewskiego, formalnie równorzędnego koronnemu, ale w rzeczywistości mu ustępującego. Zakres jego działania określał statut króla Aleksandra Jagiellończyka z 1504. Po układzie w Hadziaczu w 1658 roku powołano również marszałka ruskiego, planując unię z udziałem trzeciego państwa składowego Rzeczypospolitej. Wobec niepowodzenia tego przedsięwzięcia urząd ten jednak zlikwidowano.
Zakres działania marszałka.
Marszałek wielki koronny dbać miał o bezpieczeństwo osobiste monarchy i spokój w miejscu jego przebywania. Powołano osobny sąd marszałkowski, do którego kompetencji należało sądzenie w sprawach o naruszenie spokoju publicznego w miejscu rezydowania monarchy i na 1 milę wokoło. M.in. za wydobycie obnażonej broni w obecności króla ferował wyrok śmierci. Na straży króla stała straż marszałkowska składająca się z 2 chorągwi piechoty węgierskiej (Węgrzy marszałkowscy) oraz milicja marszałkowska. Od 1646 wraz ze swym odpowiednikiem z Wielkiego Księstwa był zwierzchnikiem gwardii koronnej. W miejscu pobytu monarchy zapewniał czystość ulic, jakość bruków i przestrzeganie przepisów przeciwpożarowych. Przejmował też w takiej sytuacji kompetencje wojewodów, m.in. ustanawiał i kontrolował ceny, nadzorował wagi i miary. Był niejako pełnomocnikiem króla w kontaktach z otoczeniem, na wszystkich publicznych wystąpieniach poprzedzał króla. Decydował o dopuszczeniu na audiencji, przyjmował jako pierwszy zagraniczne poselstwa. Czuwał nad przedstawicielstwami obcych państw przy królu, wyznaczając im kwatery. Był też mistrzem ceremonii państwowych i dworskich.
Do 1766 był przełożonym dworu królewskiego i dworzan, przyjmował ich do służby, określał ich pensje. Sprawował nad wszystkimi świeckimi urzędnikami dworu jurysdykcję sądową. Od 1632 pod jego rozkazami była gwardia królewska. Marszałek wielki koronny prowadził też inwentarze dworu, ustalał ceny towarów kupowanych na jego użytek.
Zwoływał posiedzenia senatu, którym przewodniczył. Podczas trwania sejmu w miejscu obrad cała władza policyjna należała do marszałka. Wydawał on wtedy tzw. artykuły marszałkowskie, regulujące sprawy bezpieczeństwa.
W czasie bezkrólewia organizował elekcje i dbał o jej spokojny przebieg. Opiekował się wówczas posłami obcych państw (którzy zazwyczaj bardzo energicznie angażowali się w elekcję). Ogłaszał razem z prymasem obiór nowego króla.
Wchodził w skład generalnego sądu kapturowego.
Atrybuty.
Laska marszałkowska była oznaką jego władzy. Po elekcji nosił ją przed elektem obróconą w dół. Podnosił ją dopiero po koronacji, gdy zabrzmiał okrzyk „Niech żyje król!”
W razie nieobecności marszałka wielkiego koronnego jego obowiązki przejmował marszałek wielki litewski, później mógł to uczynić marszałek nadworny koronny bądź marszałek nadworny litewski. Z braku ich wszystkich podskarbi, świecki kanclerz bądź podkomorzy.

</doc>
<doc id="141807" url="https://pl.wikipedia.org/wiki?curid=141807" title="Aneuploidy">
Aneuploidy



</doc>
<doc id="141812" url="https://pl.wikipedia.org/wiki?curid=141812" title="Dziedziczenie ustawowe">
Dziedziczenie ustawowe

Dziedziczenie ustawowe – dziedziczenie według przepisów prawa spadkowego, mające miejsce, gdy spadkodawca nie sporządził testamentu albo testament jest nieważny, albo gdy osoby powołane do dziedziczenia nie chcą lub nie mogą być spadkobiercami. Dziedziczenie ustawowe może odnosić się do całego spadku albo do jego części. Reguły dziedziczenia ustawowego opierają się na stosunku pokrewieństwa, małżeństwa lub przysposobienia.
W Polsce dziedziczenie ustawowe jest regulowane przepisami Kodeksu cywilnego w księdze czwartej pt. "Spadki".
Należy tu zwrócić uwagę na art. 43 § 1 Kodeksu rodzinnego i opiekuńczego, który stanowi: "Oboje małżonkowie mają równe udziały w majątku wspólnym". Tak więc połowa majątku pozostaje przy żyjącym współmałżonku jako jego dotychczasowa własność, a masę spadkową tworzy druga połowa majątku wspólnego, o ile nie zaszły okoliczności z § 2 tego artykułu.
Krąg spadkobierców.
Kodeks cywilny w artykułach 931 – 935 zalicza do spadkobierców ustawowych: zstępnych, małżonka, rodziców, rodzeństwo i zstępnych rodzeństwa spadkodawcy, dziadków, pasierbów, gminę oraz Skarb Państwa.
Ostatnie zmiany w kręgu spadkobierców ustawowych zostały dokonane na podstawie ustawy z dnia 2 kwietnia 2009 r. o zmianie ustawy – Kodeks cywilny (). W ramach przedmiotowej nowelizacji krąg spadkobierców ustawowych został poszerzony o pasierbów.
Kolejność dziedziczenia ustawowego.
Polskie prawo spadkowe określa kolejność w jakiej spadkobiercy ustawowi są powoływani do spadku.
W pierwszej kolejności do spadku zostają powołane dzieci spadkodawcy oraz małżonek. Dziedziczą oni w częściach równych. Jednak ułamkowa część spadku przypadająca małżonkowi nie może być mniejsza niż 1/4. Oznacza to, że jeśli mąż pozostawił po sobie żonę i dwoje dzieci, to wszyscy otrzymają po 1/3 spadku. Jeśli jednak pozostawiłby żonę i czworo dzieci, to żona otrzyma 1/4 spadku a czworo dzieci pozostałe 3/4 spadku.
Gdy dziecko spadkodawcy nie dożywa otwarcia spadku, jego udział spadkowy przypada jego dzieciom w częściach równych. Czyli w momencie, gdy spadkodawca pozostawia żonę, dwie córki oraz dwoje wnucząt po wcześniej zmarłym synu; to żona dziedziczy 1/4 spadku, obie córki po 1/4 spadku, zaś oboje wnucząt pozostałą 1/4 część spadku, która przypadałaby na syna spadkodawcy.
We współczesnym prawie – w przeciwieństwie, np. do prawa XIX-wiecznego – zniesiono dyskryminację dzieci nieślubnych i narodzonych wskutek kazirodztwa. Dlatego też dzieci ze związków pozamałżeńskich, czy kazirodczych zachowują pełne prawa spadkobierców.
W sytuacji, gdy spadkodawca nie pozostawił zstępnych (dzieci naturalnych i przysposobionych), do spadku zostają powołani jego małżonek oraz jego rodzice. Udział każdego z rodziców, który dziedziczy wraz z małżonkiem, wynosi 1/4 spadku. Kodeks w art. 932 § 2 uprzywilejowuje matkę spadkodawcy w sytuacji, gdy nie zostało ustalone ojcostwo. W takim przypadku bowiem dziedziczy ona 1/2 spadku a małżonek pozostałą połowę. Rodzice przejmują cały spadek w razie, gdy spadkodawca nie pozostawił ani dzieci, ani małżonka.
Kolejno art. 932 § 4 mówi, iż w razie, gdy jedno z rodziców nie dożyło otwarcia spadku, to w jego miejsce wchodzi rodzeństwo spadkodawcy, dziedzicząc część przypadającą rodzicowi w częściach równych. Zarazem – wedle art. 933 – udział małżonka, który dziedziczy wraz z rodzicami, rodzeństwem, czy zstępnymi rodzeństwa współmałżonka, zawsze wynosi połowę spadku. W ten sposób przepisy chronią interes małżonka, który w czasie życia spadkodawcy przyczyniał się do wzrostu jego majątku (majątku, który potem wszedł w skład spadku).
Czyli w przypadku, gdy mąż pozostawia żonę a oboje jego rodzice żyją; to połowę spadku po nim obejmują rodzice a połowę wdowa. Jeśli umiera mąż, pozostawiając żonę a żyje jego matka oraz trzy siostry; to 1/2 spadku przypada żonie, 1/4 matce, 1/4 trzem siostrom.
Podział spadku komplikuje się w sytuacji, gdy do dziedziczenia powołani zostają zstępni rodzeństwa. Taka sytuacja ma miejsce, gdy jedno z rodzeństwa, mające prawo do spadku, nie żyje. Na przykład: zmarły mąż miał żonę, matkę, dwie siostry oraz dwóch bratanków po zmarłym wcześniej bracie. W tej sytuacji 1/2 spadku dziedziczy żona, 1/4 matka, zaś 1/4 dwie siostry oraz dwóch bratanków, którzy wchodzą w miejsce zmarłego uprzednio brata spadkodawcy. Wówczas udział sióstr wynosi 1/3 z 1/4, a udział bratanków 1/2 z 1/3 z 1/4.
Wreszcie małżonek spadkodawcy obejmuje całość spadku, w razie gdy zmarły małżonek nie posiadał ani rodziców, ani rodzeństwa, ani zstępnych rodzeństwa (siostrzeńców, bratanków, siostrzenice, bratanice itp.). Jednakże małżonek nie może dziedziczyć, jeśli spadkodawca wystąpił za życia o orzeczenie rozwodu lub separacji, a żądania te były uzasadnione. Owo wyłączenie następuje na mocy orzeczenia sądu. Wyłączenia może żądać każdy z pozostałych spadkobierców ustawowych, którzy zostali powołani do dziedziczenia w zbiegu z małżonkiem. Termin do wytoczenia powyższego powództwa, to 6 miesięcy od dnia, w którym spadkobierca dowiedział się o otwarciu spadku, jednakże nie dalej niż 1 rok od otwarcia spadku. Małżonek nie może dziedziczyć na podstawie ustawy także wtedy gdy pozostawał w separacji ze spadkodawcą.
W następnej kolejności do spadku zostają powołani dziadkowie spadkodawcy. Dziedziczą oni spadek tylko wówczas, gdy spadkodawca nie miał ani małżonka, ani rodzeństwa, ani zstępnych rodzeństwa. W sytuacji, gdy w chwili otwarcia spadku żyją wszyscy dziadkowie (łącznie cztery osoby), to dziedziczą w częściach równych. Jeśli natomiast, któreś z dziadków nie dożyje otwarcia spadku, to udział spadkowy przypada jego zstępnym (dalszym krewnym spadkodawcy). Jeżeli zaś któreś z dziadków nie posiadało potomstwa, to udział tej osoby przypada pozostałym dziadkom (na zasadzie przyrostu) (art. 934 Kodeksu cywilnego).
Do Kodeksu wprowadzono również art. 934¹. Zgodnie z nim do dziedziczenia mogą być powołane dzieci małżonka spadkodawcy (pasierbowie), ale tylko te, których oboje rodziców nie dożyło otwarcia spadku. Taka sytuacja ma miejsce wówczas, gdy spadkodawca nie miał rodziców, rodzeństwa, ani krewnych. Podstawę dziedziczenia pasierbów stanowi formalny stosunek powinowactwa, powstający z chwilą zawarcia przez rodzica pasierba – spadkobiercy małżeństwa ze spadkodawcą. Dziedziczenie pasierbów nie jest zależne od więzi uczuciowej łączącej ich ze spadkodawcą lub brakiem istnienia tejże więzi.
Gmina ostatniego miejsca zamieszkania spadkodawcy dziedziczy wówczas, gdy spadkodawca nie pozostawił żadnych osób powołanych do spadku z ustawy. Jeżeli natomiast ostatniego miejsca zamieszkania spadkodawcy nie da się ustalić lub spadkodawca zamieszkiwał i zmarł za granicą, to spadek przypada Skarbowi Państwa (art. 935 KC).

</doc>
<doc id="141813" url="https://pl.wikipedia.org/wiki?curid=141813" title="Gaj Mały">
Gaj Mały

Gaj Mały – wieś sołecka w Polsce, położona w województwie wielkopolskim, w powiecie szamotulskim, w gminie Obrzycko, koło Szamotuł w kierunku Czarnkowa. Około 800 mieszkańców.
W latach 1975–1998 wieś położona była w województwie poznańskim.
Historia.
Wieś wzmiankowana po raz pierwszy w 1284 jako własność Tomisława z Szamotuł. W rękach Szamotulskich do początku XVI wieku. Później zmieniała wielokrotnie właścicieli, aby od połowy XVIII wieku aż do II wojny światowej pozostawać w rękach Raczyńskich. Od 1845 Gaj Mały był siedzibą Ordynacji Obrzyckiej pozostającej we władaniu tzw. niemieckiej linii Raczyńskich.
We wsi znajduje się eklektyczny zespół pałacowy.
W Gaju Małym 12 kwietnia 1805 urodził się Walerian Tyburcjusz Breański – ksiądz, powstaniec listopadowy i działacz emigracyjny.

</doc>
<doc id="141814" url="https://pl.wikipedia.org/wiki?curid=141814" title="Archeologia podwodna">
Archeologia podwodna

Archeologia podwodna, prospekcja podwodna – rodzaj archeologii wyodrębniony na podstawie wykorzystywanych metod badawczych i środowiska badawczego.
Wstęp.
Początków tej gałęzi nauki należy się dopatrywać na przełomie lat 1853–1854, kiedy to po raz pierwszy w Zurychu zetknięto się z dużą ilością artefaktów, odsłoniętych na skutek obniżającego się poziomu wód w jeziorach.
Podobnie jak ma to miejsce na lądzie, badania prospekcyjne zmierzają do lokalizacji nowych i szczegółowego rozpoznania znanych już stanowisk. Stanowiska archeologii podwodnej poszukuje się we wszelkiego rodzaju zbiornikach wodnych od jezior, źródeł i rzek, poprzez zatopione studnie, miasta, porty, aż do zalanych jaskiń, a nade wszystko morza i oceany oraz związane z tym, wraki statków. Ze względu na duże zainteresowanie archeologów dwoma ostatnimi rodzajami zbiorników, archeologia podwodna często określana jest jako archeologia morska.
Kwerenda.
Przed pracami podwodnymi badacze zapoznają się z danymi źródłowymi. Studiowanie map, dzienników i dokumentów naprowadza badaczy na zatopiony okręt lub port. Wywiady przeprowadzane z miejscową ludnością okazują się źródłem wielu cennych informacji (poławiacze pereł czy też gąbek spędzają wiele godzin pod wodą i mogą naprowadzić badaczy na trop okrętu lub ruin).
Rozpoznanie.
Pod wodą możliwe jest prowadzenie odpowiednika badań powierzchniowych. Zespół nurków wyposażonych w płetwy i aparaty do nurkowania przeszukuje w tyralierze wyznaczony obszar, rejestrując i lokalizując stanowiska archeologiczne.
Do rozpoznania podwodnego w archeologii wykorzystuje się również metody geofizyczne. Łodzie mogą holować podwieszony w odpowiedniej odległości magnetometr, który wykrywa przedmioty wykonane ze stali i żelaza. Nadajnik sonaru może emitować ultradźwięki, których odbicie po zarejestrowaniu jest przetwarzane w graficzny obraz ukształtowania dna. Dzięki umieszczonemu pod łodzią sonarowi poddennemu możliwe jest uzyskanie obrazu obiektów ukrytych pod dnem.
Archeologia lotnicza także ma swój udział w badaniach podwodnych. Obiekty znajdujące się na niewielkiej głębokości są doskonale widoczne z powietrza w słoneczny dzień, jeśli woda nie jest mętna.
Prowadzenie wykopalisk.
Wykopaliska podwodne są trudne do przeprowadzenia, skomplikowane i kosztowne. Wymagają także natychmiastowej konserwacji wydobywanych na powierzchnię przedmiotów. Badania takie polegają na przemieszczaniu dużej ilości osadów i dokumentowaniu oraz wydobywaniu na powierzchnię dużych obiektów, takich jak naczynia zasobowe, amfory, sztaby żelaza, złota czy też armaty.
Archeologia podwodna wykorzystuje zróżnicowane narzędzia, które znacznie rozwijały się na przestrzeni wieków. Do ważniejszych zaliczamy sprzęt do nurkowania (skafandry, butle, automaty oddechowe itp.), zdalnie sterowane roboty podwodne, miniaturowe łodzie podwodne, które umożliwiają zejście w głąb mórz i oceanów, gdzie granica ludzkiej wytrzymałości została naruszona, różnego rodzaju kosze na znaleziska. Rejestruje się obraz za pomocą kamer i aparatów, przystosowanych do prac podwodnych.
W trakcie badań sami archeolodzy wynaleźli urządzenia pomocne w podwodnych pracach. Za przykład można podać balon umocowany do koszyka, który ułatwia wydobywanie zabytków na powierzchnię.
Jeśli odkryto zachowany kadłub, wykonuje się jego szczegółowy rysunek, który umożliwi w przyszłości jego rekonstrukcję po wydobyciu na powierzchnię.
Podsumowanie.
Działalność archeologii podwodnej przejawia się przede wszystkim w dokumentowaniu i wyławianiu zachowanych przedmiotów z dna zbiorników, śladów dawnej ludzkiej działalności.
Archeolodzy podwodni na podstawie swoich badań dokonali szeregu analiz, które pozwoliły poznać nie tylko konstrukcje zatopionych statków i obiektów, ale także poznać szczegóły życia na statkach. Ustalono rodzaje przewożonych towarów, poznano m.in. dawną metalurgię i produkcję szkła, odkrywając niepowtarzalne zabytki.

</doc>
<doc id="141816" url="https://pl.wikipedia.org/wiki?curid=141816" title="Hadziacz">
Hadziacz

Hadziacz (, Hadiacz) – miasto na Ukrainie, w obwodzie połtawskim, nad rzeką Psioł.
W mieście rozwinął się przemysł materiałów budowlanych, spożywczy oraz paszowy.
Historia.
Hadziacz uzyskał prawa miejskie w 1634 roku. Był siedzibą starostwa niegrodowego, o które spór toczyli ze sobą Wiśniowieccy i Koniecpolscy. Po śmierci Stanisława Koniecpolskiego uzyskawszy w kancelarii koronnej stosowne upoważnienie 12 lipca 1646 Jeremi Wiśniowiecki zbrojnie zajął przedmiot sporu „"strasznym strzelaniem z dział i hakownic miasta dobywając"”, za co Aleksander Koniecpolski (1620–1659) pozwał go przed sąd sejmowy
Unia hadziacka.
16 września 1658 została zawarta tutaj ugoda Polski z Kozakami (zatwierdzona przez Sejm 12 maja 1659), przewidująca powstanie unii, w której Ruś stanie się częścią Rzeczypospolitej jako trzeci, równorzędny wobec Korony i Wielkiego Księstwa Litewskiego, podmiot z własnymi urzędami (stworzono funkcję marszałka ruskiego obok marszałka koronnego i litewskiego), wojskiem i trybunałem. Ugoda ta przewidywała również zrównanie w prawach prawosławia z katolicyzmem.
W wyniku późniejszych zawirowań wojennych w Polsce (wojna z Rosją) oraz buntu Kozaków przeciw Iwanowi Wyhowskiemu ugoda ta nie została zrealizowana.

</doc>
<doc id="141817" url="https://pl.wikipedia.org/wiki?curid=141817" title="Przygodzice (wieś w województwie wielkopolskim)">
Przygodzice (wieś w województwie wielkopolskim)

Przygodzice – wieś w Polsce położona w województwie wielkopolskim, w powiecie ostrowskim, w gminie Przygodzice. Leży nad rzeką Barycz przy ujściu do niej cieku Roguszna, niedaleko południowej granicy Ostrowa Wielkopolskiego. Stanowi siedzibę gminy Przygodzice.
Historia.
Przygodzice wzmiankowano po raz pierwszy w 1403 roku. Właściciel wsi, podkomorzy kaliski Rafał z Gołuchowa, uzyskał przywilej lokacji na terenie wsi miasta Światłowa, nie został on jednak wykorzystany. Od XIX wieku wieś stanowiła klucz dużego majątku ziemskiego, przekształconego przez Radziwiłłów w ordynację, od 1840 roku o statusie Hrabstwa Przygodzickiego. Wcześniej we wsi rezydowali właściciele okolicznych dóbr, m.in. Ostrowa.
Właścicielami dóbr przygodzickich byli między innymi:
24 lutego 1739 zmarł tutaj jeden z największych adherentów Augusta Mocnego, Jan Jerzy Przebendowski. O odkryciach w Przygodzicach pisał w "Grobie wojownika rzymskiego z Przygodzic" Józef Kostrzewski, twórca polskiej szkoły archeologicznej. Z Przygodzicami związany był także pierwszy poległy powstaniec wielkopolski Jan Mertka, uhonorowany tutaj tablicą pamiątkową na murach dawnej Szkoły Powszechnej, do której uczęszczał. W 1895 roku urodził się tu błogosławiony kościoła katolickiego Aleksy Sobaszek.
Miejscowość przynależała administracyjnie przed rokiem 1887 do powiatu odolanowskiego, w latach 1975-1998 do województwa kaliskiego, a w latach 1887-1975 i od 1999 do powiatu ostrowskiego.
W końcu XIX wieku wieś liczyła według Słownika Geograficznego Królestwa Polskiego 46 domów i 444 mieszkańców, a majątek – 19 domów i 263 mieszkańców.
W miejscowości działało "Państwowe Gospodarstwo Rybackie Przygodzice".
Przyroda.
Na zachód od wsi rozciągają się Stawy Przygodzickie zajmujące ponad 400 ha powierzchni, w których prowadzi się hodowlę karpi królewskich. Ponadto miejscowość leży nieopodal parku krajobrazowego „Dolina Baryczy”.
Transport.
Przygodzice leżały niegdyś wzdłuż dróg krajowych nr 11 i nr 25, których przebieg zmieniono po wybudowaniu obwodnicy Ostrowa Wielkopolskiego. Obecnie przez wieś przebiega droga wojewódzka nr 490. Do wsi kursują autobusy MZK Ostrów Wielkopolski. W południowej części miejscowości znajduje się stacja kolejowa Przygodzice leżąca na linii kolejowej nr 272. 

</doc>
<doc id="141820" url="https://pl.wikipedia.org/wiki?curid=141820" title="Prawo rzeczowe">
Prawo rzeczowe

Prawo rzeczowe – dział prawa cywilnego regulujący powstanie, treść, zmianę i ustanie prawa własności i innych praw do rzeczy i zwierząt (w wyjątkowych sytuacjach także nie do nich – np. użytkowanie prawa). Prawo rzeczowe jest prawem bezwzględnym, czyli skutecznym wobec wszystkich ("erga omnes"), w odróżnieniu od na przykład praw wynikających z umów.
Prawo polskie.
Podstawowe źródła prawa i rodzaje praw rzeczowych.
W Polsce kwestie związane z prawem rzeczowym reguluje księga druga kodeksu cywilnego – "Własność i inne prawa rzeczowe" oraz odpowiednie przepisy kodeksu postępowania cywilnego. Kodeks cywilny wymienia następujące prawa rzeczowe:
Nie jest dopuszczalne umowne ustanowienie praw rzeczowych innych niż wyżej wymienione (zasada "numerus clausus" praw rzeczowych).
Inne źródła prawa rzeczowego.
Szczegółowe regulacje z zakresu prawa rzeczowego są zawarte w wielu ustawach. Należą do nich:

</doc>
<doc id="141822" url="https://pl.wikipedia.org/wiki?curid=141822" title="Cmentarz żydowski w Częstochowie">
Cmentarz żydowski w Częstochowie

Cmentarz żydowski w Częstochowie – położony jest przy ul. Złotej w dzielnicy Dąbie (administracyjnie Zawodzie-Dąbie), obok terenów Huty Częstochowa.
Jest jednym z największych kirkutów w Polsce. Zajmuje powierzchnię około 8,5 ha i obecnie niemal w całości porośnięty jest lasem. Znajduje się na nim około 4–5 tysięcy macew, zarówno z polskimi, jak i hebrajskimi inskrypcjami, w większości oplecionych bluszczem. Część z nich została przemieszczona, złamana lub przewrócona. Do zniszczeń przyczyniły się też przez lata zanieczyszczenia z pobliskiej huty.
Historia.
Został założony przez gminę żydowską pod koniec XVIII wieku (wcześniej częstochowscy Żydzi chowani byli na cmentarzu żydowskim w pobliskim Janowie), prawdopodobnie w 1799, choć niektóre źródła mówią o 1780. W 1907 przebudowany i ogrodzony. Do 1939 oraz w latach 1945–1950 znajdował się pod opieką gminy żydowskiej. W 1943, podczas likwidacji „małego getta”, na cmentarz przywożono Żydów, którzy byli natychmiast rozstrzeliwani i grzebani w zbiorowej mogile. Ostatniego oficjalnego pochówku dokonano na cmentarzu w 1970, lecz potajemne pogrzeby odbywały się jeszcze przez trzy lata.
Po 1950 cmentarz znalazł się wewnątrz terenów rozbudowywanej Huty Częstochowa, przez co dostęp do niego był utrudniony. Przyczyniło się to do ocalenia nekropolii, ale nie sprzyjało trosce o jej wygląd. Obecnie status prawny terenu cmentarza jest przedmiotem uzgodnień pomiędzy władzami Częstochowy oraz katowicką gminą żydowską.
W 1984 odbudowano bramę i ogrodzono teren, a w 1988 dokonano inwentaryzacji nagrobków. Jeszcze pod koniec lat osiemdziesiątych XX wieku wstęp na teren cmentarza był ograniczony i wymagał uzyskania przepustki, gdyż znajdował się na terenie będącym pod zarządem Huty Częstochowa.
7 sierpnia 2007 grupa chuliganów dokonała profanacji cmentarza, niszcząc liczne nagrobki, malując na nich czarną farbą antysemickie symbole oraz krzyże celtyckie. Częstochowscy licealiści podjęli się akcji sprzątania i usuwania szkód. Niestety obecnie, cmentarz jest nie tylko zdewastowany, ale również niezabezpieczony, a przez to narażony m.in. na dewastacje ze strony satanistów i antysemitów. Niemniej, cmentarz ten ma swój niepowtarzalny klimat, dzięki bujnemu rozwojowi nieprzycinanej zieleni cmentarnej, szczególnie bluszczu.
Niektóre zidentyfikowane nagrobki.
Do ciekawszych nagrobków należy tumba z 1937, w której pochowano nadrabina Nachuma Asza. Na czterech rogach jej wieka wyrzeźbione są orły, mogące być symbolicznymi strażnikami spokoju duszy. Prawdopodobnie jest to także nawiązanie do cytatu „Szybsi od orłów, potężniejsi od lwów” z II Księgi Samuela, mającego charakteryzować zmarłego. Warty uwagi jest ohel cadyka Pinchasa Menachema Justmana i jego syn Izaaka Meira Justmana z 1919. Czasy holokaustu upamiętniają:

</doc>
<doc id="141825" url="https://pl.wikipedia.org/wiki?curid=141825" title="Kisekae Set System">
Kisekae Set System

Kisekae Set System, KiSS – komputerowa rozrywka polegająca na przebieraniu wirtualnych lalek. Przy użyciu specjalnego programu (przeglądarki KiSS) można wczytywać zestawy, a następnie na ekranie komputera bawić się w ich przebieranie. KiSS pochodzi w prostej linii od papierowych laleczek, które można było ubierać w wycinane papierowe ubranka. Nazwa jest akronimem od angielsko-japońskiego określenia .
Pierwsze przeglądarki KiSS powstały w Japonii i siłą rzeczy tam też powstały pierwsze zestawy do nich. Często występowały w nich postacie z mang i anime, dlatego gdy ta rozrywka wyszła poza granice Japonii najszybciej i najlepiej przyjęła się właśnie wśród fanów japońskiego komiksu i filmu animowanego. Do dziś znaczna część tworzonych zestawów to postacie z mang i anime.
Przeglądarki rozwijały się wraz ze wzrostem możliwości komputerów. Początkowo były w stanie wyświetlać tylko 16 kolorów i ograniczoną liczbę elementów. Kolejne wersje przeglądarek wprowadziły możliwość korzystania z 256 kolorów, a w końcu również pełnej 24 bitowej palety (tzw. Cherry KiSS). Pojawiła się także obsługa dźwięku, możliwość animacji i interakcji z użytkownikiem z wykorzystaniem specjalnego języka skryptowego (tzw. FKiSS – istnieje kilka poziomów zaawansowania skryptu).
Obecnie przeglądarki KiSS są dostępne dla większości systemów operacyjnych, zarówno tych najpopularniejszych (Linux, MacOS, Windows), jak i tych bardziej egzotycznych (AmigaOS, RiscOS).
Od strony technicznej zestaw KiSS składa się z kilku rodzajów plików: elementów graficznych (klatki, pliki *.cel), których położenie i właściwości są określone w plikach *.cnf oraz palet definiujących wykorzystywane kolory (pliki *.kcf). Opcjonalnie w zestawie mogą znajdować się pliki dźwiękowe (zwykle.mid.au lub .wav). Zestawy Cherry Kiss korzystają z plików.cel z wbudowaną własną paleta. Dodatkowo wraz z zestawem może znajdować się plik.ktn, zawierający mały podgląd, do wyświetlenia przez przeglądarkę.
Aby zapewnić wygodne przenoszenie plików są one zarchiwizowane w postaci archiwum *.lzh. Przeglądarka KiSS zajmuje się wyświetlaniem wszystkich elementów zgodnie z regułami zawartymi w pliku.cnf. Zasada działania jest podobna do przeglądarki internetowej.
Zawartość zestawów najczęściej stanowią imitacje laleczek. Spotyka się także zestawy o innej zawartości, np. gry logiczne albo niby-klocki pozwalających budować maszyny.

</doc>
<doc id="141826" url="https://pl.wikipedia.org/wiki?curid=141826" title="Ejrene">
Ejrene

Ejrene (także Eirene; gr. Eirḗnē ‘pokój’) – w mitologii greckiej córka Zeusa i Temidy, bogini pokoju, wyobrażana z małym Plutosem, bóstwem bogactwa na ręce, rogiem obfitości i gałązką oliwną. Nazywana "matką bogactwa i czarów wiosny". Jedna z hor, identyfikowana z rzymską Pax. Była szczególnie czczona w Atenach, gdzie Kimon wystawił jej ołtarz, a później obchodzono jej święto w 16 dniu miesiąca Hekatombajon, czyli z początkiem sierpnia, bardzo uroczyście i z wieloma ofiarami. Miała dzieci: Bareję i Kamidę.

</doc>
<doc id="141830" url="https://pl.wikipedia.org/wiki?curid=141830" title="Roosevelt Skerrit">
Roosevelt Skerrit

Roosevelt Skerrit (ur. 8 czerwca 1972) – dominicki polityk, premier Dominiki od 8 stycznia 2004.
Skerrit był ministrem edukacji w rządzie Pierre Charlesa, który zmarł po długiej chorobie 6 stycznia 2004. Został mianowanym premierem Dominiki 7 stycznia 2004 i zaprzysiężony dzień później, zastępując na tym stanowisku p.o. premiera Osborne'a Riviere. 
Podczas wyborów parlamentarnych na Dominice, które odbyły się w maju 2005 rządząca Partia Pracy Dominiki odniosła zwycięstwo, dzięki czemu Skerrit zapewnił sobie reelekcję na urząd premiera. W kolejnych wyborach parlamentarnych w grudniu 2009 jego partia zwiększyła swój stan posiadania w parlamencie, a Skerrit zachował stanowisko szefa rządu.
Roosevelt Skerrit jest absolwentem Uniwersytetu Missisipi i członkiem rządzącej Partii Pracy Dominiki.

</doc>
<doc id="141832" url="https://pl.wikipedia.org/wiki?curid=141832" title="Osborne Riviere">
Osborne Riviere

Osborne Riviere (ur. 1932?, zm. 23 listopada 2017) – polityk Republiki Dominiki, pełnił funkcję ministra spraw zagranicznych kraju.
Riviere został ministrem spraw zagranicznych w 2001 r. na miejsce Pierre Charlesa. Od listopada 2003 r. był również p.o. premiera Dominiki, zastępując złożonego ciężką chorobą Charlesa. Po jego śmierci przez dwa dni (od 6 do 8 stycznia 2004), tj. do czasu zaprzysiężenia Roosevelta Skerrita, był tymczasowym premierem kraju.
Riviere był członkiem rządzącej Partii Pracy Dominiki.

</doc>
<doc id="141833" url="https://pl.wikipedia.org/wiki?curid=141833" title="Rosie Douglas">
Rosie Douglas

Rosie Douglas właśc. Roosevelt Douglas (ur. 15 października 1941, zm. 1 października 2000 w Portsmouth) – polityk Dominiki.
Douglas od 3 lutego 2000 do swej śmierci pełnił funkcję premiera Dominiki.
Douglas zdobył podczas swej politycznej kariery sławę radykalnego reformatora. W czasie wyborów parlamentarnych, które odbyły się na wyspie 31 stycznia 2000 r. poprowadził Partię Pracy Dominiki do zwycięstwa, odsuwając od władzy Zjednoczoną Partię Pracujących premiera Edisona Jamesa.
Po wyborach Douglas utworzył wespół z umiarkowaną Dominikańską Partią Wolności koalicyjny rząd i 3 lutego objął funkcję premiera. Rozpoczął ambitny program współpracy ze wspólnotami emigrantów z wyspy, podejmując jednocześnie politykę zacieśniania kontaktów z zaprzyjaźnionymi krajami regionu.
Zaledwie osiem miesięcy później Douglas zmarł 1 października 2000 r. w swoim domu w Portsmouth. Dzień wcześniej wrócił z podróży służbowej, w trakcie której odwiedził Australię, Tajwan, Kanadę i Jamajkę szukając inwestorów chętnych do inwestowania na wyspie.

</doc>
<doc id="141834" url="https://pl.wikipedia.org/wiki?curid=141834" title="Patrick John">
Patrick John

Patrick Roland John (ur. 7 stycznia 1938 w Roseau, zm. 6 lipca 2021) – dominicki polityk, w latach 1974–1979 – premier kraju.
Życiorys.
Rozpoczął karierę polityczną jako przywódca związku zawodowego i burmistrz Roseau (stolica Dominiki). Po niespodziewanym wycofaniu się premiera Edwarda Olivera LeBlanca z polityki John 27 lipca 1974 został mianowany jego następcą. Podczas jego rządów, dnia 3 listopada 1978 Wielka Brytania uznała niepodległość Dominiki. Problemy ekonomiczne kraju oraz niepopularna polityka zagraniczna (między innymi utrzymywanie dobrych stosunków z apartheidowskim rządem RPA) zmusiły Johna do odejścia ze stanowiska 21 czerwca 1979. W 1981 próbował za pomocą zagranicznych najemników obalić rząd premier Eugenii Charles.

</doc>
<doc id="141835" url="https://pl.wikipedia.org/wiki?curid=141835" title="Oliver Seraphin">
Oliver Seraphin

Oliver Seraphin (ur. 2 sierpnia 1943) – polityk karaibskiej Republiki Dominiki.
Funkcję premiera kraju Seraphin pełnił od 25 czerwca 1979 r. do 21 lipca 1980 r. zastępując na tym stanowisku zmuszonego do dymisji Patricka Johna.
Przed nowym premierem stanęło trudne zadanie rozwiązania wielu nabrzmiałych problemów kraju. W sierpniu 1979 r. wyspa została spustoszona przez huragan David (zginęło ok. 30 osób, ponad 5000 zostało rannych i niemal 75% mieszkańców wyspy zostało bez dachu nad głową), a ponadto trzeba było poprawiać prestiż kraju, nadwyrężony przez poprzedniego premiera, który posunął się do współpracy z rasistowskim reżimem w Południowej Afryce, choć był on bojkotowany przez niemal wszystkie kraje karaibskie.
Problemy gospodarcze były powodem zmiany rządu w 1980.
Seraphin był członkiem Partii Pracy Dominiki.

</doc>
<doc id="141836" url="https://pl.wikipedia.org/wiki?curid=141836" title="Eugenia Charles">
Eugenia Charles

Eugenia Charles (ur. 15 maja 1919 w Pointe Michel, zm. 7 września 2005 w Fort-de-France, Martynika) – działaczka polityczna karaibskiego państwa Dominika.
Życiorys.
Potomkini niewolników. Sukces jej ojca jako eksportera owoców i bankiera pozwolił jej zdobyć solidne wykształcenie. Po ukończeniu na Dominice szkoły średniej, studiowała University of Toronto i London School of Economics. W 1949 roku powróciła do kraju i rozpoczęła prawniczą karierę. Polityczna aktywność Charles rozpoczęła się pod koniec lat 60. Objęła przewodnictwo w prawicowej Partii Wolności Dominiki. W kolejnych latach pełniła funkcję parlamentarzysty i lidera opozycji. W 1980 roku po sukcesie wyborczym Partii Wolności została premierem. Sprawowała jednocześnie urząd ministra spraw zagranicznych i finansów. Walczyła z korupcją i próbowała ograniczyć uchylanie się od płacenie podatków. W polityce zagranicznej utrzymywała bliskie relacje ze Stanami Zjednoczonymi i wsparła inwazję tego kraju na Grenadę w 1983 roku. Reelekcję zyskała w 1985 i 1990 roku. Po wyborczej porażce w 1995 roku wznowiła praktykę prawniczą.
W 1991 roku przyznano jej Order Imperium Brytyjskiego II klasy (DBA).

</doc>
<doc id="141837" url="https://pl.wikipedia.org/wiki?curid=141837" title="Księży Młyn">
Księży Młyn

Księży Młyn (niem. "Pfaffendorf") – zespół fabryk włókienniczych (przede wszystkim przędzalni bawełny) i obiektów towarzyszących, budowanych na terenie Łodzi od 1824.
Pierwsi właściciele.
Zespół ów powstał na miejscu dawnej osady młyńskiej, należącej do proboszcza łódzkiego, wzmiankowanej w 1428 i 1521. Działał tam również młyn sołtysi, później zwany wójtowskim, wzniesiony w tym samym czasie, w niewielkiej odległości od plebańskiego, w górnym biegu rzeki Jasień, prawego dopływu Neru. Na mocy postanowienia władz z 21 listopada 1823 młyny Wójtowski, Księży i Lamus przeszły pod zarząd gminy miejskiej z zamysłem wykorzystania ich na cele przemysłowe, zgodnie z zasadami ustalonymi 30 stycznia 1821 przez administrację rządową Królestwa Polskiego.
Pierwszym, który zbudował tam manufakturę, był Krystian Wendisch, uruchamiając dużą przędzalnię (1827–1830), następnie, po jego śmierci (1830), Fryderyk Karol Moes, a z kolei po jego śmierci (1863) Teodor Krusche, syn fabrykanta pabianickiego Beniamina Kruschego. Pożar w 1870 przerwał jego działalność produkcyjną. W tym samym roku spaloną fabrykę i całą posiadłość Księżego Młyna i Wójtowskiego Młyna kupił Karol Wilhelm Scheibler, przedsiębiorca dynamicznie rozwijający dotychczas swój zakład bawełniany przy Wodnym Rynku w Łodzi.
Karol Scheibler.
Pierwsza przędzalnia Karola Scheiblera (pochodzącego z rodziny niemieckiej, który z belgijskim paszportem dotarł w 1854 do Łodzi "via" Ozorków), z maszyną parową o mocy 40 KM, powstała przy Wodnym Rynku (dziś Plac Zwycięstwa) obok parku Źródliska w 1855. W następnych latach nastąpiła rozbudowa przedsiębiorstwa w tym rejonie do postaci zabudowy fabryczno-mieszkalnej, będącej pierwszą planową tego typu w Łodzi. Całość w pierwszej fazie rozwoju stanowiła pewnego rodzaju jurydykę – enklawę na gruntach miejskich, nie podlegającą władzom miejskim.
Począwszy od lat 70. XIX w. zaczął się rozrastać kolejny kompleks fabryczny Scheiblera – na niespotykaną wcześniej skalę – „Księży Młyn” (według projektu Hilarego Majewskiego – choć atrybucja ta budzi poważne wątpliwości), z największym w Łodzi budynkiem przędzalni bawełny (207 m długości - obecnie ul. Wincentego Tymienieckiego 25), osiedlem dla robotników (obecnie ul. Przędzalniana 46-52) z jednopiętrowymi domami mieszkalnymi dla robotników, tzw. famułami (1886-1890), sklepem fabrycznym tzw. konsumem (1882), z remizą straży pożarnej (1883-1884), szpitalem im. św. Anny (1884), nieodpłatną szkołą dla dzieci robotników, zespołem pałacowym i parkiem wraz ze stawem. Obecnie ta zwarta dzielnica mieszkalno-przemysłowa, będąca niezwykłym „miastem w mieście”, jest jednym z najciekawszych zabytków przemysłowych na świecie. Zespół fabryczny na Księżym Młynie – zwany też z niemiecka Pffafendorfem – to pierwsze w tej skali, później już nieprześcignione, założenie prezentujące charakterystyczny dla Łodzi układ: fabryka – rezydencja – osiedle mieszkaniowe. To jedna z najlepszych tego rodzaju realizacji, nie tylko na gruncie polskim, ale także i europejskim. Jako kompleks wpisany został do rejestru zabytków, a od kilku lat czynione są starania, by trafił na listę Światowego Dziedzictwa UNESCO.
Przedsiębiorstwo Scheiblera (największe wśród przedsiębiorstw włókienniczych w Królestwie Polskim) objęło prawie całą strefę posiadeł wodno-fabrycznych, ciągnąc się od ulicy Piotrkowskiej po granicę Widzewa (do obecnej ulicy Konstytucyjnej). Łączna powierzchnia tych terenów wynosiła ponad 500 ha, co stanowiło ok. 14% ówczesnego terytorium miasta. Cały kompleks wyróżniał się nie tylko nowoczesnością produkcji, lecz także doskonałą jak na owe czasy organizacją przestrzenną. Wszystkie obiekty fabryczne, o łącznej kubaturze ponad 1 mln m³, jako pierwsze w Łodzi zostały powiązane systemem bocznic kolejowych o długości ok. 5 km od linii kolei żelaznej fabryczno-łódzkiej (uruchomionej 17 listopada 1865).
Scheibler, w celu silniejszego związania robotników z przedsiębiorstwem, wybudował całe szeregi bliźniaczych domów robotniczych – około 1865 po północnej stronie Wodnego Rynku, w latach 70. XIX w. obok przędzalni na Księżym Młynie, pod koniec XIX w. przy ulicy Emilii (dziś ul. ks. W. Tymienieckiego) i na początku XX w. wzdłuż ulicy Przędzalnianej. Szczególnie rozbudowane zostało osiedle przyfabryczne na Księżym Młynie. Dziś jest ono jednym z najcenniejszych zabytków architektoniczno-urbanistycznych Łodzi.
Całość zespołów przemysłowych uzupełniały rezydencje pałacowe: przy Wodnym Rynku (1865) – pałac rodziny Scheiblerów, obecnie Muzeum Kinematografii w Łodzi, przy ulicy Piotrkowskiej w sąsiedztwie Rynku Bielnikowego – obecnie zajmowane przez Politechnikę Łódzką oraz na rogu ulic Przędzalnianej i Emilii (1875) – obecnie Rezydencja Księży Młyn, oddział Muzeum Sztuki. Tę ostatnią zajmował zięć Scheiblera, Edward Herbst z żoną Matyldą.
18 listopada 1921 wobec nieustabilizowanej sytuacji gospodarczej w odrodzonej Polsce nastąpiła fuzja zakładów Scheiblera z zakładem włókienniczym Ludwika Grohmana (założonym w 1842 przez Traugotta Grohmanna, ojca Ludwika). Dzięki temu powstało największe przedsiębiorstwo przemysłu włókienniczego w Polsce początku lat 20. XX wieku (Zjednoczone Zakłady Włókiennicze K. Scheiblera i L. Grohmana, SA w Łodzi).
Zespoły fabryczne Karola Scheiblera.
Zespół I – Wodny Rynek (obecnie Plac Zwycięstwa), ulica Targowa.
Po otrzymaniu od władz miasta w 1854 placu przy Wodnym Rynku Karol Scheibler przystąpił do budowy zespołu fabrycznego. W kolejnych latach od 1855 na Wodnym Rynku wybudował: przędzalnie bawełny (1855 i 1868), tkalnie (1856 i 1868), kotłownie (1856), magazyny (1856 i 1870), wykończalnie (1868). Dodatkowo w latach 1865–1868 postawił zespół pięciu domów robotniczych. Obok przedsiębiorstwa w 1855 wybudował dom mieszkalny dla siebie i swojej rodziny, który w 1865 rozbudowano do postaci neorenesansowego pałacyku, a w 1886 zmodernizowano (dzisiaj mieści się w nim Muzeum Kinematografii w Łodzi).
Przy ul. Targowej z kolei postawiono dom mieszkalny dla pracowników nadzoru technicznego (1896), budynek administracji (początek XX wieku) i centralę handlową (1912).
Zespół II – tereny nad Jasieniem: Księży Młyn (ulice św. Emilii (obecnie ul. Tymienieckiego), Przędzalniana, Fabryczna, Księży Młyn, Milionowa).
Po nabyciu posiadłości fabrycznej wraz z folwarkiem od T. Kruschego na Księżym Młynie oraz terenów wzdłuż ulicy Emilii od Jakuba Petersa, Scheibler przystąpił na początku lat 70. XIX wieku do budowy całego kompleksu fabrycznego, w tym największego w Łodzi budynku – przędzalni bawełny.
W kolejnych latach (od 1870) wybudował przy ulicy św. Emilii przędzalnię (1870-1879), budynki gospodarcze przędzalni (1873–1879), farbiarnię, wykończalnię i cztery magazyny. Poza tym, podobnie jak przy Wodnym Rynku, lecz na o wiele większą skalę, postawiono cały zespół domów robotniczych: dziewiętnastu przy ulicy św. Emilii (1873–1900), osiemnastu (trzy rzędy po sześć budynków) przy ulicy Księży Młyn (1873–1875) i trzech przy ulicy Fabrycznej (1885). Wybudował też remizę zakładowej straży pożarnej i domy mieszkalne dla strażaków przy ulicy św. Emilii (1878), szpital fabryczny przy ulicy Milionowej (1882), szkołę przy ulicy Księży Młyn (1877), konsum (sklep dla mieszkańców osiedla) i zespół pałacowy na rogu ulic Przędzalnianej i Tymienieckiego (1875), który zajmował zięć Scheiblera, Edward Herbst.
Zespół III – ulice św. Emilii oraz Widzewska (obecnie Jana Kilińskiego).
Ulica św. Emilii obejmuje: tzw. Bielnik Kopischa (1829) przy ulicy św. Emilii (jeden z najstarszych budynków mieszkalno-fabrycznych w Łodzi nigdy bielnikiem nie był), nowy bielnik (1878), bielnik i wykańczalnię (1880), dwa budynki fabryczne i magazyn (1890), elektrownię (1910–1914), budynki administracji, zespół pięciu domów robotniczych (1900), mieszkania obsługi technicznej (koniec XIX w.) oraz szpital dziecięcy (wybudowany w latach 1904–1905 przez firmę Nestler–Ferrenbach według projektu Pawła Rübensahma [Riebensahma]).
Przy ulicy Jana Kilińskiego wybudowano dwa domy robotnicze (1890) oraz pod numerem 187 (w 1898 lub 1899) powstała tzw. Nowa Tkalnia (proj. Paweł Rübensahm) – obiekt znany ze spotkania w 1987 papieża Jana Pawła II z robotnicami przy warsztacie.
W 2015 Księży Młyn został uznany pomnikiem historii. 23 maja 2016 Narodowy Bank Polski w ramach cyklu „Odkryj Polskę” wprowadził do obiegu (w nakładzie do 1,2 mln sztuk) monetę pięciozłotową z widocznym fragmentem Księżego Młyna – przędzalnią, najstarszym budynkiem i kominem fabrycznym. Projekt monety, autorstwa Dobrochny Surajewskiej, powstał w oparciu o zdjęcie wykonane w 1926 przez Włodzimierza Pfeiffera.

</doc>
<doc id="141838" url="https://pl.wikipedia.org/wiki?curid=141838" title="Edison James">
Edison James

Edison James (ur. 18 października 1943 w Marigot) – polityk karaibskiej republiki Dominika.
W 1988 założył Zjednoczoną Partię Pracujących, opozycyjną wobec rządzącej Partii Pracy Dominiki. Gdy w 1995 podczas wyborów parlamentarnych Zjednoczona Partia Pracujących zwyciężyła, James otrzymał nominację na stanowisko premiera. Funkcję objął 14 czerwca 1995 i pełnił ją do 3 lutego 2000 r. Rozluźnił on zdecydowanie proamerykańską politykę, jaką prowadziła Eugenia Charles próbując nawiązać bliższe kontakty z sąsiednimi państwami. James został oskarżony o korupcję i defraudację pieniędzy i zmuszony do ustąpienia.

</doc>
<doc id="141841" url="https://pl.wikipedia.org/wiki?curid=141841" title="M26 Pershing">
M26 Pershing

M26 „Pershing” – amerykański czołg ciężki (od maja 1946 klasyfikowany jako średni) z okresu II wojny światowej i wojny koreańskiej.
Historia.
We wrześniu 1942 roku Departament Uzbrojenia zaproponował budowę nowego typu czołgu średniego, uzbrojonego w armatę kal. 90 mm wywodzącą się z działa przeciwlotniczego o tym samym kalibrze. Stało się to po sukcesach w zwalczaniu czołgów alianckich, odniesionych przez niemieckie działa przeciwlotnicze kalibru 88 mm. W marcu 1943 roku, armata takiego kalibru została zabudowana w prototypowym czołgu T23. Z tego wozu wywodzą się prototypy czołgów T25 i T26. Ostatecznie prace konstrukcyjne skoncentrowano na T26. W czerwcu 1944 roku, zmieniono oznaczenie czołgu z T26 na M26. Równocześnie zmieniono klasyfikację wozu. Został on zaklasyfikowany jako czołg ciężki. Dokonano tego głównie dla podniesienia morale amerykańskich czołgistów, walczących z przeciwnikiem uzbrojonym w ciężkie czołgi typu Tygrys (po wojnie ponownie zmieniono klasyfikację). Nazwa pojazdu upamiętniać miała gen. Johna J. Pershinga, dowódcę Amerykańskiego Korpusu Ekspedycyjnego w Europie podczas I wojny światowej.
Konstrukcja czołgu M26 była rozwijana. W 1949 roku powstał czołg M46 Patton, który zapoczątkował całą rodzinę czołgów Patton. Znajdują się one do dzisiaj w uzbrojeniu wielu państw świata.
Służba.
W ostatnich miesiącach wojny czołgi M26 brały udział w walkach w Europie. Zostały skierowane głównie do 3. Armii, dowodzonej przez gen. George’a Pattona. Belton Y. Cooper, oficer służący w 3. amerykańskiej dywizji pancernej napisał, że M26 był najbliższym odpowiednikiem Pantery, jaki mieli Amerykanie. Oba te czołgi miały zbliżone parametry techniczne i wartość bojową.
W czasie pierwszego starcia z wrogiem jednemu M26, udało się zniszczyć dwa Tygrysy i jeden PzKpfw IV z odległości około 1000 m, strzelając do nich z boku. Według Coopera, armata M26 miałaby trudności ze zniszczeniem pojazdów nieprzyjaciela, gdyby te były zwrócone do niego przodem, ponieważ jego zdaniem niszczyciel czołgów M36 Jackson uzbrojony w tę samą armatę, miał poważne trudności z przebiciem czołowego pancerza Pantery. Jednak w jednym ze starć pancernych pocisk wystrzelony z działa M26 przebił przednią płytę pancerną Tygrysa z odległości 800 m.
Czołg M26 walnie przyczynił się również do zdobycia mostu w Remagen. Dzięki współdziałaniu plutonu czołgów M26 z kompanii „A” 14. batalionu z 9. DPanc i 27. batalionu piechoty zmechanizowanej, 7 marca 1945 roku zdobyto most na Renie. Niemcy zdołali go uszkodzić, ale stan mostu umożliwił przeprawę piechocie, która szybko umocniła przyczółek po drugiej stronie rzeki. Czołgi M26 musiały jednak czekać na przeprawę promową aż do 12 marca, ponieważ obawiano się zawalenia uszkodzonego mostu pod ich ciężarem.
Oprócz Europy czołgi M26 zostały wysłane na Okinawę. 30 lipca i 4 sierpnia 1945 roku zostało dostarczonych w sumie 12 Pershingów, które jednak, ze względu na konieczność przeszkolenia załóg, osiągnęły gotowość bojową dopiero 15 sierpnia 1945 roku. W tym dniu zostało ogłoszone zawieszenie broni z Japonią, zakończone kapitulacją Cesarstwa 2 września 1945 roku, więc M26 nie miał okazji brać udziału w walkach z Japończykami.
Super Pershing.
Pod koniec wojny pojawiła się bardzo krótka, niemal eksperymentalna seria super ciężkiego czołgu T26E4-1 Super Pershing, cięższa o 7 ton od zwykłego Pershinga, uzbrojona w nową, długolufową wersję armaty 90 mm T15E1. W założeniu nowa konstrukcja miała być zdolna zniszczyć każdy napotkany niemiecki czołg. Podczas testów pociski z tej armaty przebijały pancerz o grubości 215 mm nachylony pod kątem 30° z odległości ponad 900 m (1000 jardów), a z 90 m (100 jardów) penetrowały nawet 300 mm pancerza. Specjalnie dla tej armaty, zaprojektowano nowy typ amunicji z prędkością wylotową pocisku wynoszącą prawie 1200 m/s, gdy pociski armaty kal. 88 mm używanej w „Tygrysie Królewskim” miały prędkość wylotową wynoszącą około 1130 m/s.
W jedynym znanym starciu „Super Pershinga” z PzKpfw VIB Tiger II (tak niemiecki czołg został zidentyfikowany przez Johna P. Irwina, działowego w załodze „Super Pershinga” – S. Zaloga podchodził sceptycznie do tego zeznania z powodu małej liczby czołgów typu PzKpfw VIB Tiger II występujących na froncie zachodnim), amerykański czołg zniszczył niemieckiego przeciwnika, strzelając do niego z około 500 metrów.
Wojna koreańska.
M26 były także używane w czasie wojny koreańskiej. Początkowo wysłano tam nieliczne jednostki pancerne, ponieważ wtedy w tym rejonie świata Amerykanie nie mieli dużej liczby czołgów, zwłaszcza tak nowoczesnych jak M26. Głównym uzbrojeniem pancernym Amerykańskiej Armii Okupacyjnej w Japonii były czołgi lekkie M24 Chaffee oraz nieliczne czołgi średnie M4 Sherman. Zostały one w trybie alarmowym wysłane do Korei.
Po ataku komunistów, służby kwatermistrzowskie sięgnęły po wszelkie dostępne rezerwy czołgów M26. Według oficjalnej historii armii amerykańskiej, do Korei wysłano nawet kilka czołgów, które stały jako pomniki w Forcie Knox. M26 wspólnie z M46 Patton, wyparły niemal zupełnie z uzbrojenia wojsk amerykańskich inne typy czołgów.

</doc>
<doc id="141842" url="https://pl.wikipedia.org/wiki?curid=141842" title="M7 Priest">
M7 Priest

Howitzer Motor Carriage M7 – amerykańska haubica samobieżna zaprojektowana i używana w okresie II wojny światowej. Przez żołnierzy brytyjskich nazywana była „Priest” (ksiądz) ze względu na przypominające ambonę stanowisko strzelca.
Historia.
Po wybuchu II wojny światowej amerykańscy obserwatorzy zdali sobie sprawę z potrzeby posiadania samobieżnego pojazdu artyleryjskiego z odpowiednio dużym działem nadającym się do wspomagania operacji piechoty. Wcześniejsze doświadczenia z T19 pokazały, że taki pojazd musi być opancerzony i mieć podwozie gąsienicowe. Do produkcji nowego pojazdu zdecydowano się użyć podwozia z czołgu średniego M3 Lee. Pojazd otrzymał tymczasowe oznaczenie T32. Został on uzbrojony w haubicę M1A2 kalibru 105 mm i wielkokalibrowy karabin maszynowy kalibru 12,7 mm. Po próbach polowych, został przyjęty do uzbrojenia w lutym 1942 pod oznaczeniem M7. Produkcja seryjna ruszyła miesiąc później.
T32.
Dwa prototypy wozu nazwanego oficjalnie 105 mm Howitzer Motor Carriage T32 zostały zamówione w ALCO (American Locomotive Company). Prototypy były gotowe w styczniu 1942 roku. Zostały one skierowane na poligon doświadczalny Aberdeen Proving Ground w stanie Maryland. Próby wypadły pozytywnie i po drobnych zmianach pierwszy prototyp został wysłany w lutym do Fort Knox na testy eksploatacyjne. W tym samym czasie drugi prototyp, pozostawiony na poligonie Aberdeen, przeszedł większe modyfikacje. Zmniejszono sylwetkę działa poprzez przekonstruowanie mocowań haubicy. Wiązało to się jednak ze zmniejszeniem maksymalnego podniesienia lufy z 65 stopni do 35 stopni. Obniżono burty przedziału bojowego o 28 cm, zaś przednią płytę, dla lepszej ochrony pancernej, podwyższono o 7,6 cm. Zmiana w ułożeniu amunicji zaowocowała możliwością przewozu większej liczby pocisków - z 44 do 57.
Produkcja seryjna.
Produkcję M7 rozpoczęto w American Locomotive Company pod koniec marca 1942 roku. Pierwsze seryjne wozy były gotowe w pierwszych dniach kwietnia 1942 roku. Dwa pierwsze egzemplarze zostały 6 kwietnia dostarczone na poligon Aberdeen, w celu przeprowadzenia prób eksploatacyjnych. Wkrótce potem rozpoczęły się dostawy seryjnych wozów do jednostek artylerii pancernej. Do końca 1942 roku zbudowano 2028 pojazdów. Produkcję podstawowej wersji zakończono w sierpniu 1943 roku. Do tamtego czasu zbudowano łącznie 2814 "Priestów". W toku produkcji wprowadzono pewne zmiany. Najbardziej widoczną było zastąpienie trójdzielnej, przedniej, dolnej części kadłuba częścią jednoczęściową. Wiązało to się jednak z koniecznością wymiany głównego układu transmisji mocy z firmy Iowa Transmission Company (która wbrew swojej nazwie mieściła się w Dover w Delaware) na układ firmy Caterpillar Inc. z East Pretoria ze stanu Illinois. Zmianę tę wprowadzono w grudniu 1942 roku. Wtedy również w podwoziu zaczęto montować elementy z czołgu M4 Sherman w miejsce starszych z M3 Lee.
90 pojazdów dostarczono brytyjskiej 8 Armii w Afryce Północnej w połowie 1942 roku. Trafiły one do 11 Pułku Artylerii Polowej Królewskiej Artylerii Konnej z 1 Dywizji Pancernej, który użył ich pod EL Alamein. Kolejną jednostką wyposażoną w te pojazdy był 24. Pułk Artylerii Polowej Królewskiej Artylerii. Brał on udział w walkach na Sycylii i we Włoszech kontynentalnych, szczególnie podczas bitwy pod Anzio. Brytyjskie działa zostały wyposażone w radiostacje, kosztem zmniejszenia zapasu amunicji. Brytyjczycy byli bardzo zadowoleni z tego pojazdu, więc złożyli zamówienie na 5500 egzemplarzy. M7 miał niższą sylwetkę, był wygodniejszy i o wiele bardziej niezawodny od ich nieudanego modelu Bishop. Kłopoty z dostawami nietypowej dla wojsk brytyjskich amunicji spowodowały zapotrzebowanie Brytyjczyków na zamontowanie ich własnej 25-funtowej haubicy kal. 87,6 mm w miejsce amerykańskiej haubicy kal. 105 mm. Jednakże Amerykanie z kolei nie chcieli podjąć produkcji takich wozów i opóźniać produkcji na własne potrzeby, a te w 1942 roku były olbrzymie - trzeba było wyposażyć w "Priesty" już istniejące i formujące się dywizje pancerne US Army. W czerwcu 1942 roku powstał jednak prototyp pojazdu z brytyjską armatą i został nazwany 25 pounder Gun Motor Carriage T51, ale nie trafił do produkcji seryjnej. Brytyjskie zamówienie zostało zrealizowane w Kanadzie, gdzie na podwoziu czołgu Ram powstało działo samobieżne Sexton. Ogólny układ i koncepcja działa Sexton były podobne do M7. Różniły się głównie uzbrojeniem (brytyjska haubica kal. 87,6 mm), kształtem opancerzenia przedziału bojowego i nieco innym podwoziem. Produkcję tego działa rozpoczęto na początku 1943 roku, a zakończono w 1945 roku. Łącznie wyprodukowano 2150 Sextonów.
W drugiej połowie 1943 roku znów pojawiło się zapotrzebowanie na M7, częściowo dla kolejnych formowanych dywizji pancernych, a częściowo dla uzupełnienia strat i zużytych wozów w istniejących jednostkach. W marcu 1944 roku produkcję wozów wznowiono, ale w nieco zmienionej postaci. Główną zmianą było zastosowanie podwozia czołgu M4A3 Sherman, najpopularniejszej odmiany w US Army, w którym zastosowano silnik samochodowy Ford, w miejsce silnika lotniczego Continental. Pogrubiono również dno pojazdu z 13 mm do 25-28 mm. Produkcję nowej wersji oznaczonej M7B1 rozpoczęto w marcu 1944 roku. W tym czasie ALCO wyprodukowało 500 wozów, co dało łącznie 3314 tamże wyprodukowanych wozów. Jednocześnie w marcu 1944 roku podjęto produkcję dział M7B1 w zakładach Pressed Steel Car Company w Pittsburghu w Pensylwanii. Do końca 1944 roku zbudowano tam 664 dział, a w styczniu i lutym 1945 roku kolejne 162 wozy. W lutym 1945 roku produkcję przeniesiono do Federal Machine &amp; Welder z Warren w Ohio, która wcześniej produkowała czołgi M4, a która zajmowała się produkcją sprzętu ciężkiego, takiego jak koparki, spychacze, dźwigi. Zbudowano tam jednak tylko 176 wozów. W maju 1945 roku zakończono budowę wersji B1. Łącznie zbudowano 1502 pojazdy tego typu w trzech zakładach, od marca 1944 roku do maja 1945 roku. Całkowita budowa działa M7 Priest wyniosła 4316 (w tym dwa prototypy).
W trakcie wojny koreańskiej dokonano kolejnych modernizacji, tym razem już używanych dział. Podczas walk w górzystym terenie Korei możliwość podniesienie lufy haubicy na większy kąt nabrała nowego znaczenia. W zmodyfikowanych działach umożliwiono podniesienie lufy na kąt do 65°. Aby zapewnić swobodną obsługę karabinu maszynowego, podniesiono jego mocowanie, umożliwiając ostrzał w sektorze 360°. Tak zmodyfikowane działo oznaczono M7B2. Łącznie w warsztatach pod Tokio zmodyfikowano 127 dział M7B1. Podczas wojny w Korei działa M7 Priest zostały stopniowo wycofane z uzbrojenia US Army i zastąpione nowszymi typami.
Budowa.
M7 posiadał kadłub spawany z płyt pancernych, z odkrytym od góry przedziałem bojowym. Przednia dolna część kadłuba chroniona była pancerzem o grubości 51 mm, a górna o grubości 108 mm. Boczne płyty kadłuba miały grubość 38 mm, tylne i pokrywa silnika po 13 mm. Dno kadłuba miało grubość 13 mm z tyłu i 25 mm z przodu, pod przedziałem załogi. W przedniej części kadłuba znajdowała się przekładnia i wał napędowy wraz z układem przeniesienia mocy i układem kierowania. Dalej były miejsca kierowcy i pomocnika kierowcy. Dowódca pojazdu obsługiwał wielkokalibrowy karabin maszynowy kal. 12,7 mm umieszczony w obrotowym stanowisku z prawej strony przedniej części przedziału załogowego. Dwaj celowniczowie zajmowali miejsce obok działa. Jeden z nich naprowadzał działo w poziomie, a drugi w pionie. Załogę uzupełniało dwóch amunicyjnych.
M7 był uzbrojony w haubicę M2A1 kal. 105 mm. Działo to zaczęto opracowywać w 1920 roku, a do produkcji seryjnej weszło w 1925 roku. W czasie II wojny światowej było ono standardową bronią artylerii dywizyjnej. Produkowane było przez Rock Island Arsenal, ulokowany na wyspie na rzece Missisipi pod miejscowością Rock Island w stanie Illinois. Od 1934 roku w zmodyfikowanej wersji haubicy używano amunicji scalonej 105x372R. Lufa działa miała długość 22 kalibry (2,31 m). W haubicy zastosowano poziomy zamek klinowy. Maksymalna donośność tego działa w wersji holowanej wynosiła 11 160 m, ale w wersji samobieżnej M7, w związku z ograniczeniem kąta podniesienia do 35° maksymalna donośność zmniejszyła się do 10 050 m. Haubica miała hydropneumatyczny oporopowrotnik o maksymalnym skoku 110 cm. Na lufie nie było hamulca wylotowego. Podstawowym typem pocisku był pocisk odłamkowo-burzący M1 o masie 14,97 kg. Cały nabój ważył 19,08 kg. Pocisk zawierał 2,18 kg trotylu lub mieszanki trotylu z amatolem. Jego prędkość początkowa wynosiła 472 m/s. Używano również naboju przeciwpancernego o masie 16,71 kg, z pociskiem przeciwpancernym o masie 13,25 kg. Pocisk ten ze specjalnym czepcem balistycznym zawierał 1,33 kg mieszanki pentrytu z trotylem ukształtowanej tak, by tworzyć strumień kumulacyjny. Pocisk ten, mimo mniejszej prędkości początkowej wynoszącej 381 m/s, przebijał pancerz o grubości 102 mm z odległości do 1800 m. Pocisk dymny M84 zawierał chloran cynku, pocisk dymny WP M60 - biały fosfor, a FS M60 - tlenek siarki. Istniała również odmiana H M60, która była pociskiem chemicznym napełnionym iperytem w ilości 1,44 kg. Do celów szkolnych używano nienapełnionego ładunkiem ładunkiem wybuchowym pocisku M1 Practice. Do celowania używano celownika optycznego M4, celownika peryskopowego M16, a do obserwacji pola walki przez celowniczego lub dowódcę używano panoramicznego przyrządu optycznego M12A2. Zapas amunicji do działa wynosił 69 naboi. Szybkostrzelność praktyczna działa wynosiła 8 strzałów przez pierwsze 90 sekund prowadzenia ognia, cztery wystrzały przez kolejne cztery minuty prowadzenia ognia i trzy wystrzały przez kolejne 10 minut prowadzenia ognia. Dodatkowym uzbrojeniem był wielkokalibrowy karabin maszynowy Browning Machine Gun Cal. 0.50 M2 HB kal. 12,7 mm z zapasem amunicji 300 nabojów w sześciu skrzynkach. Dodatkowo załoga wozu miała do dyspozycji broń osobistą, zazwyczaj pistolety maszynowe kal. 11,43 mm.
Pojazd w wersji podstawowej był napędzany spalinowym, benzynowym silnikiem Wright R-975C1 Whirlwind w wersji przeznaczonej dla M7, wyprodukowany przez zakłady Continental Motors, Inc. mieszczące się w Brookley Aeroplex na przedmieściach Mobile w stanie Alabama. Silnik ten był czołgową wersją silnika lotniczego Wright R-975. Była to chłodzona powietrzem, gwiazdowa, dziewięciocylindrowa jednostka napędowa. Ponieważ w wersji czołgowej nie było odpowiedniego przepływu powietrza do chłodzenia, zastosowano obieg wymuszony dużym wentylatorem, napędzanym z wału silnika. Maksymalna moc silnika R-975C1 wynosiła 400 KM (298 kW) przy 2400 obr./min, moc trwała zaś - 340 KM (254 kW) przy 2100 obr./min. Pojemność skokowa tego silnika wynosiła 15 945 cm3. W wersji M7B1 napędem działa samobieżnego był chłodzony wodą silnik samochodowy Ford GAA pochodzący z czołgu M4A3. Był to ośmiocylindrowy silnik widlasty, o pojemności skokowej 18 025 cm³, wyposażony w gaźnik Stromberg NA-Y5-G. Miał on moc 450 KM (336 kW) przy 2600 obr./min. W obu wersjach paliwo mieściło się w czterech zbiornikach w przedziale silnikowym o łącznej pojemności 662 litrów, w dwóch zbiornikach pionowych przy ścianie pomiędzy przedziałem załogowym a silnikowym o pojemności po 112 litrów oraz w dwóch dodatkowych zbiornikach w sponsonach kadłuba o pojemności 219 litrów każdy. Łączna pojemność zbiorników wynosiła 1324 litry. Umożliwiało to przebycie 200 km po drogach bitych. Szybkość przemieszczania się M7 po drogach wynosiła 40 km/h.
Pojazd w wersji amerykańskiej nie miał żadnych środków łączności, ani wewnętrznej, ani zewnętrznej. Do dowodzenia kolumną w ruchu używano środków łączności zamontowanych na towarzyszących pojazdach dowodzenia. Na stanowiskach ogniowych rozwijano po prostu telefony polowe, z aparatami umieszczonymi na każdym dziale. W wersji brytyjskiej, kosztem zmniejszenia zapasu amunicji, na każdym pojeździe zamontowano radiostację UKF.
Służba.
Nowe działo stało się podstawowym uzbrojeniem amerykańskich oddziałów artylerii samobieżnej. Było przez nie używane na wszystkich frontach wojny. Od 1945 roku były zastępowane w uzbrojeniu przez działa samobieżne M37.
Działa M7 powstały wkrótce dołączone do programu Lend-Lease. 90 egzemplarzy zostało wysłanych do brytyjskiej 8 Armii stacjonującej w Afryce Północnej, gdzie wzięły one udział w II bitwie pod El Alamein. Po pierwszych bardzo dobrych doświadczeniach Brytyjczycy zamówili 5500 M7, zamówienie to nie zostało w pełni zrealizowane do końca wojny.
Z punktu widzenia Brytyjczyków głównym problemem związanym z M7 był fakt, że uzbrojony on był w haubicę produkcji amerykańskiej, która używała innej amunicji niż brytyjski standard. Oznaczało to dodatkowe utrudnienia logistyczne, związane z zaopatrywaniem oddziałów uzbrojonych w działa M7. Pomimo tego armia brytyjska kontynuowała używanie M7 w kampaniach w Afryce Północnej, we Włoszech i w początkowym okresie walk w Normandii. Po rozpoczęciu budowy działa samobieżnego Sexton, większość M7 zostało przerobionych na transportery opancerzone nazywane „Kangaroo” („kangur”).
127 egzemplarzy dział M7B2 zostało wykorzystanych w czasie wojny koreańskiej. 
Łącznie zbudowano prawie 3500 egzemplarzy. M7 były niezawodną bronią i kontynuowały służbę, w wielu armiach świata, na długo po zakończeniu II wojny światowej.
Warianty.
M7.
Pierwsza produkcyjna wersja M7 bazowana na czołgu M3 Lee. W celu zachowania niskiej sylwetki pojazdu ograniczono pionową elewację haubicy.
W maju 1942 roku, po zaledwie miesiącu produkcji, zmieniono nieco konstrukcję pojazdu zwiększając liczbę amunicji przewożonej przez M7 z 24 do 69 naboi. Inne zmiany były związane z nową konstrukcją podwozia i zawieszenia które upodobniły się do rozwiązań zastosowanych w M4 Sherman.
W służbie brytyjskiej niektóre M7 miały zamontowane radio kosztem 24 sztuk amunicji.
M7B1.
W tej wersji zaczęto używać standardowego podwozia Shermana w wersji M4A3. Zmieniono również silnik lotniczy Continental na silnik samochodowy Ford GAA chłodzony wodą. Był to ośmiocylindrowy silnik widlasty, o pojemności skokowej 18 025 cm sześciennych, wyposażony w gaźnik Stromberg NA-Y5-G. Miał on moc 450 KM (336 kW) przy 2600 obr./min.
M7B2.
Wersja powstała w czasie wojny koreańskiej, w wyniku przebudowy dział M7B1. Zwiększono w niej kąt podniesienia lufy haubicy do 65° oraz zmodyfikowano mocowanie karabinu maszynowego, aby mógł on strzelać w promieniu 360°.
Sexton.
Brytyjska wersja Priesta produkowana w Kanadzie. Ogólny układ i koncepcja działa Sexton była podobna do M7. Oba pojazdy różniły się jednak uzbrojeniem (brytyjska haubica 87,6 mm) i nieco innym kształtem opancerzenia przedziału bojowego, lecz przede wszystkim zastosowanym podwoziem (M7 – M3 Lee, Sexton – Ram). Łącznie wyprodukowano 2150 dział tego typu. Niektóre z nich były używane w polskiej 1 Dywizji Pancernej.
Kangaroo.
Brytyjska konwersja M7. Transporter opancerzony. Kangaroo mógł przewozić 20 żołnierzy i miał dwuosobową załogę. Pomiędzy październikiem 1944, a kwietniem 1945 przebudowano tak 102 pojazdy.

</doc>
<doc id="141843" url="https://pl.wikipedia.org/wiki?curid=141843" title="Pojezierze Łagowskie">
Pojezierze Łagowskie

Pojezierze Łagowskie (315.42) – część Pojezierza Lubuskiego położona między Kotliną Gorzowską (na północy) i Pradoliną Warciańsko-Odrzańską (na południu) a Lubuskim Przełomem Odry i Równiną Torzymską na zachodzie i Bruzdą Zbąszyńską na wschodzie.
Opis.
Liczne wzgórza morenowe. Wzniesienia przekraczają wysokość 200 m. Najwyższe – Bukowiec (225,4 m n.p.m.) i Gorajec (209,7 m n.p.m.). Podłoże stanowią sfałdowane warstwy trzeciorzędowe. Na terenie pojezierza występują liczne pokłady węgla brunatnego. W miejscowości Sieniawa funkcjonuje odkrywkowa Kopalnia Węgla Brunatnego „Sieniawa”.
Na pojezierzu znajdują się liczne, niewielkie jeziora rynnowe. Do największych jezior należą: Niesłysz, Lubniewsko, Ciecz, Lubiąż, Jezioro Łagowskie, Wilkowskie i Paklicko Wielkie.
Na północy występują dość duże obszary lasów bukowych. Istnieje tu Łagowsko-Sulęciński Park Krajobrazowy.
Sieć rzeczna w regionie jest stosunkowo dobrze rozwinięta lecz tworzą ją głównie niewielkie rzeki oraz sztuczne kanały, najważniejsze cieki wodne pojezierza to Ilanka, Obrzyca, Postomia, Paklica, Lubniewka, Ołobok, Rakownik oraz Kanał Niesulicki, Racza Struga, Łęcza.
Głównymi ośrodkami turystycznymi są Łagów, Sulęcin, Lubniewice, Ośno Lubuskie. Główne miasta – Świebodzin, Sulęcin.

</doc>
<doc id="141848" url="https://pl.wikipedia.org/wiki?curid=141848" title="Pojezierze Lubuskie">
Pojezierze Lubuskie

Pojezierze Lubuskie (315.4) – południowa część Pojezierzy Południowobałtyckich. Pojezierze położone na południe od Pradoliny Toruńsko-Eberswaldzkiej, po obu stronach Odry.
Rzeźbę terenu pojezierza cechują wysokie cokoły, zbudowane z pofałdowanych przez lodowiec warstw trzeciorzędowych, przedzielone równinami sandrowymi.
Wzniesienia przekraczają miejscami 200 m. Najwyższe – Bukowiec (227,0 m n.p.m.) – znajduje się na Pojezierzu Łagowskim, stanowiącym jego geograficzną część.
Występują tu liczne jeziora rynnowe. Do największych należą: Niesłysz i Błędno. Najgłębsze jest jezioro Ciecz.
Znajdują się tutaj duże obszary leśne z udziałem buka – Buczyna Łagowsko-Sulęcińska z wydzielonym Rezerwatem Buczyna Łagowska, a także rozległe bory sosnowe: Puszcza Rzepińska i Bory Postomskie. Wokół wielu jezior i w dolinie Obry utworzono strefy chronionego krajobrazu, zespoły przyrodniczo-krajobrazowe (np. Uroczysko Lubniewsko), a także Łagowsko-Sulęciński Park Krajobrazowy, a od północnego zachodu Park Narodowy „Ujście Warty”.
Region atrakcyjny turystycznie. Główne miasta: Świebodzin, Międzyrzecz, Sulęcin, Słubice, Zbąszyń.

</doc>
<doc id="141850" url="https://pl.wikipedia.org/wiki?curid=141850" title="Sexton">
Sexton

Sexton (z ang. "zakrystian") – samobieżna haubicoarmata zaprojektowana w Kanadzie w oparciu o projekt amerykański, budowana w czasie II wojny światowej dla potrzeb armii brytyjskiej.
Historia.
W 1942 armia brytyjska w ramach umowy Lend-Lease otrzymała 90 pojazdów M7, które zostały użyte w walkach w Afryce Północnej i spotkały się z bardzo dobrym przyjęciem załóg. M7 uzbrojony był w karabin maszynowy 12,7 mm służący do obrony przeciwlotniczej, który był zamontowany w wystającej kopule, w oczach żołnierzy wyglądającej jak ambona – stąd wywodzi się oficjalna brytyjska nazwa dla M7 – "Priest" (ksiądz).
Jedynym poważnym problemem był fakt, że M7 był uzbrojony w amerykańską haubicę 105 mm, która używała innej amunicji niż jej brytyjski odpowiednik – haubicoarmata 25-funtowa (kaliber 87,6 mm). Potrzeba dostarczania różnych odmian amunicji dla niektórych jednostek tworzyła pewne logistyczne problemy.
Rząd brytyjski wystąpił z prośbą o przezbrojenie wersji brytyjskiej w 25-funtowe działo brytyjskie, Amerykanie zgodzili się chętnie na zaprojektowanie takiego pojazdu, ale nie byli już tak chętni aby zmieniać cały proces produkcyjny dla niewielkiej liczby pojazdów przeznaczonych dla Brytyjczyków. Zgodzili się na to Kanadyjczycy, do których następnie zgłosili się Brytyjczycy.
Priest powstał na podwoziu czołgu M3 Lee (w służbie brytyjskiej nazwanego Grant). W tym okresie Kanadyjczycy zaprojektowali i zaczęli produkować własną, ulepszoną odmianę M3 nazwaną Ram. Po rozpoczęciu produkcji M4, Ram stał się przestarzałą konstrukcją jako czołg, ale jego podwozie postanowiono wykorzystać do budowy dział samobieżnych. W ten sposób Kanadyjczycy zbudowali klon M7 używając do jego powstania klona M3.
Pomiędzy 1943 a 1945 w Montreal Locomotive Works wyprodukowano 2150 Sextonów, które były używane przez siły kanadyjskie i brytyjskie. Pierwsze pojazdy weszły do służby we wrześniu 1943 i wzięły udział w walkach w Europie. Pomimo skomplikowanych narodzin, Sexton okazał się konstrukcją bardzo udaną i pozostał w aktywnej służbie aż do 1956. Używały go armie m.in. Włoch, Portugalii, Australii i Związku Południowej Afryki.
W przeciwieństwie do taktyki niemieckiej, która przewidywała użycie dział samobieżnych w pierwszej linii do bezpośredniego wsparcia piechoty, Brytyjczycy i Kanadyjczycy z reguły używali Sextonów z daleka od pierwszej linii frontu w roli ruchomych baterii artyleryjskich.
Działa Sexton były na uzbrojeniu PSZ. Posiadał je na wyposażeniu 1 Pułk Artylerii Motorowej (PSZ) wchodzący w skład 1 Dywizji Pancernej. Pułk posiadał zgodnie z etatem trzy dywizjony dział Sexton. Razem 24 sztuki. W działa te został wyposażony również 7 Pułk Artylerii Konnej, który wszedł w 1945 w skład nowo formowanej 2 Dywizji Pancernej. Działa używane były również w różnych polskich ośrodkach szkolenia artylerii. Razem Polacy eksploatowali 50-80 dział Sexton.
Wersje.
W pierwszej serii wybudowano 125 Sextonów, druga wersja ("Sexton II") miała dodane akumulatory w tylnej części kadłuba i generator służący do ich ładowania.
Powstał też wóz Sexton GPO bez uzbrojenia. Przystosowany był do pracy oficerów kierowania ogniem lub jako transporter amunicji.

</doc>
<doc id="141851" url="https://pl.wikipedia.org/wiki?curid=141851" title="Trzepak">
Trzepak

Trzepak – przyrząd lub urządzenie pomagające w zasadniczy sposób w trzepaniu dywanów, szczególnie popularne przed upowszechnieniem się odkurzaczy. Zbudowane jako usztywniona rama, najczęściej z rur stalowych, mocowana do podłoża na stałe lub do ściany za pomocą uchwytów umożliwiających obrót trzepaka na ścianę lub prostopadle do niej.
Trzepak najczęściej wyposażony jest w dwie równoległe, poziome poprzeczki, umieszczone na różnej wysokości, górna zazwyczaj w okolicach 2 m nad powierzchnią ziemi. Na osiedlach bloków wielorodzinnych trzepakom towarzyszą zazwyczaj ławeczki do układania wytrzepanych dywanów.
Niegdyś trzepak był obowiązkowym elementem wyposażenia każdego podwórka. W nowo powstających inwestycjach mieszkaniowych odchodzi się jednak od instalowania trzepaków, głównie z powodu ich uciążliwości dla osób mieszkających najbliżej tych konstrukcji, narzekających na konieczność częstego mycia szyb i przyspieszonego kurzenia się pomieszczeń.
Inne zastosowania.
Ze względu na wytrzymałą budowę i nieraz ciekawą konstrukcję, często wykorzystywany przez dzieci jako element zabaw podwórkowych. Do ulubionych zabaw dzieci na trzepaku należały wszelkie ewolucje akrobatyczne. Uprawiano jednak i bardziej wymyślne zabawy, szczególnie na większych podwórkach dużych osiedli mieszkaniowych budowanych z wielkiej płyty, gdzie trzepaki miały nieraz dużą, łamaną, wielomodułową konstrukcję. Taką zabawą była np. gra „w ślepca”, polegająca na tym, że po odpowiednio dużej konstrukcji poruszali się uczestnicy gry starający się uniknąć kontaktu dotykowego z głównym graczem mającym zasłonięte oczy. Nowym „ślepcem” zostawała ta osoba, którą dotychczasowy „ślepiec” dotknął, lub która dotknęła ziemi.
Często stanowił również bramkę do gry w piłkę, na podwórkach w pobliżu których nie znajdowały się boiska.
Na wielu podwórkach, zarówno dużych blokowisk, jak i typowych kamienic, trzepak był nie tylko jedyną atrakcją dla dzieci, ale i ważnym elementem integrującym społeczności lokalne. Często to właśnie wokół niego koncentrowało się całe życie towarzyskie mieszkańców. Młodzież często przeżywała właśnie pod trzepakiem swoje pierwsze miłości, randki i pocałunki. Również dla dorosłych trzepak był często głównym miejscem spotkań, ot choćby dlatego, że znajdowała się przy nim jedyna na podwórku ławeczka, na której można było przysiąść lub postawić siatki z zakupami i porozmawiać z sąsiadami.
Nawiązania.
Socjologiczna rola trzepaka stała się również źródłosłowem nazwy osiedlowych sieci komputerowych, budowanych przez amatorów – zwanych sieciami trzepakowymi, bądź po prostu trzepakami.
Trzepak znalazł miejsce w wielu polskich (i nie tylko) filmach. Czołowym przykładem w polskiej kinematografii jest serial „Czterdziestolatek”, gdzie praktycznie w każdym odcinku pojawia się epizod z tym elementem tzw. małej architektury.

</doc>
<doc id="141853" url="https://pl.wikipedia.org/wiki?curid=141853" title="Niesłysz">
Niesłysz

Niesłysz – jezioro w Polsce na Pojezierzu Lubuskim, położone w województwie lubuskim, w powiecie świebodzińskim, w gminie Lubrza. Największe jezioro Pojezierza Łagowskiego.
Położenie i charakterystyka.
Jezioro znajduje się w południowej części Pojezierza Łagowskiego, na terenie powiatu świebodzińskiego. Dawniej w regionalizacji fizycznogeograficznej Kondrackiego zaliczane do Równiny Torzymskiej. Jezioro pochodzenia poligenetycznego, u zbiegu dwóch rynien polodowcowych. Północna część pochodzenia rynnowego, a południowa morenowego. Linia brzegowa jeziora jest dobrze rozwinięta, brzegi przeważnie wysokie, porośnięte lasem. Jezioro ma wiele zatok, stanowiących o jego nieregularnym kształcie. Na jeziorze znajdują się trzy wyspy: Koziniec, Ostrowie, Ptasia, które w 1960 roku zajmowały 10,4 ha, a według danych z 2015 roku już 18 ha. Pod względem warunków do rozwoju życia Niesłysz jest jeziorem eutroficznym.
Hydronimia.
Do 1945 roku jezioro nosiło niemiecką nazwę Gross "Nischlitzsee". W publikacjach po II wojnie światowej, aż do 1950 roku jezioro było nazywane Niesulica lub jezioro Niesulickie. Obecna nazwa została wprowadzona urzędowo 3 listopada 1950 roku.
Informacje hydrologiczne.
Według danych Instytutu Rybactwa Śródlądowego powierzchnia zwierciadła wody jeziora wynosi 486,2 ha. Średnia głębokość zbiornika wodnego to 6,9 m, a maksymalna – 34,7 m. Lustro wody znajduje się na wysokości 78,4 m n.p.m. Objętość jeziora wynosi 34 457,6 tys. m³. Natomiast A. Choiński oraz A.Richling podają powierzchnię zwierciadła wody jako – 526,0 ha. Maksymalna długość jeziora to 4700 m, a szerokość 1700 m. Długość linii brzegowej jeziora wynosi 18,9 km, a linia brzegowa wysp 2050 m.
Latem 1993 stwierdzono 10-metrową miąższość epilimnionu, a hypolimnion zaczynał się 2–4 metry głębiej, więc stratyfikacja termiczna dotyczyła jedynie niewielkich jego obszarów.
Jezioro położone jest na wododziale. Jest zasilane wodą podziemną oraz ciekami o niewielkim przepływie m.in. z jezior Złoty Potok, Czarny Dół oraz Księżno. Powierzchnia zlewni całkowitej wynosi 51,4 km². Istnieją dwa odpływy wód z jeziora Niesłysz, na południe odpływ odbywa się rzeką Ołobok, a na północ Kanałem Niesulickim. Od 1960 roku odpływ wód na północ został zamknięty za pomocą zastawki i od tego czasu całość wód odprowadzana jest odpływem południowym w kierunku Odry.
Według Mapy Podziału Hydrograficznego Polski leży na terenie zlewni piątego poziomu "Zlewnia jez. Niesłysz". Identyfikator MPHP to 15189.
Zagospodarowanie.
Wiodącą funkcją użytkowania jeziora jest turystyka i rekreacja, liczne ośrodki wypoczynkowe znajdują się w miejscowościach nadbrzeżnych: Niesulice, Przełazy oraz Tyczyno. Według danych z 2005 roku nad jeziorem corocznie wypoczywa około 180 tys. turystów. Jezioro jest miejscem uprawiania żeglarstwa rekreacyjnego i wyczynowego. Wokół brzegów zlokalizowanych jest kilka przystani jachtowych, a wiele z nich oferuje szkolenia dla początkujących. W ciągu roku wielokrotnie organizowane są regaty m.in. o puchar starosty świebodzińskiego lub poszczególnych klubów jachtowych.
W 2005 wokół jeziora działało 16 ośrodków wczasowych. Ze względu na dużą przeźroczystość wód, jezioro Niesłysz wykorzystywane jest również przez nurków do prowadzenia obozów szkoleniowych oraz nurkowania rekreacyjnego. Nad jeziorem znajdują się trzy kąpieliska ujęte w ewidencji gminnej. W 2021 ich jakość wody sklasyfikowano jako doskonałą.
Administratorem wód jeziora jest Regionalny Zarząd Gospodarki Wodnej we Wrocławiu. Utworzył on obwód rybacki, który obejmuje wody jeziora Niesłysz oraz rzeki Ołobok (obwód rybacki jezioro Niesłysz na rzece Ołobok – Nr 1). Gospodarkę rybacką na jeziorze prowadzi państwowe Gospodarstwo Rybackie w Zbąszyniu. Według rybackiej typologii jest to jezioro sielawowe.
Przyroda.
Roślinność wynurzona pokrywa ok. 90% powierzchni linii brzegowej, zajmując pas o szerokości od 3 do 150 m. Na północy jeziora przeważają takie rośliny jak trzcina pospolita oraz oczeret jeziorny, natomiast w południowej części dominują: pałka wąskolistna, sit ściśniony oraz tatarak zwyczajny. Rośliny zanurzone zajmują około 130 ha powierzchni tafli wody, dominują wśród nich grążel żółty, żabiściek pływający, rdestnica pływająca oraz moczarka kanadyjska. Stwierdzono występowanie roślin zanurzonych do głębokości 7,2 m, co świadczy o wysokiej przeźroczystości wód jeziora. Według badań z lat 90. XX w. wśród fitoplanktonu dominują okrzemki, zwłaszcza "Fragilaria crotonensis", "Melosira granulata", "Asterionella formosa", "Tabellaria fenestrata" i "Synedra acus". W mniejszych zagęszczeniach występują takie glony jak "Ceratium hirundinella", "Dictyosphaerium pulchellum", "eudorina elegans" i "Microcystis". Wyspy i brzegi jeziora są miejscami lęgu ptactwa m.in. żurawi, czapli, łabędzia niemego i bielika. Na terenach leśnych otaczających jezioro występują dziki, sarny, jelenie, borsuki, zające i daniele. W wodach jeziora żyje wiele gatunków ryb m.in. płoć, leszcz, ukleja, szczupak, okoń, węgorz, sielawa oraz lin.
Czystość wód i ochrona środowiska.
W 1993 roku stan wód jeziora sklasyfikowano według ówczesnych kryteriów w I klasie czystości. Klasę tę przyznano mimo tymczasowego przekroczenia norm dla nasycenia hypolimnionu tlenem i stężenia związków azotu i w mniejszym stopniu fosforu. Jezioro określano wówczas jako jedno z najczystszych ówczesnego województwa zielonogórskiego. Wynikało to ze stosunkowo niedużej ilości zrzucanych ścieków, głównie z osiedli mieszkaniowych i ośrodków wypoczynkowych w Przełazach, podczas gdy wówczas ścieki z pozostałych miejscowości nie trafiały do jeziora. Badania wykonane przez Wojewódzki Inspektorat Ochrony Środowiska w Zielonej Górze w 2000 oraz 2005 roku wykazały zagrożenie wód jeziora przez nadmierną eksploatację turystyczną oraz trudności w oczyszczaniu ścieków w zlewni jeziora. O pogarszającej się jakości wód świadczyły pojawiające się zakwity sinicowe. Znaczne rozmiary jeziora buforowały jednak skutki zagrożeń i spowodowały, że jezioro Niesłysz zachowało II klasę czystości pod względem fizyko-chemicznym i I klasę czystości pod względem sanitarnym. Czystość wód jeziora uległa poprawie, ponieważ w badaniach przeprowadzonych w 2014 roku wody jeziora zostały zakwalifikowane do wód o bardzo dobrym stanie ekologicznym, co odpowiada I klasie jakości. W badaniach z 2020 roku stwierdzono przekroczenie dopuszczalnego stężenia ołowiu i niklu. Stan ekologiczny bezkręgowców bentosowych był umiarkowany, podczas gdy pozostałych elementów biologicznych (fitoplanktonu, fitobentosu, makrofitów i ryb) był bardzo dobry.
Jezioro znajduje się na obszarze chronionego krajobrazu o nazwie Rynna „Ołoboku i Paklicy”. Głównym założeniem ochronnym tej strefy jest ochrona naturalnego korytarza ekologicznego wzdłuż wspomnianej rynny polodowcowej. Jezioro Niesłysz jest objęte strefą ciszy.
Historia.
Na półwyspie we wschodniej części jeziora znajduje się średniowieczne grodzisko datowane na VII/VIII wiek. W 2010 roku archeolodzy z Uniwersytetu Mikołaja Kopernika w Toruniu odkryli pozostałości najstarszego na ziemiach polskich mostu datowanego na I poł IX w. o rozmiarach ok. 100 × 4 m, wykonanego z drewna dębowego. Most ten łączył ląd z, będącą m.in. miejscem kultu, wyspą na jeziorze.
Od 1934 roku jezioro ze względu na swoje rozmiary, stanowiło trzon budowanej przez III Rzeszę linii Nischlitz-Obra. W ramach prac uregulowano rzekę Ołobok, budując pięć budowli hydrotechnicznych, w tym Jaz 602 piętrzący wody jeziora w miejscowości Ołobok. W latach 1936/37 dokonano prac na północ od jeziora regulując jego północny odpływ, którego fragmenty są dziś nazywane jako Kanał Niesulicki.

</doc>
<doc id="141854" url="https://pl.wikipedia.org/wiki?curid=141854" title="Ovibos moschatus">
Ovibos moschatus



</doc>
<doc id="141857" url="https://pl.wikipedia.org/wiki?curid=141857" title="Mila wrocławska">
Mila wrocławska

Mila wrocławska – używana we Wrocławiu, a od 1630 roku oficjalnie na całym Śląsku, jednostka długości równa 11 250 łokciom, czyli miała około 6700 metrów.
We Wrocławiu postanowiono, że milą będzie odległość od Bramy Piaskowej aż do Psiego Pola ("Hundsfeld"). Tocząc koło o promieniu 5 łokci przez Wyspę Piaskową, Ostrów Tumski i podmiejskie trakty, mijając po drodze osiem mostów, wyznaczono wzorzec wrocławskiej mili.

</doc>
<doc id="141858" url="https://pl.wikipedia.org/wiki?curid=141858" title="Olszyna (województwo śląskie)">
Olszyna (województwo śląskie)

Olszyna (niem. "Ollschin") – wieś w sołecka w województwie śląskim, w powiecie lublinieckim, w gminie Herby.
W latach 1975–1998 miejscowość położona była w województwie częstochowskim.
Położenie geograficzne.
Olszyna położona jest na obszarze Śląska Białego, w północnej części Górnego Śląska. Według podziału ze względu na obszary kulturowe, leży ona na terenie ziemi lublinieckiej.
Ze względu na położenie geomorfologiczne Olszyna leży na Wyżynie Śląsko-Krakowskiej na obszarze makroregionu Wyżyny Woźnicko-Wieluńskiej, w obrębie Garbu Herbskiego.
Ponadto cały obszar miejscowości w roku 1998 włączony został w obręb nowo powstałego Parku Krajobrazowego Lasy nad Górną Liswartą. W miejscowości znajdują się zabytkowy głaz narzutowy "Diabelski kamień" oraz pomnikowy jawor w centrum miejscowości. W okolicy miejscowości znajduje się także staw, zasilany przez potok Olszynkę.
Miejscowość, wraz z sąsiednią wsią Kalina okalają lasy sosnowe, na wschód od miejscowości znajdują się pozostałości po byłej granicy prusko-rosyjskiej.
Historia.
Nie jest znana wczesna historia miejscowości, zakłada się, że istniała już w XIII wieku. W kronikach parafii Sadów znajduje się wzmianka dotycząca opisu Olszyny sprzed 200 lat (pod koniec XVIII w.), w której wieś przedstawiana jest jako kiedyś tętniące życiem, a teraz odizolowane od świata, nieurodzajne miejsce.
W XVII wieku miejscowość należała do Fryderyka von Szymańskiego, a kolejnymi właścicielami byli Anna-Elżbieta von Priselwic, Anna-Helena von Paczyński, Zofia von Kalkruth, Franciszek von Grotowski. Franciszek von Grotowski w roku 1780 sprzedał Olszynę rezydującemu w Koszęcinie Karolowi Henrykowi von Sobkowi, a później od 1804 roku, miejscowość ta należała do rodu Hohenlohe aż do roku 1945.
W 1801 roku w Olszynie wybudowana została pierwsza szkoła. W tym wieku jej mieszkańcy częściowo zajmowali się wypalaniem węgla drzewnego i wydobywaniem rudy żelaza w okolicznych lasach. W połowie XIX wieku Olszyna była już sporą wsią i liczyła ponad 600 mieszkańców.
Do II poł. XIX wieku w miejscowości znajdowała się murowana kaplica z dzwonem, która została rozebrana w 1873 roku. Na jej miejsce postawiono duży głaz narzutowy, który miał chronić przed plądrowaniem grobowców znajdujących się pod nią. W 1888 roku wybudowany został kościół filialny pw. Najświętszej Marii Panny. Parafię pw. Wniebowzięcia NMP erygowano w 1926 roku, w 1908 roku istniała tutaj "lokacja". W pobliżu kościoła znajduje się cmentarz parafialny. Obecnie trwa rozbudowa kościoła parafialnego.
Przed II wojną światową Olszyna była samodzielną gminą, obecnie do sołectwa Olszyna należy także znajdujący się opodal przysiółek Czołka.
3 października 1944 roku niemiecki pluton egzekucyjny przywiózł tutaj 11 Polaków i dokonał na oczach mieszkańców mordu przez powieszenie, po czym ciała zostały zabrane i wywiezione. W remizie strażackiej, która została postawiona w miejscu egzekucji, znajduje się tablica upamiętniająca to wydarzenie.
W 1972 wybudowana została nowa szkoła podstawowa.
W miejscowości znajduje się także klub sportowy Rozwój Olszyna, którego piłkarze grali w A klasie, w grupie Lubliniec.
Rozwój Olszyna.
LKS "Rozwój" Olszyna został założony 23 czerwca 1967. Jednym z inicjatorów był Smolin Paweł, późniejszy wieloletni prezes klubu. Jego początkowa nazwa to LZS Olszyna-Kalina. Na początku powstały 2 sekcje sportowe: piłka nożna oraz siatkówka.
W lipcu 1967 drużynę piłkarską zgłoszono do ligi wiejskiej. Przez kolejne lata zespół systematycznie awansował w hierarchii ligowej - od ligi wiejskiej, przez klasę C i B do klasy A w latach 70. Do klasy A drużyna awansowała także w roku 1984. W tym też roku na nadzwyczajnym zebraniu przekształcono Ludowy Zespół Sportowy Olszyna-Kalina na Ludowy Klub Sportowy "Rozwój" Olszyna oraz zakupiono autobus klubowy.
26/27 lipca 2003 otwarto nowe boisko na ul. Jałowcowej w 35 lecie klubu. Podczas otwarcia rozegrany został mecz pomiędzy "Rozwojem" Olszyna a byłymi gwiazdami drużyn śląskich grających w I lidze. W drużynie gości wystąpili m.in.: Andrzej Radek, Marian Janoszka, Janusz Kościelny,
Jan Pietryga, Eugeniusz Wyląg oraz Marek Koniarek - król strzelców ligi polskiej, kilkukrotny reprezentant Polski.

</doc>
<doc id="141860" url="https://pl.wikipedia.org/wiki?curid=141860" title="Czołówka">
Czołówka



</doc>
<doc id="141861" url="https://pl.wikipedia.org/wiki?curid=141861" title="Latarka czołowa">
Latarka czołowa

Latarka czołowa (potocznie nazywana czołówką) jest latarką mocowaną bezpośrednio na czole lub kasku za pomocą specjalnych pasków. 
W porównaniu z latarkami ręcznymi, czołówki mają następujące zalety:
Ze względu na swobodę posługiwania się rękami, czołówki są szczególnie często wykorzystywane przez służby ratownicze, wspinaczy, grotołazów, wędkarzy oraz inne osoby liczące się z możliwością wykonywania jakiejkolwiek pracy w ciemności – turystów planujących nocny biwak, kierowców naprawiających po ciemku samochód, harcerzy itp.
Rodzaje.
Czołówki elektryczne.
Przez długi czas najpopularniejszym zasilaniem latarek czołowych były baterie (najczęściej AAA lub AA) oraz akumulatory Ni-MH. Obecnie produkowane czołówki w znacznej mierze projektowane są pod kątem współpracy z akumulatorami litowymi w rozmiarze 18650, rzadziej 18350 lub 16340. Rekomendowane przez użytkowników ogniwa 18650: Sanyo GA, LG MJ1, czy Samsung 35E zapewniają nie tylko zauważalnie dłuższy czas pracy względem baterii alkaicznych, ale także większa moc umożliwiająca uzyskanie większej ilości światła. Współcześnie wartość na poziomie 1000 lumenów dostępna w najwyższym trybie raczej nikogo nie dziwi. Najmocniejsze z dostępnych na rynku czołówek są w stanie wyemitować ponad 3000 lm. 
Równie istotna jak możliwość wyemitowania ogromnych ilości światła jest także obecność bardzo słabych trybów tzw. świetlików mających mniej niż 1 lm. Taki typ światła umożliwia korzystanie z latarki bez odzwyczajania oczu od ciemności. 
W porównaniu z wcześniejszymi modelami, współczesne czołówki są lekkie i bardzo wydajne. Mogą one świecić nieprzerwanie przez kilkadziesiąt godzin (zależnie od wykorzystywanej intensywności świecenia). Tak wysoką wydajność osiągnięto na dwa sposoby – poprzez zastosowanie bardziej pojemnych źródeł zasilania oraz poprzez wykorzystanie oszczędnych emiterów (w tym głównie wysokowydajnych diod elektroluminescencyjnych LED. Ponadto najwyższej jakości modele umożliwiają pełniejsze wykorzystanie energii elektrycznej zgromadzonej w ogniwie dzięki zastosowaniu przetwornic napięcia (sterowniki typu boost / step-up). Moc elektryczna dostarczana do źródła światła może być w dużym stopniu niezależna od stopnia zużycia baterii). 
Nie bez znaczenia jest też możliwa do uzyskania w czołówkach diodowych duża jednorodność natężenia światła w oświetlanym polu dzięki zastosowaniu soczewek rozpraszających typu PMMA TIR. Starsze latarki czołowe, wyposażone w tradycyjne reflektory lustrzane, emitują światło skupione, punktowe. Taki typ odbłyśnika sprawia, że oświetlany jest jedynie wycinek koła na wprost naszych oczu. Przekłada się to na większy zasięg czołówki, jednakże zapewnia niższy komfort pracy.
Wśród produkowanych obecnie czołówek większość posiada możliwość regulacji kąta emisji w płaszczyźnie pionowej, a także stopniową lub płynną regulację natężenia światła. Część czołówek posiada kilka niezależnych źródeł światła; diody LED do umiarkowanego oświetlenia bliskiego obszaru w szerokim zakresie kątów oraz silne żarówki (lub nowoczesne, kilkuwatowe diody LED) do celów krótkotrwałego oświetlenia obszarów oddalonych o kilkadziesiąt i więcej metrów. 
Konstrukcja dobrych latarek czołowych jest w pełni odporna na wilgoć i całkowite zanurzenie pod wodą, oraz umożliwia pracę w szerokim zakresie temperatury. Starsze czołówki mogą nie radzić sobie z silnym mrozem, z kolei czołówki wykorzystujące silne diody LED mogą nie nadążać z chłodzeniem diody przy dużych temperaturach.
Dużą popularnością wśród użytkowników cieszą się latarki czołowe znanych firm produkujących sprzęt turystyczny i wspinaczkowy, np. Petzl, Mammut, Silva, a także firm specjalizujących się w produkcji latarek taktycznych, np. Olight czy Fenix. W ostatnich latach na popularności zyskują czołówki marki Armytek i ZebraLight kierowane do profesjonalistów oczekujących nie tylko dużej ilości światła, ale także najwyższej jakości wykonania.
Czołówki acetylenowe.
Czołówki acetylenowe składają się z palnika montowanego na kasku oraz z wytwornicy acetylenu. Palnik wyposażony jest często w zapalnik piezo-elektryczny. Wytwornica ma formę niewielkiego kubełka (walca) z wydzielonymi dwoma częściami: w jednej umieszcza się karbid, a w drugiej wodę. Woda w reakcji z karbidem wytwarza palny gaz acetylen, który elastyczną rurką dostaje się do palnika.
Czołówki acetylenowe były stosowane powszechnie w alpinizmie podziemnym.

</doc>
<doc id="141864" url="https://pl.wikipedia.org/wiki?curid=141864" title="Kompostownia">
Kompostownia

Kompostownia – obiekt przemysłowy zajmujący się przeróbką odpadów z wykorzystaniem technologii kompostowania, w wyniku której powstaje kompost.
Odpadami są: odpady z gospodarstw rolnych i ogrodniczych, nieprodukcyjna roślinność (zadrzewienia, zakrzaczenia, zarośla), odpady przetwórstwa rolno-spożywczego, odpady przetwórstwa włókien naturalnych, zdyskwalifikowane surowce i produkty biologicznego pochodzenia, biologiczne odpady gromadzone selektywnie w miastach, osady z biologicznego oczyszczania ścieków oraz zieleni miejskiej, rekreacyjnej i przemysłowej.
Kompostowanie polega na częściowej humifikacji i mineralizacji biomasy skupionej w tym celu na powierzchni ziemi lub w pojemnikach, zwanych bioreaktorami. Wyprodukowany w kompostowni kompost, o równorzędnym z obornikiem działaniu nawozowym, może być stosowany do poprawy właściwości gleby, a także do utrzymania terenów zielonych i rekultywacji gruntów bezglebowych.
Zwykle w procesie technologicznym wykorzystuje się następujące urządzenia:

</doc>
<doc id="141866" url="https://pl.wikipedia.org/wiki?curid=141866" title="Kompostowanie">
Kompostowanie

Kompostowanie ("organiczny recykling") – naturalna metoda unieszkodliwiania (utylizacji) i zagospodarowania odpadów, polegająca na rozkładzie substancji organicznej przez mikroorganizmy – bakterie tlenowe, nicienie, grzyby etc. Jest to proces przetwarzania substancji w kontrolowanych warunkach w obecności tlenu (powietrza), w odpowiedniej temperaturze i wilgotności. Produktami procesu są ciepło, dwutlenek węgla i związki amonowe przyswajalne przez rośliny (które pod wpływem bakterii nitryfikacyjnych mogą zostać przekształcone w azotany). Kompost, jako podłoże bogate w łatwo przyswajalne przez rośliny składniki stosowany jest jako substancja poprawiająca właściwości gleby w miejskich zieleńcach, w ogrodnictwie, rolnictwie. Pełnić może rolę nawozu, źródła kwasów humusowych, jest naturalnym pestycydem. Organiczne substancje poddawane kompostowaniu mogą być alternatywnie poddawane procesom beztlenowym.
Kompostowanie jest "kontrolowanym" rozkładem materii organicznej. Zamiast pozwalać naturze na powolny rozkład biomasy, kompostowanie zapewnia optymalne środowisko, w którym organizmy kompostujące mogą się najlepiej rozwijać. Aby wyżywić najbardziej aktywne mikroby, w skład materii poddanej kompostowaniu muszą wchodzić następujące składniki:
Rozkład może mieć miejsce również w przypadku nieobecności któregoś z wymienionych składników, choć będzie znacznie wolniejszy. Przykładowo, możliwy jest rozkład biomasy umieszczonej w szczelnie zamkniętej foliowej torbie, choć nieobecność powietrza spowoduje rozwijanie się bakterii beztlenowych i rozkład beztlenowy.
Zastosowanie w rolnictwie.
Kompostowanie znajduje zastosowanie w rolnictwie i ogrodnictwie, pozwalając na wykorzystanie odpadków z gospodarstw rolniczych. Kompostowanie przeprowadza się w pryzmach kompostowych. Kompost uzyskany w wyniku tego zabiegu jest nawozem organicznym. Podczas kompostowania zachodzą dwa równoległe procesy biochemiczne:
Cel kompostowania.
Celem budowy systemu do kompostowania jest zapewnienie zdrowego i bogatego w składniki odżywcze środowiska życia dla bakterii. Najszybsze kompostowanie ma miejsce w przypadku gdy stosunek masy węgla do azotu w środowisku wynosi 25:1 do 30:1. Przykładowo, skoszona trawa ma ten stosunek wynoszący 19:1, a jesienne liście 55:1. Wymieszanie tych dwóch składników w równych proporcjach daje odpowiedni stosunek składników odżywczych. W przemysłowych kompostowniach przestrzega się tego stosunku dość ściśle, w przypadku przydomowych kompostowników jest to zbyt skomplikowane i stosuje się raczej prostsze receptury.
Wsad do kompostowania.
Dowolny biodegradowalny materiał może podlegać kompostowaniu, o ile zapewni się wystarczającą ilość czasu. Jednakże nie każdy surowiec nadaje się do przydomowego kompostowania, w którym nie są osiągane temperatury dość wysokie, by powodować śmierć drobnoustrojów, wirusów, bakterii, szkodników. W związku z tym odchody zwierzęce, resztki mięsa i produkty mleczne powinny być kompostowane jedynie na skalę przemysłową.
Surowce o dużej zawartości węgla zapewniają celulozę niezbędną bakteriom do produkcji ciepła i cukrów, podczas gdy surowce o dużej zawartości azotu są źródłem najbardziej skoncentrowanych białek, które pozwalają na rozwój bakterii.
Przykładowe odpady o dużej zawartości węgla:
Niektóre materiały o dużej zawartości azotu:
Nawóz z hodowli drobiu zawiera dużo azotu, ale niewiele węgla. Nawóz koński – oba te składniki. Nawóz z hodowli owiec czy bydła nie zapewnia tak wysokiej temperatury pryzmy kompostowej jak w przypadku nawozu końskiego, więc proces kompostowania trwa dłużej.
Wymieszanie materiałów wsadowych przyspiesza proces rozkładu, ale łatwiej jest kompostownik przygotowywać, układając na przemian warstwy o grubości 15 cm. Powoduje to spowolnienie rozkładu.
Tłuste resztki żywności i odpadki mięsne, mleczne i jajka nie powinny być poddawane przydomowemu kompostowaniu. Przyciągają one bowiem niechciane szkodniki i nie rozkładają się w dość krótkim czasie. Skorupki jajek są źródłem cennych substancji mineralnych dla pryzmy kompostowej i gleby, ale rozkładają się w czasie dłuższym niż rok. Odchody zwierząt innych niż roślinożerne nie powinny być nigdy kompostowane, podobnie jak odchody ludzkie i zwierząt domowych.
Sposoby kompostowania.
Istnieją dwie podstawowe metody kompostowania, wszystkie stosowane są kombinacją tych dwóch podstawowych:
Przydomowe kompostowanie.
Przydomowe kompostowanie wykorzystuje szeroki zakres technologii produkcji kompostu, począwszy od kompostowania pasywnego (wrzucić wszystko na jedną kupę, pozostawić w spokoju na rok lub dwa), skończywszy na bardzo precyzyjnym aktywnym (monitorowanie temperatury stosu, obracanie kompostu, dodawanie składników w trakcie procesu). Najczęściej jest połączeniem obu tych technik. Niektórzy stosują mineralne pochłaniacze nieprzyjemnych zapachów, ale dobrze utrzymany kompostownik rzadko jest źródłem odoru.
Na rynku dostępny jest szeroki asortyment kompostowników. Sami możemy zdecydować, czy bardziej odpowiada nam tańszy kompostownik drewniany, czy też estetyczny i trwały kompostownik plastikowy. Ekokompostowniki plastikowe mogą posiadać również termoizolację oraz są tak zaprojektowane, aby powietrze mogło swobodnie docierać do biomasy. Wówczas proces kompostowania przebiega na tyle sprawnie, że kompost otrzymujemy nawet kilka razy do roku.
Mikroby i ogrzewanie stosu.
Odpowiednio przygotowany stos kompostowy powinien mieć taką zawartość wilgoci jak dobrze wyciśnięta gąbka. Zapewnia to odpowiednią wilgotność do podtrzymania procesów życiowych bakterii. Bakterie i inne mikroorganizmy można podzielić na kilka grup, w zależności od tego jaką temperaturę preferują i ile ciepła produkują w czasie przerabiania materii organicznej. Bakterie mezofilne lubią umiarkowane temperatury z przedziału 20-40 °C. Podczas rozkładu materii organicznej produkują one ciepło, wnętrze stosu kompostowego rozgrzewa się najbardziej.
Stos kompostowy powinien mieć metr wysokości, metr szerokości, a długość – w zależności od potrzeb. Zapewnia to odpowiednią izolację cieplną pozwalającą na ogrzewanie się wnętrza stosu w trakcie rozkładu. Idealną temperaturą zdaje się wynosić około 60 °C; ginie w niej większość drobnoustrojów chorobotwórczych i nasion roślin. Ta temperatura jest też najlepsza dla bakterii termofilnych, które najszybciej rozkładają biomasę. Gdy stos wewnątrz nie rozgrzewa się wystarczająco, może to mieć następujące przyczyny:
Rozwiązaniem może być dodanie wsadu do stosu lub jego obrócenie w celu napowietrzenia.
W zależności od tego, jak szybko potrzebny jest gotowy kompost, stos może być kilka razy obracany, by zamienić miejscami warstwy zewnętrzne i wewnętrzne i napowietrzyć stos. Podczas obracania można dodawać wodę, co pozwala na zapewnienie odpowiedniej wilgotności. Dobrym momentem na przewrócenie kompostownika jest chwila, gdy temperatura w jego wnętrzu spadnie. Oznacza to, że skończyła się pożywka dla bakterii produkujących najwięcej ciepła. Gdy po przewróceniu stosu temperatura nie będzie wzrastać, dalsze przewracanie nie ma sensu. Gdy cały materiał zmieni kolor na ciemnobrązowy lub prawie czarny, kompost jest gotowy do użytku.
Zastosowanie w utylizacji odpadów miejskich.
Kompostowanie wykorzystywane jest także na skalę przemysłową do utylizacji odpadów komunalnych (miejskich). Po wysortowaniu surowców wtórnych w wyniku procesu kompostowania z biologicznie aktywnych odpadów pochodzących z gospodarstw domowych otrzymuje się dwie frakcje:
Proces kompostowania trwa około miesiąca (w zimie nieco dłużej) i przynosi znakomite rezultaty:

</doc>
<doc id="141868" url="https://pl.wikipedia.org/wiki?curid=141868" title="Jacopo Corsi">
Jacopo Corsi

Jacopo Corsi (ur. 17 lipca 1561 we Florencji, zm. 1604 tamże) – włoski mecenas sztuki i muzyk amator.
Jako humanista propagował nawiązywanie do muzyki starożytnej. W swoim florenckim pałacu brał udział w pierwszych próbach użycia recytatywu podczas prac nad operą "Dafne" (1594–1600). Skomponował do niej również kilka ustępów, z których zachowały się dwa: "Non curi la mia pianta" (na tenor z akompaniamentem) oraz "Bella ninfa fugitive" (na chór). Patronował powstaniu oraz wystawieniu opery Euridice w 1600, w której wykonywał partię klawesynu.

</doc>
<doc id="141871" url="https://pl.wikipedia.org/wiki?curid=141871" title="Konoida">
Konoida

Konoida – powierzchnia prostokreślna powstała jako suma prostych przecinających pewną ustaloną prostą i równoległych do ustalonej płaszczyzny, np. paraboloida hiperboliczna. Proste te nie muszą być równoległe do siebie.
Przykładem jest konoida Plückera dana przez układ:

</doc>
<doc id="141872" url="https://pl.wikipedia.org/wiki?curid=141872" title="Ustrój polityczny Włoch">
Ustrój polityczny Włoch

Ustrój polityczny Włoch opiera się na uchwalonej 22 grudnia 1947 "Konstytucji Republiki Włoskiej" oraz ustawach konstytucyjnych. Włochy są demokratyczną republiką parlamentarną z elementami demokracji bezpośredniej. Na straży przestrzegania ustawy zasadniczej stoi Sąd Konstytucyjny. Do głównych zasad systemu politycznego należą republikanizm, demokracja, parlamentaryzm, decentralizacja, praworządność oraz silna pozycja praw i wolności jednostki. Władzę ustawodawczą sprawuje dwuizbowy Parlament, a wykonawczą Prezydent Republiki i Rada Ministrów. Sądownictwo powszechne należy do sędziów pokoju, trybunałów zwykłych, sądów apelacyjnych i Sądu Kasacyjnego. Gwarantem ich autonomiczności i niezawisłości jest Najwyższa Rada Sądownictwa. System uzupełniają sądy administracyjne – regionalne trybunały administracyjne i Rada Stanu oraz prokuratura, związana z sądownictwem powszechnym. Formalnie jednak konstytucja nie wypowiada się o monteskiuszowskiej zasadzie trójpodziału władzy. Włochy są państwem unitarnym, a zarazem silnie zdecentralizowanym, określanym wręcz jako zregionalizowane. Kraj podzielony jest na dwadzieścia regionów, w tym pięć o statusie specjalnym z szerokim zakresem autonomii.
Konstytucja.
Włoska ustawa zasadnicza jest zaliczana do modelowych rozwiązań konstytucjonalizmu europejskiego okresu powojennego. Weszła w życie 1 stycznia 1948, po uprzednim uchwaleniu w dniu 22 grudnia 1947. Twórcą Konstytucji (wł. "Costituzione della Repubblica Italiana") była wyłoniona w wyborach powszechnych z 2 czerwca 1946 Konstytuanta (wł. "Assemblea Costituente della Repubblica Italiana"). Uzupełnieniem włoskiej ustawy zasadniczej są ustawy konstytucyjne, przyjmowane w takim samym trybie jak poprawki do Konstytucji. Obecna Konstytucja, na którą składa się ok. 150 artykułów, należy do najobszerniejszych spośród europejskich ustaw zasadniczych.
Główne zasady ustrojowe zawarte w pierwszej części ustawy zasadniczej to: demokratyzm, parlamentaryzm, decentralizacja władzy, praworządność i jej gwarancje oraz prawa i wolności jednostki. Podobnie jak w przypadku Republiki Federalnej Niemiec przyczyną umieszczenia w konstytucji szczegółowych i rozbudowanych definicji zasad ustrojowych było dążenie do radykalnego zerwania z systemem faszystowskim.
Procedura zmiany.
Włoska Konstytucja ma charakter sztywny. Jej zmiana wymaga nadzwyczajnej procedury w postaci dwukrotnego uchwalenia poprawek przez każdą z izb Parlamentu. Między głosowaniami w obu izbach musi minąć minimum trzy miesiące. Głosowanie w izbie wyższej obarczone jest wymogiem większości bezwzględnej. Ponadto na żądanie 20% członków jednej z izb, pięciuset tysięcy wyborców lub pięciu rad regionalnych władze zobowiązane są do zorganizowania referendum zatwierdzającego zmiany. Wnioski takie nie mogą być jednak składane, jeśli w drugim głosowaniu w każdej z izb osiągnięta została większość 2/3 głosów.
Struktura Konstytucji.
Obecna włoska ustawa zasadnicza ujęta została w następującą strukturę:
Sąd Konstytucyjny.
Włoski Sąd Konstytucyjny (wł. "Corte Costituzionale della Repubblica Italiana", znany też jako "Corte Costituzionale" – "Trybunał Konstytucyjny") jest pierwszym powojennym trybunałem konstytucyjnym w Europie. Wbrew nazwie, zgodnie z literą Konstytucji nie stanowi on części władzy sądowniczej, lecz jest organem politycznym, funkcjonującym poza systemem sądów powszechnych.
W jego skład wchodzi piętnastu sędziów – pięciu nominowanych przez prezydenta, pięciu nominowanych przez obradujące wspólnie obie izby Parlamentu, trzech wybieranych przez Trybunał Kasacyjny, jeden przez Radę Stanu i jeden przez Trybunał Obrachunkowy. Dziewięcioletnia kadencja nie może być powtarzana, a funkcji sędziego Trybunału nie wolno łączyć z innymi funkcjami państwowymi.
Zakres kompetencji Trybunału obejmuje kontrolę procedury uchwalania i zgodności aktów normatywnych z ustawą zasadniczą, rozstrzyganie sporów kompetencyjnych oraz egzekwowanie odpowiedzialności konstytucyjnej. W kwestii zgodności z zasadami Konstytucji kontroli Trybunału podlegają:
Włoski Sąd Konstytucyjny rozstrzyga spory kompetencyjne pomiędzy:
Ponadto Trybunał jest organem przed którym odpowiedzialność za "zdradę stanu lub pogwałcenie Konstytucji" ponosi Prezydent Republiki. Procedurę postawienia go przed Trybunałem rozpoczyna Parlament na wspólnym posiedzeniu obu izb (izby wyższej i izby niższej). Uchwalenie stosownego wniosku wymaga bezwzględnej większości głosów. W tym wypadku Trybunał pracuje w składzie poszerzonym o szesnastu członków wylosowanych spośród obywateli posiadających bierne prawo wyborcze w wyborach do Senatu.
Parlament.
Włoski Parlament (wł. "Parlamento Italiano") jest dwuizbowy, tworzy go Izba Deputowanych (wł. "Camera dei Deputati") oraz Senat (wł. "Senato della Repubblica"). Obie izby stanowią polityczną reprezentację suwerennego "ludu", wyjątkiem od tej zasady jest możliwość mianowania pięciu senatorów dożywotnich za "wybitne zasługi". Parlamentarzyści reprezentują "naród" i nie wiążą ich żadne dyrektywy. Obie izby mają podobną strukturę wewnętrzną, a ich członkom przysługuje immunitet oraz prawo do wynagrodzenia. Jednakowe są także reguły funkcjonowania Izby Deputowanych i Senatu – jawne obrady, wymóg zwykłej większości i zachowania kworum w głosowaniach oraz struktura wewnętrzna.
Struktura.
W obu izbach Parlamentu wyróżnia się z następujące elementy strukturalne:
Kadencja.
Od 1963 okres kadencji dla obu izb biegnie równolegle i wynosi równo pięć lat. Wybory do obu izb nowego parlamentu muszą się odbyć w maksymalnie 70 dni od momentu zakończenia kadencji poprzedniego parlamentu. Nowo wybrany parlament musi się spotkać w maksymalnie 20 dni od momentu wyborów. Do czasu ukonstytuowania się nowego parlamentu stary zachowuje wszystkie swoje kompetencje.
Sesje Parlamentu dzielą się na zwyczajne i nadzwyczajne. Pierwsze rozpoczynają się w pierwszy nieświąteczny dzień lutego i października, natomiast drugie wymagają inicjatywy jednego z przewodniczących izb, 1/3 członków parlamentu lub Prezydenta Republiki. Skrócenie kadencji następuje aktem Prezydenta na wniosek członków Rady Ministrów i za ich kontrasygnatą. W przypadku uruchomienia owej procedury istnieje konstytucyjny wymóg "wysłuchania" przewodniczących. Kadencja parlamentu nie może być przez nikogo przedłużona w czasie pokoju.
Wybory.
Parlamentarzyści wybierani są w wyborach równych, tajnych, powszechnych, bezpośrednich i w głosowaniu osobistym. Zróżnicowany jest natomiast wiek zapewniający prawa wyborcze. Do Izby Deputowanych wynosi on 18 lat (czynne) i 25 (bierne), zaś do Senatu odpowiednio 25 i 40 lat. Ponadto senatorem dożywotnim zostaje każdy były Prezydent Republiki.
Izba Deputowanych.
Włoska Izba Deputowanych liczy 630 członków. Zgodnie z obowiązującą od 2006 ordynacją wyborczą 12 posłów wybierają Włosi mieszkający poza granicami kraju. Wybory w okręgach jednomandatowych pozostały w okręgu Dolina Aosty (1 mandat) i Trydencie-Górnej Adydze (5 mandatów), zaś pozostałych wybiera się w okręgach wielomandatowych. W wyborach mogą startować zarówno pojedyncze listy, jak też koalicje (na zasadzie blokowania list). W razie nieuzyskania przez partię zwycięską 340 mandatów stosuje się tzw. "premię większościową", która wyrównuje zdobyte przez nią miejsca w Izbie do tej liczby. Szczegółowe zasady rejestracji ugrupowań i przebiegu głosowania reguluje ordynacja z 4 sierpnia 1993, znowelizowana 21 grudnia 2005.
Senat.
Ordynacja wyborcza do Senatu z 1993 jest w swym charakterze zbliżona do ordynacji w wyborach do Izby Deputowanych. Od czasu wyborów w 2006 również do tej izby senatorów (oprócz zagranicy, a także dwóch regionów z mniejszościami językowymi) wybiera się w okręgach wielomandatowych, odpowiadających w tym wypadku regionom. Próg wyborczy funkcjonuje na poziomie okręgu i wynosi 8% dla pojedynczych ugrupowań i 20% dla koalicji. Również w przypadku Senatu funkcjonuje "premia większościowa", ale wynosi ona 55% i stosowana jest na poziomie okręgu, a nie całego kraju, jak w przypadku Izby Deputowanych.
Funkcja ustawodawcza.
Na mocy wprowadzonej w 2001 roku zmiany w Konstytucji utworzono wykaz siedemnastu zagadnień, w których Parlament otrzymał monopol prawodawczy oraz wykaz ponad dwudziestu zagadnień, w których uprawniony jest do regulowania obowiązujących w nich "zasad podstawowych". Pozostałe regulacje należą do kompetencji władz regionów, co ustawa zasadnicza określa jako "ustawodawstwo konkurencyjne".
Kompetencje i prawa Parlamentu w zakresie funkcji ustawodawczej:
Funkcja kontrolna.
Kompetencje i prawa Parlamentu w zakresie funkcji kontrolnej:
Rada Ministrów.
Powoływanie i skład.
Na czele Rady Ministrów (wł. "Consiglio dei Ministri") stoi powoływany przez Prezydenta Republiki premier (wł. "Presidente del Consiglio dei Ministri della Repubblica Italiana"). Następnie na wniosek premiera Prezydent nominuje poszczególnych ministrów. W ciągu dziesięciu dni od powstania Rada musi uzyskać wotum zaufania ze strony obu izb Parlamentu. Swoje funkcje pełni do momentu rezygnacji, utraty parlamentarnego zaufania lub ukonstytuowania się nowego Parlamentu po wyborach parlamentarnych. W przypadku zmian w składzie rządu poszczególnych ministrów odwołuje lub powołuje Prezydent na wniosek premiera.
Obecnie na podstawie ustawy o Radzie Ministrów z 23 sierpnia 1988 funkcjonuje dziewiętnaście resortów, ale dodatkowo w skład Rady Ministrów powoływani są przeważnie też ministrowie bez teki. Status ministra ma również szef rządu regionalnego Sycylii. W Radzie istnieje też urząd wicepremiera, a także komitety koordynujące pracę różnych ministerstw na danym obszarze polityki. Dodatkowym organem w Radzie Ministrów jest jego Prezydium, czyli urząd wspomagający premiera.
Funkcje.
Do podstawowych funkcji Rady Ministrów zalicza się:
Szczególną pozycję w Radzie Ministrów zajmuje premier. Do jego podstawowych funkcji zalicza się:
Odpowiedzialność.
Za wywiązywanie się ze swych obowiązków Rada Ministrów politycznie odpowiedzialna jest przed Parlamentem. Specyfiką włoskiego systemu jest wymóg uzyskania wotum zaufania zarówno od Izby Deputowanych, jak i Senatu w osobnych procedurach. Uzyskanie wotum zaufania po raz pierwszy, przed rozpoczęciem pracy Rady Ministrów, nosi nazwę inwestytury parlamentarnej. Odrębną instytucję stanowi wotum nieufności. Wniosek o wotum nieufności może zostać zgłoszony przez minimum 10% składu jednej z izb. W związku z równorzędną pozycją Izby Deputowanych i Senatu uchwalenie wniosku już przez jedną z izb zobowiązuje rząd do ustąpienia.
Odpowiedzialność prawną ministrowie ponoszą przed sądami powszechnymi. Postawienie członka Rady Ministrów przed sądem związane jest z koniecznością uzyskania akceptacji wniosku sądu lub prokuratury przez Parlament.
Organy pomocnicze Rady Ministrów.
Narodowa Rada Gospodarki i Pracy.
Narodowa Rada Gospodarki i Pracy (wł. "Consiglio Nazionale dell’Economia e del Lavoro") jest organem reprezentującym przedstawicieli przemysłu, rolnictwa, usług oraz pracodawców i pracobiorców sektora prywatnego i publicznego. Jej członkowie pochodzą z nominacji prezydenckiej na wniosek premiera. Zadaniem Rady jest funkcja doradcza wobec Rady Ministrów i Parlamentu w kwestiach gospodarki i pracy. Ponadto jest organem opiniodawczym oraz ma prawo inicjatywy ustawodawczej.
Rada Stanu.
Rada Stanu (wł. "Il Consiglio di Stato") jest naczelną instancją sądownictwa administracyjnego oraz organem doradczym wobec Rady Ministrów. Rada pracuje w dwóch formach – jako Zgromadzenie Ogólne bądź jako jedna z trzech sekcji, tworzonych dekretem prezydenckim. Istnieje konstytucyjny wymóg niezależności członków Rady Stanu od Rady Ministrów.
Trybunał Obrachunkowy.
Trybunał Obrachunkowy (wł. "Corte dei conti") jest organem kontrolującym realizację budżetu oraz podmioty subwencjonowane z budżetu. Jego drugą funkcją jest kontrola legalności i rejestrowanie aktów wydawanych przez rząd. Ponadto Trybunał Obrachunkowy jest szczególnym rodzajem sądu administracyjnego w zakresie określonym ustawowo.
Prezydent Republiki.
Podstawowe znaczenie i charakter urzędu Prezydenta Republiki określa Konstytucja w art. 87. Podobnie jak to jest w przypadku Trybunału Konstytucyjnego, artykuł ten nie definiuje Prezydenta jako organ władzy wykonawczej, ustawodawczej czy sądowniczej, lecz jako odrębną instytucję polityczną – głowę państwa. W trakcie normalnego funkcjonowania rządu i parlamentu uprawnienia wykonawcze prezydenta są mocno ograniczone i mają głównie charakter reprezentacyjny. Wszystkie wydane przez niego akty wymagają kontrasygnaty odpowiedniego ministra, co pozostaje w zgodzie z tradycjami systemów parlamentarnych. Prezydent ma jednak sporą władzę nad systemem sądów powszechnych.
W historii Republiki Włoskiej na urząd Prezydenta powoływano przeważnie osoby cieszące się dużym autorytetem osobistym i politycznym. Praktyka ta wpłynęła na wzmocnienie wagi samego urzędu, przez co prezydentura włoska oceniana jest jako aktywna. Rola i znaczenie Prezydenta wzrasta w obliczu częstych we Włoszech kryzysów gabinetowych, gdy dalszy los rządu i parlamentu zależy w dużej mierze od postępowania głowy państwa.
Wybór.
Organem dokonującym wyboru Prezydenta Republiki (wł. "Presidente della Repubblica Italiana") jest specjalne kolegium, w skład którego wchodzą:
Liczące ponad 1000 osób zgromadzenie zwoływane jest przez Przewodniczącego Izby Deputowanych. Wybór dokonuje się większością 2/3 głosów. Kandydować może każdy obywatel Włoch, który ukończył 50 lat. Prawo zgłaszania kandydatów przysługuje wszystkim członkom kolegium. Kadencję Prezydenta Konstytucja określa na siedem lat, dopuszcza też możliwość reelekcji. Piastowanie tego urzędu wiąże się z zakazem sprawowania funkcji na innych stanowiskach. W razie niezdolności Prezydenta do wykonywania zadań, jego zastępcą staje się Przewodniczący Senatu.
Funkcje.
Pośród funkcji Prezydenta Republiki wyodrębnia się:
Ponadto Prezydent akredytuje i przyjmuje dyplomatów innych państw oraz nadaje odznaczenia państwowe.
Odpowiedzialność.
Z odpowiedzialności politycznej przed jakimkolwiek organem zwalnia Prezydenta zasada kontrasygnaty. Prezydent odpowiada jednak za "zdradę stanu lub pogwałcenie Konstytucji" przed obradującym w szczególnym składzie Sądem Konstytucyjnym, na wniosek Parlamentu.
Władza sądownicza.
Sądownictwo powszechne.
W sprawach z zakresu prawa cywilnego orzekają:
W sprawach z zakresu prawa karnego orzekają:
Funkcjonowanie sądów specjalnych i nadzwyczajnych jest przez Konstytucję wykluczone. System sądów określony jest jako "autonomiczny i niezawisły od wszelkich innych władz", a sędziowie są niezawiśli, nieusuwalni i podlegający wyłącznie ustawom. Gwarantem tego stanu rzeczy jest Najwyższa Rada Sądownictwa, w skład której wchodzą:
Sędziowie powoływani są na drodze konkursów, a o ich nominacji decyduje Najwyższa Rada Sądownictwa.
Sądownictwo administracyjne.
Orzecznictwo w zakresie prawa administracyjnego sprawują regionalne trybunały administracyjne oraz Rada Stanu, jako organ odwoławczy. W kompetencji trybunałów leży rozpatrywanie skarg wobec aktów administracyjnych oraz kontrola ich legalności i użyteczności oraz celowości. Uzupełnieniem systemu sądownictwa administracyjnego są szczególne sądy administracyjne, w tym Trybunał Obrachunkowy. Organem analogicznym do Najwyższej Rady Sądownictwa jest natomiast Rada Prezydialna Sądownictwa Administracyjnego.
Prokuratura.
Zgodnie z Konstytucją do systemu sądownictwa włączona jest także prokuratura. Jej urzędy funkcjonują przy każdym sądzie karnym, a prokuratorzy reprezentowani są w Najwyższej Radzie Sądownictwa. Konstytucja formułuje również gwarancje niezawisłości prokuratorów oraz nakaz wszczynania przez nich postępowań karnych.
Ustrój terytorialny.
Republika Włoska zaliczana jest do państw zdecentralizowanych, przy czym zgodnie z literą konstytucji zachowuje charakter państwa unitarnego. Obecnie Włochy dzielą się na dwadzieścia regionów, spośród których pięć to tzw. regiony specjalne. Są to:
Regiony same uchwalają swoje statuty oraz mają szerokie kompetencje ustawodawcze i wykonawcze. Nie funkcjonuje w nich jednak odrębne sądownictwo, a ich mieszkańcy nie mają podwójnego obywatelstwa. Urzędnikiem koordynującym działania regionów z administracją centralną jest Przedstawiciel Państwa do spraw Autonomii Regionalnej (odpowiada polskiemu wojewodzie). Władzę ustawodawczą w regionach sprawują rady regionalne (wł. "consiglio regionale"), a wykonawczą komitety regionalne (wł. "giunta regionale") (odpowiadają polskim zarządom województwa). Kontrola administracyjna przypisana jest regionalnym trybunałom administracyjnym.
System partyjny.
Po zakończeniu II wojny światowej włoska scena polityczna zdominowana była przez trzy ugrupowania: Chrześcijańską Demokrację (wł. "Democrazia Cristiana"), Włoską Partię Komunistyczną (wł. "Partito Comunista Italiano") i Włoską Partię Socjalistyczną (wł. "Partito Socialista Italiano"). Przyjęcie zasady proporcjonalności w wyborach uniemożliwiało samodzielne rządy i skłaniało partie do wchodzenia w koalicje z mniejszymi ugrupowaniami. Podziały w Partii Socjalistycznej oraz rozwiązanie Chrześcijańskiej Demokracji i Partii Komunistycznej w latach 90. przeobraziły włoską scenę polityczną. Funkcjonujący we Włoszech system wielopartyjny określano jako charakteryzujący się niestabilnością rządów i rozdrobnieniem politycznym, jednak po wyborach parlamentarnych w 2008 roku, gdy dwie główne siły polityczne uzyskały łącznie ponad 80% głosów sytuacja ustabilizowała się.
Obecnie dominującymi partiami we Włoszech są:

</doc>
<doc id="141874" url="https://pl.wikipedia.org/wiki?curid=141874" title="Wewnętrzna stopa zwrotu">
Wewnętrzna stopa zwrotu

Wewnętrzna stopa zwrotu (ang. "internal rate of return" – IRR) – metoda oceny efektywności ekonomicznej inwestycji rzeczowej, a także wskaźnik finansowy wyznaczony w oparciu o tę metodę.
Jako metoda IRR należy do kategorii dynamicznych metod oceny projektów inwestycyjnych. Uwzględnia ona zmiany wartości pieniądza w czasie i jest oparta na analizie zdyskontowanych przepływów pieniężnych.
Wskaźnik IRR jest stopą dyskontową, przy której wskaźnik NPV = 0.
Wzór.
Obliczenie wartości IRR polega więc na znalezieniu takiej wartości stopy dyskontowej formula_1 która spełnia warunek:
gdzie:
Powyższa formuła ma zastosowanie przy stałej stopie dyskonta w rozpatrywanym okresie. W przypadku ogólnym, gdy stopa ta nie jest stała, saldo przepływów finansowych należy dyskontować odrębnie dla każdego okresu z daną stopą dyskonta.
Przykład.
Przykład podstawowy.
Dana jest inwestycja, generująca w kolejnych okresach (latach) następujące przepływy pieniężne (wartości w PLN):
Po podstawieniu do wzoru:
gdzie:
Po obliczeniu wartość IRR wynosi: 38,16%.
Interpretacja: Załóżmy, że przepływ pieniężny w okresie 0 (wydatek) jest finansowany przy udziale zewnętrznego kapitału (kredyt/emisja akcji etc.) i koszt tego kapitału wyniósł 30%. Obliczenie IRR wskazało, że wydatek w okresie 0 jest równy przepływom w latach kolejnych przy IRR=38,16%, co oznacza, że inwestycja zapewnia wyższą stopę zwrotu niż koszt kapitału 30%&lt;38,16% i tym samym inwestycja jest opłacalna. W przypadku gdy koszt kapitału wyniósłby 40%, to 40%&gt;38,16% i należałoby zaniechać inwestycji w projekt, gdyż jest on nieopłacalny.
W tym przykładzie doszło do jednorazowej zmiany znaków występujących przepływów pieniężnych i możliwa jest tylko jedna wartość IRR.
Opłacalność projektu na podstawie metody IRR.
Projekt inwestycyjny jest opłacalny wtedy, gdy stopa IRR jest równa lub większa stopie granicznej (np. realne oprocentowanie kredytu). Im wyższy poziom IRR od stopy granicznej, tym wyższa opłacalność projektu inwestycyjnego.

</doc>
<doc id="141877" url="https://pl.wikipedia.org/wiki?curid=141877" title="Storno">
Storno

Storno (od wł. "stornare" - odwracać) – zapis anulujący błędną operację księgową. Sposób poprawiania błędów księgowych, polegający na usunięciu ich wpływu na końcowe saldo konta, a w niektórych przypadkach też na obroty. Nie dokonuje się przy tym skreślenia mylnego zapisu (zapis oparty na regule podwójnego zapisu).
Rodzaje storna.
Storno czarne.
Polega ono na dokonaniu zapisu korygującego na tych samych kontach, na których nastąpiło błędne księgowanie, lecz po odwrotnych stronach.
Poprawienie błędu stornem czarnym powoduje zmianę w obrotach (zwiększenie), nie ma natomiast wpływu na wynik finansowy ani również na sumę bilansową.
Storno czerwone.
Polega ono na wykorzystaniu zapisu ujemnego (bilans, konto księgowe). Zapis ten jest powtórzeniem zapisu błędnego (na tych samych kontach i po tych samych stronach), ze znakiem przeciwnym. Powoduje to anulowanie zapisu błędnego. Nie zmienia salda końcowego ani obrotów konta.
Znaku minus nie pisze się dosłownie, natomiast powtarza się zapis kolorem czerwonym (stąd nazwa storno czerwone) lub bierze się go w ramkę. To oznacza, że podczas zamykania konta należy odjąć liczbę, która jest zapisana na czerwono lub jest w ramce, tak jakby przed nią stał znak minus.
Storno czerwone stosuje się w przypadku poprawy zapisów na kontach wynikowych.

</doc>
<doc id="141878" url="https://pl.wikipedia.org/wiki?curid=141878" title="Równina Torzymska">
Równina Torzymska

Równina Torzymska (315.43) – mezoregion fizycznogeograficzny, południowo-zachodnia część Pojezierza Lubuskiego, między Pojezierzem Łagowskim na północy i wschodzie a Doliną Środkowej Odry na południu i zachodzie.
Równina sandrowa z ostańcami morenowymi, wysokość od 40 do 100 m. Maksymalną wysokość ma Wał Cybinkowsko-Lubogoski (129 m).
Odwadniana jest ona przez niewielkie dopływy Odry: (Pliszka, Ilanka).
Równina jest mocno zalesiona (Puszcza Rzepińska) i rzadko zaludniona. Miasta: Rzepin, Torzym.

</doc>
<doc id="141880" url="https://pl.wikipedia.org/wiki?curid=141880" title="Włodzisław Duch">
Włodzisław Duch

Włodzisław Duch (ur. 27 lipca 1954 w Kwidzynie) – polski naukowiec, profesor nauk fizycznych specjalizujący się w informatyce stosowanej, neuroinformatyce, sztucznej inteligencji, uczeniu maszynowym, kognitywistyce i neurokognitywnych technologiach. 
W latach 2014–2015 podsekretarz stanu w Ministerstwie Nauki i Szkolnictwa Wyższego. W latach 2012–2014 prorektor UMK ds. Badań Naukowych i Informatyzacji. Obecnie kieruje Laboratorium Neurokognitywnym w Interdyscyplinarnym Centrum Nowoczesnych Technologii UMK. 
Życiorys.
W 1972 ukończył Liceum Ogólnokształcące w Kwidzynie i podjął studia na Uniwersytecie Mikołaja Kopernika w Toruniu. Studia z zakresu fizyki teoretycznej ukończył z wyróżnieniem w 1977. 
Od 1980 pracował w Instytucie Fizyki UMK. W 1980 na UMK obronił z wyróżnieniem doktorat, tematem jego rozprawy była "Metoda bezpośredniego oddziaływania konfiguracyjnego", a promotorem Jacek Karwowski. Stopień doktora habilitowanego uzyskał w 1987, na podstawie rozprawy "Graficzna reprezentacja przestrzeni modelowych". W 1990 otrzymał stanowisko profesora nadzwyczajnego UMK, a w 1997 tytuł profesora nauk fizycznych. W latach 1988–91 kierował Zakładem, a potem Katedrą Informatyki Stosowanej UMK. Od 2012 był prorektorem Uniwersytetu Mikołaja Kopernika ds. badań naukowych i informatyzacji. 22 kwietnia 2014 został podsekretarzem stanu w Ministerstwie Nauki i Szkolnictwa Wyższego. Z funkcji tej został odwołany 1 grudnia 2015.
W latach 1980–1982 przebywał jako profesor wizytujący ("ang. visiting profesor") w University of Southern California, potem pracował w Instytucie Astrofizyki Max-Plancka w Monachium (1984–2001), w
Monachium, Instytucie Technologicznym Kyushu (Kyushu Institute of Technology), Uniwersytetach Tokyo, Rikkyo i Meiji w Japonii, University of Florida (Gainesville, USA), Uniwersytecie Alberty w Edmonton w Kanadzie, Uniwersytecie Louisa Pasteura w Strasburgu. Od 2003 do 2012 z niewielkimi przerwami pracował na Wydziale Inżynierii Komputerowej Uniwersytetu Technologicznego Nanyang w Singapurze, w ostatnich 3 latach jako Nanyang Visiting Professor. 
Jest autorem lub współautorem publikacji w czasopismach specjalistycznych oraz książek. Oprócz fizyki teoretycznej i informatyki stosowanej, zajmuje się także kognitywistyką, informatyką neurokognitywną i filozofią umysłu. W 2013 roku zorganizował Laboratorium Neurokognitywne w Interdyscyplinarnym Centrum Nowoczesnych Technologii UMK, w którym prowadzone są prace eksperymentalne, m.in. przy użyciu technik EEG, TMS, fMRI, testów psychometrycznych i audiometrycznych, oraz rozwijane są technologie neurokognitywne. 
Pracował jako ekspert w 5, 6, i 7 Programie Ramowym Unii Europejskiej, i programie Horizon 2020, oceniając liczne projekty badawcze. Brał udział w tworzeniu sieci SINTELNET (projekt na temat Inteligencji Społecznej) w Polsce, licznych panelach przygotowujących tematy do kolejnych konkursów w ramach europejskich programów ramowych, w tym obecnego programu Horizon 2020, projektów w ramach Przyszłych Pojawiających się Technologii (FET), grupy konsultacyjnej „Ponad Horyzontem”, pracach sieci „Sztucznych Systemów Kognitywnych”, dwustronnych projektach współpracy Polsko-Francuskiej, Niemieckiej i USA. Już w 1992 kierował dużym grantem międzynarodowym „Komputerowo Wspomagana Edukacja” z budżetem miliona dolarów. Był też kierownikiem licznych grantów krajowych na temat metod uczenia maszynowego, selekcji informacji, symulacji sieci neuronowych w przypadku autyzmu i ADHD, a ostatnio badań eksperymentalnych nad rozwojem słuchu fonematycznego i pamięci roboczej niemowląt. 
Był lub jest członkiem licznych towarzystw naukowych: przez dwie kadencje (2006–2011) był Prezydentem , w 2013 został też wybrany na członka honorowego (Fellow) Międzynarodowego Stowarzyszenia Sieci Neuronowych (tylko
dwie inne osoby z Europy były w 2013 w tym gronie). Jest też członkiem kilku komitetów w ramach Stowarzyszenia Inteligencji Obliczeniowej (a wcześniej Stowarzyszenia Sieci Neuronowych) IEEE, w latach 2010–13 był wiceprezydentem grupy „W kierunku inteligencji na poziomie człowieka” (Task Force on "Towards Human-like Intelligence"")" tego stowarzyszenia, wiceprezydentem Międzynarodowego Stowarzyszenia Nauk o Informacji i
Zarządzaniu (International Association for Information and Management Sciences), założonego przez najlepsze uczelnie Chin, Tajwanu i Japonii, członkiem grupy doradców naukowych Międzynarodowego Stowarzyszenia Badań Nad Mózgiem (International Brain Research Foundation, USA), oraz Instytutu Mózg-Umysł (Brain-Mind Institute, USA) i Międzynarodowej Fundacji Lifeboat. Był członkiem 6 sieci europejskich zajmujących się systemami kognitywnymi, badaniami nad mózgiem i świadomością. Był członkiem Polskiego oraz Europejskiego Towarzystwa Fizycznego, członkiem Sekcji Chemii Kwantowej Polskiego Towarzystwa Chemicznego, członkiem założycielem Polskiego Towarzystwa Kognitywistycznego, oraz Polskiego Towarzystwa Sieci Neuronowych, członkiem zarządu Polskiego Stowarzyszenia Sztucznej Inteligencji. Był członkiem –założycielem (1997) i wiceprzewodniczącym (2001) Sekcji Fizyki Obliczeniowej Komitetu Fizyki PAN. Został wybrany na członka kilku Komitetów PAN: Sekcji Automatyki, Robotyki, Sieci Neuronowych i Logiki Rozmytej, Sekcja Nauk Obliczeniowych Komitetu Informatyki, jest obecnie przez trzecią kadencję członkiem Komitetu Neurobiologii. Od 2008 roku jest członkiem składającego się z 6 osób Komitetu Doradczego INEB-Instituto de Engenharia Biomédica, Uniwersytetu w Porto, Portugalia. 
Jest (bądź też był) członkiem rad wydawniczych ponad 20 międzynarodowych czasopism specjalistycznych z fizyki komputerowej,
informatyki, sztucznej inteligencji, sieci neuronowych, inteligencji obliczeniowej, nieliniowej fizyki biomedycznej, nauk behawioralnych i filozoficznych. Lista jego publikacji obejmuje 5 książek, 21 książek współredagowanych (głównie wydanych przez Springera), ponad 340 publikacji recenzowanych w czasopismach i książkach, oraz ponad 115 artykułów popularnych, raportów technicznych i ponad 140 abstraktów. Brał udział w ponad 550 konferencjach i szkołach naukowych, wygłaszając wiele referatów plenarnych i referatów w licznych ośrodkach naukowych na świecie. W 2015 roku kierowany przez niego zespół otrzymał 4 złote medale na konkursach wynalazków w Paryżu (Concours Lépine), INPEX w Pittsburgu, USA, INNOVA EUREKA w Brukseli oraz INTARG w Krakowie. 
W latach 1989–91 był pierwszym na UMK Pełnomocnikiem Rektora ds. Komputeryzacji, zajmował się Resortowym Programem Badawczo-Rozwojowym „Informatyzacja procesów dydaktycznych i naukowo badawczych w szkołach wyższych”, tworząc pierwsze laboratoria komputerowe na Uniwersytecie Mikołaja Kopernika, programy powszechnego nauczania informatyki, lokalne sieci komputerowe, był też współzałożycielem jednego z trzech pierwszych serwerów WWW w Polsce. Od 1990 kierował Katedrą Metod Komputerowych, która w 2002 roku zmieniła nazwę na Katedrę Informatyki Stosowanej, wraz ze zmianą nazwy całego wydziału na Wydział Fizyki, Astronomii i Informatyki Stosowanej. W latach 90. przyczynił się do powstania kierunku Informatyka na Wydziale Matematyki UMK, stworzył specjalizację „Fizyka
Komputerowa” na Wydziale Fizyki i Astronomii, a potem wraz z współpracownikami unikatowe studia inżynierskie z Informatyki Stosowanej. Od 1998 zaangażował się w tworzenie kognitywistyki w Polsce, był jednym z twórców unikatowego kierunku studiów w tej dziedzinie uruchomionego na UMK w 2009.
W latach 1998–2008 był prezesem firmy DuchSoft, współpracującej z oddziałem firmy Fujitsu zajmującym się rozwojem oprogramowania do analizy danych (data mining), a w 2001–2002 był prezesem zarządu firmy Kopernik.pl, działającej w branży teleinformatycznej. 

</doc>
<doc id="141884" url="https://pl.wikipedia.org/wiki?curid=141884" title="Flaga Dominiki">
Flaga Dominiki

Flaga Dominiki – jeden z symboli narodowych Dominiki.
Opis.
Na zielonym tle przecinają się trzy pionowe i poziome pasy w kolorach żółtym, czarnym i białym, tworząc krzyż. Pośrodku flagi jest czerwony okrąg z wyobrażeniem papugi (amazonka cesarska, ), która stoi na gałęzi, otoczona przez dziesięć zielonych gwiazd.
Umieszczona pośrodku flagi papuga jest symbolem wyspy; znajduje się ona także na herbie Dominiki.
Dziesięć zielonych gwiazd, tradycyjny symbol nadziei, wyobraża dziesięć parafii, na jakie jest podzielona wyspa. Czerwony okrąg pośrodku symbolizuje troskę mieszkańców wyspy o sprawiedliwość społeczną.
Trzykolorowe pasy, tworzące krzyż symbolizują trójistotność Boga, sam natomiast krzyż – wiarę w Boga. Pas żółty wyobraża światło słoneczne oraz najważniejsze produkty wyspy: banany oraz owoce cytrusowe, jest także symbolem Karaibów i Arawaków, pradawnych mieszkańców wyspy.
Biały pas symbolizuje przejrzystość rzek i wodospadów jak również czystość ludzkich planów i ambicji. Pas czarny symbolizuje żyzną ziemię wyspy oraz afrykańskie dziedzictwo mieszkańców Dominiki. Zieleń tła symbolizuje zieleń lasów i bujność przyrody na wyspie.
Flaga została przyjęta 3 listopada 1978 roku, w dniu ogłoszenia niepodległości wyspy. Znajdująca się pośrodku flagi papuga w pierwotnej wersji, przyjętej w 1978 roku, była zwrócona aż do 1988 roku w drugą stronę (dziobem w heraldyczną stronę lewą). Otaczające papugę gwiazdy pierwotnie nie miały żółtej obwódki; wprowadzono ją dopiero w 1981 r.

</doc>
<doc id="141886" url="https://pl.wikipedia.org/wiki?curid=141886" title="Białorusini">
Białorusini

Białorusini (biał. беларусы, "biełarusy") – naród wschodniosłowiański zamieszkujący głównie tereny dzisiejszej Białorusi oraz inne kraje byłego Związku Radzieckiego, przede wszystkim Rosję, Ukrainę, Kazachstan, Łotwę i Litwę. Znaczne diaspory znajdują się również w USA, Izraelu, Kanadzie, Brazylii i Polsce.
Rys historyczny.
Białorusini, podobnie jak Rosjanie i Ukraińcy, należą do grupy narodów wschodniosłowiańskich. Plemiona wschodniosłowiańskie od VI wieku rozprzestrzeniały się na wielkim obszarze Europy Wschodniej. Od VI do X wieku w basenie Dźwiny, górnego Dniepru i Wołgi osiedlało się plemię Krywiczów, które podzieliło się później na dwie grupy: zachodnią i wschodnią. Obszary na północ od rzeki Prypeć były zaś obszarem zamieszkania Dregowiczów. Należy jednak pamiętać, że jeszcze w X wieku nie można mówić o znacznych różnicach pomiędzy poszczególnymi plemionami wschodniosłowiańskimi, również jeśli chodzi o język, jakiego używały. Różnicowaniu narodowościowemu sprzyjał rozwój zależności feudalnych i podział Rusi Kijowskiej na poszczególne księstwa.
W XIII wieku ziemie zamieszkane przez przodków dzisiejszych Białorusinów, nazywane od XIV wieku Rusią Białą, stały się celem ekspansji Wielkiego Księstwa Litewskiego. Inne obszary osadnictwa Słowian wschodnich dostały się pod panowanie takich państw jak Królestwo Polskie (Galicja) czy Węgry (Ruś Zakarpacka). W nowych warunkach politycznych wzmógł się proces różnicowania języków i narodowości wschodniosłowiańskich.
Rozbiory Rzeczypospolitej Obojga Narodów spowodowały dostanie się przodków dzisiejszych Białorusinów pod panowanie Imperium Rosyjskiego. Poddawani byli oni represjom politycznym, a język ruski tracił na znaczeniu. Białoruski ruch narodowy, który doprowadził do wykształcenia współczesnego narodu białoruskiego powstał na przełomie XIX i XX wieku i związany był głównie z bliskimi Polsce kręgami katolickimi. W latach 1920–1930 na terenie Białoruskiej SRR, znajdującej się pod zwierzchnictwem sowieckim, prowadzona była agresywna rusyfikacja, a wielu wybitnych przedstawicieli narodu białoruskiego zostało zamordowanych lub zesłanych w głąb ZSRR. Na terenie wschodnich ziem odrodzonej Polski po 1918 roku mogły działać narodowe organizacje białoruskie, większość Białorusinów jednak pozostawała słabo uświadomioną narodowościowo i niewykształconą ludnością rolniczą, płaszczyznę swej tożsamości budującą raczej na wyznawanej religii prawosławnej.
Duże straty przyniosła narodowi białoruskiemu II wojna światowa. Po jej zakończeniu wśród narodu białoruskiego utrwaliły się wpływy rosyjskie, również w używanym na co dzień języku. Po rozpadzie ZSRR na Białorusi na krótko doszło do prób odrodzenia narodowego, zatrzymanego przez wyborcze zwycięstwo prorosyjskiego Aleksandra Łukaszenki. Obecnie język rosyjski jest, obok języka białoruskiego, językiem urzędowym na Białorusi, ten ostatni zaś jest systematycznie eliminowany. Rządy Aleksandra Łukaszenki nie tylko zaniechały prób odwrócenia skutków wieloletniej rusyfikacji, ale wręcz zwalczają język białoruski, utożsamiając go z proniepodległościową opozycją. Język białoruski jest dziś używany głównie na wsi, stolica Białorusi jest miastem całkowicie rosyjskojęzycznym, władze praktycznie wyeliminowały białoruskie szkolnictwo i prasę.
Rys historyczny w historiografii białoruskiej.
Historycy białoruscy pochodzenie swojego narodu wywodzą od dawnych słowiańskich plemion: Krywiczów, Dregowiczów i Radymiczów, a dawne księstwa Połockie, Smoleńskie, Turowskie uważane są w historiografii białoruskiej za pierwsze białoruskie organizmy państwowe.
Białorusini historię Wielkiego Księstwa Litewskiego uważają za znaczącą część swojej historii, za argument podając iż ludy ruskie stanowiły większość mieszkańców księstwa, język ruski (od XIX wieku określany także jako język starobiałoruski, język staroukraiński oraz język zachodnioruski), był w nim językiem urzędowym, ale zanikł już w XVII w. Okres XV–XVII w. na Białorusi uważany jest za złoty okres białoruskiej kultury.
Liczebność.
Udział Białorusinów w strukturze narodowościowej Republiki Białorusi w czasach socjalizmu miał tendencję do zmniejszania się (inne rdzenne narodowości jak Polacy i Żydzi miały tę samą tendencję) mimo wzrastania liczebności ogólnej, jednocześnie wzrastała liczebność oraz udział Rosjan i Ukraińców. W okresie niepodległości miał miejsce wzrost udziału Białorusinów do wartości niespotykanych w całej historii powojennej – ok. 84% – jednocześnie udział Polaków, Rosjan, Ukraińców oraz Żydów uległ zmniejszeniu. Znaczące grupy Białorusinów mieszkają także w Rosji (1 206 tys. w 1989, 808 tys. w 2002, 521 tys. w 2010), na Ukrainie (440 tys. w 1989, 276 tys. w 2001), w Kazachstanie (183 tys. w 1989, 110 tys. w 1999, 58 tys. w 2016), na Łotwie (120 tys. w 1989, 97 tys. w 2000, 68 tys., 2011), w Polsce (49 tys., 2002), na Litwie (63 tys. w 1989, 43 w 2001, 36 tys. w 2011), w Uzbekistanie (29 tys. w 1989, 20 tys. w 2000), Estonii (28 tys. w 1989, 17 tys. w 2000, 16 tys. w 2010).
Od 60% do 70% Białorusinów deklaruje się jako wyznawcy prawosławia, 14% stanowią łacińscy katolicy.
Mniejszość białoruska w Polsce.
Białorusini są jedną z ustawowo uznanych mniejszości narodowych w Polsce.

</doc>
<doc id="141887" url="https://pl.wikipedia.org/wiki?curid=141887" title="Bruzda Zbąszyńska">
Bruzda Zbąszyńska

Bruzda Zbąszyńska lub "Obniżenie Obrzańskie" (315.44) – wschodnia część Pojezierza Lubuskiego, między Pojezierzem Łagowskim na zachodzie i Pojezierzem Poznańskim na wschodzie.
Jest to szerokie obniżenie wykorzystywane przez lewy dopływ Warty – Obrę. Wypełniona jest utworami polodowcowymi (głównie – pola kemowe), związanymi z wytapianiem się lądolodu.
Znajduje się na niej duża liczba jezior rynnowych. Do największych zalicza się: Jezioro Zbąszyńskie, Jezioro Lubikowskie i Jezioro Chobienickie.
Region jest znacznie zalesiony. Główne miasta: Międzyrzecz, Zbąszyń.

</doc>
<doc id="141893" url="https://pl.wikipedia.org/wiki?curid=141893" title="Mieczysław Wilczkiewicz">
Mieczysław Wilczkiewicz

Mieczysław Wilczkiewicz (ur. 4 października 1913 w Przemyślu, zm. 31 lipca 1994) – założyciel i inicjator parków, miłośnik drzew. Z zawodu leśnik-szkółkarz. Studia rozpoczął w Szkole Lasowej Uniwersytetu im. Jana Kazimierza we Lwowie, ukończył po powrocie z Dalekiej Syberii w latach pięćdziesiątych na Wydziale Leśnym Akademii Rolniczej w Poznaniu.
Na podstawie własnych materiałów szkółkarskich założył Arboretum w Lądku-Zdroju. Jako pracownik Instytutu Badawczego Leśnictwa, dzięki ożywionym kontaktom z pracownikami arboretów i ogrodów botanicznych w kraju i za granicą, sprowadził nasiona i sadzonki. Materiał ten został wykorzystany do produkcji roślin w doświadczalnej Szkółce Stacji Instytutu Badawczego Leśnictwa z filią w Romanowie k. Kłodzka.
Dopóki pozwoliło mu zdrowie, prowadził prace z zakresu przebudowy drzewostanów świerkowych w Sudetach, opracował sposoby zakładania drzewostanów nasiennych drzew iglastych i liściastych, zajmował się rozmnażaniem wegetatywnym drzew i krzewów.

</doc>
<doc id="141895" url="https://pl.wikipedia.org/wiki?curid=141895" title="Imago">
Imago

Imago ( – obraz; l.mn. – lub ), owad dorosły, owad doskonały – ostateczne stadium w rozwoju osobniczym owadów przechodzących proces przeobrażenia. Imago nie przechodzi już linień. U większości gatunków jest osobnikiem zdolnym do rozrodu, często niepobierającym pokarmu lub pobierającym go jedynie w minimalnych ilościach.

</doc>
<doc id="141896" url="https://pl.wikipedia.org/wiki?curid=141896" title="Jan III Waza">
Jan III Waza

Jan III Waza (ur. 20 grudnia 1537 w zamku Stegeborg, zm. 17 listopada/27 listopada 1592 w Sztokholmie) – książę Finlandii w latach 1556–1563, król Szwecji w latach 1569–1592. Od 1581 pierwszy wielki książę Finlandii.
Życiorys.
Syn Gustawa I Wazy i jego drugiej żony Małgorzaty Leijonhufvud. Wyznania protestanckiego.
Książę Finlandii od 1556. W 1562 poślubił starszą o 11 lat Katarzynę Jagiellonkę. Związek małżeński zawarty został w Wilnie. Postępowanie brata król Eryk XIV Waza uznał za zdradę i w 1563 uwięził go wraz z Katarzyną na zamku Gripsholm. W 1567 uwolnieni zostali przez Radę Królestwa. Następnie, przy poparciu możnych Jan obalił rządy brata i objął tron szwedzki. W 1570 pokojem w Szczecinie zakończył wojnę z Danią (północna wojna siedmioletnia); w walkach z Rosją 1572–1583 jego dowódcy zdobyli m.in. Narwę. W czasie elekcji 1573 roku był wysunięty jako kandydat do tronu polskiego. Ponownie kandydował w elekcji 1575 roku.
W 1587 zgodził się na elekcję syna Zygmunta na tron polski; wykształcony, interesował się teologią i historią, usiłował doprowadzić do zbliżenia między luteranizmem a katolicyzmem. Pod wpływem żony sprowadził do Szwecji zakon jezuitów a w 1576 zgodnie z jego wolą wprowadzono nową liturgię wzorowaną na katolickiej. Interesował się sztuką, szczególnie architekturą. Po śmierci Katarzyny poślubił Gunnillę z którą miał syna Jana urodzonego w 1589 roku. W tym samym roku Jan III zawiedziony niechęcią Polaków do walki przeciwko Moskwie próbował ściągnąć swojego syna do Szwecji. Jego decyzję zablokowała arystokratyczna Rada Królestwa ("Riksråd"), za co jej członkowie popadli w niełaskę. Jan III chcąc złamać szwedzką arystokrację zawarł przymierze z Karolem Sudermańskim. Jednak będąc już śmiertelnie chory Jan przywrócił urzędy odtrąconym arystokratom wymuszając na nich przyrzeczenie, iż po śmierci króla nie dopuszczą Karola do rządów w kraju.
Jego dewizą było łacińskie zdanie „Deus protector noster” (Bóg jest naszym obrońcą). Po jego śmierci jako zwolennika katolicyzmu odbył się zjazd w Uppsali (przedstawicieli szlachty, magnaterii i kleru) który zniósł narzuconą przez niego liturgię i ogłosił protestancki charakter państwa.

</doc>
<doc id="141897" url="https://pl.wikipedia.org/wiki?curid=141897" title="Naim Frashëri">
Naim Frashëri

Naim Frashëri (ur. 25 maja 1846, zm. 20 października 1900) – albański poeta.
Życiorys.
Syn zubożałego beja z okolic miejscowości Frashër, gdzie w klasztorze bektaszytów zaczął naukę tureckiego, perskiego i arabskiego. W 1869 ukończył Szkołę Zosimaia w Janinie. Urzędnik turecki, wziął udział w walce wyzwoleńczej swoich rodaków, a swoją twórczością zasłużył na miano czołowego przedstawiciela albańskiego odrodzenia. Od 1882 działał w Stambule, gdzie jego brat, Sami Frashëri, kierował albańskim towarzystwem patriotycznym.
Frashëri jest autorem zaledwie 22 dzieł: czterech w języku tureckim, jednego w perskim, dwóch w języku greckim i piętnastu w albańskim. Napisał m.in. liryczny poemat "Bagëti e bujqësia" (Bukoliki i georgiki, Bukareszt, 1886), opisujący piękno rodzinnych stron oraz życie pasterzy i rolników; zbiór liryk filozoficznych "Luletë e verësë" (Kwiaty wiosenne, Bukareszt, 1890) i poemat epicki "Istori’e Skënderbeut" (Historia Skanderbega, Bukareszt, 1898), opiewający walki albańskiego bohatera narodowego przeciwko Turkom w XV w.

</doc>
<doc id="141900" url="https://pl.wikipedia.org/wiki?curid=141900" title="Patenty na oprogramowanie">
Patenty na oprogramowanie

Patenty na oprogramowanie – rodzaj patentów, które dotyczą wynalazków z dziedziny informatyki.
Patenty na oprogramowanie a prawo autorskie.
Patenty na oprogramowanie są często mylone z prawami autorskimi. Na mocy umów międzynarodowych każdy program komputerowy jest automatycznie przedmiotem prawa autorskiego. Reguluje to kwestie kopiowania kodu programu.
Przyznanie patentu daje jego posiadaczowi dodatkowe narzędzie prawne. Dotyczy ono już nie samej implementacji, ale metod programistycznych, więc choć stworzenie nowej implementacji nie narusza prawa autorskiego, to może naruszać prawa patentowe. Patenty na oprogramowanie, podobnie jak inne patenty, obowiązują nawet jeśli jest to implementacja niezależna, a jej twórca nie wiedział o danym patencie (wnioski patentowe są rozpatrywane w tajemnicy przez okres od 6 do 18 miesięcy).
Posiadacz patentu może w ogóle zabronić używania jego wynalazku lub dyktować warunki jego licencjonowania.
Historia.
Pierwszym patentem na oprogramowanie był prawdopodobnie patent na symultaniczne rozwiązywanie równań liniowych zgłoszony w 1962 roku przez British Petroleum Company. 
Urząd Patentów i Znaków Towarowych USA (USPTO) tradycyjnie nie przyznawał patentów na oprogramowanie, ponieważ nie zawierało się ono w definicji przedmiotu patentu. W szczególności nie można przyznawać patentów na fakty naukowe i ich matematyczną reprezentację. Z tego powodu podstawowe techniki programistyczne nie zostały nigdy opatentowane.
W 1982 USA powołały nowy sąd (United States Court of Appeals for the Federal Circuit) do spraw patentowych. Utrzymanie ważności patentu stało się tam łatwiejsze dzięki założeniu, że patent jest ważny dopóki nie udowodni się jego nieważności, oraz osłabieniu obrony nieoczywistości wynalazku. Na początku lat 90. patentowanie oprogramowania było już uznawane, a w 1996 roku USPTO wydał wskazówki w sprawie wydawania patentów na wynalazki związane z komputerami.
W Europie Europejska Organizacja Patentowa i różne narodowe urzędy patentowe wydawały patenty na oprogramowanie od lat 80., choć artykuł 52. Europejskiej Konwencji Patentowej wyłącza programy komputerowe (art. 52(2)), ale tylko jeśli zgłoszone jako takie (art. 52(3)). Również polska ustawa Prawo własności przemysłowej mówi wyraźnie, że za wynalazki nie uważa się programów do maszyn cyfrowych. Przyjmuje się bowiem, że czysty program komputerowy nie ma charakteru technicznego. Krajowe i międzynarodowe przepisy zezwalają jednak na patentowanie wynalazków wspomaganych komputerowo. Chodzi o rozwiązania techniczne, które stanowią połączenie software'u i hardware'u. Przykładem może być program komputerowy zarządzający przy pomocy komputera pracą jakiejś maszyny. W takim jednak przypadku ochroną objęte jest całe rozwiązanie a nie program komputerowy „jako taki”.
Ekspansja Internetu i handlu elektronicznego spowodowała wzrost ilości patentów na oprogramowanie i metody biznesowe. W Stanach Zjednoczonych zaowocowało to wygranymi procesami w sprawach o naruszenie patentów.
Praktyczne efekty patentów na oprogramowanie.
Większość dużych firm informatycznych zawiera porozumienia o wzajemnym udostępnianiu patentów, co ma zapobiec pozwom o naruszanie patentów przez partnera. Na przykład Microsoft ma takie umowy z IBM-em, Sunem, SAP, Hewlett-Packardem, Siemensem, Cisco i ostatnio z Autodeskiem. Microsoft zawarł porozumienie z Sunem, swoim bezpośrednim konkurentem, oraz Autodeskiem, choć ten ma znacznie mniej patentów niż Microsoft, co może wskazywać na fakt, że duże firmy wolą raczej uniknąć drogich i niepewnych procesów niż chronić swoją własność intelektualną. W rzeczywistości tego typu umowy są głównym powodem do zgłaszania patentów "obronnych". Jednak nawet duże firmy wchodzące w skład takich grup interesu nie są w stanie uniknąć procesów o naruszenie patentów. Przykładem tego jest ujawnione i potwierdzone w roku 2006 naruszenie praw patentowych w oprogramowaniu biurowym tworzonym przez firmę Microsoft.
Niektóre z dużych firm zaczęły egzekwować swoje prawa patentowe. Na przykład na początku lat 90. IBM rozpoczął agresywny program licencyjny, który kilka lat później przyniósł mu 2 miliardy dolarów. Licencje są zwykle pobierane za sprzedaną sztukę lub za kilka procent przychodu ze sprzedaży i ten "podatek" może wywołać poważne problemy, jeśli kilka różnych organizacji powołuje się na naruszenie ich praw patentowych.
Również powstał nowy typ biznesu, który skupia się głównie na nabywaniu i egzekwowaniu patentów na oprogramowanie, zamiast tworzyć i sprzedawać oprogramowanie. Za niektórymi firmami, jak np. Intellectual Ventures, stoją wielkie korporacje, podczas gdy inne, jak np. Acacia Technologies, robią to we własnym zakresie. Za portfolio patentów płaci się wysokie ceny, np. Commerce One.
Wielu twórców oprogramowania FLOSS (ang. Free Libre/Open Source Software) obawia się, że patenty na oprogramowanie mogą im uniemożliwić pisanie programów. Tego typu projekty zwykle nie mają własnego obronnego zestawu patentów ani mechanizmu płacenia należności. Efekty tego dotknęły już kilka projektów. Kilka firm (np. IBM) udostępniło swoje portfolio patentowe na potrzeby FLOSS lub szerzej, w szczególności w celu promocji otwartych standardów, jednak jest to tylko niewielki ułamek patentów na oprogramowanie, które zostały wydane. Nie daje to społeczności FLOSS obronnego zestawu patentów, który mógłby być wykorzystany do negocjacji umów o wzajemnym udostępnianiu patentów. Jednak Novell zapewnia, że użyje swojego portfolio patentowego przeciw firmom, które mogłyby zgłaszać żądania patentowe wobec niektórych programów na licencjach FLOSS.
Próg wymogu "innowacyjności" patentów na oprogramowanie jest przez niektórych uważany za dosyć niski, co czyni zdobycie takiego patentu względnie łatwym. Także jakość dokumentowania wydaje się dość niska, co objawia się częstym ignorowaniem znanych przykładów wcześniejszego wykorzystania pomysłów (ang. "prior art").
W praktyce programiści rzadko przeszukują listy patentów i wniosków patentowych w poszukiwaniu wynalazków, które mogą się przydać do ich projektów. Dzieje się tak z następujących powodów:
Wiele spraw o naruszenie dotyczy niezależnych wynalazków.
Istnieją raporty ekonomiczne oceniające wpływ patentów na oprogramowanie na rozwój lub zahamowanie innowacyjności.
Dyskusja o patentach na oprogramowanie.
Zwolennicy patentów na oprogramowanie utrzymują, że patenty zapewniają twórcom i firmom ochronę ich dóbr (odnosząc się tym samym do korzyści zapewnianych przez swobodę dysponowania własnością prywatną). Przeciwnicy powołują się na pierwotny cel patentów, jakim miała być promocja w społeczeństwie innowacyjności jako takiej, a który w wyniku transferu patentów z rąk autorów wynalazków do dużych firm został całkowicie wypaczony. Generalnie do zwolenników należą zwłaszcza przedstawiciele dużych korporacji, podczas gdy przeciwnicy rekrutują się głównie z małych i średnich firm informatycznych oraz ze środowiska Wolnego i Otwartego Oprogramowania (FLOSS).
Dyskusja o patentach na oprogramowanie jest najbardziej wyraźna w kwestii projektu dyrektywy Parlamentu Europejskiego i Rady dotyczącej zdolności patentowej wynalazków realizowanych przy pomocy komputera. Chodzi o przyjęcie prawa synchronizującego kwestie patentów na oprogramowanie w USA i w Unii Europejskiej. Przedstawiciele Polski stoją po stronie przeciwników dyrektywy w jej pierwotnym kształcie. Problem ma wymiar zarówno merytoryczny (głównie prawny, ekonomiczny i społeczny), jak i proceduralny, związany z metodami podejmowania decyzji w poszerzonych strukturach UE.
Chociaż stanowiska antagonistów w tej sprawie są bardzo spolaryzowane, to rysują się pewne obszary kompromisu. Potencjalnym punktem porozumienia między obiema stronami może okazać się na przykład skrócenie czasu obowiązywania patentów na oprogramowanie, ze względu na znacznie szybszy rozwój informatyki w porównaniu z innymi dziedzinami objętymi patentami. Inną drogą porozumienia może być zmiana procedury bądź praktyki przyznawania patentów (np. uproszczony tryb unieważniania patentów nie spełniających warunku innowacyjności).
Zdecydowane odrzucenie projektu dyrektywy przez Parlament Europejski w głosowaniu 6 lipca 2005 r. nie stanowi rozstrzygnięcia ani po myśli zwolenników, ani przeciwników patentów na oprogramowanie. Oznacza to tylko tyle, że w Unii Europejskiej nadal nie obowiązuje jednolita polityka przyznawania patentów na oprogramowanie, a każde państwo członkowskie może stosować własne uregulowania w tej sprawie.

</doc>
<doc id="141905" url="https://pl.wikipedia.org/wiki?curid=141905" title="Zofia Melechówna">
Zofia Melechówna

Zofia Melechówna (ur. 20 stycznia 1926 w Wilnie) - polska aktorka teatralna i filmowa.
Przez pierwsze siedem lat pracowała w różnych teatrach w Warszawie, Olsztynie, Bielsku-Białej i Rzeszowie. W 1958 rozpoczęła pracę w Teatrze im. Wilama Horzycy w Toruniu, gdzie pracuje po dziś dzień. Spośród jej licznych ról podczas wybitnej kariery warto wspomnieć występy w "Wizycie starszej pani" Friedricha Dürrenmatta, "Zmierzchu" Izaaka Babela, "Iwonie Księżniczce Burgunda" Witolda Gombrowicza, a także wielu innych sztukach autorstwa polskich i zagranicznych twórców. W 1984 zagrała w filmie "Zabicie ciotki" (rola Pilichowej), a w 2001 w "Owocach miłości" jako sąsiadka.
W 2005 została odznaczona przez ministra kultury Waldemara Dąbrowskiego Srebrnym Medalem „Zasłużony Kulturze Gloria Artis”.

</doc>
<doc id="141910" url="https://pl.wikipedia.org/wiki?curid=141910" title="Łagowsko-Sulęciński Park Krajobrazowy">
Łagowsko-Sulęciński Park Krajobrazowy

Łagowsko-Sulęciński Park Krajobrazowy jest położony w woj. lubuskim, w powiatach: sulęcińskim (gmina Sulęcin) i świebodzińskim (gmina Łagów).
Park powstał w 1985 roku w celu zachowania i ochrony wybitnych walorów krajobrazowych i przyrodniczych centralnej części Pojezierza Lubuskiego – Pojezierza Łagowskiego i chroni pełne ryb jeziora, strome wzgórza porośnięte charakterystycznymi bukowymi lasami, pofalowaną powierzchnię pól i łąk z bogatą roślinnością i licznymi gatunkami zwierząt. Początkowo Park miał powierzchnię ok. 4500 ha. Obszar Parku powiększano już dwukrotnie: po raz pierwszy w 1997 r., i ponownie w 2011 r., kiedy to nadano obecną nazwę (nazwa pierwotna: Łagowski Park Krajobrazowy). Obecnie Park zajmuje 5438,5 ha, natomiast jego otulina liczy 6554,8 ha.
Na terenie parku istnieje sieć dobrze oznakowanych szlaków turystycznych, rowerowych i ścieżek przyrodniczych, pozwalających na dokładne zapoznanie się z atrakcjami parku i jego gruntowne zwiedzenie.
Wody to także jeden z charakterystycznych elementów przyrody Łagowsko-Sulęcińskiego Parku Krajobrazowego. Znajdują się tam czyste, przeźroczyste jeziora, z wąskim pasem szuwaru trzcinowego i stromo opadającymi w głębinę brzegami, wzdłuż których prowadzi taras ścieżki spacerowej. Główne jeziora parku odznaczają się bardzo dużą czystością na pograniczu I i II klasy, co na Pojezierzu Lubuskim nie jest częstym zjawiskiem. Zasilane są wodami podziemnymi oraz opadowymi, spływającymi po zalesionych zboczach, dlatego zawierają nieduże ilości biogenów, czyli organicznych substancji odżywczych.
Położenie.
Park Krajobrazowy położony jest na terenie powiatu świebodzińskiego w gminie Łagów oraz na terenie powiatu sulęcińskiego w gminie Sulęcin i obejmuje szereg mniejszych miejscowości: Poźrzadło, Gronów, Łagówek, Jemiołów, Wielowieś.
Powierzchnia.
Powierzchnia parku ogółem – 5438,50 ha w tym:
Powierzchnia otuliny – 6554,80 ha w tym:
Rezerwaty przyrody.
Na terenie parku znajdują się trzy rezerwaty przyrody:
Projektowany jest rezerwat przyrody Buczyny nad Buszenkiem.
Jeziora.
Na obszarze Ł-SPK znajduje się 8 jezior:
Wzgórza.
Najwyższe na Pojezierzu Lubuskim wzgórza moreny czołowej:
Rośliny.
Park jest miejscem występowania ponad 550 gatunków roślin, w tym wielu rzadkich i chronionych. Należą do nich – storczyki: leśny, szerokolistny i listera jajowata, rosiczka okrągłolistna, orlik pospolity, śnieżyczka przebiśnieg, widłaki: widłak jałowcowaty i widłak goździsty i inne. Lasy stanowią 65% powierzchni parku.
Zwierzęta.
W parku znajduje schronienie wiele gatunków rzadkich i chronionych zwierząt: bielik, bocian czarny, gągoł, puchacz, wydra i żuraw.
Opis obiektu poddanego pod ochronę.
Najciekawszym elementem Łagowsko-Sulęcińskiego Parku Krajobrazowego jest bardzo urozmaicona rzeźba terenu. Łagów nazwano „Perłą Ziemi Lubuskiej” ze względu na niezwykłe urozmaicenie krajobrazowe. Do najciekawszych fragmentów parku należy łagowska rynna polodowcowa o długości 15 km i szerokości 100–750 m, głębokości 20–90 m i nachyleniu stoków 18–53 st., w niej położone są piękne jeziora. Wysokie i strome krawędzie rynny pocięte są licznymi dolinkami, parowami i wąwozami, porośniętymi lasem bukowo-sosnowym.
W wyniku dotychczasowych badań na terenie parku zidentyfikowano 554 gatunki roślin zaliczonych do 94 rodzin. Znaczne bogactwo flory wynika ze zróżnicowania siedlisk. Szczególną cechą tego obszaru stanowi spotkanie się tu różnych gatunków geograficznych: atlantyckich, subarktycznych i kserotermicznych. Na terenach bagiennych parku żyje wiele roślin chronionych, jak: rosiczka okrągłolistna, żurawina błotna, bagno zwyczajne, modrzewnica zwyczajna, bobrek trójlistkowy.
W centrum Łagowsko-Sulęcińskiego Parku Krajobrazowego leży zabytkowy Łagów z XIII w. Na Sokolej Górze zachowały się pozostałości po grodzisku funkcjonującym w XII – XIV wieku. W 1347 roku Łagów przeszedł we władanie zakonu joannitów, którzy wznieśli zamek na przesmyku między dwoma jeziorami, na sztucznie usypanym wzniesieniu. Obiekt został zachowany do dnia dzisiejszego i wpisany do rejestru zabytków. Łagów ze względu na swe położenie, zabytki i krajobraz ma wybitne walory turystyczne i wypoczynkowe.

</doc>
<doc id="141912" url="https://pl.wikipedia.org/wiki?curid=141912" title="Kapok (włókno)">
Kapok (włókno)

Kapok – [KP] (symbol włókna zgodnie z PN-P-01703) nazwa łatwo łamiących się, nieprzędnych włókien nasiennych (w formie puchu) o długości do 35 mm, otrzymywanych z różnych gatunków drzew z podrodziny wełniakowatych, głównie z puchowca pięciopręcikowego ("Ceiba pentandra") nazywanego drzewem kapokowym, uprawianego w Indonezji oraz "Bombax malabarica" rosnącego w Indiach. Kapoku dostarczają też nasiona mleczary.
Włókna pozyskuje się ze strąków nasion. Same nasiona używane są do wytwarzania oleju wykorzystywanego przy produkcji mydła. 
Kapok ze względu na swoją lekkość i nieprzemakalność (utrzymuje w wodzie ciężar trzydziestokrotnie przekraczający jego ciężar własny) stosowany był w przeszłości do wypełniania pływaków w kamizelkach ratunkowych (skąd też wzięła się ich popularna nazwa). Ponadto używany jest do produkcji gazy higroskopijnej, materiałów izolacyjnych i w tapicerstwie. Wypełnia się nim poduszki i materace. Jest łatwopalny. Znaczenie gospodarcze kapoku zmalało po wprowadzeniu gumy piankowej oraz tworzyw i włókien sztucznych.

</doc>
<doc id="141920" url="https://pl.wikipedia.org/wiki?curid=141920" title="Bitwa pod Zawichostem">
Bitwa pod Zawichostem

Bitwa pod Zawichostem – bitwa, która rozegrała się 19 czerwca 1205 roku między wojskami małopolskimi a oddziałami ruskimi. "Bitwa była punktem zwrotnym w historii zmagań polsko-ruskich", "jednym z największych zwycięstw oręża polskiego w dziejach".
Od czasu podboju przez ks. kijowskiego Włodzimierza I Grodów Czerwieńskich ich obszar stał się terytorium spornym między Polską a Rusią. Walki o nie prowadził już m.in. Bolesław Chrobry, a następnie Kazimierz Sprawiedliwy, a jako młodzik (bo w roku 1199) Leszek Biały wyprawił się tam i wprowadził na ówczesny tron włodzimiersko-halicki księcia Romana halickiego. W wyniku niewyjaśnionych do końca okoliczności doszło do zerwania przymierza. Wielki najazd Romana na Polskę w roku 1205 zakończył się jego zupełną klęską poniesioną pod Zawichostem.
W chwili, gdy Roman halicki uderzył na Małopolskę, sprzymierzony z nim Władysław Laskonogi zajęty był odpieraniem najazdu duńskiego na Pomorze Zachodnie. Toteż hufce Leszka Białego i Konrada Mazowieckiego, prowadzone przez wojewodę mazowieckiego Krystyna rozbiły osamotnionych Rusinów. W bitwie zginął Roman halicki, osierocił dwóch małoletnich synów, Daniela i Wasylka. Rozpoczął się okres walk o panowanie nad Haliczem między Polską i Węgrami. Później do sporu dołączył też syn Romana Halickiego, Daniel Romanowicz. W tym czasie Władysław Laskonogi obronił Pomorze Zachodnie przed najazdem króla Danii Waldemara II Zwycięskiego.
Książę Roman przeprawił się lekkomyślnie na lewy brzeg Wisły, gdzie uderzyli na niego Polacy spychając jego wojska do rzeki. Wycofujący się przeprawiali się z powrotem na koniach lub wpław, pozostali ginęli. Na prawym brzegu zebrali się ocaleni Rusini obserwując rzeź. Urwisko (prawdopodobnie podmyte) nie wytrzymało ciężaru ciężkozbrojnych i runęło wraz z nimi do rzeki.
Sukces Polaków był zwiększony poprzez śmierć wodza armii ruskiej Romana poległego w czasie ucieczki.
Latopisy mówią: „"iż, książę Roman wkraczając na tereny polskie natrafił na ziemię wyjątkowo bagnistą i w żaden sposób nie mógł prowadzić walki"”. Leszek, wraz z młodszym bratem Konradem, brał udział w tej bitwie – faktycznym jednak wodzem był wojewoda mazowiecki Krystyn.
Jan Długosz w „Rocznikach czyli Kronikach” informował, że w 1205 r.: „"Książę Roman z potężnym wojskiem całej Rusi dociera aż do Zawichostu, gdzie zostaje całkowicie rozgromiony przez książąt Leszka i Konrada i ginie, a Polacy odnoszą świetne zwycięstwo [...]. Śmierć księcia Romana i rzeź jego wojska tak dalece przygnębiła i upokorzyła panów ruskich i naród, że nie mieli już więcej odwagi najeżdżać ziem polskich"”.
Śmierć Romana, a zarazem małoletność jego spadkobierców, umożliwiała ekspansję na osłabione, lecz wyjątkowo bogate (leżące na szlaku wiodącym na wybrzeża Morza Czarnego i posiadające liczne saliny) Księstwo halicko-włodzimierskie.

</doc>
<doc id="141925" url="https://pl.wikipedia.org/wiki?curid=141925" title="Bat (waluta)">
Bat (waluta)

Bat, bat tajlandzki (język tajski: บาท trb. "baat") – waluta Tajlandii.
Kurs dolara amerykańskiego: 1 USD = 29.91 THB (stan na 12 lutego 2021 roku)
Monety występują w nominałach:
Monety 1,5,10 satangów nie występują w powszechnym obiegu
Banknoty występują w nominałach:

</doc>
<doc id="141931" url="https://pl.wikipedia.org/wiki?curid=141931" title="Endodoncja">
Endodoncja

Endodoncja – dział stomatologii zachowawczej zajmujący się rozpoznawaniem i leczeniem chorób miazgi zęba oraz rozpoznawaniem i leczeniem chorób tkanek okołowierzchołkowych. Podstawową metodą leczenia jest tu leczenie kanałowe. Wykonuje się je za pomocą bardzo cienkich (od 0,06 do 0,40 mm) narzędzi piłująco-penetrujących. W nowoczesnej endodoncji do kontroli leczenia wykorzystuje się mikroskopy operacyjne oraz endometry. Mikroskopy endodontyczne umożliwiają operatorowi wgląd do wnętrza komory zęba i kanałów, endometry zaś to elektroniczne urządzenia dające możliwość dokładnego pomiaru głębokości kanału zębowego. Następnie kanały wypełniane są za pomocą gutaperki oraz uszczelniaczy. Równolegle w leczeniu z mikroskopem i endometrem stosowana jest diagnostyka rentgenowska.
Leczenie endodontyczne jest zalecane przy bardzo głębokich ubytkach próchniczych, martwicy miazgi, po złamaniu lub zwichnięciu zęba, ze wskazań protetycznych przed wykonaniem korony lub mostu.
Osobom objętym ubezpieczeniem zdrowotnym Narodowy Fundusz Zdrowia refunduje leczenie endodontyczne wszystkich zębów przednich (wszystkie siekacze oraz kły). Leczenie zębów przedtrzonowych oraz trzonowych jest pełnopłatne. Osobom, które nie ukończyły 18. roku życia, przysługuje bezpłatne leczenie zębów mających nie więcej niż trzy kanały.

</doc>
<doc id="141932" url="https://pl.wikipedia.org/wiki?curid=141932" title="Bridgetown">
Bridgetown

Bridgetown – stolica, główne miasto i największy port Barbadosu, nad Atlantykiem. Jedyny port wywozowy Barbadosu; leży na południowo-zachodnim krańcu wyspy, na wybrzeżu zatoki Charlisle.
Miasto zostało założone w 1628 r. przez Anglików i nosiło niegdyś nazwę "Miasto Świętego Michała" (Town of Saint Michael). W 1854 r. epidemia cholery pochłonęła około 20 tys. ofiar.
W 2011 roku historyczne miasto wraz z pobliskim garnizonem wojskowym wpisano na listę światowego dziedzictwa UNESCO. Miasto jest ośrodkiem naukowym (uniwersytet) i turystycznym. Bridgetown to rodzinne miasto piosenkarki Rihanny oraz DJ Grandmastera Flasha.
Gospodarka.
Ośrodek handlowy w obszarze Małych Antyli; rafineria ropy naftowej, produkcja rumu i cukru. Miasto jest siedzibą giełdy papierów wartościowych.
Linie lotnicze REDjet mają główne biuro w Międzynarodowym Porcie Lotniczym Grantley Adams w Christ Church, w pobliżu Bridgetown.
Sklepy są otwarte od 8 do 18 (poniedziałek – piątek) i od 8 do 24 w niedzielę.
Główne banki:
Banki są otwarte od godz. 8 do 15 (od poniedziałku do czwartku), w piątki w godz. 8–17. W mieście są dostępne bankomaty.
Elektryczność:
115 voltów prąd zmienny, 50 Hz. Większość hoteli posiada napięcie 220 voltów prąd zmienny.
Telekomunikacja:
Międzynarodowy kod telefoniczny dla Barbadosu to 1–246 + siedmiocyfrowy numer telefonu. Na wyspie używa się samych siedmiu cyfr. Numery ratunkowe:

</doc>
<doc id="141938" url="https://pl.wikipedia.org/wiki?curid=141938" title="Marian Mięsowicz">
Marian Mięsowicz

Marian Mięsowicz (ur. 21 listopada 1907 we Lwowie, zm. 5 kwietnia 1992 w Krakowie) – polski fizyk i polityk, profesor Akademii Górniczo-Hutniczej, organizator nauki, poseł na Sejm PRL VI i VII kadencji (bezpartyjny, z okręgu wyborczego Kraków). Budowniczy Polski Ludowej.
Życiorys.
Absolwent wydziału fizyki Uniwersytetu Jagiellońskiego (1930) i autor obronionej na UJ pracy doktorskiej "O krótkich, powoli zanikających falach elektromagnetycznych". Od 1931 pracownik Katedry Fizyki Akademii Górniczej w Krakowie. W czasie II wojny światowej nauczyciel Średniej Szkoły Górniczej, wykładowca fizyki dla studentów tajnego UJ i pracownik Państwowej Szkoły Górniczo-Hutniczo-Mierniczej (1941–1946). Od 1946 profesor Akademii Górniczej (od 1949 jej następcy – Akademii Górniczo-Hutniczej).
Autor prac w takich dziedzinach jak:
Członek Polskiej Akademii Nauk (od 1959, w latach 70. – wiceprezes PAN), doktor "honoris causa" Uniwersytetu Jagiellońskiego (1975), Uniwersytetu Warszawskiego (1987) i AGH, od 1989 członek Polskiej Akademii Umiejętności.
Uchwałą Prezydium Krajowej Rady Narodowej z 15 listopada 1946 został odznaczony Złotym Krzyżem Zasługi "za włożone przy zabezpieczeniu mienia państwowego", w 1955 odznaczony Medalem 10-lecia Polski Ludowej. 21 lipca 1974 odznaczony Orderem Budowniczych Polski Ludowej. Z okazji 35-lecia Polski Ludowej otrzymał specjalną nagrodę państwową w 1979. Odznaczony także Orderem Sztandaru Pracy I klasy i Krzyżem Komandorskim z Gwiazdą Orderu Odrodzenia Polski. Laureat Nagrody im. Jurzykowskiego, 1988.
W 1997 ustanowiono Nagrodę im. Mariana Mięsowicza, przyznawaną za wybitne osiągnięcia w dziedzinie fizyki.
Pochowany na cmentarzu Rakowickim.

</doc>
<doc id="141940" url="https://pl.wikipedia.org/wiki?curid=141940" title="Dżibuti (miasto)">
Dżibuti (miasto)

Dżibuti (arab. جيبوتي, fr. "Djibouti") – stolica i największe miasto afrykańskiego państwa Dżibuti. Leży przy wejściu do Zatoki Tadżura, na południe od cieśniny Bab al-Mandab.
Jest dużym portem handlowym i rybackim. Posiada dobrze rozwinięty przemysł petrochemiczny i przetwórstwa spożywczego. Największy ośrodek handlowy kraju. Obsługuje głównie handel zagraniczny Etiopii.
Miasto jest stacją końcową linii kolejowej, wiodącej z Addis Abeby i jednocześnie portem wolnocłowym dla Etiopii, która nie ma dostępu do morza. Głównymi towarami eksportowanymi przez port Dżibuti są kawa, sól i skóry.
Miasto zostało założone w 1888. W latach 1892–1977 było stolicą kolonii Somali Francuskiego. Od 1977 stolica niepodległego Dżibuti.

</doc>
<doc id="141941" url="https://pl.wikipedia.org/wiki?curid=141941" title="Liwiusz (imię)">
Liwiusz (imię)

Liwiusz — imię męskie; pochodzi od starorzymskiego nazwiska, które nosili mężczyźni należący do rodu Liwiuszów.
Liwiusz imieniny obchodzi 23 września.
Żeński odpowiednik: Liwia.
Znane osoby noszące imię Liwiusz:

</doc>
<doc id="141942" url="https://pl.wikipedia.org/wiki?curid=141942" title="Leczenie kanałowe">
Leczenie kanałowe

Leczenie kanałowe, leczenie endodontyczne, żargonowo endodoncja – metoda leczenia nieodwracalnych zapaleń miazgi zęba. Polega na usunięciu (w znieczuleniu) chorobowo zmienionej miazgi z komory i kanałów zęba, zdezynfekowaniu ich i wypełnieniu odpowiednim materiałem, najczęściej gutaperką. Całe leczenie powinno odbywać się pod kontrolą radiologiczną, a w niektórych przypadkach w powiększeniu (pod mikroskopem operacyjnym).
Efekty.
Prawidłowo wyleczony ząb pozostaje w jamie ustnej bardzo długo i nie daje żadnych objawów niepożądanych. Efekt leczenia w postaci cofających się zmian pod zębem widać już po pół roku od zakończenia leczenia na zdjęciu rentgenowskim.
Nieprawidłowe leczenie endodontyczne może prowadzić do zapalenia tkanek okołowierzchołkowych, co może skończyć się koniecznością ekstrakcji zęba. 
Ząb nawet z dużymi zmianami okołowierzchołkowymi ma korzystne rokowanie. Warunkiem sukcesu w jego leczeniu jest zachowanie sterylności w trakcie opracowywania kanałów, obfite płukanie środkami dezynfekcyjnymi, opracowanie kanałów przy użyciu narzędzi ręcznych i maszynowych z dokładnym pomiarem ich długości endometrem, a następnie szczelne wypełnienie uszczelniaczem z gutaperką.
Przebieg.
W zależności od rozpoznania lekarz wybiera odpowiednią metodę leczenia kanałowego. Jednak w dużym uproszczeniu, dla ogólnego zrozumienia aspektu leczenia kanałowego, przebieg leczenia wygląda następująco: 
Powikłania.
Leczenie kanałowe jest zawsze leczeniem warunkowym i nigdy nie ma 100% pewności, że się powiedzie. Ze względu jednak na fakt, iż jest to często jedyna metoda uchronienia zęba przed usunięciem, warto podjąć ryzyko.
Powikłania mogą wystąpić zarówno podczas leczenia, jak i jakiś czas po jego przeprowadzeniu. Do tych występujących w trakcie leczenia zaliczamy:
Powikłaniami mogącymi pojawić się nawet jakiś czas po wypełnieniu kanałów są:

</doc>
<doc id="141945" url="https://pl.wikipedia.org/wiki?curid=141945" title="Antioch Kantemir">
Antioch Kantemir

Antioch Dmitriewicz Kantemir (Kantiemir, ; ur. 21 września 1708 w Konstantynopolu, zm. 11 kwietnia 1744 w Paryżu) – poeta rosyjski związany z dworem Piotra I, dyplomata. 
Życiorys.
Był synem wielkiego pisarza i zarazem hospodara mołdawskiego Dymitra Kantemira, współpracującego z Rosją podczas wojny rosyjsko-tureckiej 1710-1713, później osiadłego w Rosji. Był orędownikiem klasycyzmu i apologetą osoby Piotra I, popierał zbliżenie kultury rosyjskiej z kulturą europejską. W roku 1731 został rosyjskim posłem w Londynie, a od 1738 w Paryżu, gdzie zetknął się z Monteskiuszem i jego twórczością.
Jest uznawany za protoplastę literatury klasycystycznej w Rosji, jego twórczość jednak nie miała szerokiego wpływu i ograniczała się do wąskich kręgów arystokracji. Pisał klasycystyczne satyry, tłumaczył też na rosyjski literaturę obcą (z łaciny, greki i francuskiego). Jest też autorem nieukończonego apologetycznego poematu wychwalającego czyny Piotra I "Petrida" oraz drobnych epigramatów i bajek. Był zwolennikiem wiersza sylabicznego i przeciwnikiem reform wersyfikacyjnych Wasilija Triediakowskiego.

</doc>
<doc id="141946" url="https://pl.wikipedia.org/wiki?curid=141946" title="Stryszawka">
Stryszawka

Stryszawka – rzeka, lewy dopływ Skawy. Ma długość 16,2 km, powierzchnię dorzecza 139,7 km². Dolina górnej i środkowej Stryszawki oddziela od siebie dwa pasma górskie: Pasmo Jałowieckie i Pasmo Solnisk. Obydwa są częścią Pasma Przedbabiogórskiego i wraz z nim wchodzą w skład Beskidu Makowskiego. 
Jej źródła znajdują się na północno-wschodnich stokach Jałowca na wysokości ok. 860 m n.p.m. Uchodzi na terenie Suchej Beskidzkiej na wysokości 329 m n.p.m.. Stryszawka, a także jej niektóre dopływy, jest poprzegradzana w wielu miejscach progami. Górna część (do ujścia Lachówki) znajduje się na obszarze Beskidu Makowskiego, dolna (od połączenia z Lachówką do ujścia do Skawy) tworzy granicę między Beskidem Makowskim a Beskidem Małym.
Ważniejsze dopływy: Lachówka, Uporny Potok, Błądzonka, Czerna, Hucisko, Janicki Potok, Siwcówka. Nad Stryszawką położone są miejscowości Stryszawa i Sucha Beskidzka.

</doc>
<doc id="141948" url="https://pl.wikipedia.org/wiki?curid=141948" title="Ekstrakcja zęba">
Ekstrakcja zęba

Ekstrakcja zęba, "usunięcie", pot. "wyrwanie zęba" – zabieg chirurgiczny polegający na usunięciu zęba z zębodołu przy użyciu odpowiedniego instrumentarium (kleszczy, dźwigni itp.). Zabieg wykonywany jest w znieczuleniu przy zachowaniu aseptyczności pola operacyjnego. Wskazaniami do ekstrakcji zębów są generalnie stany chorobowe niepoddające się już leczeniu zachowawczemu. Najważniejsze to przewlekłe stany zapalne tkanek okołowierzchołkowych, głębokie złamania zębów czy zaawansowane stany paradontyczne. Czasami istnieje konieczność usunięcia całkowicie zdrowych zębów ze wskazań ortodontycznych lub w czasie przygotowania jamy ustnej do protezowania. Możliwym powikłaniem po ekstrakcji zęba jest suchy zębodół.

</doc>
<doc id="141950" url="https://pl.wikipedia.org/wiki?curid=141950" title="Pełny wiatr">
Pełny wiatr



</doc>
<doc id="141952" url="https://pl.wikipedia.org/wiki?curid=141952" title="Saúl Lisazo">
Saúl Lisazo



</doc>
<doc id="141972" url="https://pl.wikipedia.org/wiki?curid=141972" title="Dekoder Viterbiego">
Dekoder Viterbiego



</doc>
<doc id="141975" url="https://pl.wikipedia.org/wiki?curid=141975" title="Beczka (bryła geometryczna)">
Beczka (bryła geometryczna)

Beczka – geometryczna bryła obrotowa powstająca przez obrót figury płaskiej ograniczonej łukiem, dwoma odcinkami jednakowej długości prostopadłymi do osi obrotu i osią obrotu, dookoła tej osi.
Wzory.
Wzór na objętość beczki, gdy łuk jest fragmentem elipsy:
gdy formula_5 bryła upraszcza się do elipsoidy, gdy formula_6 – do walca.
Wzór na objętość beczki, gdy łuk jest fragmentem paraboli:
gdy formula_8 bryła upraszcza się do walca.

</doc>
<doc id="141976" url="https://pl.wikipedia.org/wiki?curid=141976" title="Latarka elektryczna">
Latarka elektryczna

Latarka elektryczna – rodzaj lampy elektrycznej, emitującej światło punktowe. Źródłem światła w latarce jest zwykle żarówka o niewielkiej mocy, zasilana bateriami. Do skupiania światła używa się reflektora parabolicznego. Wszystkie części latarki, wraz z odpowiednimi obwodami elektrycznymi, są montowane w obudowie o niewielkich rozmiarach i masie, zapewniającej niezbędną ochronę żarówce.
Zasilanie.
Najpopularniejsze są latarki na napięcia:
Z żarówką.
W latarkach zazwyczaj stosuje się żarówki kryptonowe, które z racji małej objętości bańki, zazwyczaj nie są droższe od gorszych argonowych, zaś świecą jaśniej bielszym światłem. W latarkach, które muszą świecić naprawdę jasno, używa się żarówek halogenowych – są kilkakrotnie droższe od zwykłych żarówek, lecz świecą jasno niemal białym światłem. Niestety, pobierają więcej prądu i bardzo się nagrzewają, więc nie w każdej latarce można ich używać (gdyż na przykład reflektor może ulec stopieniu, bądź bateria nie będzie w stanie zasilać jej przez wystarczająco długi czas).
Z diodą LED.
Coraz popularniejsze stają się latarki diodowe – ich światło może być dowolnej barwy (monochromatycznej lub luminescencyjnej), najczęściej zimno-białej, która po zmierzchu jest lepiej postrzegana przez pręciki ludzkiego oka. Dzięki wysokiej wydajności diod zasilanych impulsami prądu wysokiej częstotliwości, zużywają znacznie mniej energii, niż klasyczne rozwiązania. Zazwyczaj mają zupełnie inną konstrukcję od latarek na żarówki, przez co nie można tych źródeł światła w latarce stosować wymiennie. Na rynku dostępne są żarówki (nazwa zwyczajowa, gdyż nie posiadają żarnika) będące właściwie diodą, bądź kilkoma diodami i elektroniką sterującą (w postaci rezystora albo źródła stałoprądowego) zamontowanymi w oprawce umożliwiającej umieszczenie ich zamiast zwykłej żarówki, lecz z powodu innej budowy nie jest możliwe poprawne wykorzystanie reflektora (dioda LED ma inny rozkład emisji światła niż żarówka). 
Ze świetlówką.
W latarkach, które mają zapewnić równomierne oświetlenie terenu, zamiast punktowego oświetlenia, stosuje się małe świetlówki. Te wykazują się bardzo dobrym stosunkiem ilości światła do pobieranego prądu, lecz wymagają specjalnego układu, który wytworzy odpowiednio wysokie napięcie dla świetlówki oraz startera, bez którego działać nie mogą. Świecą światłem niemal białym, zimnym, bądź ciepłym, zależnie od rodzaju świetlówki. Dodatkowo zastosowanie ich ogranicza się jedynie do dookólnego oświetlania terenu, gdyż z racji tego, że świecą całą swoją powierzchnią, nie da się tego światła skupić ani soczewką, ani reflektorem. Latarek z lampami sodowymi, ksenonowymi, czy rtęciowymi nie produkuje się.

</doc>
<doc id="141977" url="https://pl.wikipedia.org/wiki?curid=141977" title="Latarka">
Latarka



</doc>
<doc id="141981" url="https://pl.wikipedia.org/wiki?curid=141981" title="Hapkido">
Hapkido

Hapkido – wschodnia sztuka walki. Za jej twórcę uważa się Choi Yong-soola.
Nazwa.
Nazwa "hapkido" znaczy po koreańsku „droga (sztuka) harmonijnej siły” albo „droga siły i harmonii”. Słowo "hap" dosłownie oznacza harmonię lub koordynację, "ki" – istotę siły lub energii, a "do" (pojęcie często używane w sztukach walki) – drogę lub sztukę. Nazwę "hapkido" zapisuje się tymi samymi chińskimi znakami, co "aikido".
Technika i strategia walki.
Hapkido wykorzystuje energię wewnętrzną człowieka. Dużą rolę odgrywa tu punkt "danjon" – odpowiednik tanden z japońskich sztuk walki lub dantian z chińskich.
Hapkido korzysta z koncepcji używania minimalnej siły w celu pokonania przeciwnika fizycznie silniejszego. Aby skutecznie stosować techniki, nie jest wymagana duża siła. Kładzie się duży nacisk na okrężne ruchy, wykorzystując energię przeciwnika przy możliwie oszczędnym użyciu własnej siły. Hapkido nadaje się więc zarówno dla mężczyzn, jak i dla kobiet.
Zwraca się uwagę nie tyle na wyrządzenie krzywdy przeciwnikowi, co na obronę własną i innych osób. Ponieważ styl ten jest z założenia obronny, jego praktyk zwykle pozwala wykonać napastnikowi pierwszy ruch. Wiele technik neutralizuje atak przeciwnika lub kieruje go w inną stronę, po czym następuje rzut zakończony kontratakiem, o ile sytuacja tego wymaga. Wszystkie techniki hapkido mają na celu skuteczność w samoobronie.
Technika hapkido na pozór przypomina połączenie taekwondo i aikido. Pierwotnie hapkido posiadało chwyty i rzuty, obecnie zawiera też rozmaite ciosy ręką i nogą. Współczesne hapkido uważa się za kompletną sztukę walki, która łączy dźwignie z Daitō-ryū Ju-Jutsu（Daitō-ryū aiki jyu-jutsu）, rzuty z judo, uderzenia rękami z karate i kopnięcia z taekwondo oraz z taekkyon. Poza tym w hapkido używa się ucisków w miejsca wrażliwe, możliwych do wykorzystania przeciwko silniejszemu napastnikowi. Używa się także broni, w tym kijów różnej długości oraz pasa.
Hapkido łączy techniki twarde i miękkie, przybiegające po linii prostej i po okręgu, opór i niestawianie oporu. Jednak jej techniki niewiele przypominają techniki aikido.
Style twarde, np. taekwondo, używają twardych, prostoliniowych i mocnych technik jak uderzenia ręką i nogą, a miękkie style, np. taijiquan i aikido, używają miękkich, okrężnych, nieoporujących technik, jak obroty i rzuty. Hapkido stosuje zasady twardych i miękkich stylów. Łączy dźwignie na stawy, uciski punktów wrażliwych, rzuty, kopnięcia i inne uderzenia tworząc praktyczny system samoobrony. Jest z założenia bardziej miękkie niż twarde, bardziej wewnętrzne niż zewnętrzne, lecz zawiera elementy obu skrajności. Kładzie nacisk na okrężne ruchy, niestawianie oporu i kontrolę przeciwnika. Jest również akcentowany rozwój energii "ki" (wewnętrznej energii).
Choć hapkido zawiera zarówno techniki walki w dużym, jak i w bliskim dystansie, w większości sytuacji hapkidoka stara się zbliżyć do przeciwnika, by zadać krótki cios lub zastosować dźwignię względnie rzut. Podczas uderzenia, siłę generuje ruch bioder.
Początkowo hapkido posiadało tylko uderzenia w punkty witalne, dźwignie i rzuty. Obecnie jednak, pod wpływem mistrza Ji, zawiera też wysokie kopnięcia i liczne uderzenia ręką.
Hapkido przyswoiło rozmaite techniki z tangsudo, taekkyon i innych koreańskich sztuk walki.
Techniki hapkido zostały włączone również do innych systemów walki, jak Tukong musul, chayon-ryu i hwarangdo.
Filozofia i zasady hapkido.
Hapkido opiera się na trzech podstawowych zasadach: "yu", "won" i "hwa". Jako główną zasadę przyjmuje się "hapki" – gromadzenie wewnętrznej energii – a pozostałe z niej wynikają. Wymienione zasady odnoszą się nie tylko do techniki hapkido, ale również metaforycznie wyrażają postawę hapkidoki oraz jego rozumienie praw natury. Filozofii hapkido nie traktuje się jako schematu względnie zbioru dogmatów, lecz jako systematyczne rozważanie każdego aspektu sztuki walki. Adept hapkido powinien umieć wyjaśnić i zademonstrować każdą z tych zasad w odniesieniu do techniki hapkido, choć niektóre z technik lepiej obrazują jedną z zasad. Każda z zasad ma wiele znaczeń.
Dużą rolę odgrywa w hapkido cierpliwość (po koreańsku "innae"). Ma ona znaczenie w nauce sztuk walki, którą porównuje się do podróży, nie do celu. Symbol cierpliwości widnieje na ścianach wielu sal treningowych hapkido. W nauce hapkido kładzie się również nacisk na rozwój cech ciała i umysłu, jak: siła, szybkość, zwinność, koordynacja, dyscyplina, postawa sportowa, umiejętność kierowania, spokój umysłu, zaufanie do siebie, duch zwycięstwa, prawy charakter i harmonia ciała z umysłem.
"Yu" – zasada wody.
W technikach hapkido jej wyraz stanowi ciągły ruch, jego miękkość, zmienność i przystosowalność.
Istotną rolę w uderzeniach odgrywa koncentracja energii. Skupiony strumień wody ma więcej energii niż rozproszone krople. Wiele kropel wody przepływających naraz popycha głazy i rzeźbi doliny. Analogicznie, jeden cios ma małą siłę, lecz wiele ciosów w ten sam cel może powalić przeciwnika.
Hapkidoka dostosowuje swą technikę do możliwości i sytuacji, lecz nie zmienia zasadniczych założeń sztuki walki i wyznawanych wartości. Woda zmienia swój stan skupienia w zależności od temperatury a swój kształt dostosowuje do kształtu naczynia. Gdy zamarznie, jest twarda, gdy się ją podgrzeje, znika, by potem powrócić jako deszcz. Nie zmienia przy tym swojego składu.
Woda opływa napotkane po drodze kamienie i skały. Jeśli nie jest w stanie tego uczynić, gromadzi się, aż będzie jej wystarczająco dużo. Stąd koncepcja obejścia przeszkody zamiast tracenia czasu i energii na jej odepchnięcie. Przykładem przystosowalności w technice hapkido może być dwukrok, podczas którego adept obchodzi przeciwnika i atakuje z innej strony.
Zasada wody odnosi się również do postawy hapkidoki. Woda zawsze spływa na dół, czasem jak wodospad. Podobnie i duch adepta hapkido. Im więcej on się nauczy i uwierzy we własne siły, tym chętniej powinien pomagać początkującym, którzy tego potrzebują. Większa siła wymaga większej skromności.
"Won" – zasada okręgu.
Okrąg jest ważną figurą w hapkido. Reprezentuje obrót i cykliczność. W hapkido zasada okręgu nie jest jedynie metodą walki, lecz także uniwersalną zasadą, mającą zastosowanie w każdym aspekcie życia: psychicznym, duchowym i fizycznym.
W technice hapkido zasada okręgu znajduje wiele zastosowań. Ruch okrężny przeciwstawia się ruchowi po linii prostej. Poruszanie się ruchami okrężnymi pozwala kontrolować ruchy przeciwnika i schodzić z linii ataku. W obronie nigdy nie stosuje się własnej siły przeciw sile przeciwnika. W obronie siła przeciwnika jest odbita i przekierowana. Wykorzystuje się jego pęd. Jest również wiele okrężnych technik uderzeń: kopnięcia po łuku, kopnięcie obrotowe piętą, kopnięcie okrężne, uderzenie "ręką młotem". Nawet cios prosty wymaga obrotu bioder. Techniki rzutów zawsze przebiegają po dużym okręgu. Wykonując dźwignię na rękę obraca się przeciwnika wokół siebie. Z kolei mały okrąg występuje w technice wykręcenia nadgarstka. Nawet będąc rzuconym na ziemię, zmniejsza się skutki upadku przez przetoczenie. Hapkido używa również wielu technik nieokrężnych. Mogą one być rozumiane jako podstawa, która umożliwia ruchom okrężnym pełnić funkcję obrony lub ataku. Sfera – uogólnienie okręgu – reprezentuje granice przestrzeni wokół każdego człowieka, a także zasięg rąk lub nóg.
Zasada okręgu odnosi się również do szacunku. Adepci hapkido, którzy swoim zachowaniem wyrażają szacunek, sami będą traktowani z szacunkiem – zarówno przez drugą stronę, jak i przez swoich przyszłych uczniów. Także zachowanie instruktora jest odzwierciedlane przez jego uczniów. Po osiągnięciu czarnego pasa mistrz zaczyna samodzielną działalność i staje się w niej początkującym.
W koncepcjach wschodnich zasada okręgu jest obecna w naturze jako podstawa harmonii między pojawiającymi się przeciwnościami. Na przykład pory dnia i roku przemijają w cyklach zależnych od obrotów Ziemi wokół własnej osi oraz wokół Słońca. Okrąg symbolizuje też cykliczność życia. Każdy człowiek otrzymuje życie przez rodziców i przekazuje życie swoim potomkom.
"Hwa" – zasada niestawiania oporu, harmonii i pełni.
"Hwa" jest jedną z najtrudniejszych zasad, które hapkidoka musi sobie przyswoić, ale też najważniejszą. Stanowi podstawę, według której można rozróżnić hapkido od twardych stylów (np. karate). Niestawianie oporu uważa się za środek do osiągnięcia harmonii przez łączenie zasad wody i okręgu. Harmonia jest jednak szerszą koncepcją niż niestawianie oporu, tak więc nie można ich porównywać na tym samym poziomie. Niestawianie oporu jest bardziej konkretną zasadą, która może być zastosowana w technice, natomiast harmonia jest raczej ideą.
Hapkidoka przyjmuje siłę przeciwnika i wykorzystuje ją. Ideą jest odeprzeć siłę przeciwnika, a nie zderzyć się z nią. Nawet gdy siła uderzenia skierowana jest prosto na hapkidokę, nie przeciwstawia się on sile, lecz podąża razem z nią. Hapkidoka ciągnie, kiedy jest popychany i pcha, gdy jest ciągnięty, wykorzystując na swoją korzyść energię przeciwnika a zachowując własną. Gdy na przykład atakujący podąża po linii prostej, broniący się wykonuje unik (zasada wody) po łuku (zasada okręgu), wykonując rzut, który wykorzystuje siłę ataku. W ten sposób harmonizuje on z siłą stając się z nią jednością. Innym przykładem harmonii jest rzut poświęcenia, pozwalający przeciwnikowi przeprowadzić energię i kierunek, by samemu zostać rzuconym.
Szersze rozumienie tej zasady odnosi się do treningu i stylu życia hapkidoki. Przede wszystkim reprezentuje współdziałanie ducha i ciała poprzez koncentrację. Stawiając czoło atakowi, hapkidoka powinien reagować szybko i instynktownie, nie dzięki świadomym myślom. Dlatego techniki hapkido należy praktykować w pełnej koncentracji dotąd, aż staną się drugą naturą lub automatyczną reakcją. Hapkidoka powinien być w harmonii z samym sobą, z ludźmi i otaczającym światem. Wspólna praca pozwala rozwiązać wiele problemów, zanim usuną się jednostce z pola wpływu.
Według wschodnich koncepcji harmonia jest zasadą natury. Wywodzi się z taoistycznej filozofii yin i yang – dwóch przeciwieństw, które zawsze występują razem we Wszechświecie wzajemnie się równoważąc. Przeciwieństwa te występują w naturze i w działalności człowieka: dzień i noc, mężczyzna i kobieta, praca i wypoczynek. Oba są oddzielne, lecz musi być osiągnięta harmonia między nimi. Koło "yin-yang" widnieje na fladze Republiki Korei.
Trening hapkido.
Trening hapkido ma miejsce w dojang (koreański odpowiednik dojo). Hapkido posługuje się koreańską terminologią.
Technik hapkido naucza się z naciskiem na ich zastosowanie w walce realnej. Hapkidoka trenuje, by wyrobić w sobie umiejętność odruchowej reakcji na atak niż sztywnej, wymuszonej odpowiedzi.
Warunki fizyczne początkującego hapkidoki nie ciążą na jego dalszej nauce. Postęp odbywa się stopniowo. To czyni hapkido pewnym rodzajem gimnastyki. Skoro tylko zawodnik opanuje podstawy, możliwe są różne opcje co do nauczenia się technik w zależności od możliwości i warunków psychofizycznych ćwiczącego. Kładzie się duży nacisk zarówno na wykonanie techniki jak i rozumienie jej zasad. Ćwiczący ma okazję do zastosowania technik w formie sparingu w lekkim kontakcie.
W ogólności, początkujący adepci koncentrują się na podstawowych uderzeniach i kopnięciach oraz kilku dźwigniach i rzutach. Uderzenia z pełną siłą praktykuje się na tarczach i workach.
Część uderzeń i kopnięć ćwiczy się bez partnera, podobnie jak w układach formalnych "kata" w karate albo "hyong" w taekwondo. Dawniejsze szkoły hapkido nie prowadziły nauki w postaci form, nowsze to czynią. Choć techniki hapkido mogą się przydać na zawodach, nie praktykuje się tego systemu jako sport. Obecnie część szkół praktykuje sparingi, inne nie.
Pierwsza część treningu rozpoczyna się serią ćwiczeń mających na celu rozwój siły i elastyczności. Następnie w grupie ćwiczy się podstawowe kopnięcia, uderzenia ręką, pady i przewroty. Potem adepci ćwiczą w parach z partnerami o równym poziomie nad swoimi indywidualnymi technikami.Instruktorzy nadzorują każdego z ćwiczących indywidualnie. Ćwiczący poznają co najmniej jedną nową technikę na każdych zajęciach. Zajęcia kończą się albo ćwiczeniem w grupach, albo sparingami w lekkim kontakcie.
Stopnie szkoleniowe.
Stopnie uczniowskie mają nazwę "gup" (używa się również pisowni "kup"). Rozpoczynają się białym pasem, potem 10 stopni aż do czerwonego pasa z dwiema belkami (1. gup). Po nich następują stopnie mistrzowskie od 1 do 10, które mają nazwę "dan" i są oznaczone czarnymi pasami.
Historia hapkido.
Japońska okupacja Korei trwała od roku 1910 do końca drugiej wojny światowej. Przenosiny do Japonii były wówczas rzeczą zwyczajną dla wielu koreańskich rodzin i majątków. Japoński okupant zabraniał uprawiania koreańskich sztuk walki. Wielu późniejszych mistrzów koreańskich sztuk walki pobierało nauki w Japonii lub u Japończyków.
Najczęściej przytaczana historia początków hapkido, głosi, że Choi Yong-sool – twórca tej sztuki walki – w wieku 9 lat rozpoczął naukę u Sōkaku Takedy. Mistrz Takeda uczył się szermierki na miecze od swojego ojca i dziadka. Nauczał również sztuki walki bez broni znanej jako Daitō-ryū Aiki Jujitsu, która kładła nacisk na użycie dźwigni, uderzeń i ataków na punkty witalne. Sōkaku Takeda nauczał również Morihei Ueshibę – twórcę aikido. Choi Yong-sool pozostał w Japonii przez 35 lat ćwicząc pod kierunkiem Takedy aż do śmierci mistrza Daitō-ryū w 1943. W Japonii Choi nosił imię Tatsujutsu (Asao) Yoshida.
Słabością tej wersji jest, że zwolennicy Morihei Ueshiby nie potwierdzają, że Choi należał do uczniów Takedy. Imienia Choia brak też w rejestrach szkoły Takedy. Jednakże zarówno hapkido, jak i aikido wykazują duże podobieństwo do Daitō-ryū Aiki Jujitsu.
W roku 1937 Choi opracował swój system walki oparty na dźwigniach. Początkowo hapkido nosiło nazwę Dae Dong Yu Yusul, co znaczyło „Jujitsu wielkiej Azji” i było aluzją do imperialistycznej japońskiej propagandy. Pod koniec drugiej wojny światowej, Choi jako mistrz powrócił do Korei, a następnie otworzył małą szkołę walki w Taegu, trzecim co do wielkości mieście w tym kraju. Zapoczątkował nieformalny trening z niewielką grupą uczniów. Mistrza Choi Yong-soola uważa się za twórcę współczesnego hapkido.
Po klęsce Japonii w drugiej wojnie światowej nazwa stała się nieodpowiednia i w roku 1958 uczniowie Choia nadali sztuce walki nazwę hapkido. Za autora nazwy uważa się Ji Han-jae lub – według innych źródeł – Kang Moon-jina, na którym zrobiła wrażenie książka twórcy aikido Morihei Ueshiby.
Zaraz po zakończeniu wojny koreańskiej mistrz Han Bong-soo spotkał Choi Yong-soola i rozpoczął z nim trening.
W latach sześćdziesiątych XX wieku dodano do hapkido uderzenia ręką i nogą, a podczas wojny w Wietnamie nauczano tej sztuki walki żołnierzy Stanów Zjednoczonych i Wietnamu Południowego.
Ji Han-jae rozpoczął naukę hapkido pod kierunkiem mistrza Choi i w końcu otworzył swoją własną szkołę. Obecnie Ji nazywa swój system Sin Moo Hapkido.
Hapkido wprowadzono w Stanach Zjednoczonych w latach 60. dwudziestego wieku, gdzie zyskało dużą popularność. Największą sławę zyskało w roku 1972 dzięki amerykańskiemu filmowi „Billy Jack”, w którym Tom Laughlin kreował rolę tytułowego bohatera – pracownika społecznego walczącego z przestępcami min. za pomocą hapkido. W Republice Korei hapkido ostatnio zaczyna stanowić konkurencję dla taekwondo. Powstaje coraz więcej dojang, a najliczniejszą grupę stanowią studenci. Przyciąga ich duża różnorodność technik oraz interesujący trening, kładący nacisk głównie na skuteczność w samoobronie. Każdy Koreańczyk odbywający służbę wojskową ćwiczy taekwondo, lecz w latach siedemdziesiątych i osiemdziesiątych hapkido było zarezerwowane dla żołnierzy elitarnych jednostek bojowych.
Hapkido i inne sztuki walki.
Hapkido i aikido.
Po zakończeniu nauki u Takedy mistrzowie Ueshiba i Choi wybrali różne drogi rozwoju. Choi połączył elementy Daitō-ryū z koreańskimi metodami walki. Ueshiba włączył do sztuki pewne zasady kendo, judo oraz filozofię buddyjską i shintō.
Obie sztuki różnią się strategią walki. Aikidoka skupia się głównie na obronie, adept hapkido kontynuuje kontratak aż do całkowitego pokonania przeciwnika.
Hapkido i taekwondo.
Podstawowe techniki uderzeń w obu sztukach walki pochodzą z karate i taekkyon. Również wiele założeń filozoficznych w obu sztukach walki pokrywa się. Jednakże hapkido jest bardziej miękkie i wyrafinowane od taekwondo (techniki chwytów oraz uników wymagają większej precyzji i zręczności) i posiada więcej technik okrężnych. Trening hapkido kładzie duży nacisk na skuteczność w samoobronie, dlatego nie praktykuje się form, a wyłącznie ćwiczenia z partnerem. Zawodnicy taekwondo często praktykują hapkido jako uzupełnienie swoich umiejętności.
Hapkido jako źródło innych systemów walki.
Hapkido, jako rozwinięty styl oparty w dużej mierze na chwytach, stało się źródłem podobnych koreańskich sztuk walki.
Według niektórych źródeł, Suh In Hyuk – mistrz walki kuksulwon (Kuk Sool Won), ćwiczył hapkido w latach czterdziestych XX wieku i po założeniu kilku komercyjnych szkół walki w roku 1961 ułożył legendę o swoim dziadku – 16. sukcesorze tej sztuki walki. Hapkido miało również duży wpływ na hwarangdo.

</doc>
<doc id="141982" url="https://pl.wikipedia.org/wiki?curid=141982" title="Hwarangdo">
Hwarangdo

Hwarangdo (kor. 화랑도; inne pisownie: Hwa Rang Do, Hwarang Do, farangdo) – koreańska sztuka walki obejmująca rzuty, dźwignie, jak i kopnięcia, podobna do hapkido. Hwarangdo, popularnie nazywana obecnie "Farang Mu Sul", opiera się na starodawnej koncepcji energii "Ki" pozwalającej na lepsze kontrolowanie własnego umysłu i siły. "Farang mu Sul" to teraz bardzo popularna wśród Europejczyków sztuka walki. Na całym świecie są otwierane szkoły hwarangdo, ten nowoczesny system walki dotarł do Europy w 1985 roku do Niemiec, gdzie pierwszą szkołę otworzył Mistrz Klaus Wachsmann, u którego nauki pobierali Marek Ciechanowski oraz Krzysztof Gumuła. Dzięki nim Hwa Rang Do, a następnie Farang Mu Sul zaczęto trenować również w Polsce od 1991 roku.

</doc>
<doc id="141984" url="https://pl.wikipedia.org/wiki?curid=141984" title="Residuum funkcji holomorficznej">
Residuum funkcji holomorficznej

Residuum (z łac. „reszta”, od neutr. "residuus" – pozostałość, od "residēre" – pozostawać) funkcji formula_1 w punkcie formula_2 – pierwszy współczynnik części osobliwej rozwinięcia w szereg Laurenta danej funkcji formula_1 holomorficznej w pewnym pierścieniu otaczającym punkt formula_4
Innymi słowy, jeśli formula_1 jest funkcją holomorficzną w pewnym pierścieniu otaczającym formula_6 to jej residuum w punkcie formula_2 nazywa się współczynnik formula_8 w jej rozwinięciu formula_9 w szereg Laurenta w punkcie formula_4
Równoważna definicja: residuum w punkcie formula_2 funkcji formula_1 holomorficznej w otoczeniu nakłutym punktu formula_2 nazywamy wartość:
gdzie formula_15 jest krzywą zwykłą zamkniętą dodatnio zorientowaną okrążającą punkt formula_4
Zachodzi też wzór
gdzie formula_18 to rząd bieguna w punkcie formula_4
Residuum jest liczbą zespoloną opisującą zachowanie całek po konturach analitycznej funkcji f(z) wokół punktu osobliwości. Twierdzenie o residuach pomaga przy obliczaniu całek po konturach.
Rozważmy przykład całki po konturze:
gdzie formula_21 jest dodatnio zorientowanym okręgiem ze środkiem w 0.
Obliczmy tę całkę bez używania standardowych twierdzeń o całkowaniu. Szereg Taylora dla formula_22 jest dobrze znany, więc wstawiamy go do całki. Otrzymamy:
Dołączmy składnik formula_24 do szeregu, otrzymamy:
Nasza całka otrzyma przyjemniejszą formę. Zauważmy, że:
Teraz całka wokół formula_21 dla każdego składnika ze współczynnikiem innym od formula_30 staje się 0, i całość redukuje się do:
I w efekcie za pomocą wzoru całkowego Cauchy’ego otrzymujemy równość:
Wartość formula_33 jest znana jako "residuum" z formula_34 w formula_35 a jego notacja to

</doc>
<doc id="141987" url="https://pl.wikipedia.org/wiki?curid=141987" title="Michael Klahr (starszy)">
Michael Klahr (starszy)

Michael Klahr starszy (ur. 1693 w Bielicach, zm. 9 marca 1742 w Lądku-Zdroju) – niemiecki rzeźbiarz, przedstawiciel baroku; ojciec Michaela Ignatiusa Klahra zwanego "Młodszym".
Życiorys.
Urodził się we wsi Bielice, a właściwie w jej nieistniejącym dziś przysiółku Nowa Biela (dawniej "Neu Bielendorf"), w chłopskiej rodzinie Michaela Klahra z Bieli i Marii. Jego talent odkryli jezuici. Istnieje niepotwierdzona dokumentami opowieść o tym, jak rektor kłodzkiego konwiktu jezuitów Paul Stralano spotkał chłopca rzeźbiącego figurki do bożonarodzeniowej szopki. Rozpoznał w nim nietuzinkowy talent i po rozmowie z rodzicami zabrał go do szkoły prowadzonej przez zakon w Kłodzku (budynek pełni dziś funkcję Muzeum Ziemi Kłodzkiej). Tu Klahr pobierał nauki ogólne i uczył się teorii rzeźby. Sprowadzony przez jezuitów kilka lat później z Wiednia architekt o nazwisku został mistrzem młodego rzeźbiarza. Przypuszczalnie pod jego kierunkiem dalej studiował.
W kościele w Nowym Gierałtowie 26 stycznia 1723 r. rzeźbiarz wziął ślub z Katarzyną, córką Hansa Mühlana i rok później osiedlił się w Lądku-Zdroju (wówczas "Bad Landeck"), gdzie nabył narożną kamienicę w rynku "Zur Kornecke" (obecnie Rynek 1). Tu założył swój warsztat i szybko zyskał wysoką pozycję społeczną. W 1737 r. został wybrany radnym miasta. O jego działalności w radzie miejskiej świadczy zachowany podpis na podaniu z 1739 r., sporządzonym po pożarze miasta. Miał pięcioro dzieci:
Rzeźbił głównie w drewnie. Dopiero pod koniec życia wykonał dla Lądka kilka rzeźb z kamienia. Jego ostatnim dużym dziełem jest kamienna figura wotywna – pomnik Trójcy Świętej, stojąca na lądeckim rynku. Michał Klahr umarł w Lądku w wieku 49 lat i tam też został pochowany.
Znaczenie.
Rzeźbiarz ten jest autorem wielu dzieł rozsianych po ziemi kłodzkiej podziwianych za mistrzostwo warsztatowe oraz charakterystyczną teatralność i dynamikę przedstawianych postaci. W jego rzeźbach sztuka barokowa przejawia się w swojej najbardziej typowej postaci. Uważany jest za najwybitniejszego przedstawiciela swojej epoki na Śląsku.

</doc>
<doc id="141989" url="https://pl.wikipedia.org/wiki?curid=141989" title="Republika Kongo">
Republika Kongo



</doc>
<doc id="141991" url="https://pl.wikipedia.org/wiki?curid=141991" title="Russów">
Russów

Russów – wieś w Polsce, w województwie wielkopolskim, w powiecie kaliskim, w gminie Żelazków.
Russów leży przy drodze krajowej nr 25, 8 km na północ od Kalisza.
W latach 1975–1998 miejscowość administracyjnie należała do województwa kaliskiego.
W Russowie urodziła się Maria Dąbrowska (1889) i Bogumił Szumski (1896).
Historia.
Miejscowość w formie "Russowo" wymieniona jest w łacińskim dokumencie z 1282 wydanym w Kaliszu i sygnowanym przez księcia kaliskiego i poznańskiego Przemysła II. Pod koniec XIX w. wieś liczyła 234 mieszkańców, majątek 78.
W Russowie urodziła się i dorastała razem z czworgiem rodzeństwa Maria Dąbrowska. Jej rodzina znalazła się w Russowie, ponieważ ojciec Józef Szumski został administratorem w tamtejszym majątku, straciwszy wcześniej swoje włości po powstaniu styczniowym. W powieści "Noce i dnie" (1931–1934) Dąbrowska nazywa Russów Serbinowem, zaś w zbiorze opowiadań "Ludzie stamtąd" (1926) Rusocinem. W zabytkowym parku znajduje się Dworek Marii Dąbrowskiej, mieszczący muzeum poświęcone pisarce, która spędziła w Russowie dzieciństwo (od 1971 oddział Muzeum Okręgowego Ziemi Kaliskiej w Kaliszu) oraz skansen.

</doc>
<doc id="141994" url="https://pl.wikipedia.org/wiki?curid=141994" title="Kamizelka ratunkowa">
Kamizelka ratunkowa

Kamizelka ratunkowa (pot. kapok) – kamizelka utrzymująca człowieka przez określony czas (zależny od klasy wyporności kamizelki) na powierzchni wody, wypełniona lżejszym od wody materiałem, np.: styropianem, korkiem, a w przeszłości kapokiem (stąd popularna, choć dziś już nieaktualna nazwa) lub materiałem syntetycznym, a w starszych modelach także wodorostami.
Rozróżnia się kamizelki sportowe o mniejszej wyporności i lepszym dopasowaniu do ciała, ratunkowe o większej wyporności, w kolorach jaskrawych (standardowo pomarańczowym) z odblaskami, z dodatkowym kołnierzem utrzymującym głowę ponad powierzchnią wody. Kamizelka ma system zapięć i ściągaczy dopasowujących rozmiar do rozmiarów ciała. Materiał wypornościowy w większości znajduje się na brzusznej stronie kamizelki, żeby wymóc pozycję na plecach.
Kamizelki ratunkowe o dużej wyporności, w jaskrawym kolorze, o sztywnym kołnierzu zapewniającym utrzymanie głowy ponad wodą nawet w przypadku utraty przytomności nazywane są pasami ratunkowymi. W przeciwieństwie do lżejszych kamizelek asekuracyjnych są one zaliczane do środków ratunkowych.
Od kamizelki asekuracyjnej różni się tym, że posiada sztywny kołnierz. Kamizelka asekuracyjna zwana też jest środkiem asekuracyjnym lub wypornościowym, przeznaczona jest tylko dla osób umiejących częściowo pływać.
Wymagania.
Według Konwencji SOLAS kamizelka ratunkowa powinna spełniać następujące warunki:

</doc>
<doc id="141995" url="https://pl.wikipedia.org/wiki?curid=141995" title="Michael Klahr">
Michael Klahr



</doc>
<doc id="141999" url="https://pl.wikipedia.org/wiki?curid=141999" title="Deathmath">
Deathmath



</doc>
<doc id="142002" url="https://pl.wikipedia.org/wiki?curid=142002" title="Michał Klahr">
Michał Klahr



</doc>
<doc id="142005" url="https://pl.wikipedia.org/wiki?curid=142005" title="Język egipski">
Język egipski

Język egipski – wymarły język z grupy języków afroazjatyckich, używany przez starożytnych Egipcjan. Najstarsze przykłady pisanego języka egipskiego pochodzą z 3250 r. p.n.e. Język ten stracił na znaczeniu wraz z końcem cywilizacji egipskiej i został w późniejszych wiekach zastąpiony w Egipcie językiem arabskim. Późne stadium rozwojowe języka egipskiego stanowi język koptyjski, którym jeszcze do XVIII wieku posługiwały się nieliczne grupy ludności w Egipcie (współcześnie jest on używany jako język liturgii kościoła koptyjskiego).
Fazy rozwoju.
W języku egipskim wyróżnia się pięć faz historycznych:
Niekiedy wyróżnia się jeszcze jedną fazę:
Pismo.
Na przestrzeni wieków język egipski był zapisywany w swych różnych fazach pismem: hieroglificznym, hieratycznym i demotycznym oraz zmodyfikowanym alfabetem greckim.
W piśmie hieroglificznym występowały piktogramy, które odpowiadały konkretnym znaczeniom i determinatywy – odpowiedzialne za uściślanie znaczeń. Niektóre z hieroglifów miały ponadto wartość fonetyczną (jeden znak odpowiadał jednej, dwóm lub trzem spółgłoskom). Całe pismo składało się z ok. 7000 hieroglifów.
Pismo rysunkowe (hieroglificzne) było przez Egipcjan używane w celach religijnych, by oddawać cześć bogom (świadczy o tym np. egipska nazwa pisma hieroglificznego: "sš n mdw ntr" – pismo mowy boskiej).

</doc>
<doc id="142009" url="https://pl.wikipedia.org/wiki?curid=142009" title="Płyta CD">
Płyta CD



</doc>
<doc id="142013" url="https://pl.wikipedia.org/wiki?curid=142013" title="Boy">
Boy

Boy – debiutancki album rockowej grupy U2. Wydany został 20 października 1980, przez wytwórnię Island Records. Producentem wydawnictwa był Steve Lillywhite. Płyta była nagrywana w Windmill Lane Studios w Dublinie.
W 2003 album został sklasyfikowany na 417. miejscu listy 500 albumów wszech czasów magazynu Rolling Stone.

</doc>
<doc id="142018" url="https://pl.wikipedia.org/wiki?curid=142018" title="Michael Klahr ojciec">
Michael Klahr ojciec



</doc>
<doc id="142019" url="https://pl.wikipedia.org/wiki?curid=142019" title="Pas ratunkowy">
Pas ratunkowy



</doc>
<doc id="142022" url="https://pl.wikipedia.org/wiki?curid=142022" title="Międzynarodowe kody telefoniczne">
Międzynarodowe kody telefoniczne



</doc>
<doc id="142023" url="https://pl.wikipedia.org/wiki?curid=142023" title="NeoOffice">
NeoOffice

NeoOffice to wersja pakietu biurowego OpenOffice.org dla systemu operacyjnego OS X. NeoOffice wykorzystuje środowisko Java oraz Carbon i Cocoa. Podstawą różniącą NeoOffice od OpenOffice.org jest fakt natywnego użycia interfejsu Aqua z OS X. OpenOffice.org wykorzystuje X Window System przez co nie zachowuje się do końca jak natywna aplikacja napisana na Apple OS X. Ostatnią wersją NeoOffice jest wersja 3.0 która odczytuje format OpenDocument i jest dostępna w wersji na procesory IBM PowerPC i Intel x86.

</doc>
<doc id="142025" url="https://pl.wikipedia.org/wiki?curid=142025" title="Zatoka Księcia Williama">
Zatoka Księcia Williama

Zatoka Księcia Williama (ang. "Prince William Sound") – zatoka wcinająca się w głąb terytorium Alaski, położona na wschód od Półwyspu Kenai, a oddzielona kilkoma wyspami od wód Zatoki Alaska. Przez nią przepływają wszystkie statki płynące z i do portu Valdez, w którym kończy się rurociąg doprowadzający ropę naftową ze złóż w północnej Alasce.
28 marca 1964 pod dnem Zatoki Księcia Williama nastąpiło trzęsienie ziemi o magnitudzie 9,2. Trzęsienie to, zwane wielkopiątkowym, było drugim co do magnitudy wstrząsem sejsmicznym w historii pomiarów sejsmologicznych od 1900. Powstałe w wyniku wstrząsu tsunami zniszczyła indiańską osadę Chenega oraz miasto Valdez.
W 1989 doszło do kolejnej tragedii na wodach zatoki – z tankowca "MT Exxon Valdez", który odholowano do San Diego i wyremontowano, wypłynęło kilkadziesiąt tysięcy metrów sześciennych ropy, która zanieczyściła blisko 1900 km wybrzeży.
Nazwa zatoki została nadana na cześć następcy tronu brytyjskiego, późniejszego króla Wilhelma IV (ang. "William").

</doc>
<doc id="142030" url="https://pl.wikipedia.org/wiki?curid=142030" title="Filamenty">
Filamenty

Filamenty – włókna białkowe znajdujące się w cytoplazmie. Odpowiadają za rozmieszczenie organelli w komórce. 
Wyróżniamy:

</doc>
<doc id="142031" url="https://pl.wikipedia.org/wiki?curid=142031" title="Mewa żółtonoga">
Mewa żółtonoga

Mewa żółtonoga ("Larus fuscus") – gatunek dużego ptaka wodnego z rodziny mewowatych (Laridae). Przeważnie wędrowny, w sezonie lęgowym zamieszkuje Eurazję, zimuje także w Afryce i Ameryce Północnej. W Polsce skrajnie nielicznie lęgowy na północy.
Podgatunki i zasięg występowania.
Międzynarodowy Komitet Ornitologiczny (IOC) wyróżnia następujące podgatunki:
Niegdyś mewy: żółtonoga i srebrzysta ("L. argentatus") uznawane były za jeden gatunek, jednak w większości obszarów współwystępowania tych mew nie krzyżują się one ze sobą. Systematyka mewy żółtonogiej jest niejasna.
W Polsce najczęściej obserwowane są ptaki podgatunku nominatywnego. Wyjątkowo podejmują próby rozrodu w północnej Polsce. Kilkukrotnie obserwowano pary na przymorskich jeziorach Gardno i Łebsko, ale do 2015 odnotowano tylko dwa potwierdzone lęgi: w latach 1987–89 na jeziorze Gardno i w 1991 pod Świnoujściem. W maju i czerwcu 2020 gniazdującą parę mew żółtonogich zaobserwowano na warszawskim Mokotowie (możliwe, że lęg miał tam też miejsce dwa lata wcześniej), a w czerwcu 2021 na Zbiorniku Mietkowskim nieopodal Wrocławia. Podgatunek "L. f. intermedius" do 2019 stwierdzono 4 razy. W 2015 po raz pierwszy na terenie Polski zaobserwowano osobnika z podgatunku "L. f. heuglini", do 2021 odnotowano w sumie 8 stwierdzeń.
Morfologia.
Wygląd.
Wyraźnie zaznaczony jedynie dymorfizm wiekowy. W okresie godowym ciało białe, grzbiet i skrzydła (u występującej w Polsce "L. f. fuscus") czarne, na końcówkach białe plamy. Nogi i dziób żółty. Na żuchwie czerwona plama. Szata spoczynkowa niewiele się różni, głównie ciemnobrązowymi plamami na głowie i karku. Mewa brytyjska ma grzbiet i skrzydła szare, jedynie końce skrzydeł ciemniejsze. Podgatunek "L. f. intermedius" jest pod tym względem polimorficzny. Osobniki młodociane brązowo-białe, jaśniejsze od spodu z czarnym dziobem i brązowymi nogami. Na brzuchu ciemne plamy, a na skrzydłach i grzbiecie brunatne pióra są biało obrzeżone na końcu. Po dwóch latach z każdym pierzeniem szata staje się coraz jaśniejsza. Łapy osobników młodych i prawie dorosłych są cieliste. Szatę ostateczną osiągają w 4. roku życia.
Podobna do mewy siodłatej, choć od niej znacznie mniejsza. Ma też węższe i znacznie bardziej spiczaste skrzydła, które wystają jej za ogon, kiedy stoi, oraz mniejszy dziób.
Masa ciała.
ok. 500–1200 g
Ekologia i zachowanie.
Biotop.
Gniazduje na brzegach mórz, wielkich jezior lub w deltach. Zimuje głównie na morzu, ale także w lagunach, ujściach rzek, portach, dużych jeziorach i rzekach. Na przelotach również spotykana w głębi lądu, kiedy to trzyma się głównie rzek. Jesienne przeloty zaczynają się od sierpnia i trwają do października.
Głos.
Odzywa się miauczącym „kyau” lub głębokim „ga ga ga”.
Lęgi.
Na lęgowiska wraca w kwietniu. Podobnie jak inne mewy tworzy mniejsze lub większe kolonie. Gniazdo na ziemi, klifie, budynku i w innych miejscach. Zbudowane jest z traw, mchu, glonów i porostów. Lęgnie się często w koloniach mieszanych z mewą srebrzystą.
W ciągu roku wyprowadza jeden lęg, składając w kwietniu–czerwcu 2–3 jaja o różnym zabarwieniu: zielonkawym, brązowawym, szarawym lub żółtawym. Jaja wysiadywane są przez okres 24–28 dni przez obydwoje rodziców. Jednak młode wychowuje sama samica przez około 4–5 tygodnie. Pisklęta zdobywają zdolność do lotu w wieku 30–40 dni. Młode mogą koczować po okolicy i opuszczać teren gniazdowania. Dojrzewają jednak w 3. roku życia.
Pożywienie.
Wszystkożerna, jednak przeważają drobne kręgowce wodne i lądowe oraz ich resztki. Może też wydziobywać jaja i wyjadać ich zawartość oraz porywać pisklęta innych ptaków. Sama potrafi jednak łowić małe ssaki.
Status i ochrona.
Międzynarodowa Unia Ochrony Przyrody (IUCN) uznaje mewę żółtonogą za gatunek najmniejszej troski (LC – "Least Concern") nieprzerwanie od 1988. Liczebność światowej populacji, według szacunków organizacji Wetlands International z 2015, zawiera się w przedziale 940 000 – 2 070 000 osobników. Ogólny trend liczebności populacji uznawany jest za wzrostowy.
W Polsce objęta ścisłą ochroną gatunkową.

</doc>
<doc id="142036" url="https://pl.wikipedia.org/wiki?curid=142036" title="October (album U2)">
October (album U2)



</doc>
<doc id="142037" url="https://pl.wikipedia.org/wiki?curid=142037" title="Alaska (półwysep)">
Alaska (półwysep)

Alaska (ang. "Alaska Peninsula") – półwysep w Ameryce Północnej, w stanie Alaska, rozciągający się na długości około 800 km na południowy zachód od głównej masy lądowej Alaski. Niekiedy zdarza się, że cały stan Alaska uznaje się błędnie za półwysep Alaska. Tymczasem jest to jedynie jego część wcinająca się w Ocean Spokojny, od północy oblewa go Zatoka Bristolska (Morze Beringa).
Wzdłuż półwyspu przebiega pasmo wulkanicznych Gór Aleuckich ("Aleutian Range"), którego najwyższe szczyty sięgają ponad 3000 m n.p.m. (Mount Redoubt - 3109 m n.p.m.). Jego przedłużenie stanowi łańcuch wysp Aleutów. 
Na półwyspie utworzono liczne obszary przyrody chronionej takie jKatmai National Park and Preserve,

</doc>
<doc id="142038" url="https://pl.wikipedia.org/wiki?curid=142038" title="Kapok (miasto)">
Kapok (miasto)

Kapok – miasto w Brunei, w dystrykcie Brunei-Muara.

</doc>
<doc id="142043" url="https://pl.wikipedia.org/wiki?curid=142043" title="October (album)">
October (album)

October – drugi album rockowej grupy U2. Wydany został 16 października 1981, przez wytwórnię Island Records. Producentem wydawnictwa był Steve Lillywhite. Płyta była nagrywana w Windmill Lane Studios w Dublinie.

</doc>
<doc id="142044" url="https://pl.wikipedia.org/wiki?curid=142044" title="Dobro (ujednoznacznienie)">
Dobro (ujednoznacznienie)



</doc>
<doc id="142047" url="https://pl.wikipedia.org/wiki?curid=142047" title="Nestorianie">
Nestorianie



</doc>
<doc id="142050" url="https://pl.wikipedia.org/wiki?curid=142050" title="Trzęsienie ziemi na Alasce (1964)">
Trzęsienie ziemi na Alasce (1964)

Trzęsienie ziemi na Alasce, 1964, zwane też trzęsieniem wielkopiątkowym ("Good Friday Earthquake") lub wielkim trzęsieniem alaskańskim ("Great Alaska Earthquake") – trzęsienie ziemi o magnitudzie 9,2, które nawiedziło południową Alaskę 27 marca 1964. Epicentrum tego drugiego najsilniejszego w historii wstrząsu sejsmicznego znajdowało się w Zatoce Księcia Williama. Trzęsienie oraz wywołane przez nie tsunami zabiło 131 osób (inne źródła podają 125 osób). Straty materialne oszacowane zostały wówczas na około 300 mln dolarów.
Wstrząs trwał około 3 minuty. Siła wstrząsu była tak duża, że doszło do znacznych przekształceń powierzchni ziemi – wysokość niektórych poziomych przesunięć dochodziła do 13–15 m. Najwyższą wysokość fali tsunami odnotowano w niewielkiej zatoce Valdez – 67 m.
Trzęsienie ziemi odczuwane było w położonym o 120 km od epicentrum największym mieście Alaski Anchorage. Zginęło tutaj 9 osób, jedyne ofiary, których śmierć przypisywana jest samemu wstrząsowi. Pozostałe 122 ofiary zginęły na skutek uderzenia fal tsunami – 106 na Alasce, 16 poza nią. Inne ważniejsze miejscowości Alaski, m.in. Kodiak, Seward czy Valdez, zostały zniszczone wskutek nałożenia się tragicznych skutków trzęsienia ziemi, tsunami, osuwisk ziemi oraz pożarów. Niektóre z miejscowości musiały być odbudowane od nowa, niekiedy w nowych bezpieczniejszych miejscach.
Fala tsunami dotarła też do położonych bardziej na południe wybrzeży Kanady i Stanów Zjednoczonych, niszcząc wiele nadbrzeżnych miejscowości.

</doc>
<doc id="142051" url="https://pl.wikipedia.org/wiki?curid=142051" title="Korek">
Korek

Korek – zamknięcie naczynia (zazwyczaj butelki, ale niekiedy też słoja albo termosu bądź naczyń laboratoryjnych) wykonane z nieprzepuszczalnego materiału. W zależności od przechowywanego w naczyniu medium – gazu, cieczy lub materiału sypkiego, korek winien być nieprzepuszczalny (szczelny) dla tego medium. Szczelnością charakteryzują się korki szlifowe stosowane zwykle w laboratoriach chemicznych.
Spotykane są korki szklane (najczęściej szlifowane w celu poprawienia szczelności), gumowe, z tworzyw sztucznych, ale najbardziej popularne są korki z kory dębu korkowego lub innych drzew (korka), od czego pochodzi nazwa.

</doc>
<doc id="142054" url="https://pl.wikipedia.org/wiki?curid=142054" title="Oddziaływanie elektrostatyczne">
Oddziaływanie elektrostatyczne

Oddziaływanie elektrostatyczne – wzajemne oddziaływanie ciał (np. cząsteczek) posiadających ładunek elektryczny, np. 2 jonów lub jonu. 
Oddziaływanie elektrostatyczne jest szczególnym przypadkiem oddziaływania elektromagnetycznego, w którym ładunki nie poruszają się lub gdy efekty wynikające z tego ruchu, poza przemieszczaniem ładunków, pomija się. 
Istnieją dwa rodzaje ładunków elektrycznych, zwane dodatnimi (+) i ujemnymi (–). Ciała o ładunku jednoimiennym (+ z + lub – z –) odpychają się, a o ładunku różnoimiennym (+ z –) przyciągają się. Siłę, z jaką działają na siebie punktowe ładunki, określa prawo Coulomba.

</doc>
<doc id="142056" url="https://pl.wikipedia.org/wiki?curid=142056" title="Oscylacje">
Oscylacje



</doc>
<doc id="142057" url="https://pl.wikipedia.org/wiki?curid=142057" title="Zooropa">
Zooropa

Zooropa – album irlandzkiej grupy U2 wydany w lipcu 1993 roku (zob. 1993 w muzyce).
Zooropa kontynuowała trend rozpoczęty przez "Achtung Baby", i zamiast „hymnów” znajdują się tu utwory osobiste, o człowieku jako jednostce. U2 nadal eksperymentują z electronicą i techno. Jak sugeruje tytuł, album jest bardzo europejski, porusza wiele spraw czekających Europę po upadku Muru Berlińskiego. Słowa są pełne ironii, mówią o technologii i jej wpływie na stosunki z innymi ludźmi, o przeciążeniu informacjami.
Tytułowy utwór mówi o Europie „zjednoczonej” komercją i jest pełen sloganów reklamowych (słowa otwiera „Vorsprung durch Technik”, slogan firmy Audi).
W „Numb”, gdzie The Edge prawie rapując wylicza czyjeś reguły, podłożone jest bębnienie z hitlerowskiego propagandowego filmu Triumf woli.
W utworze „Lemon” Bono wspomina o swojej matce, śpiewając falsetem.
"Stay (Faraway, So Close!)”, prawie-ballada o miłości, jest uważana przez Bono za jedną z najlepszych utworów U2.
W „The Wanderer” zaśpiewał Johnny Cash, a dźwięk, którym kończy się utwór (po kilkunastu sekundach ciszy) jest alarmem, który słyszą DJowie w przypadku ciszy w eterze.
Producenci albumu to Flood, Brian Eno i The Edge. Płytę nagrano w The Factory i Windmill Lane Studios w Dublinie, podczas przerwy w trasie koncertowej Zoo TV.
Zooropa zdobyła nagrodę Grammy 1994 w kategorii Best Alternative Music Performance.
Ponad 7 milionów kopii płyty zostało sprzedanych na całym świecie.

</doc>
<doc id="142058" url="https://pl.wikipedia.org/wiki?curid=142058" title="Oscylacja">
Oscylacja

Oscylacja (z łac. "oscillatio" – kołysanie, wahanie) – cykliczna zmiana pewnej wielkości, względem innej zmiennej, zwykle czasowej lub przestrzennej. Termin używany w liczbie mnogiej.
W fizyce oscylacje oznaczają drgania. Typowym przykładem oscylacji jest zachowanie wahadła po wytrąceniu go z położenia równowagi. Oscylacje występują nie tylko w modelowych układach fizycznych, ale również w systemach takich jak organizmy biologiczne czy społeczeństwa ludzkie.
Oscylacja harmoniczna.
Szczególny przypadek oscylacji harmonicznej prezentuje wykres. Przedstawia on drgania harmoniczne nietłumione o amplitudzie "y"0 i okresie oscylacji "T".

</doc>
<doc id="142059" url="https://pl.wikipedia.org/wiki?curid=142059" title="Achtung Baby">
Achtung Baby

Achtung Baby – album grupy U2 wydany 18 listopada 1991).
Jest wielkim odejściem od stylu, jaki U2 prezentowali w latach 80. Po mieszanym przyjęciu wydanej w 1988 płyty "Rattle and Hum", wokalista grupy Bono ogłosił, że grupa będzie musiała „odejść i wymyślić wszystko na nowo”. Pierwszego singla, „The Fly”, wydanego jeszcze przed płytą (21 października), Bono określił jako „dźwięk czterech ludzi ścinających drzewo Jozuego” (ang. "the Joshua Tree").
Pomimo swojej eksperymentalności, album powszechnie uważany jest za jeden z „wielkiej trójcy” albumów U2, wraz z "The Joshua Tree" oraz, zamiennie, "War" lub "All That You Can’t Leave Behind".
Album jest poczwórną platynową płytą w Wielkiej Brytanii (1.200.000 sprzedanych kopii). Zdobył również ośmiokrotną platynową płytę w Stanach Zjednoczonych (8 000 000 kopii), a także diamentową płytę w Kanadzie (1 000 000 kopii).
Album zdobył nagrodę Grammy w 1993 r. w kategorii Best Rock Performance by a Duo or Group with Vocal.
Producentem był Daniel Lanois. Grupie pomagał również Brian Eno Album nagrano w Hansa Ton Studios w Berlinie, Dog Town, STS Studios i Windmill Lane Studios w Dublinie.
Album znalazł się na 63. miejscu na liście 500 najlepszych albumów wszech czasów według Rolling Stone.
Historia.
Poszukując inspiracji ze zjednoczenia Niemiec, U2 zaczęło nagrywać Achtung Baby w berlińskim Hansa Studios w październiku 1990 roku. Sesje były pełne konfliktów, ponieważ zespół kłócił się o ich muzyczny kierunek i jakość materiału. Napięta atmosfera i powolne postępy w pracy, prawie skłoniły grupę do rozwiązania, jednak dokonali oni przełomu dzięki improwizowanemu napisaniu piosenki „One”. Morale i produktywność poprawiły się podczas kolejnych sesji nagraniowych w Dublinie, gdzie album został ukończony w 1991 roku. Aby zmieszać oczekiwania publiczności dotyczące zespołu i jego muzyki, U2 wybrał żartobliwy tytuł płyty i kolorową okładkę z wieloma obrazami.

</doc>
<doc id="142060" url="https://pl.wikipedia.org/wiki?curid=142060" title="Pop (album U2)">
Pop (album U2)

Pop – album grupy U2 wydany w marcu 1997 roku. (zob. 1997 w muzyce).
Producentem płyty był Flood. Album nagrano w Hanover Quay Studios, Windmill Lane Recording Studios i The Works w Dublinie oraz South Beach Studios w Miami. Album ze względu na swoją charakterystyczną muzyczną budowę przechodzącą od rytmów quasi-techno, aż po senne gitarowe ballady i bardzo głębokie mroczne teksty, został uznany za najbardziej ponury album U2. Jest też uważany za jeden z najbardziej kontrowersyjnych produkcji irlandzkiego zespołu. Jest to też jedyna płyta, na której Bono otwarcie i wulgarnie przeciwstawia się idei Boga ("Wake Up Dead Man").
Album promowała trasa koncertowa PopMart z lat 1997–1998.

</doc>
<doc id="142064" url="https://pl.wikipedia.org/wiki?curid=142064" title="XMule">
XMule

xMule – klon eMule opartym na licencji GNU GPL. Aplikacja służy do współdzielenia plików w sieci ed2k. Obecnie program nie jest już rozwijany.

</doc>
<doc id="142066" url="https://pl.wikipedia.org/wiki?curid=142066" title="Rattle and Hum">
Rattle and Hum

Rattle and Hum – szósty album studyjny grupy U2, wydany 10 października 1988. Album wyprodukował Jimmy Iovine. Płyta nagrywana była na żywo w Temple w Arizonie, Denver w Kolorado i Nowym Jorku, a także w A&amp;M Studios w Los Angeles, Sun Studios w Memphis, STS Studios, The Point Depot i Danesmoat w Dublinie.
Album utrwala ich ciągłe doświadczenia z muzyką amerykańskich korzeni podczas trasy Joshua Tree, dodatkowo zawierające elementy blues rocka, folk rock i muzyki gospel w ich brzmieniu.
Chociaż album miał reprezentować zespół oddający hołd legendom rocka, niektórzy krytycy oskarżyli U2 o próbę umieszczenia na tym albumie współpracy z Bobem Dylanem, B.B. Kingiem i chórem gospel New Voices of Freedom z Harlemu.
Album odniósł komercyjny sukces, osiągając pierwsze miejsce w kilku krajach i sprzedając się w 14 milionach egzemplarzy. Pierwszy singiel z tej płyty „Desire” stał się pierwszą piosenką zespołu, który zajął 1 miejsce na liście przebojów w Wielkiej Brytanii, osiągając jednocześnie trzecie miejsce w USA. W obliczu twórczej stagnacji i krytycznej reakcji na Rattle and Hum, U2 wymyśliło się na nowo w latach 90. poprzez nowy kierunek muzyczny i wizerunek publiczny.
Film.
27 października i 4 listopada 1988 roku w kinach w Irlandii i USA pojawił się film koncertowy "Rattle and Hum".
Reżyserem filmu był Phil Joanou. Film ten kosztował 5 milionów dolarów.
Film, który początkowo był finansowany przez zespół i miał być wyświetlany w niewielkiej liczbie kin jako film niezależny. Po przekroczeniu budżetu film został kupiony przez Paramount Pictures i wprowadzony do kin w 1988 roku, zanim pojawił się na wideo w 1989 roku.
Zawiera materiał na żywo z nagraniami ze studia i wywiadami z zespołem. Album jest mieszanką materiału na żywo i nowych nagrań studyjnych, które wspierają eksperymenty zespołu z amerykańskimi stylami muzycznymi i rozpoznają wiele z ich muzycznych wpływów.

</doc>
<doc id="142067" url="https://pl.wikipedia.org/wiki?curid=142067" title="Czarne koszule">
Czarne koszule



</doc>
<doc id="142068" url="https://pl.wikipedia.org/wiki?curid=142068" title="3 Brygada Radiotechniczna">
3 Brygada Radiotechniczna

3 Wrocławska Brygada Radiotechniczna (3 BRt) – związek taktyczny Wojsk Radiotechnicznych Sił Powietrznych.
Historia powstania brygad radiotechnicznych.
26 maja 1965 minister obrony narodowej wydał dyrektywę w sprawie organizacji i dyslokacji wojsk lotniczych i wojsk obrony powietrznej kraju na lata 1966–1970, w której nakazał utworzenie trzech brygad radiotechnicznych zamiast istniejących samodzielnych batalionów radiotechnicznych. Z uwagi na kosztowność tego procesu oraz na słabą technologię oraz trudności w pozyskiwaniu jej od ówczesnego sprzymierzeńca z Układu Warszawskiego – ZSRR, proces ten trwał dość długo i nie zakończył się w terminie określonym przez dyrektywę.
23 grudnia 1966 minister obrony narodowej wydał rozkaz Nr 0173/Org. w sprawie reorganizacji Wojsk Radiotechnicznych, w następstwie którego utworzono, w miejscu istniejących samodzielnych batalionów radiotechnicznych (2, 3, 6, 7, 8, 9, 14, 18, 22) – pięć pułków oraz dwa samodzielne bataliony. Pułki miały strukturę batalionowo-kompanijną. Nowo sformowane jednostki mieściły się:
Ta reorganizacja Wojsk Radiotechnicznych okazała się jednak nietrafiona z uwagi na wiele czynników. Brakowało przede wszystkim poprawnego obiegu informacji oraz współdziałania pomiędzy sąsiadującymi jednostkami.
11 września 1973 szef Sztabu Generalnego WP wydał zarządzenie Nr 061/Org. w sprawie reorganizacji Wojsk Radiotechnicznych. Na bazie pododdziałów 19 Pułku Radiotechnicznego w Chorzowie został sformowany w Radzionkowie 33 Batalion Radiotechniczny (dowódca ppłk Ryszard Chmielewski). Dzięki dużemu nakładowi finansowemu nowo utworzoną jednostkę wyposażono w najnowszy sprzęt automatyzacji procesu przekazywania informacji radiolokacyjnej oraz sprzęt radiolokacyjny.
W dniu 17 lutego 1973 odbyły się specjalne pokazy dla kierowniczej kadry Układu Warszawskiego. Po tym pokazie podjęto decyzję o utworzeniu brygadowej struktury Wojsk Radiotechnicznych.
Powstanie 3 BRt.
13 listopada 1973 dowódca Wojsk Obrony Powietrznej Kraju, gen. dyw. pil. Roman Paszkowski wydał rozkaz Nr 0190/Org., na podstawie którego utworzono Grupę Organizacyjną 3 Brygady Radiotechnicznej. W jej skład weszli m.in. ppłk Stefan Dubrawski oraz ppłk Tadeusz Mikoś – późniejszy dowódca brygady.
Działaniem Grupy Organizacyjnej rozwiązano dwa pułki wchodzące w skład 3 Korpusu Obrony Powietrznej Kraju:
Jednocześnie utworzono:
Dowódcy brygady podporządkowano także 33 Batalion Radiotechniczny.
Dowództwo 3 Brygady Radiotechnicznej osiągnęło zdolność do wykonywania zadań 31 maja 1974. Jest to data powstania jednostki i data dorocznego święta brygady.
Decyzją Nr 81/MON Ministra Obrony Narodowej z dnia 16 marca 2009 r. nadano brygadzie nazwę wyróżniającą „Wrocławska”.
W wyniku reformy struktur dowodzenia od 1 stycznia 2014 r. brygada została podporządkowana Dowództwu Generalnemu Rodzajów Sił zbrojnych.
Sztandar brygady.
Brygada otrzymała sztandar w 2006 roku i został on ufundowany przez Społeczeństwo Ziemi Dolnośląskiej – sztandar został wręczony we Wrocławiu, przez Dowódcę 3 Korpusu Obrony Powietrznej gen.bryg. Zbigniewa Janosia. Autorem projektu graficznego sztandaru był kpt. Mariusz Śniatowski, który również zaprojektował wzór Odznaki Pamiątkowej 3 Brygady Radiotechnicznej.
Struktura 3 BRt.
Dowództwo 3 Brygady Radiotechnicznej (Wrocław) – 1974
Dowództwo 3 Brygady Radiotechnicznej (Wrocław) – 2005
2008.
W wyniku kolejnych zmian organizacyjnych przeprowadzonych w 2008 roku, w skład brygady wchodzą:

</doc>
<doc id="142069" url="https://pl.wikipedia.org/wiki?curid=142069" title="The Joshua Tree">
The Joshua Tree

The Joshua Tree – piąty album studyjny irlandzkiego zespołu rockowego U2 z marca 1987 roku. Producentami byli Brian Eno i Daniel Lanois. Płyta została nagrana w Windmill Lane Studios i STS w Dublinie.
Opis.
"The Joshua Tree" to pierwszy duży i jak do tej pory największy sukces komercyjny U2. Dotąd sprzedano ponad 16 mln egzemplarzy tej płyty, a takie utwory jak „With or Without You” czy „I Still Haven't Found What I'm Looking For” przez wiele miesięcy zajmowały pierwsze miejsca list przebojów na całym świecie. W przypadku tej płyty, obok sukcesu kasowego zespół odniósł ogromny sukces artystyczny. Wielu krytyków uważa "Joshua Tree" za największy album U2 w historii. Album ten w porównaniu z innymi płytami U2 zebrał najwięcej nagród i wyróżnień w różnych plebiscytach na najlepsze albumy wszech czasów itp. W 2003 album został sklasyfikowany na 26. miejscu listy 500 albumów wszech czasów dwutygodnika „Rolling Stone”.
W warstwie tekstowej są obecne motywy rozterek, których doświadcza w swoim życiu człowiek, ale jednocześnie są to teksty o radości, pocieszeniu i nadziei. Album był nowością i świeżym powiewem w przeżywającym zachłyśnięcie elektroniką świecie muzyki końca lat 80. Lider zespołu, Bono mówił: „Gdy inni rzucali się naćpani po scenie otoczeni tłumem błyskotek, my byliśmy na pustyni. Zawsze pod prąd – w tym tkwi siła U2”.
Nastroje zmieniające się od pozytywnych podczas słuchania „In God’s Country” czy „Where the Streets Have No Name” do bardzo mrocznych w „Bullet the Blue Sky” i „Exit” są dla "Joshua Tree" bardzo charakterystyczne. Czasami pojawiają się elementy country, to znów ostre, rockowe uderzenia gitary elektrycznej, a przy tym dosyć mocno wyeksponowanym instrumentem jest harmonijka, której dźwięki słyszymy wielokrotnie.
Główną inspiracją dla Bono przy pisaniu utworów był jego pobyt w Salwadorze i Nikaragui. Młody piosenkarz po raz pierwszy w życiu mógł zobaczyć na własne oczy czym jest prawdziwa, skrajna nędza. Sam album, choć po części powstał jako sprzeciw wobec polityki USA w stosunku do państw Ameryki Środkowej, jest przede wszystkim wynikiem głębokiej fascynacji muzyków zespołu Stanami Zjednoczonymi z ich wielkim przestrzeniami i poczuciem wolności. Jak przyznał sam Bono, większy wpływ na kształt albumu miała geografia USA, a mniejszy ludzie (m.in. amerykańscy pisarze, których dziełami zaczytywali się muzycy podczas powstawania "The Joshua Tree").
Jako że Bono pierwotnie chciał, aby album był rozprawą z dwoma wizjami Ameryki – „mityczną”, opartą na „amerykańskim micie” i „faktyczną”, czyli zwykłą amerykańską rzeczywistością – album, który znamy jako "The Joshua Tree", w wersji roboczej nosił tytuł "Two Americas" ("Dwie Ameryki")
Tytuł "Joshua Tree" ma wiele znaczeń. Odnosi się do jukki krótkolistnej, zwanej po angielsku „The Joshua Tree”, czyli „Drzewko Jozuego”. Jozue (Joshua) był biblijnym następcą Mojżesza, który wyprowadził lud Izraelitów do Kanaanu, Ziemi Obiecanej. Joshua to także pierwotna forma Imienia Jezusa Chrystusa.
Według krytyków, wpływ motywu pustyni jest widoczny nie tylko na zdjęciach umieszczonych na okładkach płyty i singli, lecz także w warstwie muzycznej.

</doc>
<doc id="142071" url="https://pl.wikipedia.org/wiki?curid=142071" title="Mehmed IV">
Mehmed IV

Mehmed IV (ur. 2 stycznia 1642 w Konstantynopolu, zm. 6 stycznia 1693 w Edirne) – sułtan z dynastii Osmanów, panujący od roku 1648 do 1687.
Mehmed był synem sułtana Ibrahima i nałożnicy Turhan Hatice, mającej ruskie pochodzenie. Został osadzony na tronie w wieku 6 lat, w okresie destabilizacji władzy centralnej i osłabienia państwa. Faktyczne rządy sprawował w tym czasie wielki wezyr Mehmed Köprülü Pasza, który ustabilizował sytuację wewnętrzną państwa. Dzięki jego polityce imperium odniosło wiele sukcesów, nie tylko militarnych. W 1661 podpisano pokój z Wenecją, co umożliwiło podjęcie walk w innych częściach imperium. Turcy zwyciężali między innymi w 1664 w Siedmiogrodzie i prowadzili także wojnę z Austrią, zdobywając między innymi Ujvar na Węgrzech po czym podpisali z Austriakami korzystny traktat pokojowy w Vasvár. W 1669 ostatecznie zajęli Kretę. Sukcesem był także podpisany z Polską w 1672 traktat w Buczaczu, na mocy którego pod zwierzchnictwo tureckie przechodziły część Naddnieprza i Podole Kamienieckie z Kamieńcem Podolskim. Kolejna kampania przeciwko Polsce zakończyła się podpisaniem rozejmu w Żurawnie w październiku 1676.
Po Köprülü Mehmedzie Paszy wielkim wezyrem został Kara Mustafa. Osmanowie rozpoczęli wówczas nową wojnę z Austrią, w trakcie której wojska tureckie obległy Wiedeń w 1683. Klęska zadana Turkom przez wojska polskie, austriackie i niemieckie pod wodzą polskiego króla Jana III Sobieskiego doprowadziła do utraty przez nich niemal całych Węgier. W tym samym czasie na Morei i wyspach greckich miały miejsce starcia z wojskami weneckimi.
Niepowodzenia i klęski wojskowe doprowadziły do rewolty wojskowej, obalenia sułtana w 1687 i uwięzienia go w Edirne, gdzie zmarł.

</doc>
<doc id="142072" url="https://pl.wikipedia.org/wiki?curid=142072" title="The Unforgettable Fire">
The Unforgettable Fire

The Unforgettable Fire – album grupy U2 wydany 1 października 1984 (zob. 1984 w muzyce).
Album był pierwszym wynikiem współpracy U2 z producentami Brianem Eno i Danielem Lanois. Rozpoczął też fascynację U2 Stanami Zjednoczonymi, która znacząco wpłynęła również na dwa następne albumy grupy. Nazwa albumu, znacząca po polsku „niezapominalny pożar”, pochodzi od serii obrazów autorstwa ofiar ataków atomowych na Hiroszimę i Nagasaki, które grupa zobaczyła w muzeum w Chicago, które posiadało również wystawę na temat Martina Luthera Kinga.
Utwór „Pride (In the Name of Love)”, opowiadający właśnie o Kingu, okazał się pierwszym przebojem U2 na wielką skalę. „Bad”, traktujący o uzależnieniu od heroiny, został sławny po koncercie Live Aid na Wembley w 1985 r., kiedy to U2 odegrało emocjonalną, dwunastominutową wersję utworu, a Bono zszedł ze sceny i zatańczył z fanką. „Bad” do dziś jest jedną z ulubionych piosenek zespołu.
Większość albumu (z wyjątkiem m.in. „Pride”) przedkłada „klimat” nad proste melodie. W 1987 r. Bono określił "The Unforgettable Fire" jako „pięknie nieostry” i porównał album z impresjonistycznymi obrazami w odróżnieniu od billboardów.
Album był nagrywany w Zamku Slane w hrabstwie Meath i wykończony w Windmill Lane Studios w Dublinie. Zamek uwidoczniony na okładce płyty to nie Slane, lecz Moydrum w miejscowości Athlone (hrabstwo Westmeath).
Album jest dwukrotną platynową płytą w Wielkiej Brytanii (600 000 sprzedanych kopii) oraz trzykrotną platynową płytą w Stanach Zjednoczonych (3 000 000 kopii).

</doc>
<doc id="142073" url="https://pl.wikipedia.org/wiki?curid=142073" title="Mewa brytyjska">
Mewa brytyjska



</doc>
<doc id="142074" url="https://pl.wikipedia.org/wiki?curid=142074" title="Mewa syberyjska">
Mewa syberyjska



</doc>
<doc id="142075" url="https://pl.wikipedia.org/wiki?curid=142075" title="Puchowiec pięciopręcikowy">
Puchowiec pięciopręcikowy

Puchowiec pięciopręcikowy, drzewo kapokowe ("Ceiba pentandra" (L.) Gaertn.) – gatunek drzewa z rodziny ślazowatych i podrodziny wełniakowych. Rośnie w Południowej, Środkowej Ameryce, w Meksyku, na Karaibach oraz w Afryce. Uprawiany jest w Azji, na wyspach Oceanii występuje zdziczały.
Morfologia.
Dorasta 60-70 m wysokości, pień wraz z korzeniami podporowymi osiąga średnicę 3 m. Pień o dość gładkiej korze pokrywają z czasem gęsto masywne, stożkowate kolce o długości kilku cm. Liście dłoniaste, złożone z 5 do 9 listków, każdy długości do 20 cm. Kwiaty posiadają 5 sterczących pręcików i różowe płatki. Owoce w postaci jajowatych torebek, zawierających nasiona. Dorosłe drzewo wytwarza kilkaset takich torebek. Nasiona w torebce otoczone są puchowym, żółtawym włóknem, zbudowanym z ligniny i celulozy.
Biologia.
Kwiaty puchowca są hermafrodytyczne. Kwitnięcie trwa 3-4 tygodni i rozpoczyna się na początku pory suchej. Kwiaty są w pełni rozwinięte w ciągu nocy i wydzielają przy tym silny zapach, który przyciąga zwierzęta prowadzące nocny tryb życia np. - różne gatunki nietoperzy - Cynopterus sphinx oraz Pteropus giganteus. W niektórych regionach to właśnie nietoperze poszukujące nektaru są głównym sposobem zapylania "Ceiba pentandra".
Zastosowanie.
Włókno puchowca, zwane kapokiem, jest głównym celem jego uprawy. Jest ono bardzo lekkie, sprężyste i odporne na działanie wody. Dzięki tym zaletom wykorzystywane jest do wypełniania materaców, w tapicerstwie i jako wykładzina ocieplająca. W przeszłości używano go również do wypełniania pływaków kamizelek ratunkowych. Współcześnie kapok z większości zastosowań jest wypierany przez tworzywa sztuczne.
Z nasion puchowca tłoczy się olej, w niektórych regionach wykorzystywany do produkcji mydła. Może być również stosowany jako naturalny nawóz.
Młode liście, kwiaty i owoce w postaci ugotowanej podawane są z sosem. Liście stanowią również paszę dla kóz, owiec i bydła. Nasiona bogate w olej zapewniają pożywienie dla zwierząt. Prażone nasiona lub mąka są również spożywane przez ludzi, ale są uważane za ciężkostrawne. 
Puchowiec pięciopręcikowy jest szeroko stosowany w tradycyjnej medycynie na Karaibach, w Afryce, Ameryce Południowej, Indiach, na Sri Lance i w Azji Południowo-Wschodniej. Na Karaibach kora jest stosowana w wywołaniu moczopędności, liście w zapobieganiu wypadaniu włosów. W połączeniu z innymi roślinami jest stosowany do leczenia chorób skóry. W Birmie, korzenie są używane jako środek wzmacniający i w leczeniu rzeżączki. W Kambodży korzenie są uważane by zmniejszyć gorączkę. Kora pomaga w leczeniu rzeżączki, gorączki i biegunki. W Indonezji wywar z liści jest stosowany w leczeniu kiły. W Afryce, puchowiec jest uważany za lek na ból głowy, zawroty głowy, zaparcia, zaburzenia psychiczne i gorączkę. W Nigerii, liście, kora, pędy i korzenie są powszechnie stosowane. Ten lek w kombinacji z innymi roślinami jest stosowany do leczenia nadciśnienia i cukrzycy. Biochemicy wykazali, że ekstrakt z kory  podawany szczurom z cukrzycą znacznie zmniejsza ich poziom glukozy we krwi.
Gatunek w kulturze.
Motyw kolców puchowca pięciopręcikowego powtarza się na naczyniach, urnach i figurkach starożytnych Majów, dla których jest świętym drzewem.
Gatunek ten jest także symbolem Gwatemali i Gwinei Równikowej, gdzie jego wizerunek został przedstawiony na fladze i godle państwa.
Ze względu na potężne rozmiary i długowieczność drzewa w warunkach tropikalnych uważa się, że puchowiec pięciopręcikowy był inspiracją do stworzenia Drzew-Domów w filmie Avatar.

</doc>
<doc id="142076" url="https://pl.wikipedia.org/wiki?curid=142076" title="Subrahmanyan Chandrasekhar">
Subrahmanyan Chandrasekhar

Subrahmanyan Chandrasekhar (tam. சுப்பிரமணியன் சந்திரசேகர், hindi सुब्रह्मण्यन् चंद्रशेखर; ur. 19 października 1910 w Lahaurze, zm. 21 sierpnia 1995 w Chicago) – indyjsko-amerykański fizyk, noblista.
Przez większość życia wykładał na Uniwersytecie Chicagowskim. Otrzymał wiele międzynarodowych nagród naukowych, w tym Nagrodę Nobla w dziedzinie fizyki w 1983 roku wraz z Williamem Fowlerem. W latach 1952–1971 był redaktorem naczelnym czasopisma naukowego „The Astrophysical Journal”.
Życiorys.
Pochodzenie i kariera.
Subrahmanyan Chandrasekhar urodził się 19 października 1910 roku w tamilskiej rodzinie w Lahaurze, wówczas leżącym w Indiach Brytyjskich, obecnie zaś znajdującym się w Pakistanie. Był pierwszym synem i zarazem trzecim dzieckiem (miał sześć sióstr i trzech braci) Chandrasekhary Subrahmanyi Ayyara, oficera w Rządowej Służbie Indyjskiego Departamentu Audytów i Rachunków oraz Sitalakshmi „Sity” Balakrishnan, którą cechowały wysokie osiągnięcia intelektualne – miała na koncie m.in. przetłumaczenie na język tamilski "Domu lalki" Henrika Ibsena.
Do 12. roku życia był edukowany w domu przez rodziców oraz na prywatnych lekcjach. W 1918 roku rodzina przeprowadziła się do Madrasu, gdzie ojciec Chandrasekhara został przeniesiony w ramach obowiązków zawodowych. W Madrasie Chandrasekhar w latach 1922–1925 uczęszczał do Hindu High School, a następnie, w latach 1925–1930 zdobył wyższe wykształcenie w Presidency College na tamtejszym uniwersytecie, na którym uzyskał ponadto stopień Bachelor of Science z fizyki. W lipcu 1930 roku otrzymał od rządu Indii Brytyjskich stypendium na studia podyplomowe na Uniwersytecie w Cambridge w Anglii. W Cambridge Chandrasekhar został studentem naukowym pod kierunkiem profesora Ralpha Fowlera. W 1931 roku pojechał do Getyngi w Niemczech, gdzie został zaproszony do pomagania przez lato w pracy fizykowi Maxowi Bornowi. Za radą profesora Paula Diraca trzeci rok swoich studiów podyplomowych spędził w pracy na Instytucie Fizyki Teoretycznej w Kopenhadze. Latem 1933 roku Chandrasekhar uzyskał stopień doktora na Uniwersytecie w Cambridge. W październiku tego roku został wybrany jako stypendysta naukowy do Trinity College na lata 1933–1937 – w przyjęciu go na Trinity College miał swój udział Ralph Fowler.
Na początku 1936 roku Chandrasekhar na zaproszenie Harlowa Shapleya odbył krótką wizytę na Uniwersytecie Harvarda w Stanach Zjednoczonych. Wówczas otrzymał od Ottona Struvego i Roberta Maynarda Hutchinsa propozycję objęcia posady pracownika badawczego na Uniwersytecie Chicagowskim. W styczniu 1937 roku Chandrasekhar przeprowadził się do Stanów Zjednoczonych i zatrudnił się na uczelni w Chicago. W 1942 roku został profesorem nadzwyczajnym na Uniwersytecie Chicagowskim, zaś dwa lata później uzyskał tam stanowisko profesora zwyczajnego.
Podczas II wojny światowej prowadził badania dla Armii Stanów Zjednoczonych, pracując w Balistycznych Laboratoriach Badawczych ośrodka Aberdeen Proving Ground w Maryland. Został także zaproszony do udziału w Projekcie Manhattan, jednak z powodu opóźnień w przetwarzaniu jego poświadczenia bezpieczeństwa ostatecznie nie dołączył do tej inicjatywy.
W 1947 roku Subrahmanyan Chandrasekhar został Wybitnym Profesorem Astrofizyki Teoretycznej (ang. "Distinguished Service Professor of Theoretical Astrophysics") na Uniwersytecie Chicagowskim. Rok później dostał nagrodę Cambridge University Adams Prize. W 1949 roku Amerykańskie Towarzystwo Astronomicze przyznało mu nagrodę Henry Norris Russell Lectureship. Od 1952 do 1971 roku sprawował funkcję redaktora naczelnego czasopisma naukowego "The Astrophysical Journal", przekształcając je z niewielkiego periodyku w czołowe, międzynarodowe czasopismo poświęcone astrofizyce. W 1953 roku otrzymał Złoty Medal Królewskiego Towarzystwa Astronomicznego, a ponadto uzyskał amerykańskie obywatelstwo. W 1957 roku dostał Nagrodę Rumforda, przyznawaną przez Amerykańską Akademię Sztuk i Nauk. W 1962 roku został nagrodzony przez Londyńskie Towarzystwo Królewskie Medalem Królewskim. W 1966 roku został odznaczony amerykańskim Narodowym Medalem Nauki, zaś dwa lata później rząd Indii uhonorował go orderem Padma Vibhushan. W 1971 roku został laureatem wręczanego przez amerykańską Narodową Akademię Nauk Medalu Henry’ego Drapera, z kolei trzy lata później przyznano mu nagrodę Dannie Heineman Prize for Mathematical Physics.
W 1983 roku wspólnie z Williamem Fowlerem otrzymał Nagrodę Nobla w dziedzinie fizyki za sformułowanie powszechnie dziś akceptowanej teorii o późnych stadiach ewolucji masywnych gwiazd (obliczenia wykonane w 1928 roku, na samym początku kariery naukowej). Obliczenia wykonał podczas podróży do Anglii na studia, do ówczesnego specjalisty od teorii względności, Arthura Eddingtona. Wykazał istnienie maksymalnej możliwej masy białego karła – „granicy Chandrasekhara”. Wnioski z obliczeń zostały wówczas odrzucone przez Eddingtona. Po tym zajął się innymi problemami astronomii, m.in. ewolucją gromad gwiazd.
W 1984 roku otrzymał od Londyńskiego Towarzystwa Królewskiego Medal Copleya, zaś w następnym roku osiągnął status emeryta na Uniwersytecie Chicagowskim. Z uczelnią tą był jednak związany aż do śmierci.
Życie prywatne.
Podczas ostatnich dwóch lat studiowania na Presidency College w Madrasie Subrahmanyan Chandrasekhar nawiązał bliższą relację z o rok młodszą od niego Lalithą Doraiswamy. We wrześniu 1936 roku wziął z nią ślub w Indiach.
Był bratankiem innego noblisty z dziedziny fizyki, Chandrasekhary Venkaty Ramana (1888-1970).
Zmarł na zawał mięśnia sercowego 21 sierpnia 1995 roku w Chicago. Jego żona przeżyła go o 18 lat.
Upamiętnienie.
Na cześć Subrahmanyana Chandrasekhara nazwano wystrzelony przez NASA w 1999 roku kosmiczny teleskop rentgenowski Chandra.

</doc>
<doc id="142077" url="https://pl.wikipedia.org/wiki?curid=142077" title="Frodo">
Frodo



</doc>
<doc id="142079" url="https://pl.wikipedia.org/wiki?curid=142079" title="Żałobniczka zwyczajna">
Żałobniczka zwyczajna

Żałobniczka zwyczajna, żałobniczka, czarna tetra ("Gymnocorymbus ternetzi") - gatunek słodkowodnej ryby kąsaczokształtnej z rodziny kąsaczowatych (Characidae). Bywa hodowana w akwariach.
Występowanie.
Od Paragwaju przez dorzecze Guaporé w Brazylii, po Argentynę.
Opis.
Wysokie bocznie spłaszczone ciało z ciemnymi poprzecznymi pręgami na srebrnym tle. Samiec mniejszy i nieco smuklejszy. Samica ma zaokrąglony brzuch, a koniec jej płetwy ogonowej jest nieco bielszy. Jest to ryba stadna.
Dorasta do 8 cm długości.
Pokarm.
Żywi się rurecznikami, wazonkowcami, oczlikami i pokarmem suchym.
Wymagania.
Wymaga temperatury 24–28 °C, w niższej traci barwy i chowa się między rośliny. Lubi duże, gęsto zarośnięte akwarium i ciemny piasek. W zbyt jasnych akwariach traci barwy.
Hodowla.
Ryba łatwa w utrzymaniu. Polecana dla początkujących miłośników akwarystycznego hobby. Twardość wody: lekko kwaśna lub miękka, pH 6–7.

</doc>
<doc id="142084" url="https://pl.wikipedia.org/wiki?curid=142084" title="Ernst Ziehm">
Ernst Ziehm

Ernst Bruno Victor Ziehm (ur. 1 maja 1867 w Deutsch Damerau, zm. 7 lipca 1962 w Timmendorfer Strand koło Lubeki) – gdański polityk opcji niemiecko-narodowej, poseł do Gdańskiego Volkstagu (1920–1937), w latach 1931–1933 przewodniczący Senatu Wolnego Miasta Gdańska. 
Życiorys.
Pochodził z rolniczej rodziny osiadłej na Żuławach. Ukończył Gimnazjum Królewskie w Gdańsku. Z wykształcenia prawnik: studiował w Berlinie i Lipsku, praktykował w Brodnicy i Kwidzynie. 
W latach 1905–1920 zajmował wysokie stanowiska w administracji państwowej w Opolu i Gdańsku, gdzie był m.in. dyrektorem Trybunału Administracyjnego (1914) oraz prezesem Najwyższego Sądu Administracyjnego (po 1922). 
Od 1920 posłował do gdańskiego parlamentu (Volkstagu) przez pięć kadencji z ramienia Niemieckonarodowej Partii Ludowej (DNVP) (aż do 1937 roku). Od 1920 pełnił funkcję wiceprezydenta (do 1925), a w okresie 9 stycznia 1931 – 30 maja 1933 prezydenta gdańskiego Senatu. Po dojściu do władzy NSDAP w 1935 wycofał się z życia publicznego.
Po II wojnie światowej osiadł w Niemczech zachodnich, gdzie w 1956 wydał wspomnienia "Aus meiner politischen Arbeit in Danzig 1914-39". 
Był bratem Franza. 

</doc>
<doc id="142087" url="https://pl.wikipedia.org/wiki?curid=142087" title="Mars Reconnaissance Orbiter">
Mars Reconnaissance Orbiter

Mars Reconnaissance Orbiter – amerykańska naukowo-telekomunikacyjna sonda kosmiczna, wystrzelona przez NASA w kierunku Marsa przy pomocy rakiety Atlas V 12 sierpnia 2005 roku. Na orbitę planety sonda weszła 10 marca 2006 roku. Początkowo była to wydłużona orbita eliptyczna, którą zacieśniła korzystając z tzw. hamowania atmosferycznego. Celem misji MRO jest poszukiwanie podziemnych złóż wody, badanie obecnego klimatu oraz odnajdywanie wskazówek, które pomogłyby w rekonstrukcji modelu klimatycznego planety sprzed milionów lat. Ponadto sonda ma wytypować miejsca do lądowania przyszłych misji automatycznych oraz planowanych wypraw załogowych na Czerwoną Planetę. Sonda MRO jest najnowocześniejszym pojazdem kosmicznym, jaki kiedykolwiek został wysłany z Ziemi na orbitę Czerwonej Planety. Naukowcy oczekują, że sonda zbierze więcej informacji niż wszystkie poprzednie misje marsjańskie razem wzięte. Zakończenie misji nastąpi w latach 2016–2026. Całkowity koszt misji szacowano na ok. 720 milionów USD.
Budowa.
Masa orbitera przy starcie wynosiła ponad 2 tony, z czego 1 tona (czyli połowa) to masa netto – bez paliwa potrzebnego do manewrów wejścia na orbitę i korekty pozycji w trakcie trwania misji. Dla porównania Mars Global Surveyor ważył 767 kg, 2001 Mars Odyssey 758 kg, a Mars Express 1042 kg. Ilość energii elektrycznej, jaką dysponuje sonda to około 1 kW. W swoim cyklu orbitalnym MRO systematycznie wchodzi w obszar cienia planety, zasilanie przejmują na ten czas specjalnie zaprojektowane akumulatory Ni-MH. Główny nadajnik komunikacyjny pracuje w paśmie 8 GHz. Umożliwia to przesyłanie danych przy pomocy anteny głównej o średnicy 3 m, do anten Deep Space Network, z prędkością 6 Mb/s. Oczekiwana ilość danych przesłanych na Ziemię w ciągu 2 lat planowanej misji to 32 terabity, co przekracza sumaryczną ilość danych uzyskanych ze wszystkich wcześniejszych misji JPL. Komputer pokładowy sondy został wyposażony w 133 MHz, 32-bitowy procesor RAD750 zbudowany z 10,4 milionów tranzystorów. Jest to odpowiednik procesora PowerPC 750, specjalnie przystosowany do warunków panujących w przestrzeni kosmicznej. Za przechowywanie danych odpowiedzialny jest Solid State Recorder o pojemności 160 gigabitów (20 GB), zbudowany z 700 modułów pamięci flash o pojemności 256 megabitów każdy.
Cały orbiter jest oparty na anulowanej sondzie Mars Telecommunications Orbiter (MTO), która miała jedynie utrzymywać łączność, natomiast MRO wykonuje zarówno badania, jak telekomunikację. Z projektu MTO ściągnięto system telekomunikacyjny Elektra.
Przebieg misji.
10 marca 2006 roku sonda, po trwającym ponad 7 miesięcy locie, weszła pomyślnie na zaplanowaną orbitę wokół Marsa. Zakończenie trwającego 27 minut manewru przyjęto owacyjnie w ośrodku kontroli lotu agencji NASA w Pasadenie. Pojazd odpalił silniki hamujące, kiedy znajdował się po przeciwległej w stosunku do Ziemi stronie Marsa, w okresie trwającej 30 minut przerwy w łączności. Naukowcy obserwowali z napięciem manewr wejścia na orbitę, bowiem od roku 1960 z 35 misji marsjańskich aż 21 zakończyło się fiaskiem. Tylko w latach 90. XX wieku NASA straciła w rejonie Marsa dwa pojazdy badawcze – w 1993 r. sondę Mars Observer i w 1999 sondę Mars Climate Orbiter.
24 marca 2006 przy użyciu kamery HiRISE sonda wykonała pierwsze zdjęcia testowe powierzchni Marsa.
We wrześniu 2006, po trwających wiele miesięcy hamowaniu atmosferycznym oraz wykonaniu serii manewrów korekcyjnych, sonda osiągnęła orbitę docelową. 16 września rozłożono anteny radaru SHARAD.
Sonda MRO z niskiej orbity bada planetę, jej atmosferę, klimat i rzeźbę terenu. Jednym z najważniejszych zadań jest poszukiwanie śladów wody w stanie płynnym oraz miejsc nadających się na lądowiska dla przyszłych misji załogowych.
Wraz z przybyciem sondy MRO, liczba krążących wokół Marsa satelitów badawczych wzrosła do czterech – trzech amerykańskich (Mars Reconnaisance Orbiter, Mars Global Surveyor i Mars Odyssey) i jednego europejskiego (Mars Express). Było to wydarzenie bez precedensu w historii badań planetarnych. Obecnie, po awarii sondy Mars Global Surveyor, trzy z nich wciąż obserwują Marsa.
19 listopada 2006 NASA powiadomiła o pomyślnym przetestowaniu systemu komunikacji Elektra, znajdującego się na pokładzie sondy MRO. Testem była dwustronna komunikacja z łazikiem Spirit.
Powierzchnię Czerwonej Planety wciąż bada drugi z amerykańskich robotów, które wylądowały po przeciwnych stronach Marsa w 2004 roku – Opportunity (stan na luty 2013). Oba roboty wykonały dużą ilość zdjęć oraz analiz gruntu i skał, pracowały wielokrotnie dłużej niż było zakładane w projekcie. 6 października 2006 NASA opublikowała zdjęcie wykonane przez MRO przedstawiające Opportunity nad brzegiem krateru Victoria. 4 grudnia 2006 do listy sfotografowanych urządzeń dołączył Spirit, obydwie sondy Viking, a w sierpniu 2012 łazik Curiosity.

</doc>
<doc id="142088" url="https://pl.wikipedia.org/wiki?curid=142088" title="Wiktor Kubiak">
Wiktor Kubiak

Wiktor Kubiak, pierwotnie Wiktor Alberg (ur. 3 marca 1945 w Brześciu, zm. 25 października 2013 w Londynie) – polski przedsiębiorca i menedżer muzyczny.
Życiorys.
Urodził się w rodzinie żydowskiej, jako syn Jakuba Alberga (Karola Kubiaka) i Hanny z domu Wajs (1908-1959).
W kraju ukończył ekonomię i prawo. W 1965 wyjechał do Szwecji. Tam, według pochodzących od niego informacji, zajmował się biznesem.
W 1986, mając szwedzkie obywatelstwo i paszport, rozpoczął interesy w PRL. Był właścicielem przedsiębiorstwa zagranicznego Batax PZ, przedstawicielem firmy Batax Ltd., zajmującej się bankowością, z siedzibą na Bahamach.
Według informacji zawartych w raporcie z likwidacji Wojskowych Służb Informacyjnych, firma „Batax”, której Kubiak był właścicielem, odgrywała istotną rolę w działalności komunistycznego wywiadu wojskowego, a sam przedsiębiorca był osobą powiązaną z komunistycznymi służbami specjalnymi. Zarząd II Sztabu Generalnego, używając tej firmy, przeprowadzał operacje finansowe, znane jako „Akredytywa” i „Portfolio”. Środki finansowe pochodziły z Central Handlu Zagranicznego.
W 1989 zaangażował się we wspieranie środowisk politycznych. Pomoc zaoferował m.in. Kongresowi Liberalno-Demokratycznemu. „New York Times”, pisząc 12 kwietnia 1992 o nim jako sponsorze "Metra", wspomina, że biznesmen finansował KLD. Z nadania tej partii, w 1991 Kubiak był pełnomocnikiem ministra ds. przekształceń własnościowych Janusza Lewandowskiego w sprawie Thomson-Polkolor
Był producentem musicalu "Metro", którego prapremiera odbyła się 30 stycznia 1991 w Teatrze Dramatycznym w Warszawie. Wtedy też nawiązał współpracę z Edytą Górniak, której później stał się promotorem w kraju i za granicą.
W 1992 znalazł się na liście stu najbogatszych Polaków tygodnika „Wprost” (pozycja 99.).
W 1995 założył wytwórnię płytową ORCA Ltd w Londynie. W latach 1998–2003 był menedżerem Anity Lipnickiej, a od 2009 do śmierci był menedżerem Nataszy Urbańskiej.
Pochowany na cmentarzu żydowskim przy ulicy Okopowej w Warszawie.

</doc>
<doc id="142094" url="https://pl.wikipedia.org/wiki?curid=142094" title="Under a Blood Red Sky">
Under a Blood Red Sky

Under a Blood Red Sky – album koncertowy U2, nagrany na żywo w Red Rocks Amphitheatre w Kolorado, wydany w 1983 roku (zob. 1983 w muzyce). Producentem był Jimmy Iovine.
Wideo.
Wszystkie utwory zostały nagrane w Red Rocks Amphitheatre, Kolorado, 5 czerwca 1983 roku.
Muzyka stworzona przez U2, a teksty przez Bono, z wyjątkiem „Send in the Clowns”, którego autorem był Stephen Sondheim.

</doc>
<doc id="142096" url="https://pl.wikipedia.org/wiki?curid=142096" title="Roman Tokarczyk">
Roman Tokarczyk

Roman Andrzej Tokarczyk (ur. 16 marca 1942 w Gródkach, zm. 14 lutego 2022) – polski prawnik i filozof, profesor zwyczajny. Wykładowca na Wydziale Prawa i Administracji Uniwersytetu Marii Curie-Skłodowskiej w Lublinie oraz na Wydziale Zarządzania i Administracji Wyższej Szkoły Zarządzania i Administracji w Zamościu. Zajmował się etyką, historią doktryn polityczno-prawnych, filozofią prawa, komparatystyką prawniczą i prawem amerykańskim. Jest autorem popularnych książek z tego zakresu. Przetłumaczył dzieła Hobbesa i Fullera.
Kariera.
W 1961 roku ukończył Liceum Pedagogiczne w Biłgoraju, w 1966 roku prawo i filozofię na UMCS. Był radnym Miejskiej Rady Narodowej w Lublinie w latach 1969–1973. Stopień doktora dostał w 1970 roku. Habilitował się w 1976 roku. Tytuł profesora otrzymał w 1990, profesora zwyczajnego w 1994 roku.
Od 1979 roku był kierownikiem Zakładu Teorii Organizacji i Kierownictwa na Wydziale Prawa i Administracji na UMCS. W latach 1996–2000 był dziekanem Wydziału Prawa i Ekonomii Studii Generalis Sandomiriensis. W latach 1993–1997 był członkiem Trybunału Stanu. Był wykładowcą na obecnym Uniwersytecie Rzeszowskim oraz w Wyższej Szkole Handlowej w Radomiu.
Został profesorem Wyższej Szkoły Humanitas w Sosnowcu.
Odbywał staże naukowe z Fundacji Fullbrighta m.in. w: International Research and Exchange Board w Nowym Jorku, w uniwersytetach Notre Dame, Harvard, Berkeley, Los Angeles i Fundacji NATO w Paryżu, Rzymie, Wiedniu, Kopenhadze.
Był promotorem dużej liczby prac licencjackich i magisterskich oraz co najmniej 7 dysertacji doktorskich, a także recenzentem co najmniej 9 prac doktorskich i 7 rozpraw habilitacyjnych.
Członek wielu organizacji naukowych m.in.: Polskiej Akademii Medycyny, Komitetów Naukowych PAN, The New York Academy of Sciences, Komitetu Wykonawczego The International Communal Studies Association.
Jest autorem terminu "biojurysprudencja" jako gałęzi prawoznawstwa obejmującej regulacje zagrożeń dla życia człowieka od chwili jego poczęcia aż do śmierci. Jest także autorem terminów takich jak: .
Został odznaczony m.in. Brązowym, Srebrnym i Złotym Krzyżem Zasługi, Brązowym Medalem „Za Zasługi dla Obronności Kraju”, Odznaką „Za Zasługi dla Lubelszczyzny”, Odznaką „Za Zasługi dla Województwa Zamojskiego” oraz wyróżniony wieloma innymi medalami, dyplomami i nagrodami

</doc>
<doc id="142097" url="https://pl.wikipedia.org/wiki?curid=142097" title="All That You Can’t Leave Behind">
All That You Can’t Leave Behind

All That You Can’t Leave Behind – dziesiąty album grupy U2, wydany 30 października 2000.
Producentami albumu byli Daniel Lanois i Brian Eno. Krążek nagrano w HQ, Windmill Lane Recording Studios, Westland Studios i Totally Wired w Dublinie oraz na południu Francji.
All That You Can’t Leave Behind to album, którym muzycy U2 zakończyli okres eksperymentów muzycznych, charakteryzujący lata 90. w ich twórczości i powrócili do bardziej tradycyjnych dźwięków, nie rezygnując jednakże całkowicie z elektronicznych podbarwień (Beautiful Day, Elevation). Piosenki w większości są optymistyczne („Beautiful Day”), lecz są wyjątki jak np. „Stuck in a Moment You Can’t Get Out Of”, w którym Bono śpiewa o swoim przyjacielu Michaelu Hutchence, wokaliście INXS, który popełnił samobójstwo.
Po wydaniu płyty zespół wyruszył w trasę koncertową o nazwie „Elevation Tour”, w trakcie której odwiedził Amerykę Północną i Europę. W odróżnieniu od wielkich tras z lat 90. koncerty Elevation Tour odbywały się prawie wyłącznie w halach (wyjątki stanowią dwa koncerty w Slane Castle w Irlandii, z których jeden został udokumentowany DVD „
”, oraz koncert w Turynie, który odbył się na Stadio Delle Alpi). Utwór „Beautiful Day” do dziś pozostaje jedną z czterech piosenek zespołu, której nie zabrakło na żadnym z koncertów U2 od momentu premiery (pozostałe to „One”, „Vertigo” i „City Of Blinding Lights”).
W 2003 album został sklasyfikowany na 139. miejscu listy 500 albumów wszech czasów magazynu Rolling Stone a w roku 2011 na 13. miejscu najlepszych płyt lat'00 XXI wieku.
Nagrody.
"Beautiful Day” i „Walk On” zdobyły nagrodę Grammy za piosenkę roku kolejno w 2001 i 2002. Cały album został uznany za album roku. Piosenki z płyty zajmowały najwyższe miejsca na listach przebojów w wielu krajach.

</doc>
<doc id="142098" url="https://pl.wikipedia.org/wiki?curid=142098" title="Zespół Plummera-Vinsona">
Zespół Plummera-Vinsona

Zespół Plummera-Vinsona (dysfagia syderopeniczna, zespół Patersona-Browna-Kelly’ego, ang. Plummer-Vinson syndrome (PVS)) – zespół chorobowy charakteryzujący się występowaniem anemii z niedoboru żelaza z towarzyszącą dysfagią z powodu skurczu przełyku w okolicy zapierściennej. Etiologia zespołu nie jest znana, podejrzewanym czynnikiem sprawczym jest proces autoimmunologiczny. Inne teorie wiązały jego występowanie z obecnością ektopowej błony śluzowej żołądka w górnym odcinku przełyku, która miała doprowadzać do krwawiących owrzodzeń prowadząc do zaburzeń połykania i niedokrwistości. Badania sekcyjne oraz badania wycinków nie potwierdziły obecności tej anomalii. Zespół Plummera-Vinsona obecnie występuje sporadycznie, co związane jest prawdopodobnie z lepszym stanem odżywienia i brakiem niedoborów żelaza. Kojarzony jest ze zwiększonym ryzykiem występowania raka płaskonabłonkowego przełyku (zwiększenie ryzyka &gt;8 razy). W Wielkiej Brytanii jednostka chorobowa nosi nazwę zespołu Patersona-Browna-Kelly’ego.

</doc>
<doc id="142100" url="https://pl.wikipedia.org/wiki?curid=142100" title="Gustavo Bermudez">
Gustavo Bermudez



</doc>
<doc id="142101" url="https://pl.wikipedia.org/wiki?curid=142101" title="How to Dismantle an Atomic Bomb">
How to Dismantle an Atomic Bomb

How to Dismantle an Atomic Bomb (ang. "Jak rozbroić bombę atomową") – album studyjny grupy U2, wydany w listopadzie 2004 (zob. 2004 w muzyce).
Producentem płyty był Steve Lillywhite, a została ona nagrana w HQ w Dublinie i na południu Francji

</doc>
<doc id="142102" url="https://pl.wikipedia.org/wiki?curid=142102" title="Prawo małżeńskie w Polsce">
Prawo małżeńskie w Polsce

Prawo małżeńskie w Polsce – część polskiego prawa rodzinnego, regulująca zawarcie, ustanie, unieważnienie małżeństwa, prawa i obowiązki małżonków, jak również stosunki majątkowe między nimi.
W polskim prawie małżeństwo odwołuje się do małżeństwa jako trwałego, egalitarnego związku mężczyzny i kobiety powstałego z ich woli w sposób sformalizowany, określonego jako swoistą dwustronną czynność prawną zbliżoną do kategorii umów.
Podstawy prawne.
Według prawodawstwa w Polsce, zawarcie małżeństwa następuje przez złożenie przez dwie osoby przeciwnej płci i stanu wolnego, zgodnego oświadczenia (przysięga małżeńska) o wstąpieniu w związek małżeński, jeżeli czyniąc to znajdują się jednocześnie w obecności kierownika urzędu stanu cywilnego – ewentualnie w obecności duchownego, kiedy zawierają związek małżeński podlegający prawu wewnętrznemu wybranego związku wyznaniowego, oświadczą wolę jednoczesnego zawarcia małżeństwa cywilnego, a kierownik urzędu stanu cywilnego sporządzi następnie akt małżeństwa.
Kodeks rodzinny i opiekuńczy określa dolną granicę wieku dla obojga małżonków na 18 lat, jednakże z ważnych powodów sąd opiekuńczy może zezwolić na zawarcie małżeństwa kobiecie, która ukończyła 16 lat. Kodeks postępowania cywilnego wymaga wniosku zainteresowanej. Kodeks cywilny traktuje małżonkę jako pełnoletnią.
Prawa i obowiązki małżonków.
Zgodnie z art. 23 Kodeksu rodzinnego i opiekuńczego małżonkowie mają równe prawa i obowiązki w małżeństwie. Poprzez zawarcie związku małżeńskiego zobowiązują się do: a) wspólnego pożycia; b) wzajemnej pomocy; c) współdziałania dla dobra rodziny, którą przez swój związek założyli. Ponadto art. 24 k.r.o. stanowi o konieczności wspólnego rozstrzygania o istotnych sprawach rodziny. Jeżeli pomiędzy małżonkami brak jest porozumienia, każde z nich może się zwrócić o rozstrzygnięcie sporu do sądu
Powinowactwo jest to więź prawna, jaka powstaje pomiędzy jednym małżonkiem a krewnymi drugiego małżonka. Trwa ono mimo ustania małżeństwa.
Wyróżnia się prawa i obowiązki małżonków:
Obowiązek wspólnego pożycia polega na duchowej, fizycznej i gospodarczej łączności małżonków. Wspólne pożycie stanowi naturalny cel małżeństwa i warunkuje urzeczywistnienie jego treści. Jego przejawami są wspólne zamieszkanie, wzajemna lojalność małżonków, uwzględnienie słusznych interesów i uczuć drugiej strony, współżycie płciowe, poszanowanie itd..
Obowiązek wzajemnej pomocy polega nie tylko na pomocy materialnej, lecz również na pomocy moralnej, na wspieraniu poczynań i przezwyciężaniu trudności drugiego małżonka. Obowiązek ten przejawia się szczególnie silnie np. w wypadku choroby małżonka.
Obowiązek wierności dotyczy obojga małżonków. Małżonek, który dopuszcza się zdrady, łamie swoją przysięgę małżeńską, a doprowadziwszy tym do rozwodu, może zostać uznany za wyłącznie winnego rozkładu pożycia małżeńskiego.
Współdziałanie dla dobra rodziny przejawiać się może w przyczynianiu się według sił i możliwości zarobkowych i majątkowych każdego z małżonków do zaspokajania potrzeb rodziny. W szczególności przyczynienie się to może polegać na wspólnym wychowywaniu dzieci oraz na współpracy we wspólnym gospodarstwie domowym. Prawo polskie dopuszcza także model współdziałania, polegający na tym, że jedno z małżonków zarabia na utrzymanie rodziny, a drugie zajmuje się pracą w gospodarstwie domowym.
Obowiązek wspólnego rozstrzygania spraw rodziny stanowi, iż istotne sprawy rodziny muszą być przez małżonków rozstrzygane wspólnie. W zwykłych sprawach rodziny może występować osobno każdy ze małżonków, ale wtedy zobowiązania zaciągnięte przez jednego z nich obciążają solidarnie oboje małżonków.
Nazwiska małżonków.
Każdy małżonek może zdecydować o tym, jakie nazwisko będzie nosił po zawarciu związku małżeńskiego. Stosowne oświadczenie jest składane kierownikowi USC bezpośrednio po zawarciu małżeństwa lub przed sporządzeniem zaświadczenia, o którym mowa w art. 41 § 1 k.r.o.
Stosowne kombinacje możliwości małżonków co do nazwiska, jakie będą nosili po zawarciu małżeństwa, przedstawiają się następująco:
Jeżeli małżonkowie nie złożyli stosownych oświadczeń co do swojego nazwiska, każdy z nich pozostaje przy nazwisku dotychczasowym.
Powinowactwo.
Zgodnie z przepisami Kodeksu rodzinnego i opiekuńczego powinowactwo – stosunek prawno rodzinny łączący jednego małżonka z krewnymi drugiego – trwa mimo ustania małżeństwa (ale nie unieważnienia). Linię i stopień powinowactwa określa się według linii i stopnia pokrewieństwa. Zgodnie z art. 14 Kodeksu rodzinnego. powinowactwo w linii prostej jest względną przeszkodą małżeńską (z ważnych powodów sąd może udzielić zgody na takie małżeństwo) ().
Tak jak w przypadku stopni pokrewieństwa, także i różne stopnie powinowactwa miały niegdyś swoje tradycyjnie ustalone nazwy, jednak we współczesnym języku polskim system nazewnictwa uległ znacznemu uproszczeniu; i tak na przykład:
Powinowactwo zachodzi jedynie między małżonkiem a krewnymi drugiego małżonka (np. wobec siostry żony), nie zachodzi natomiast między małżonkiem a powinowatymi drugiego małżonka (np. wobec szwagra żony). W żargonie prawniczym taki rodzaj relacji nazywany jest "zimnym powinowactwem", choć nie zachodzi tutaj powinowactwo w rozumieniu przepisów prawa.
Szczególne zasady zawierania małżeństwa.
Zawarcie małżeństwa poza urzędem stanu cywilnego.
Od 1 marca 2015 r. można zawrzeć związek małżeński poza urzędem stanu cywilnego w okręgu rejestracji stanu cywilnego, w którym jest on właściwy, jeżeli wskazane miejsce zawarcia małżeństwa zapewnia zachowanie uroczystej formy jego zawarcia oraz bezpieczeństwo osób obecnych przy składaniu oświadczeń o wstąpieniu w związek małżeński. Za tę czynność pobierana jest opłata w wysokości 1000 złotych Można także wstąpić w związek małżeński poza urzędem stanu cywilnego, jeśli jest się w stanie zagrożenia życia lub zdrowia lub pozbawionym wolności.
Zawarcie małżeństwa przed duchownym.
Konkordat zawarty między Stolicą Apostolską a Rzecząpospolitą Polską umożliwia zawarcie małżeństwa przed duchownym, a czynność ta wywołuje skutki cywilnoprawne.
Uprawnienia udzielania związku małżeńskiego przysługują w Polsce również innym związkom wyznaniowym.
Duchowny miał obowiązek poinformować nupturientów o treści podstawowych praw dotyczących zawarcia małżeństwa i skutków.
Aby zawrzeć małżeństwo przed duchownym, należy dostarczyć mu, sporządzone przez kierownika urzędu stanu cywilnego zaświadczenie, stwierdzające brak okoliczności, które mogą wyłączać zawarcie małżeństwa. Zaświadczenie takie ważne jest 6 miesięcy od daty wystawienia.
Należy również spełnić łącznie wszystkie poniższe wymagania:
Małżeństwo zostaje zawarte w chwili złożenia oświadczeń woli przez nupturientów. Dopóki te przesłanki nie zostaną spełnione, oświadczenia woli nie wywołują skutków prawnych.
Po zawarciu małżeństwa, duchowny musi w ciągu 5 dni dostarczyć zaświadczenie zawarcia związku małżeńskiego do urzędu stanu cywilnego, chyba że nastąpi zdarzenie kwalifikowane jako siła wyższa.
Sąd Najwyższy w wyroku z dnia 16 listopada 2005 r. określił, że niedochowanie terminu do przekazania dokumentów do urzędu stanu cywilnego bez wskazania siły wyższej wiąże się z odmową sporządzenia dokumentów zawarcia małżeństwa przez kierownika urzędu stanu cywilnego. Siła wyższa oznacza „zdarzenie pochodzące z zewnątrz, którego nie można było przewidzieć i którego następstwom nie można było zapobiec, mimo dołożenia największej staranności.
Jedną z form dostarczenia jest nadanie przesyłki poleconej w polskiej placówce pocztowej operatora publicznego (np. Poczta Polska).
Z ważnych powodów za zezwoleniem sądu oświadczenie woli może być złożone przez pełnomocnika ("per procura").
Małżeństwa osób tej samej płci w Polsce.
W Polsce małżeństwa osób tej samej płci nie są uznawane, choć – jak stwierdził w 2019 r. Wojewódzki Sąd Administracyjny w Warszawie w pisemnym uzasadnieniu wyroku – art. 18 Konstytucji sam w sobie nie stanowiłby przeszkody przy transkrypcji zagranicznego aktu małżeństwa, gdyby w porządku krajowym instytucja małżeństwa jako związku także osób tej samej płci istniała. Ponadto Sąd stwierdził, że ten przepis konstytucji nie zabrania ustawodawcy uregulowania prawnego statusu związków jednopłciowych „które z sobie wiadomych przyczyn nie chcą zawrzeć małżeństwa w jego tradycyjnym rozumieniu”"".

</doc>
<doc id="142104" url="https://pl.wikipedia.org/wiki?curid=142104" title="Ragnarok Online">
Ragnarok Online

Ragnarok Online (RO) – gra MMORPG stworzona w 2001 r. przez koreańską firmę Gravity Corp., której dziełem jest także m.in. inna gra MMORPG – ROSE Online. Akcja Ragnaroka (w mitologii nordyckiej "Zmierzch bogów") toczy się w świecie nawiedzonym przez tytułowy kataklizm, który wysokorozwinięte społeczeństwo cofnął na powrót do epoki zbliżonej do średniowiecza. O dawnej świetności przypominają jedynie strzępy utraconej wiedzy i relikty jak zaginione, podziemne miasto Juperos i zamieszkujące je roboty. Ponadto w grze występują liczne nawiązania do mitologii germańskiej w postaci lokacji (świątynia Odyna, wulkan Thora, sanktuarium Freyi), potworów (Randgris, Skoggul, Skeggiold, Frus są imionami Walkirii), oraz przedmiotów (diadem Frigg). Fabuła gry jest luźno oparta o manhwę autorstwa Lee Myung-Jina o nazwie Ragnarok.
W Ragnaroka można grać na serwerach oficjalnych, takich jak iRO (International Ragnarok Online), euRO (European Ragnarok Online), kRO (Korean Ragnarok Online), cRO (Chinese Ragnarok Online) i wielu innych - praktycznie każdy azjatycki kraj ma swój własny serwer - a także, jak w przypadku wielu gier MMORPG, w Ragnaroka można grać za darmo na nieoficjalnych prywatnych serwerach, jednakże modyfikacja klienta (która jest wymagana do połączenia) jest nielegalna, serwery te mogą się różnić questami, postaciami odgrywanymi przez komputer, (NPC), ratem (szybkością zdobywania doświadzczenia) itd. Najpopularniejszym emulatorem Ragnarok Online jest eAthena powstała na bazie jAthena. Wszystkie oficjalne wersje Ragnaroka Onlina działają na programie serwera o nazwie Aegis
Rozgrywka.
Po ściągnięciu gry i założeniu konta na serwerze gracz przystępuje do tworzenia postaci. Rozdziela punkty statystyk między 6 statystyk określających postać: siłę (Str), szybkość (Agi), zręczność (Dex), inteligencję (Int), witalność (Vit) i szczęście (Luk). Po rozdaniu punktów gracz może zmienić fryzurę i kolor włosów i co najważniejsze może wybrać imię swojej postaci. Po stworzeniu postaci gracz zostaje przeniesiony na tzw. Novice Training Grounds, czyli do miejsca, w którym można poznać podstawy rozgrywki oraz zdobyć pierwsze doświadczenie swoją postacią. Po zakończeniu szkolenia można udać się do odpowiedniego miasta i rozpocząć quest na pierwszą profesję.
W grze można wykonywać wiele zadań pobocznych, które pozwalają zdobyć spore ilości doświadczenia i ciekawe przedmioty, jednak głównym sposobem zdobywania doświadczenia jest zabijanie potworów. Po osiągnięciu minimum 40 poziomu Job można
wykonać quest, który pozwoli stać się drugą klasą.
Głównymi atrakcjami w grze są mapy z włączonym trybem PvP (Player vs. Player), na których można się zmierzyć z innymi graczami w walce. Poza tym gdy gracz dołączy do gildii może brać udział w War of Emperium - walką wielu gildii o zamki.
Poza walkami między sobą gracze maja także możliwość walki z wieloma różnorodnymi bossami. Po ostatnich zmianach bossy stały się silniejsze i wiele stanowi teraz spore wyzwanie nawet dla drużyny doświadczonych graczy. Na takich bossach można zdobyć wiele interesujących przedmiotów oraz dużą liczbę punktów doświadczenia.
Do gry zostały dodane instancje. Są to miejsca, w których drużyna ma określony czas na przejście przez nie i pokonanie wszystkich potworów znajdujących się w niej. Jest to element rozgrywki przeznaczony dla bardziej zaawansowanych graczy z dobrym ekwipunkiem, ponieważ w instancjach trzeba pokonać nawet kilku silnych bossów naraz. Jak na razie istnieją trzy instancje:
Rozwój Postaci.
W grze gracz otrzymuje dwa rodzaje doświadczenia: Base i Job. Doświadczenie Base podwyższa poziom Base, za zdobywanie którego przydzielane są punkty statystyk, które są głównymi cechami postaci. Za doświadczenie Job zwiększa się poziom Job. Za każdy pojedynczy poziom Job gracz może nauczyć się bądź rozwinąć umiejętności. Maksymalny poziom Base jaki można osiągnąć to 99, jednakże planowane jest wprowadzenie 3rd class, które mogą rozwinąć statystyki do 150 punktów. Maksymalnym poziomem Job jest 10 dla Novice, 50 dla 1st i 2nd class i 70 dla Upperów i Expanded Class, natomiast Super Novice może osiągnąć 99 poziom Job.
Profesje.
Jest 7 podstawowych profesji występujących w RO oraz 3 nowe dodatkowe klasy zwane Expanded Classes (czyli Taekwon, Gunslinger i Ninja), każda z nich (z wyjątkiem Super Novice'a, Gunslingera i Ninja) dodatkowo ma możliwość awansowania na 2 różne klasy. Dla przykładu łucznik może być łowcą lub bardem - oczywiście każda ma swoje charakterystyczne umiejętności (Skille). Każda druga klasa postaci po osiągnięciu 99 base level może zostać Upper Class (z wyjątkiem Expanded Classes, oraz Super Novice). Odradza się ona wtedy w High Novice, by potem się stać wyższą klasą. Dla przykładu Hunter po osiągnięciu 99 poziomu może stać się Sniperem. Każda najwyższa klasa (w tym przypadku Sniper) jest dużo silniejsza od drugiej klasy danej postaci i ma wiele nowych umiejętności, a jej maksymalny job level wynosi 70, a nie (jak w przypadku drugiej klasy) 50.
Expanded Classes
3rd Class.
3rd class są nowymi klasami, które zostały wprowadzone do gry. By się nimi stać trzeba zdobyć maksymalny poziom drugą klasą lub tzw. upperem. Każdy kto zamienia się z uppera, zyskuje skille dostępne tylko dla tej klasy oraz ma większy mnożnik HP i SP, niż zamiana z drugiej klasy. Maksymalny poziom nowych klas to 150 base i 50 job. Ograniczenie punktów jednej statystyki także wzrośnie, najprawdopodobniej granica zostanie ustalona na 120 punktów.
Gildie.
Gildie są to grupy zrzeszające od kilku aż do kilkudziesięciu graczy. Na czele gildii stoi tzw. Guild Leader, czyli osoba, która założyła gildie i posiada największe uprawnienia w gildii. Tylko przywódca ma możliwość dodawania członkom opisów gildyjnych oraz narzucania podatku, czyli procentowej ilości doświadczenia jaką dany gracz przekazuje
na rozwój gildii. Poza tym Guild Leader może wyznaczać swoich zastępców, którzy poza zastępowaniem Guild Leadera mogą otrzymać możliwość przyjmowania i usuwania innych członków gildii.
W miarę rozwoju gildii zwiększa się jej poziom a przywódca może wybierać spośród umiejętności gildyjnych, które mogą być użyte w czasie War of Emperium do wzmocnienia sojuszników. Umiejętności gildyjnych może używać tylko Guild Leader
i większość z nich jest dostępna tylko w czasie WoE. Gdy gildia posiada zamek wszyscy członkowie otrzymują dostęp do unikalnych zamkowych lokacji.
War of Emperium.
War of Emperium (w skrócie WoE) jest to wydarzenie odbywające się trzy razy w tygodniu trwające 2 godziny. W czasie trwania WoE gildie i całe sojusze uczestniczą w walkach o zamki. Zamki są to lokacje, po których zdobyciu gildie otrzymują dostęp do unikatowych lokacji, w których występuje wiele potworów nie spotykanych poza tymi lokacjami. Poza tym przywódcy gildii otrzymują dostęp do zamkowych skarbów, które pojawiają się po każdym WoE.
Z zamkowych skarbów można zdobyć i zwykłe przedmioty jak i tzw. esencje służące do tworzenia Gods Items (najpotężniejszych przedmiotów w grze, zwanych potocznie godami).
Aby zdobyć zamek gildia musi zniszczyć Emperium, złoty kryształ znajdujący się w samym sercu zamku. Walki odbywają się w 20 zamkach podzielonych między cztery miasta: Pronterę, Geffen, Aldebaran i Payon.
Ostatnie aktualizacje kRO dodały nowe WoE:SE na terenie państw Arunafelz i Schwarzwald. War of Emperium na terenie tamtych zamków będzie przebiegać na innych zasadach niż dotychczas. Gildie zamiast przeć do przodu będą musiały kluczyć po zamkach by niszczyć blokujące drogę barykady oraz punkty strategiczne. Zrezygnowano także z podziału map zamków na kilka pomieszczeń połączonych warpami (przejściami), zamiast tego pojawią się pojedyncze duże mapy. Zapobiega to niewyeliminowanemu błędowi, który nie przenosi z zamku wszystkich osób do punktu startowego, jeżeli dany gracz, w chwili gdy ma zostać teleportowany, przenosi się między jednym pomieszczeniem a drugim.
Battlegrounds.
Na Battlegrounds pojedynkować się będą gracze podzieleni na dwie strony po 10 osób w każdej. Gracze mają za zadanie zniszczyć wrogi fort lub kryształ. Za zwycięstwa każdy gracz będzie otrzymywał przedmioty i jeżeli zbierze ich odpowiednią liczbę będzie mógł wymienić je na ekwipunek. Jak na razie wiadomo o dwóch mapach do Battlegroundów:
Ragnarok w kulturze masowej.
Oprócz samej gry "Ragnarok Online" istnieje wiele gier i produktów opartych o świat gry:

</doc>
<doc id="142105" url="https://pl.wikipedia.org/wiki?curid=142105" title="Miernictwo">
Miernictwo

Miernictwo – historyczna, obecnie zanikająca nazwa, odnosząca się do geodezji niższej – nauki zajmującej się wszelkimi rodzaju pomiarami lądowymi. Zwykle w geodezji jest to dział dotyczący pomiarów, przy których nie jest wymagane uwzględnianie przestrzennego kształtu Ziemi.
Polska jest jednym z nielicznych krajów, w których słowa "geodezja" używa się do określenia dziedziny wiedzy i techniki związanej z pomiarami małych powierzchni (geodezja szczegółowa). W większości krajów Europy zachodniej termin "geodezja" zarezerwowany jest wyłącznie dla nauki zajmującej się pomiarami dużych obszarów i całej Ziemi. Zadania zarezerwowane dla geodezji szczegółowej określane są tam mianem miernictwa.
Termin miernictwo i związany z nim zawód mierniczego przysięgłego (obecnie geodeta), jako osoby zaufania publicznego należy do polskiej tradycji i został zmieniony w latach po II wojnie światowej z powodów politycznych.
Miernictwo górnicze lub geodezja górnicza: lokalizacja i nanoszenie na mapach położenia wyrobisk górniczych.
Miernictwo – praktyczna część metrologii. Obejmuje techniczne aspekty wykonywania pomiarów, wykorzystania i konstrukcji przyrządów pomiarowych. Nie obejmuje problemu analizy wyników a tylko ich uzyskanie. Miernictwo w połączeniu z metodami matematycznymi rachunku błędów tworzy naukę – metrologię.
Miernictwo elektryczne – jedna z najważniejszych części elektrotechniki, gdyż bardzo wiele pomiarów jest wykonywanych przy wykorzystaniu przetworników elektrycznych.

</doc>
<doc id="142106" url="https://pl.wikipedia.org/wiki?curid=142106" title="Marzec 2005 w sporcie">
Marzec 2005 w sporcie



</doc>
<doc id="142107" url="https://pl.wikipedia.org/wiki?curid=142107" title="Samokształcenie">
Samokształcenie

Samokształcenie – samouctwo; osiąganie wykształcenia poprzez działalność, której cele, treść, warunki i środki ustala sam podmiot. 
W procesie samokształcenia jego cele dynamizują się; osiągnąwszy wyższy stopień świadomości, uczeń dokonuje często ich przewartościowania i doskonalenia. Samokształcenie osiąga optymalny poziom wtedy, gdy przekształca się w stałą potrzebę życiową człowieka oraz stanowi oparcie dla kształcenia ustawicznego. Proces samokształcenia rzadko występuje w postaci czystej: bywa powiązany z pracą w szkole, z kształceniem korespondencyjnym czy z wychowaniem równoległym.
Pojęcie samokształcenia jest związane z pojęciem samouctwa. Niektórzy pedagogowie utożsamiają te pojęcia, inni wiążą pojęcie samokształcenia ze zdobywaniem wykształcenia ogólnego (Antoni Bolesław Dobrowolski) lub z kształtowaniem własnej osobowości wg jakiegoś ideału (Władysław Okiński). Pojęcie samouctwa zaś – ze zdobywaniem wykształcenia zawodowego bądź z samodzielnym zdobywaniem wiedzy.

</doc>
<doc id="142109" url="https://pl.wikipedia.org/wiki?curid=142109" title="Iran Castillo">
Iran Castillo



</doc>
<doc id="142111" url="https://pl.wikipedia.org/wiki?curid=142111" title="Leticia Calderon">
Leticia Calderon



</doc>
<doc id="142112" url="https://pl.wikipedia.org/wiki?curid=142112" title="Prawa rzeczowe ograniczone">
Prawa rzeczowe ograniczone

Prawa rzeczowe ograniczone – w polskim prawie cywilnym jeden z dwóch rodzajów praw rzeczowych, obok własności. Trzecim rodzajem było do niedawna użytkowanie wieczyste, obecnie zniesione. Zwane są także prawami na rzeczy cudzej (łac. "iura in re aliena"), co jednak nie jest ścisłym określeniem. Kodeks cywilny nie zawiera definicji praw rzeczowych ograniczonych, a tylko ich wyliczenie. Nauka prawa cywilnego definiuje prawa rzeczowe ograniczone jako prawa rzeczowe zapewniające uprawnionemu tylko ściśle określony zakres uprawnień względem rzeczy. To właśnie jest zasadnicza różnica między prawami rzeczowymi ograniczonymi a pozostałymi prawami rzeczowymi.
Charakterystyka.
Jako charakterystyczne cechy praw rzeczowych ograniczonych wyróżnia się następujące:
Katalog.
W polskim prawie cywilnym katalog ograniczonych praw rzeczowych jest zamknięty, tzn. strony nie mogą skutecznie ustanowić ograniczonego prawa rzeczowego nieznanego ustawie – tzw. zasada "numerus clausus" (liczby zamkniętej) ograniczonych praw rzeczowych. Również układ uprawnień i obowiązków stron takiego stosunku prawnego jest sztywny – strony nie mają dowolności w kształtowaniu wzajemnych uprawnień i obowiązków.
Katalog praw rzeczowych ograniczonych zmieniał się z biegiem czasu, przy czym zmiany te dotyczyły tylko rozmaitych wersji spółdzielczego prawa do lokalu. Obecnie prawami rzeczowymi ograniczonymi są:
Prawa cywilne innych państw znają również inne rodzaje praw rzeczowych ograniczonych, w szczególności ciężar realny. Prawo to znane było również polskiemu prawu rzeczowemu w okresie prawa zunifikowanego.
Powstanie, przeniesienie i zniesienie.
Prawa rzeczowe ograniczone powstają przede wszystkim w drodze umów, ale również, w przypadkach określonych w odpowiednich przepisach, na mocy orzeczeń sądów i rozstrzygnięć organów administracji. Prawo rzeczowe ograniczone (z wyjątkiem służebności gruntowej, służebności przesyłu) nie może natomiast zostać nabyte przez zasiedzenie. Do ustanowienia prawa rzeczowego ograniczonego stosuje się odpowiednio przepisy dotyczące przeniesienia własności. Prawo rzeczowe ograniczone można ustanowić z zastrzeżeniem warunku lub terminu, a forma aktu notarialnego lub oświadczenia złożonego przed sądem przy ustanawianiu prawa rzeczowego ograniczonego na nieruchomości jest wymagana tylko dla oświadczenia właściciela. 
Prawa rzeczowe ograniczone przenosi się na mocy umowy stron. Do zmiany treści ograniczonego prawa rzeczowego jest potrzebna umowa między uprawnionym a właścicielem. Nie ma ogólnych reguł dotyczących przeniesienia prawa rzeczowego ograniczonego. Użytkowanie i służebność osobista są niezbywalne w ogóle, służebność gruntowa może zostać przeniesiona tylko wraz z własnością nieruchomości. 
Prawo rzeczowe ograniczone może zostać zniesione umową stron. Wygasa na skutek zrzeczenia się przez uprawnionego, nabycia przez tę samą osobę własności obciążonej rzeczy i prawa rzeczowego ograniczonego (tzw. konfuzji), upływu czasu, na który prawo zostało ustanowione oraz w kilku innych przypadkach, zdecydowanie rzadziej spotykanych.
Ujawnianie i pierwszeństwo.
Prawa rzeczowe ograniczone na nieruchomości lub na statku morskim wpisanym do rejestru okrętowego mogą zostać ujawnione, odpowiednio w księdze wieczystej lub w rejestrze okrętowym, przy czym w przypadku hipoteki wpis jest – co do zasady – konstytutywny, czyli konieczny do jej powstania. Z kolei prawa rzeczowe ograniczone na rzeczach ruchomych z wyjątkiem statku morskiego wpisanego do rejestru okrętowego, a także zwierzętach lub prawach, mogą być w niektórych sytuacjach (zastaw rejestrowy, zastaw skarbowy) ujawnione, odpowiednio w rejestrze zastawów lub rejestrze zastawów skarbowych. Do przeniesienia lub zmiany treści ujawnionych w powyższy sposób praw niezbędny jest oprócz umowy wpis do odpowiedniego rejestru. 
Ograniczone prawa rzeczowe, których jednoczesnego wykonywania nie da się pogodzić, wykonuje się w określonej przepisami kolejności:
Pierwszeństwo praw rzeczowych ograniczonych może zostać zmienione umową między uprawnionymi.

</doc>
<doc id="142115" url="https://pl.wikipedia.org/wiki?curid=142115" title="Otępienie">
Otępienie

Otępienie, demencja (łac. "dementia") – grupa chorób mózgu, powodujących długoterminowe i często postępujące obniżenie zdolności myślenia i zapamiętywania, które są na tyle poważne, że utrudniają, a często uniemożliwiają prawidłowe funkcjonowanie. Inne objawy obejmują zaburzenia emocjonalne, kłopoty z komunikacją i językiem oraz utratę aktywności. Świadomość najczęściej pozostaje zachowana. Rozpoznanie otępienia wymaga stwierdzenia odmiany w codziennym funkcjonowaniu umysłowym dotkniętej nim osoby oraz ubytków większych niż można się spodziewać w danym wieku. Nie zaleca się przeprowadzania badań przesiewowych w kierunku demencji w populacji ogólnej.
Wbrew niektórym potocznym opiniom otępienie nie jest normalnym objawem procesów starzenia się.
Najczęstszą odmianą otępienia jest choroba Alzheimera, odpowiadająca za 50 do 70% przypadków. Pozostałe typy to otępienie naczyniopochodne (25%), otępienie z ciałami Lewy'ego (15%) i otępienie czołowo-skroniowe. Rzadszymi przyczynami są wodogłowie normotensyjne, otępienie parkinsonowskie, kiła, HIV i choroba Creutzfeldta–Jakoba. U jednej osoby występować może więcej niż jeden typ otępienia. Niewielki odsetek przypadków występuje rodzinnie. W DSM-5 oraz ICD-11 otępienie zostało przeklasyfikowane jako zaburzenie neuropoznawcze. Rozpoznanie stawiane jest najczęściej w oparciu o historię choroby, testy oceniające funkcje poznawcze oraz przy zastosowaniu neuroobrazowania i testów krwi, które umożliwiają różnicowanie przyczyn choroby. Powszechnie stosowanym testem jest "Mini–Mental State Examination". W celu przeciwdziałaniu wystąpienia otępienia, podejmuje się walkę z jego czynnikami ryzyka, do których należą wysokie ciśnienie krwi, palenie, cukrzyca i otyłość.
Nie ma lekarstwa na otępienie. Inhibitory cholinesterazy takie jak donepezil są często stosowane i mogą przynosić korzyść w zaburzeniach o łagodnym i umiarkowanym przebiegu. Poprawa jest jednak na ogół nieduża. Jest wiele sposobów na poprawę życia osób z demencją i ich opiekunów. Terapia poznawczo-behawioralna może pomóc obu tym grupom. Edukacja i zapewnienie psychicznego wsparcia opiekunom osób z otępieniem jest bardzo ważne. Regularne ćwiczenia fizyczne mogą ułatwić osobom z demencją radzenie sobie z codziennymi czynnościami. Leczenie zaburzeń zachowania lekami przeciwpsychotycznymi jest powszechne, ale w większości wypadków niezalecane, głównie z powodu ograniczonych korzyści oraz efektów ubocznych, do których wlicza się też podwyższone ryzyko zgonu.
W roku 2015 na całym świecie na demencję cierpiało 46 milionów osób. W ciągu całego życia demencja dotknie około 10% ludzi. Z wiekiem ryzyko choroby otępiennej jest coraz wyższe. Około 3% ludzi między 65 a 74 rokiem życia cierpi na demencję, 19% między 75 a 84 rokiem życia oraz blisko połowa po 85 roku życia. W 2013 roku otępienie było przyczyną 1,7 miliona śmierci, co stanowi wzrost względem 0,8 miliona w 1990 roku. W miarę wydłużania się oczekiwanej długości życia, demencja staje się coraz bardziej powszechna. Jest jedną z najczęstszych przyczyn niepełnosprawności wśród osób starszych. Szacuje się, że jej ekonomiczne koszty każdego roku wynoszą 604 miliardy dolarów.
Charakterystyka.
Pojęcie otępienia odnosi się wyłącznie do sfery psychicznej i nie określa samo w sobie żadnej konkretnej jednostki chorobowej. Istnieje bardzo wiele czynników, które mogą uszkodzić mózg i doprowadzić do obniżenia się sprawności umysłowej. Osłabienie tej sprawności może mieć różny charakter, jak i nasilenie. 
W najcięższych przypadkach osoba z otępieniem nie jest w stanie w żaden sposób być aktywną zawodowo, społecznie, nie jest w stanie wykonywać czynności dnia codziennego, może mieć spore trudności z komunikacją i nawiązywaniem kontaktu z innymi, jak i z aktywnością zapewniającą zaspokajanie potrzeb fizjologicznych, a tym samym pozostaje całkowicie zależna od osób trzecich, wymagając ciągłej opieki pielęgnacyjnej.
Podczas, gdy tak skrajne sytuacje raczej nie budzą wątpliwości, problemy z określeniem, czym jest otępienie, pojawiają się w lżejszych przypadkach, kiedy osłabienie sprawności umysłowej nie jest aż tak zaawansowane. Otępienie nie jest upośledzeniem umysłowym, które to pojęcie ogranicza się do zaburzeń rozwojowych, dawniej definiowane poprzez niski iloraz inteligencji mierzony testem w skali Wechslera, współcześnie definiowany zaś zaburzeniami w funkcjonowaniu poznawczym . Tymczasem otępienie dotyczy osób dorosłych, najczęściej w starszym wieku, które przed zadziałaniem czynnika uszkadzającego mózg miały wyższą sprawność umysłową. W niektórych przypadkach ogólna sprawność intelektualna, mierzona psychometrycznie w badaniu psychologicznym może być nawet całkowicie poprawna, podczas gdy pewne obszary funkcjonowania umysłowego są wyraźnie osłabione i przyczyniają się do znacznego pogorszenia się funkcjonowania takiej osoby w sferze zawodowej i społecznej, jak i w czynnościach dnia codziennego.
Tradycyjny punkt widzenia przyjmuje, że otępienie ma charakter progresywny (funkcje umysłowe słabną wraz z postępem czasu) i nieodwracalny. Natomiast samo osłabienie się funkcji umysłowych jest znacznie większe, niż mogłoby to wynikać z naturalnego procesu starzenia się. 
Jednak większość podejść obecnie przyjmuje, że objawy demencji nie muszą być "stricte" progresywne. Niektóre podejścia z kolei przyjmują, że demencja może być odwracalna, co prawdopodobnie większość badaczy kwestionuje i przypisuje np. trudnościom diagnostycznym (przykładowo, depresja u osób w podeszłym wieku może bardzo przypominać objawy demencji, podczas gdy prawidłowe rozpoznanie i właściwe leczenie psychiatryczne „niespodziewanie” przynosi znaczną poprawę – tzw. otępienie rzekome). 
Demencję określa się poprzez wykazanie występowania zaburzeń funkcji poznawczych, przy czym szczególne znaczenie ma tutaj zaburzenie w zakresie zapamiętywania nowych informacji, lecz nie tylko (w przeciwnym razie mamy do czynienia z odmienną jednostką nozologiczną – zespołem amnestycznym). 
W zespołach amnestycznych stwierdza się prawidłowe działanie pamięci krótkotrwałej (czy też świeżej, lub bezpośredniej), zaburzenie dotyczy natomiast zapamiętywania, mechanizmu przenoszącego informacje z pamięci krótkotrwałej do długotrwałej, wiązanego anatomicznie z hipokampem oraz otaczającą go korą śródwęchową, jak też, w mniejszym stopniu, ze strukturami wzgórza, ciałami suteczkowatymi oraz z jądrem Meynerta. Zaburzenia zapamiętywania są obecne szczególnie w otępieniu o typie alzheimerowskim, lecz niekoniecznie w początkowych i pośrednich stadiach innych otępień, dlatego też takie definicje mogą mieć trudności z uwzględnieniem złożoności objawów otępiennych odmiennej natury. 
Współcześnie dopuszcza się możliwość traktowania demencji podobnie, jak traktuje się autonomiczne jednostki nozologiczne. Jest to spowodowane tym, że większość chorób, które wywołują demencję, jest możliwa do jednoznacznego stwierdzenia tylko w pośmiertnym badaniu mózgu. Zarazem też obecnie nie istnieją żadne skuteczne możliwości wyleczenia tych chorób, ani nawet zatrzymania ich rozwoju, a tymczasem otępienie ma poważne i przykre konsekwencje zarówno dla samych osób chorych, jak i ich rodzin, opiekunów, czy też specjalistów mających zawodowy kontakt z tymi osobami (np. lekarze, rehabilitanci, opieka społeczna). W związku z tym w wielu sytuacjach znacznie lepszym rozwiązaniem jest postawienie diagnozy demencji jako choroby, czy też stanu umysłowego, na zasadzie rozpoznania danej jednostki nozologicznej.
Definicje otępienia.
Według Światowej Organizacji Zdrowia (ICD-10): 
według DSM-IV:
Różne postacie otępienia.
Wydaje się, że najpoważniejszą kategorią czynników uszkadzających mózg w takim stopniu, że pojawiają się objawy otępienia, są choroby neurodegeneracyjne, prowadzące do postępującego zwyrodnienia tkanki nerwowej. 
Najbardziej znanym przykładem jest choroba Alzheimera, która wywołuje otępienie o typie alzheimerowskim (ang. "Dementia of the Alzheimer Type, DAT"). Objawem osiowym, przynajmniej w początkowych stadiach choroby, jest stopniowe pogarszanie się zdolności do zapamiętywania nowych informacji w zakresie pamięci deklaratywnej, przy - początkowo przynajmniej - względnie zachowanej zdolności uczenia się w zakresie różnych form pamięci niedeklaratywnej. Spowodowane jest to tym, że w początkowych stadiach choroby największej degeneracji ulegają struktury przyśrodkowe płata skroniowego, a szczególnie hipokamp i okoliczna kora. Osoba chora, zwłaszcza gdy ma wyższe wykształcenie i wysokie zasoby intelektualne, w tym początkowym okresie może sprawiać niejasne wrażenie, że coś jest z nią nie tak, lecz wykonując codzienne czynności i obowiązki zawodowe, z którymi jest znakomicie obeznana i które są doskonale zautomatyzowane, nie sprawia wrażenia osoby, która ma problem z pamięcią. Zaburzenia takie będą widoczne dopiero w nowych sytuacjach, wymagających giętkości myślenia i uczenia się nowego materiału. Wraz z postępem choroby, zaburzenia pamięci jednak staną się wyraźne nawet i w codziennych sytuacjach, mogą pojawić się trudności z robieniem zakupów, z posługiwaniem się pieniędzmi itp. Wraz z upływem czasu, degeneracja obejmuje większe obszary kory mózgowej, co wywołuje osłabienie w zakresie innych procesów poznawczych, prowadząc do obecności mniej, lub bardziej specyficznych objawów afazji, agnozji itd. Wraz z postępem czasu, degradacji ulega jeszcze większy obszar kory mózgu, zaś w obszarach, gdzie już był obecny, proces degeneracyjny jeszcze bardziej się pogłębia. W efekcie w mniejszym czy też większym stopniu osłabienie procesów poznawczych dotyka prawie wszystkich funkcji poznawczych, dając obraz rozlanych zaburzeń korowych, chociaż zaburzenia w zakresie pamięci mogą mieć najgłębszy charakter. Większość definicji i kryteriów diagnostycznych demencji jest zaprojektowana właśnie na taki obraz kliniczny. W ostatnich stadiach choroby występuje ograniczona zdolność do poruszania się, mogą być obecne zaburzenia zwieraczy a osoba chora może wymagać pieluch lub zacewnikowania, zaś jej główna aktywność sprowadza się do leżenia w łóżku. Osobie tak poważnie chorej grozi śmierć z powodu zapalenia płuc, zakażenia dróg moczowych, odleżyn i innych powikłań. Klasyfikacja ICD-10 wyróżnia kilka jednostek „Otępienia w chorobie Alzheimera”, jednak sama ta nazwa sugeruje, że takie rozpoznanie wymaga zdiagnozowania choroby podstawowej, co nie jest możliwe tak długo, jak długo żyje osoba chora (tylko pośmiertne badanie mózgu pozwala na ocenę stopnia zaawansowania zaniku neuronów i pozwala zaobserwować różne nieprawidłowe struktury komórkowe, charakterystyczne dla tej choroby). Mimo to uważa się, że przeważająca większość zespołów otępiennych jest spowodowanych tą chorobą. Otępienie alzheimerowskie (i chorobę Alzheimera) dzieli się na postać wczesną (tzw. postać właściwa), kiedy objawy choroby pojawiają się ok. 50. roku życia, oraz postać późną, gdzie objawy pojawiają się po 65 roku życia. Trwają badania nad opracowaniem testów do wczesnego rozpoznania choroby Alzheimera. Wyodrębnia się także inne warianty tej choroby, np. z towarzyszącym parkinsonizmem – (Otępienie z ciałami Lewy’ego) – co jeszcze bardziej utrudnia diagnostykę.
Choroba Picka i zaburzenia jej pokrewne prowadzą do degeneracji płatów czołowych i skroniowych, jednak – przynajmniej w początkowych stadiach – z zaoszczędzeniem przyśrodkowych struktur płata skroniowego. Zmiany degeneracyjne w tym przypadku koncentrują się na bocznej powierzchni płata skroniowego. Rozwijający się w wyniku tych zmian proces otępienny ma odmienny charakter od opisanego powyżej. Otępienie czołowo-skroniowe może przybierać objawy zależnie od tego, która część mózgu ulega większej degeneracji. Zgodnie z najpopularniejszym podziałem wyróżnia się postać otępienia manifestującego się początkowo zespołem czołowym, gdzie dominują zaburzenia w zakresie kontroli emocjonalnej i osobowości, postać postępującej afazji niepłynnej – również wynikającej z degeneracji płata czołowego, oraz postać afazji postępującej płynnej, gdzie w większym stopniu ulega degeneracji płat skroniowy. Występuje również pojęcia demencji semantycznej oraz afazji postępującej pierwotnej, które odzwierciedlają objawy wywołane zanikiem płata skroniowego na bocznej powierzchni. W początkowych, a nawet i pośrednich stadiach tych zaburzeń raczej nie występują poważne trudności w zakresie pamięci, zaś nabywanie nowych informacji zarówno w zakresie pamięci deklaratywnej jak i pamięci niedeklaratywnej jest dobre. Oczywiście, wraz z postępem choroby może rozwinąć się bardziej klasyczny zespół otępienny.
Wyróżnia się także otępienie w chorobie Parkinsona, oraz bardzo podobne otępienie z ciałkami Lewy`ego. Generalnie uważa się, że charakter tych zaburzeń, przynajmniej w początkowych stadiach, może mieć lżejszy przebieg niż otępienie alzheimerowskie. Pewną cechą charakterystyczną otępienia z ciałkami Lewy`ego jest częstość występowania – zwłaszcza w początkowych stadiach – zaburzeń o charakterze psychiatrycznym, przypominających stany psychotyczne. Cecha ta nie jest jednak jednoznaczna, bowiem w zaawansowanej chorobie Parkinsona z towarzyszącym otępieniem, objawy psychotyczne mogą występować jako skutek uboczny leków (oddziałujących na system dopaminergiczny, który wykazuje niedobór w chorobie Parkinsona, ale nadmiar w psychozach). Chorobie Parkinsona towarzyszy także spowolnienie, które jest też niespecyficzną cechą zespołów otępiennych. Także istnienie wariantu choroby Alzheimera z parkinsonizmem utrudnia diagnostykę.
Wreszcie, wyróżnia się również otępienie towarzyszące chorobie Huntingtona, gwałtownie i szybko postępujące otępienie w chorobie Creutzfeldta-Jakoba, oraz zaburzenia neuropsychologiczne o cechach demencji w zakażeniu wirusem HIV/AIDS.
Obok chorób neurodegeneracyjnych i zakaźnych również choroby naczyniowe mogą prowadzić do powstania objawów otępienia. Zdarzyć się może, że po wystąpieniu kilku udarów mózgu, gdzie każdy objął spory obszar tkanki mózgowej i wywołał ubytek w zakresie różnych funkcji, obserwujemy po każdym udarze skokowe i trwałe pogorszenie się funkcjonowania osoby chorej (jest to otępienie wielozawałowe). Niekiedy też pojedynczy udar mózgu, jeżeli prowadzi do znaczącego ubytku kilku istotnych funkcji poznawczych, prowadzi do przewlekłego i przykrego kalectwa, mającego charakter „nagłego” otępienia (otępienie naczyniowe z ostrym początkiem). O ile jednak w przypadku chorób neurodegeneracyjnych kryteria otępienia, jak i jego objawy mogą być mniej lub bardziej jasne, o tyle w przypadku otępienia naczyniowego brak jest takiej spójności. W tych przypadkach jednak rozpoznanie choroby podstawowej nie jest trudne (zazwyczaj udar mózgu charakteryzuje się specyficznymi objawami, jak też jest uwidaczniany w diagnostyce neuroobrazowej).
Istnieje wiele czynników ryzyka wspólnych dla otępienia i chorób naczyniowych. Wykazano, że redukcja takich modyfikowalnych czynników jak palenie tytoniu, nieodpowiednia dieta lub niedostateczna aktywność fizyczna mogło doprowadzić w ciągu 20 lat do zmniejszenia występowania nowych przypadków otępienia o 3-20%.
Profilaktyka.
W 2015 roku amerykańska, pozarządowa organizacja non-profit, Instytut Medycyny, opublikował pracę zbiorczą, dotyczącą starzenia się umysłu człowieka. Wśród poruszanych zagadnień znalazł się też problem profilaktyki demencji oraz przegląd badań dotyczących interwencji, których celem jest redukcja objawów lub zmniejszenie ryzyka wystąpienia demencji u osób starszych. Jak sugerują badania obrazowe mózgu, jego struktura wciąż zmienia się nawet u osób, które ukończyły 50. rok życia. Podobnie badania funkcji kognitywnych sugerują, że mózg zachowuje zdolność do rozwijania inteligencji skrystalizowanej u osób w podeszłym wieku. Niektóre zmiany degeneracyjne mózgu, np. typowe dla choroby Alzheimera, obserwuje się także u osób, które nie wykazują oznak choroby, co sugeruje, że specyficzne formy interwencji mogą zmniejszyć lub zapobiec starczemu otępieniu. W swojej publikacji Instytut Medycyny wymienia kilka sposobów, zalecanych dla każdej grupy wiekowej, których skuteczność w profilaktyce demencji potwierdzają badania kliniczne: 

</doc>
<doc id="142116" url="https://pl.wikipedia.org/wiki?curid=142116" title="Mewa srebrzysta">
Mewa srebrzysta

Mewa srebrzysta ("Larus argentatus") – gatunek dużego ptaka wodnego z rodziny mewowatych (Laridae), zamieszkującego Europę, głównie północną i zachodnią.
Systematyka i występowanie.
Systematyka skomplikowana i sporna. Niektórzy włączali w gatunek wszystkie podgatunki mewy żółtonogiej ("Larus fuscus") i mewy białogłowej ("Larus cachinnans"), a niekiedy inne taksony traktowane obecnie jako osobne gatunki. Do niedawna do "Larus argentatus" wliczano także podgatunki wydzielone do osobnego gatunku o nazwie mewa popielata ("Larus smithsonianus").
Międzynarodowy Komitet Ornitologiczny (IOC) wyróżnia obecnie (2020) tylko dwa podgatunki "Larus argentatus":
Zasadniczo w ciągu ostatnich kilkudziesięciu lat gatunek poszerzył swój zasięg i liczebność. Zaczął pojawiać się w południowej Skandynawii, krajach bałtyckich, na południu Francji, sięgając jezior szwajcarskich. Przypisuje się to wykorzystywaniu przez ptaki tego gatunku odpadków z floty rybackiej.
Biotop.
Brzegi mórz (w tym wewnętrzne), ujścia rzek i wyspy w ich nurcie i duże jeziora, zbiorniki zaporowe i stawy hodowlane, również śródlądowe. Lęgnie się na piaszczystych lub skalistych plażach lub słabo porośniętych obszarach.
Pożywienie.
Wszystkożerna. Pokarm zwierzęcy, m.in. płazy, ryby, ssaki, poza tym odpadki i jagody. Kradną jaja i pisklęta innych ptaków np. innym mewom, kaczkom i rybitwom. Ich żarłoczność jest tak duża, że mogą zjadać pisklęta z sąsiednich lęgów w kolonii, a nawet swoje własne.
Szybując w locie patrolowym, wypatrują wyrzuconych na brzegach skorupiaków, jeżowców i padliny. W mule i błocie znajdują małże, które zjadają razem ze skorupkami lub zrzucają je z wysoka, by się roztrzaskały o twarde podłoże. Brodzą też w płytkiej wodzie. Potrafią rzucać się z wysokości 5 metrów w wodę i nurkować na kilkadziesiąt centymetrów. Gdy pływa, zdobycz chwyta z powierzchni wody lub zanurzając głowę. Może też łapać owady w locie. Szuka pokarmu także w pobliżu płynących kutrów rybackich. Zimą, gdy brakuje pokarmu, chętniej odwiedza wysypiska śmieci. Rzadziej spożywa pokarm roślinny. Skład diety jest uzależniony zatem od zasobów i pory roku.
Status i ochrona.
Międzynarodowa Unia Ochrony Przyrody (IUCN) uznaje mewę srebrzystą za gatunek najmniejszej troski (LC – "least concern"). Liczebność populacji szacuje się na 1,37–1,62 miliona dorosłych osobników. Trend liczebności populacji jest spadkowy.
Gatunek w Polsce chroniony częściowo. Na "Czerwonej liście ptaków Polski" mewa srebrzysta sklasyfikowana została jako gatunek najmniejszej troski (LC). W latach 2007–2012 liczebność populacji lęgowej na terenie kraju szacowano na 2700–3000 par.

</doc>
<doc id="142119" url="https://pl.wikipedia.org/wiki?curid=142119" title="Peter Beagle">
Peter Beagle



</doc>
<doc id="142123" url="https://pl.wikipedia.org/wiki?curid=142123" title="Transporter">
Transporter



</doc>
<doc id="142124" url="https://pl.wikipedia.org/wiki?curid=142124" title="Czarter">
Czarter

Czarter (z ) – umowa, na podstawie której odbywa się przewóz ładunków bądź osób w żegludze, transporcie kolejowym lub lotnictwie, cechująca się nieregularnością lub wręcz jednorazowością, na określoną trasę lub czas. Także wynajęcie statku, jachtu, samolotu z załogą lub bez na określony czas w celu samodzielnej organizacji transportu, podróży.
Rodzaje czarterów.
W transporcie morskim występuje 5 rodzajów umów czarterowych:
Prawo polskie.
W prawie morskim według kodeksu morskiego z dnia 18 września 2001 r. ():
Na podstawie umowy czarterowej przewoźnik zobowiązuje się podstawić statek według wskazania czarterującego w miejscu odpowiednim, bezpiecznym i dostępnym bez trudności dla podejścia statku, dla jego pozostawania tam i wyjścia z ładunkiem bez przeszkód. Czarterujący może niezależnie od tego, czy miejsce ładowania zostało w umowie ustalone, domagać się od przewoźnika – za zwrotem związanych z tym kosztów – przeholowania lub przeciągnięcia statku z jednego miejsca na drugie, chyba że przewóz odbywa się statkiem obsługującym linię regularną.
Treścią umowy czarterowej jest oddanie rzeczy do używania w zamian za określone wynagrodzenie. Pod tym względem czarter wykazuje podobieństwo do umowy najmu rzeczy ruchomych uregulowanej w Kodeksie cywilnym. Może być także umową o świadczenie usług, do których w prawie polskim stosuje się odpowiednio przepisy o zleceniu (art. 750 k.c.).

</doc>
<doc id="142129" url="https://pl.wikipedia.org/wiki?curid=142129" title="Spódnica">
Spódnica

Spódnica jest wierzchnią częścią garderoby (w kulturze europejskiej najczęściej garderoby damskiej i dziewczęcej) od pasa w dół. Istnieje wiele rodzajów spódnic. 
Jako spódnica bywa mylnie określana sutanka – dolna część stroju liturgicznego używanego przez ministrantów w Kościele rzymskokatolickim.
Niegdyś spódnica była częścią garderoby wyłącznie lub niemal wyłącznie męskiej. Kobiety, chcąc zakryć piersi, opasywały się pledami po pachy lub nosiły suknie, mężczyznom wystarczył materiał opasany wokół talii.
W Europie na początku średniowiecza starły się dwie mody męskie – moda na celtyckie męskie spódnice (pledy) oraz moda na nordycko-germańskie spodnie. W rezultacie spódnice zostały wyparte przez spodnie – wszędzie z wyjątkiem terenów Szkocji (kilty za rzepki kolanowe), Irlandii (kilty dłuższe sięgające łydek) oraz Bałkanów.
Obecnie męskie spódnice są obecne również wśród niektórych subkultur – "pagan goci" często wdziewają szkockie kilty, a "cyber goci" długie czarne spódnice obcisłe na pośladkach, rozkloszowane, z rozcięciem z przodu z doczepionymi licznymi pasami parcianymi wiszącymi na klamrach (styl "bondage").

</doc>
<doc id="142135" url="https://pl.wikipedia.org/wiki?curid=142135" title="Ministrant">
Ministrant

Ministrant ( – służyć, posługiwać, pomagać) – w katolicyzmie: osoba posługująca w liturgii, najczęściej w czasie sprawowania Eucharystii, a także nabożeństw poza Mszą świętą. Nazwa obejmuje także konkretną funkcję wykonywaną podczas liturgii (np. ministrant ołtarza, ministrant księgi, ministrant światła) przez dorosłych, młodzież i dzieci. Zaleca się, by ministranci byli objęci odpowiednią formacją, zgodnie z "Dyrektorium Duszpasterstwa Służby Liturgicznej", i otrzymali błogosławieństwo do pełnienia swojej funkcji, zgodnie z księgą "Obrzędy błogosławieństw służby liturgicznej".
Strój liturgiczny.
Każda diecezja, a nawet parafia, ma własne zasady dotyczące ubioru członków Liturgicznej Służby Ołtarza.
Ogólne wprowadzenie do Mszału Rzymskiego reguluje kwestię strojów liturgicznych w sposób następujący:
Zwyczajowym strojem ministranta, który ma najdłuższą historię jest:
Zdarza się, że w stroju pomija się sutanelę lub pelerynkę (albo i oba te elementy – wtedy ministranci służą w samych komżach). Występują też sytuacje, gdzie kołnierz i rewerenda tworzą sutanelę, czyli szatę na wzór kapłańskiej sutanny. Strój ministranta może różnić się w zależności od jego stopnia zaawansowania w służbie – zależnie od zwyczajów w danej parafii ministranci rozpoczynający służbę zwyczajowo najpierw służą w zwykłym stroju świeckim, po czym otrzymują z rąk księdza-opiekuna komżę, a potem pelerynkę (lub obie równocześnie).
Zadania ministranta.
Podstawowymi funkcjami ministranckimi są:
Nie zawsze liczba ministrantów obecnych podczas danej liturgii pozwala na takie przyporządkowanie obowiązków do stopni formacyjnych, jak zostało to przedstawione powyżej. W przypadku braku ministrantów o niższym stopniu, każde zadanie dla nich właściwe może zostać przejęte przez lektora bądź ceremoniarza. W przypadku braku ministrantów o wyższym stopniu, funkcje im należne często przejmowane są przez kościelnego, diakona, koncelebransów lub w ostateczności przez samego głównego celebransa. Poważnym nadużyciem liturgicznym jest odprawianie mszy świętej z udziałem ludu, do której nie służy ani jeden ministrant, o czym w praktyce bardzo często się zapomina. Zgodnie z przepisami zawartymi w Ogólnym wprowadzeniu do Mszału Rzymskiego:
Dziewczęta przy ołtarzu.
Zgodnie z rozstrzygnięciem Kongregacji ds. Kultu Bożego i Dyscypliny Sakramentów z 1994 roku, dopuszczenie kobiet i dziewcząt do służby ołtarza należy do kompetencji miejscowego biskupa. Jednakże, z uwagi na to, że 11 stycznia 2021 roku papież Franciszek zezwolił na formację kobiet do posług lektoratu i akolitatu, spodziewać się można rozluźnienia dyscypliny także w kwestii ministrantek, ponieważ ministrant wykonuje "de facto" funkcje właściwe akolicie i lektorowi, niejako w ich zastępstwie.

</doc>
<doc id="142138" url="https://pl.wikipedia.org/wiki?curid=142138" title="Komeżka">
Komeżka



</doc>
<doc id="142139" url="https://pl.wikipedia.org/wiki?curid=142139" title="Głubczyce">
Głubczyce

Głubczyce (śl. "Gubczýcé", , ) – miasto w województwie opolskim, w powiecie głubczyckim, siedziba gminy miejsko-wiejskiej Głubczyce. Położone nad rzeką Psiną, na Płaskowyżu Głubczyckim (wchodzącym w skład Niziny Śląskiej). Pod względem historycznym Głubczyce początkowo leżały na Morawach, zaś od czasu włączenia ich w 1318 do księstwa opawskiego położone są na Górnym Śląsku. Uzyskały lokację miejską przed 1253 rokiem. Według danych GUS w 2021 r. zamieszkane przez 12 348 osoby. Leży na terenie Nadleśnictwa Prudnik (obręb Prudnik).
Nazwa.
Znaczenie nazwy miejscowości nie jest jasne. Istnieje kilka teorii jej pochodzenia. Etymolodzy wywodzą je od słów „lubić”, „głęboki”, „głupi” lub „gołąb”.
Pierwsza historyczna wzmianka o mieście pojawiła się w 1107 r. W tamtym czasie była to mała morawska osada nazywana Glubcici, która składała się w większości z grodu. W 1131 r. wymieniona jako Glupcicih, w 1183 r. Glubcice, a w latach: 1224, 1281, 1354 i 1434 Lubschicz. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Leobschucium".
W 1750 roku polska nazwa „Leobszyce” została wspomniana przez Fryderyka II pośród innych miast śląskich w zarządzeniu urzędowym wydanym dla mieszkańców Śląska. Nazwę „Głupczyce” w książce „Krótki rys jeografii Szląska dla nauki początkowej” wydanej w Głogówku w 1847 r. wymienił śląski pisarz Józef Lompa. W roku 1945 używano jej już urzędowo.
Historia.
Średniowiecze.
Osada znajdowała się na prawym brzegu rzeki Psiny. Prawdopodobną datą założenia miasta założenia jest rok 1224, kiedy nastąpiło osiedlenie w mieście Lubschicz (informacja o komorze celnej w „Lubschicz”, wcześniejsze okazały się falsyfikatami) za panowania Ottokara I. W roku 1270 miejscowość otrzymała prawa miejskie nadane przez Przemysła Ottokara II.
XVI wiek – początki XX wieku.
W roku 1523 ruch protestancki dotarł do miasta. W roku 1558 został wzniesiony luterański zbór i szkoła. W odpowiedzi na te wydarzenia ojcowie Franciszkanie i Żydzi zostali wygnani z miasta.
W czasie wojny trzydziestoletniej miasto zostało całkowicie zniszczone, większość zniszczeń zostało dokonanych przez nacierających Szwedów w roku 1645. W XVIII wieku Głubczyce podlegały inspekcji podatkowej w Prudniku.
W wyniku I wojny śląskiej (1740–1742), toczonej między Austrią i Prusami, miasto przeszło pod panowanie Prus.
W latach 1753–1770 w Głubczycach został wzniesiony zespół klasztorny według projektu architekta Jana Innocentego Töppera z Prudnika. W roku 1781 populacja miasta wynosiła tylko 2637. W trakcie rozrastania się miasta jego populacja stopniowo wzrastała. W 1792 roku oddano do użytku . W roku 1825 miasto zamieszkiwało 4565 mieszkańców, a w 1870 już 9546. W końcu XIX w. ważnym ośrodkiem spotkań miejscowych Polaków był dom profesora miejscowego gimnazjum i polskiego historyka Stanisława Karwowskiego.
Wedle postanowień traktatu wersalskiego, kończącego I wojnę światową, na terytorium Górnego Śląska odbył się plebiscyt, w którym miano opowiedzieć się za przynależnością do państwa polskiego lub niemieckiego. W mieście 99,5% mieszkańców zagłosowało za Niemcami, w tym ponad 35% tzw. „emigrantów plebiscytowych” (ściągniętych na tereny plebiscytowe w celu podniesienia końcowego rezultatu).
1933–1945.
Na początku 1945 r. – w czasie przemarszu więźniów obozów koncentracyjnych przez teren miasta, Niemcy z eskorty zamordowali 21 więźniów niezdolnych do dalszego marszu. Ciała pogrzebano na tzw. cmentarzu żydowskim.
18 marca 1945 roku miasto zostało otoczone przez wojska radzieckie. Broniły go 18 SS Panzergrenadierdivision (grenadierzy pancerni) i 371 Dywizja Wehrmachtu. Po stronie radzieckiej walczyły oddziały 314 dywizji piechoty z 59 armii, 28 korpus piechoty 60 armii i 5 korpusu zmechanizowanego z 4 armii pancernej gwardii 1 Frontu Ukraińskiego (po 1945 roku w parku miejskim i na ul. Skłodowskiej-Curie postawiono Pomniki Wdzięczności Armii Czerwonej). Pomnik w parku miejskim staraniem mieszkańców został w 2022 roku zlikwidowany. W wyniku trwającego do 24 marca 1945 r. oblężenia oraz grabieży, dokonywanych przez żołnierzy radzieckich, w pierwszym tygodniu po jego zakończeniu zniszczeniu uległo około 40% miasta.
Po 1945 r..
Po 1945 r. miasto nosiło przejściową nazwę Głąbczyce, którą w 1946 r. zastąpiono urzędową nazwą Głubczyce. 6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy. W mieście funkcjonował obóz pracy nr 101. Miasto stało się siedzibą powiatu i gminy. Utraciło status siedziby powiatu w 1975, a w roku 1998 otrzymało go powtórnie.
W 1982 działacze prudnickiej opozycji demokratycznej Jan Naskręt i Eugeniusz Wyspiański wykonali około 2,5 tysiąca ulotek z napisem „Solidarność zwycięży”, które zostały rozwieszone przez Stanisława Żądło m.in. w Głubczycach, Niemodlinie i na murach ZPB „Frotex” w Prudniku. W 2016 roku Głubczyce przystąpiły do Międzynarodowego Stowarzyszenia Miast Dobrego Życia „Cittaslow”.
Zabytki.
Do wojewódzkiego rejestru zabytków wpisane są:
inne zabytki:
Demografia.
Głubczyce podlegają pod Urząd Statystyczny w Opolu, oddział w Prudniku.
Gospodarka.
Największe przedsiębiorstwa.
Okręgowa Spółdzielnia Mleczarska.
Jest to przedsiębiorstwo spółdzielcze zrzeszające producentów mleka z Głubczyc oraz okolicznych miast z województwa opolskiego i śląskiego. Spółdzielnia rocznie przerabia 20 milionów litrów mleka i daje zatrudnienie 100 osobom. Do produktów OSM Głubczyce należą różne rodzaje mleka, śmietany, jogurtów, maślanki, kefirów i twarogów, które są dostępne także w większych wersjach dla gastronomii.
Galmet.
Przedsiębiorstwo zajmujące się produkcją wyrobów z branży grzewczej. Przedsiębiorstwo zatrudnia ponad 700 osób a produkcja odbywa się w halach o powierzchni ponad 22 000 m². Firma produkuje wyroby takie jak: elektryczne ogrzewacze wody, bojlery z wężownicą do centralnego ogrzewania, wymienniki biwalentne, kombinowane zbiorniki akumulacji ciepła, zbiorniki buforowe, ekologiczne kotły c.o. na ekogroszek z zasobnikiem paliwa, kotły c.o. bez zasobnika, kolektory słoneczne czy pompy ciepła.
Komunikacja.
Głubczyce są jedynym miastem powiatowym w woj. opolskim, które nie ma obecnie pasażerskich połączeń kolejowych (zawieszone 3 kwietnia 2000 r.). O przywrócenie linii kolejowej Racibórz-Racławice Śląskie przez Głubczyce od lat aktywnie zabiegają samorządy wzdłuż tego połączenia: powiat prudnicki, głubczycki i raciborski (jesienią 2020 roku, wniosek o rewitalizację tej linii został zakwalifikowany do II etapu rządowego Programu Kolej Plus). Transport zbiorowy jest realizowany głównie poprzez miejscowy PKS. Brak komunikacji miejskiej, można skorzystać z przewozów oferowanych przez taksówki.
W 1855 otwarto połączenie kolejowe Głubczyc z Raciborzem w ramach prywatnej Kolei Wilhelma ("Wilhelmsbahn"), następnie w 1873 połączenie z Karniowem (dalej do Głuchołaz) i w 1876 z Racławicami Śląskimi (dalej do Prudnika i Kędzierzyna-Koźla).
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Edukacja.
Przedszkola:
Szkoły podstawowe:
Szkoły średnie:
Placówki wychowawcze:
Inne:
Sport.
Klub Polonia Głubczyce został założony w 1945 roku. Klub awansował do III ligi w sezonach 1982/83 oraz 1985/86, a także brał udział w Pucharze Polski w sezonach: 1961/62, 1963/64 (1/16 finału) oraz 2018/19.

</doc>
<doc id="142140" url="https://pl.wikipedia.org/wiki?curid=142140" title="Gajusz Juliusz Werus">
Gajusz Juliusz Werus



</doc>
<doc id="142142" url="https://pl.wikipedia.org/wiki?curid=142142" title="Zrzeszenie Studentów Polskich">
Zrzeszenie Studentów Polskich

 Zrzeszenie Studentów Polskich (ZSP) – najstarsza organizacja studencka w kraju (działa jako stowarzyszenie, posiada status organizacji pożytku publicznego). Jego zadaniem jest kształtowanie wśród społeczności akademickiej postaw tolerancji, promocja kultury i sportu, oraz równego dostępu dla wszystkich do kształcenia wyższego. Intelektualne i naukowe aspiracje studentów znajdują swoje organizacyjne i materialne wsparcie w inicjatywach ZSP. Zrzeszenie Studentów Polskich jest członkiem Polskiej Rady Młodzieży, ściśle współpracuje z Polską Radą Organizacji Młodzieżowych, Stowarzyszeniem Ordynacka (byli członkowie ZSP) oraz Fundacją Komisji Historycznej Ruchu Studenckiego.
Historia.
Powstało w kwietniu 1950 w Warszawie. Decyzję o powstaniu organizacji podjął Kongres Studentów Polskich obradujący w auli Politechniki Warszawskiej w dniu 16 kwietnia 1950 I Kongres ZSP obradujący w dniach 17 i 18 kwietnia 1950 w sali Klubu Studenckiego „Medyk” w Warszawie, przyjął program i statut organizacji, wybrał władze naczelne. Przewodniczącym Rady Naczelnej ZSP został Sylwester Zawadzki.
Działalność ZSP w pierwszych latach istnienia, do 1956 zdominowana została przez takie sprawy jak warunki bytowe studentów (stypendia, domy akademickie, stołówki, służba zdrowia), warunki studiowania i odpoczynku, funkcjonowanie zespołów samopomocowych w nauce, zespołów artystycznych, problemy wczasów i sport. Po upadku stalinizmu w czasie przełamywania totalitarnych praktyk systemu w 1956, ZSP zachowało swoją strukturę organizacyjną, dokonując poważnych przewartościowań programowych. Organizacja wyzwoliła się z krępującego ją gorsetu kurateli politycznej i ograniczeń programowych. Wyrazami tego stanu rzeczy były rozwój i umacnianie się samorządności studenckiej na szczeblu wydziałów, uczelni, środowiska. Członkowie rad wybierani byli w wyborach bezpośrednich. W organizacji obowiązywała zasada rotacji; oznaczała ona, że dane funkcje sprawować można było najwyżej dwie kadencje. Inicjatywy ZSP w tych latach zaowocowały dynamicznym rozwojem różnorodności form działania i manifestacją zarówno kulturalną, naukowo-twórczą, jak i turystyczną. W granicach przewidzianych prawem, począwszy od lat 60., ZSP angażowało się w różne formy biznesu, handlu, marketingu, własnych przedsiębiorstw turystycznych i wypoczynkowych. Pomnażało to wypracowany własnymi siłami majątek organizacji służący dobru całego środowiska studenckiego. Dotyczyło to nade wszystko wakacyjnych hoteli studenckich, ośrodków turystyki, domów rehabilitacji, agencji pośrednictwa pracy, w tym korepetycji, nauczania języków obcych, poradnictwa ekonomicznego.
Ostatnim przewodniczącym ZSP w tej fazie jego istnienia był Stanisław Ciosek. W 1973, w ramach akcji sterowanej przez PZPR i wbrew woli większości członków ZSP, nastąpiło przekształcenie ZSP w organizację o nazwie Socjalistyczny Związek Studentów Polskich (SZSP). Podczas VIII Kongresu ZSP odbywającego się w Filharmonii Narodowej w Warszawie zdecydowano o połączeniu go z organizacjami ZMS i ZMW. W efekcie SZSP stał się jedyną legalną organizacją studencką (do chwili rejestracji Niezależnego Zrzeszenia Studentów w 1980). Przewodniczącym Zarządu Głównego SZSP został Eugeniusz Mielcarek. Działalność w tym okresie obejmowała kontynuację funkcji zawodowo-samopomocowych wraz z różnymi formami aktywności szkoleniowej i informacyjno-politycznej. Podczas stanu wojennego SZSP został rozwiązany.
W 1982 organizacja została reaktywowana pod dawną nazwą „Zrzeszenie Studentów Polskich”, co odbyło się w warunkach stanu wojennego. Organizacja straciła dotychczasowy masowy charakter, ale była nadal liczącą się siłą społeczną uczelni. 
Zmiany systemowe, jakie dokonały się w 1989, spowodowały ograniczenia dofinansowania organizacji. Utraciła ona część swojego majątku i znacząco spadła jej liczebność. W niektórych uczelniach organizacja przestała istnieć.
Przewodniczący Rady Naczelnej ZSP.
W latach 1973–1982 jako Socjalistyczny Związek Studentów Polskich
Działalność.
Zrzeszenie Studentów Polskich jest największą organizacją studencką w kraju działającą na prawach stowarzyszenia, posiadającą status organizacji pożytku publicznego. Głównym celem organizacji jest wsparcie i pomoc dla środowiska akademickiego, które obejmuje m.in.:
inspirowanie aktywnego udziału środowiska studenckiego w życiu społecznym współudział w rozwiązywaniu problemów środowiska akademickiego i młodzieżowego, współdziałanie z odpowiednimi organami państwowymi, samorządowymi i związkowymi w zakresie profilowania, kształcenia i właściwego zatrudnienia absolwentów szkół wyższych, prowadzenie wśród uczniów szkół średnich preorientacji zawodowej oraz akcji adaptacyjnej dla absolwentów szkół średnich, kształtowanie pozytywnych postaw wobec kultury fizycznej, wspieranie oraz inicjowanie działań na rzecz środowiska studenckiego.
Projekty krajowe realizowane w ramach działalności ZSP.
Oprócz projektów uczelnianych ZSP realizuje akcje o charakterze ogólnopolskim:
Członkostwo.
Członkiem Zrzeszenia Studentów Polskich może zostać każdy student szkoły wyższej. Osoba wstępująca do ZSP nabywa członkostwo po wypełnieniu i podpisaniu deklaracji członkowskiej oraz opłaceniu składki członkowskiej. Student danej uczelni należy do Rady Uczelnianej swojej uczelni lub w przypadku braku ZSP na jego uczelni do najbliższej jemu Rady Okręgowej ZSP. Członek zwyczajny ZSP ma prawo wybierać i być wybieranym do wszystkich władz ZSP, korzystać z wszelkich form działalności ZSP przy zachowaniu pierwszeństwa i ulg w korzystaniu ze wszystkich usług i dóbr wytwarzanych przez ZSP, uczestniczyć i wypowiadać się na posiedzeniach władz ZSP, oraz wnioskować o udzielenie pomocy we wszystkich sprawach należących do kompetencji ZSP. Zrzeszenie zarządzane jest w sposób demokratyczny i samorządny. Uchwały i decyzje władz podejmowane są zwykłą większością głosów z zastrzeżeniem przypadków odmiennie uregulowanych. Składki członkowskie regulowane są odrębnie przez każdą Radę Uczelnianą, ale w większości przypadku Rady Uczelniane nie wymagają ich opłacania.
Struktura.
W ZSP funkcjonują władze naczelne, okręgowe i uczelniane, które działają na podstawie statutu i uchwał. Najwyższą władzą ZSP jest Kongres ZSP, który zbiera się raz na trzy lata. Delegatów na Kongres ZSP wybiera się w obwodach wyborczych, którymi są Rady Uczelniane ZSP. W miastach akademickich, w których funkcjonuje więcej niż jedna Rada Uczelniana, powołuje się Radę Okręgową ZSP. Kadencja władz okręgowych trwa dwa lub trzy lata. Podstawową jednostką ZSP jest Rada Uczelniana ZSP, którą powołuje co najmniej 15 studentów z jednej uczelni lub filii, zgodnie z regulaminem RN ZSP. Najwyższą władzą ZSP w uczelni lub jej filii jest Konferencja Uczelniana ZSP. Do kompetencji Konferencji Uczelnianej ZSP należy wybór Plenum RU ZSP, wybór Prezydium RU ZSP (w tym Przewodniczącego, co najmniej jednego Wiceprzewodniczącego i członków Prezydium), które wchodzi w skład Plenum RU ZSP. Kadencja władz uczelnianych wynosi jeden rok akademicki. Środki finansowe na działalność programową i organizacyjną ZSP uzyskiwane są ze składek członkowskich, spadków, darowizn, ofiarności publicznej, dotacji, subwencji i działalności gospodarczej.

</doc>
<doc id="142143" url="https://pl.wikipedia.org/wiki?curid=142143" title="Tapeta (komputer)">
Tapeta (komputer)

Tapeta () – przyjęte określenie grafiki, która stanowi tło pulpitu (ang. ) systemu operacyjnego. Określenie to może się także odnosić do grafiki zdobiącej wyświetlacz urządzenia mobilnego.
Tłem pulpitu może być dowolny plik graficzny w formacie obsługiwanym przez system operacyjny, również plik zawierający animację (GIF), jednak najczęściej stosuje się format JPEG ze względu na dość mały rozmiar pliku i stosunkowo dobrą jakość przy plikach graficznych zawierających zdjęcia. W przypadku wyłączenia tapety, tło pulpitu jest zastępowane zwykle przez jednolity kolor lub wzór.

</doc>
<doc id="142146" url="https://pl.wikipedia.org/wiki?curid=142146" title="Mewa blada">
Mewa blada

Mewa blada ("Larus hyperboreus") – gatunek dużego ptaka wodnego z rodziny mewowatych (Laridae).
Występowanie.
W sezonie lęgowym zamieszkuje arktyczne wybrzeża Eurazji i Ameryki Północnej oraz tamtejsze wyspy, w zależności od podgatunku:
Biotop.
Gniazduje na skalistych brzegach mórz, klifach, na piaszczystych i kamienistych wysepkach, płaskich wybrzeżach, rzadziej w nadmorskiej tundrze. Często pojawia się w pobliżu ludzkich osiedli. Rzadko spotyka się ją w głębi lądu, głównie zagnane są tam przez burze.
Pożywienie.
Wszystkożerna, zjada głównie pokarm zwierzęcy jak ryby, mięczaki i szkarłupnie, ale również odpady i jagody. Zdarza się też, że kradnie jaja i pisklęta, nie gardząc padliną.
Status i ochrona.
Międzynarodowa Unia Ochrony Przyrody (IUCN) uznaje mewę bladą za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, mieści się w przedziale 400 000 – 1 500 000 osobników. Globalny trend liczebności populacji uznawany jest za stabilny.
W Polsce jest objęta ścisłą ochroną gatunkową.

</doc>
<doc id="142151" url="https://pl.wikipedia.org/wiki?curid=142151" title="Tako-hiki">
Tako-hiki

 
, i –- cienkie, długie noże używane w kuchni japońskiej i należące do grupy . Służą do przygotowywania sashimi (surowej ryby w plasterkach) i owoców morza.
Podobnie jak w przypadku nakiri-bōchō, kształt noży z Tokio różni się nieco od tych z Osaki. W Osace "yanagi-ba" jest zakończony ostro, zaś w Tokio "tako-hiki" ma czubek o kształcie prostokątnym. "Tako-hiki" jest używany do przygotowywania potraw z ośmiornicy. "Fugu-hiki" jest bardzo podobny do "yanagi-ba", lecz jego ostrze jest cieńsze i bardziej giętkie. Jak nazwa wskazuje, służy on do krojenia bardzo cienkich plastrów ryby fugu na sashimi.
Długość noża umożliwia filetowanie ryby średnich rozmiarów. Do oprawiania bardzo dużych ryb, takich jak tuńczyk służą specjalne, długie noże, na przykład niemal dwumetrowy oroshi-hōchō lub nieco mniejszy hanchō-hōchō.

</doc>
<doc id="142157" url="https://pl.wikipedia.org/wiki?curid=142157" title="Lista ssaków zagrożonych wyginięciem">
Lista ssaków zagrożonych wyginięciem



</doc>
<doc id="142158" url="https://pl.wikipedia.org/wiki?curid=142158" title="ZSP">
ZSP



</doc>
<doc id="142163" url="https://pl.wikipedia.org/wiki?curid=142163" title="Paweł Janas">
Paweł Janas

Paweł Janas (ur. 4 marca 1953 w Pabianicach) – polski trener piłkarski i piłkarz, w latach 2002–2006 selekcjoner reprezentacji Polski.
Piłkarz.
Jako piłkarz najczęściej grał na obronie, na pozycji stopera. Karierę piłkarską zaczynał w drużynie Włókniarza Pabianice. W roku 1974 został zawodnikiem Widzewa Łódź, występującego wówczas w II lidze. Rok później awansował z łódzką drużyną do ekstraklasy. Jako zawodnik pierwszej jedenastki Widzewa szybko zwrócił uwagę selekcjonera reprezentacji narodowej Kazimierza Górskiego. 24 marca 1976 zadebiutował w reprezentacji Polski w meczu z Argentyną (w tym samym meczu debiutował jego klubowy kolega Zbigniew Boniek). W przerwie zimowej sezonu 1977-78 przeszedł do zespołu Legii Warszawa. Dzięki występom w warszawskiej drużynie zdobył opinię jednego z najlepszych polskich obrońców. Regularnie występował w drużynie narodowej prowadzonej przez Ryszarda Kuleszę a później Antoniego Piechniczka. Brał udział w mistrzostwach świata w Hiszpanii w roku 1982, gdzie prowadzona przez Piechniczka polska drużyna zajęła trzecie miejsce zdobywając srebrne medale. Po tym sukcesie Janas przeniósł się do francuskiego AJ Auxerre (w którym występował m.in. Andrzej Szarmach) i był znaczącym graczem tej drużyny, m.in. w sezonie 1985-86 został uznany najlepszym piłkarzem zagranicznym francuskiej ekstraklasy. Jego występy w reprezentacji narodowej po mundialu w Hiszpanii nie były jednak równie udane, m.in. w meczu eliminacji mistrzostw Europy 1984 z Finlandią 17 kwietnia 1983 strzelił bramkę samobójczą. 27 marca 1984 meczem ze Szwajcarią pożegnał się z reprezentacją. Znalazł się jeszcze w szerokiej kadrze reprezentacji na mistrzostwa świata w Meksyku w roku 1986, ale do finalnej 22-osobowej ekipy nie został wytypowany. Po czterech latach spędzonych we Francji powrócił do Legii. Jako zawodnik "Wojskowych" zakończył karierę piłkarską w roku 1988.
W reprezentacji Polski od 1976 do 1984 rozegrał 53 mecze, strzelił 1 bramkę oraz 1 bramkę samobójczą.
Od 2014 członek Klubu Wybitnego Reprezentanta.
Trener.
Absolwent Akademii Wychowania Fizycznego w Warszawie. Karierę trenerską rozpoczął jako asystent Rudolfa Kapery, a następnie Lucjana Brychczego w Legii Warszawa. Później pomagał Władysławowi Stachurskiemu w prowadzeniu kadry narodowej juniorów. Był asystentem selekcjonera olimpijskiej reprezentacji Polski Janusza Wójcika podczas Igrzysk Olimpijskich w Barcelonie w 1992, gdzie drużyna narodowa zdobyła srebrny medal. Po tym sukcesie razem z Wójcikiem przeniósł się do warszawskiej Legii. Jako asystent Wójcika pracował do końca 1993, a po jego rezygnacji samodzielnie prowadził drużynę Legii. Wywalczył dwukrotnie mistrzostwo Polski, dwukrotnie Puchar Polski oraz Superpuchar Polski i wicemistrzostwo Polski. W sezonie 1995/1996 doprowadził Legię do 1/4 finału Ligi Mistrzów. W 2001 prowadził jako trener drużynę Amiki Wronki.
21 maja 2008 powrócił do pracy szkoleniowej, obejmując funkcję trenera GKS Bełchatów. 5 stycznia 2009 rozwiązał za porozumieniem stron umowę z GKS Bełchatów, jako główny powód podając złą politykę transferową klubu. Zaraz po odejściu z GKS Bełchatów został trenerem Widzewa Łódź, z którym awansował do Ekstraklasy. 21 czerwca 2010 Widzew rozwiązał z nim umowę za porozumieniem stron. Następnie, kilka dni później, został wiceprezesem Polonii Warszawa, a od 13 września, po zwolnieniu José Mari Bakero, został trenerem. 28 grudnia ogłoszono jego dymisję. Powrócił na stanowisko dyrektora sportowego. 17 czerwca 2011 powrócił na stanowisko trenera do Bełchatowa, podpisując roczny kontrakt z drużyną GKS-u, który został zakończony 31 sierpnia 2011 roku. Od 17 grudnia 2011 do 30 czerwca 2012 roku trener zespołu Lechia Gdańsk.
1 sierpnia 2013 został trenerem II-ligowej Drutex-Bytovii Bytów. Awansował do I ligi. 30 marca 2015 został zwolniony z funkcji trenera Drutex-Bytovii Bytów.
Selekcjoner.
Po odejściu z Legii w 1996 objął obowiązki selekcjonera reprezentacji młodzieżowo-olimpijskiej. Odszedł w 1999 po odpadnięciu w drugiej rundzie eliminacji do Igrzysk Olimpijskich w Sydney w 2000. 20 grudnia 2002 został nominowany na stanowisko selekcjonera reprezentacji Polski seniorów, po rezygnacji Zbigniewa Bońka. Choć nie udało mu się wywalczyć awansu do Mistrzostw Europy w Portugalii w 2004, pozostał na stanowisku i awansował z drużyną narodową do Mistrzostw Świata w Niemczech. Podczas samego turnieju w Niemczech Reprezentacja Polski przegrała dwa pierwsze mecze (z Ekwadorem 0:2 i Niemcami 0:1) i tym samym straciła szansę na awans do 1/8 finału turnieju, a krytyka Janasa przez kibiców i media uległa nasileniu. W ostatnim meczu Reprezentacja Polski pokonała Kostarykę 2:1. Jednak to zwycięstwo nie uchroniło Janasa przed krytyką. Mimo to Janas odmówił podania się do dymisji, a 11 lipca 2006 jego stanowisko przejął Leo Beenhakker. Na zakończenie kadencji stał się inspiracją do piosenki „Co zrobił Janas?”, którą skomponował i nagrał zespół Superpuder.
Działacz.
Od 1999 do chwili powołania na stanowisko selekcjonera pracował w Amice Wronki jako menedżer i wiceprezes ds. sportowych, przez pewien czas łącząc tę funkcję z prowadzeniem drużyny Amiki. Po zakończeniu pracy z kadrą narodową w 2006 przez prawie rok pozostawał bez pracy. W czerwcu 2007 porozumiał się z władzami Korony Kielce w sprawie objęcia stanowiska dyrektora sportowego i wiceprezesa zarządu klubu. Funkcję sprawował do maja 2008. 24 czerwca 2010 objął funkcję wiceprezesa pionu sportowego w Polonii Warszawa.

</doc>
<doc id="142165" url="https://pl.wikipedia.org/wiki?curid=142165" title="Szyling Somalilandu">
Szyling Somalilandu

Szyling Somalilandu – oficjalna jednostka płatnicza samozwańczej republiki Somaliland.
Szyling został wprowadzony w październiku 1994 roku. Wypuszczono wówczas nominały 5, 10, 20, 50, 100, 500, 1000, 5000 szylingów. Awers banknotów przedstawia budynek Banku Somalilandu (Baanka Somaaliland) w Hargejsie, natomiast rewers wyobrażenie dwóch wzgórz, charakterystycznego punktu krajobrazowego w okolicach Hargejsy oraz trzy wielbłądy prowadzone przez chłopca.
Nazwa waluty nawiązuje do jednostki płatniczej obowiązującej na tych terenach przed uzyskaniem niepodległości przez Somalię.

</doc>
<doc id="142166" url="https://pl.wikipedia.org/wiki?curid=142166" title="Sum (waluta)">
Sum (waluta)

Sum (uzb. "сўм", "so‘m") – jednostka płatnicza Uzbekistanu. Została wprowadzona do obiegu 1 lipca 1994. Słowo „sum” znaczy w języku uzbeckim „czysty”.
Historia.
Sum został wprowadzony w miejsce dotychczasowej jednostki płatniczej, rubla Związku Radzieckiego, 15 listopada 1993 po kursie 1:1. Z założenia miał charakter tymczasowy. 1 lipca 1994 zastąpił go nowy sum, będący w obiegu do dziś. 1000 starych, tymczasowych sumów stanowiło równowartość jednego nowego.
W 2017, sztywny kurs suma został zniesiony, w następstwie czego jego wartość znacząco spadła.
Monety.
Monety, których nominały określone są w sumach, zostały wydane po raz pierwszy w 1997 roku. 
Pierwsza seria obejmowała monety 1 sum (1997-2000), 5 sumów (1997–1999), 10 sumów (1997–2000) i 25 sumów (2000). Na tej ostatniej przedstawiony został Dżalal ad-Din Manguberti. Monety wybito ze stali pokrytej niklem.
Na drugą serię składają się monety 1 sum (2000) oraz 5, 10 i 50 sumów (wszystkie z 2001). Monety te przedstawiają na rewersie mapę Uzbekistanu. Ponownie zastosowano stal pokrytą niklem, z wyjątkiem monety pięciosumowej, którą wykonano ze stali pokrytej mosiądzem.
W 2002 wybito monety o nominale 50 sumów z okazji 2700-lecia miasta Shahrisabz. W 2004, wydano monety o nominale 100 sumów na dziesięciolecie reformy walutowej, a w 2009 dwa różne typy monet stusumowych z okazji 2200-lecia Taszkentu. W 2011, z okazji dwudziestolecia niepodległości, wyemitowano monety o nominale 500 sumów. Wszystkie wykonane są ze stali pokrytej niklem.
Oprócz powyższych, wyemitowane zostały srebrne monety kolekcjonerskie: 
Banknoty.
Seria tymczasowych banknotów datowanych na 1992 obejmowała nominały 1, 3, 5, 10, 25, 50, 100, 200, 500, 1000, 5000 i 10000 sumów.
W ramach reformy z 1994, w miejsce powyższych wprowadzono do obiegu banknoty o nominałach 1, 3, 5, 10, 25, 50 i 100 sumów. Z biegiem czasu, Bank Centralny Republiki Uzbekistanu emitował wyższe nominały: 200 sumów (1997), 500 sumów (1999), 1000 sumów (2001), 5000 sumów (2013), 10000, 50000 sumów (2017) i 100000 sumów (2019)
Banknoty o nominałach 50 i 100 sumów zostały zastąpione w 2018 r. monetami i ostatecznie wycofane 1 lipca 2019 r.
1 marca 2020 r. zostały wycofane z obiegu banknoty o najniższych nominałach: 1, 3, 5, 10 i 25 sumów.
1 września 2020 r. zostały wycofane z obiegu banknoty o nominałach 200 i 500 sumów.

</doc>
<doc id="142167" url="https://pl.wikipedia.org/wiki?curid=142167" title="Rajd na Ocean Indyjski">
Rajd na Ocean Indyjski

Rajd na Ocean Indyjski (operacja C) – działania powietrzno-morskie floty japońskiej podczas II wojny światowej przeciwko flocie brytyjskiej i sojuszniczej oraz brytyjskim posiadłościom na Oceanie Indyjskim w kwietniu 1942 roku, obejmujące przede wszystkim naloty lotnictwa pokładowego na Cejlon i okręty brytyjskie w pobliżu wyspy.
Podłoże.
Do marca 1942 Japończycy zdobyli Birmę, Malaje i Holenderskie Indie Wschodnie (dzisiejszą Indonezję) i przed ich flotą otworem stanął Ocean Indyjski, dzielący ich od nieodległych wybrzeży Indii i wyspy Cejlon. W celu powstrzymania japońskich podbojów w Azji Południowo-Wschodniej, Brytyjczycy skierowali z Europy na Ocean Indyjski okręty, które wzmocniły niedawno utworzoną Flotę Wschodnią ("Eastern Fleet"), dowodzoną przez admirała Jamesa Somerville. W jej skład wchodziły oprócz brytyjskich, okręty australijskie i holenderskie. Siły jego zostały podzielone na dwa zespoły: „szybki” zespół A ("Force A") z dwoma nowymi lotniskowcami HMS „Formidable” i „Indomitable”, pancernikiem HMS „Warspite”, 2 ciężkimi i 2 lekkimi krążownikami i 6 niszczycielami oraz zespół B w składzie lekkiego lotniskowca HMS „Hermes”, 4 pancerników typu R, 3 krążowników lekkich i 9 niszczycieli.
Przeciwko brytyjskiej Flocie Wschodniej, 26 marca 1942 wypłynął z zatoki Staring na Celebes silny japoński zespół floty pod dowództwem wiceadmirała Chūichi Nagumo. Jego trzonem było aż 5 dużych lotniskowców: „Shōkaku”, „Zuikaku”, „Akagi”, „Hiryu” i „Sōryū”, stanowiących główną siłę uderzeniową floty japońskiej (od zespołu atakującego wcześniej Pearl Harbor obecny zespół różnił się jedynie brakiem „Kaga”). Ponadto zespół składał się z 4 szybkich pancerników typu "Kongo", 2 ciężkich krążowników, lekkiego krążownika i 8 niszczycieli. Zespół ten wypłynął z bazy Kendari 26 marca 1942 i wpłynął na Ocean Indyjski 1 kwietnia 1942, opływając od południa Jawę i Sumatrę.
Oprócz tego, drugi zespół wiceadmirała Ozawy w składzie lekkiego lotniskowca „Ryūjō”, 4 ciężkich krążowników typu "Mogami" kontradmirała Kurity, lekkiego krążownika i 4 niszczycieli, miał działać przeciw żegludze w Zatoce Bengalskiej, wypływając przez Cieśninę Malakka. Cała operacja otrzymała kryptonim „C”. Oprócz zniszczenia floty brytyjskiej, celem japońskiego wypadu było zabezpieczenie od strony morza posuwania się wojsk w Birmie, a także zaznaczenie obecności na tym akwenie i demonstracja siły, mające zniechęcić Hindusów do udziału w wojnie po stronie aliantów. Mając informacje wywiadu o wysłaniu japońskiego zespołu i jego sile, admirał Somerville otrzymał jednak rozkaz nie dążenia do bitwy, a jedynie ataku w sprzyjających warunkach.
Zespół japoński był znacznie silniejszy od sił, które mogli przeciwstawić im Brytyjczycy. Główną siłę uderzeniową stanowiło 114 bombowców nurkujących D3A1 „Val”, 123 samoloty torpedowo-bombowe B5N2 „Kate” i 105 myśliwców A6M2 „Zero” na pokładach lotniskowców głównego zespołu, ponadto 12 myśliwców i 15 B5N2 na „Ryūjō”. Brytyjskie lotnictwo lądowe (RAF) bazujące na Cejlonie składało się z trzech dywizjonów myśliwców Hawker Hurricane (30. i 258. w Colombo oraz 261. w Trincomalee) – łącznie 54 samoloty oraz 11. Dywizjonu bombowego z 14 lekkimi bombowcami Bristol Blenheim. Ponadto, znajdowały się tam trzy dywizjony myśliwskie marynarki (FAA) z 40 myśliwcami Fairey Fulmar. Na pokładach lotniskowców było 37 myśliwców (12 Fairey Fulmar, 16 Grumman Martlet i 9 Sea Hurricane) oraz 57 przestarzałych samolotów torpedowych (45 Fairey Albacore i 12 Fairey Swordfish).
Działania.
W dniach 1–2 kwietnia 1942 brytyjski zespół manewrował w okolicach Cejlonu, starając się trzymać się w dzień poza zasięgiem japońskiego lotnictwa rozpoznawczego, a przybliżać w nocy. Z powodu braku wiadomości o Japończykach i konieczności uzupełnienia zaopatrzenia, 3 kwietnia większość zespołu została wycofana do bazy w atolu Addu na Malediwach, natomiast dwa krążowniki ciężkie typu "County" HMS „Dorsetshire” i „Cornwall” skierowano do Kolombo na Cejlonie w celu napraw. Z kolei lekki lotniskowiec HMS „Hermes” z australijskim niszczycielem HMAS „Vampire” skierowano do portu Trincomalee na wschodnim wybrzeżu Cejlonu. Po powrocie do bazy Addu, 4 kwietnia Brytyjczycy uzyskali meldunek rozpoznania lotniczego (z kanadyjskiej łodzi latającej Catalina z 413. Dywizjonu RCAF, która została następnie zestrzelona) o dużym zespole okrętów japońskich 360 mil na południowy wschód od Cejlonu. Admirał Somerville nakazał odłączonym krążownikom wypłynąć z Kolombo na południowy zachód w celu spotkania się z siłami głównymi, a po północy 5 kwietnia wypłynął z bazy na czele szybszego zespołu A. Rano wyruszył również zespół B.
Działania 5 kwietnia.
O godzinie 7:30 rano w niedzielę 5 kwietnia, 91 japońskich bombowców pokładowych w eskorcie 36 myśliwców, startujących z pięciu lotniskowców, pod dowództwem komandora Mitsuo Fuchidy, dokonało nalotu na miasto i port Kolombo, niszcząc statki w porcie i urządzenia portowe. Japończycy nie zastali tam jednak spodziewanych sił głównych floty, ani większości statków, którym nakazano wcześniej opuszczenie Cejlonu. Zatopione zostały jedynie krążownik pomocniczy HMS „Hector” (przebudowany statek pasażerski), stary niszczyciel HMS „Tenedos” i zbiornikowiec norweski „Soli”, trzy jednostki odniosły uszkodzenia. Miasta broniły 4 dywizjony myśliwskie (30. RAF, 258. RAF, 803. FAA i 806. FAA), lecz Japończycy zestrzelili 25 samolotów brytyjskich (15 Hurricane, 4 Fulmar, 6 Swordfish), uszkadzając ponadto kilkanaście na lotniskach i tracąc jedynie 7 samolotów (6 D3A i 1 A6M2 „Zero”). Zginęło ok. 190 ludzi. 10 brytyjskich bombowców Blenheim z 11. Dywizjonu podjęło następnie próbę ataku na flotę japońską, ale jej nie odnalazło (unikając przy tym pewnego zestrzelenia).
Około godziny 13 japońskie samoloty rozpoznawcze odkryły na morzu, ponad 100 mil morskich na południowy zachód od Cejlonu, krążowniki HMS „Dorsetshire” i „Cornwall”. Po trwającym kilkanaście minut nalocie 53 japońskich bombowców nurkujących Aichi D3A1 z lotniskowców „Akagi”, „Hiryu” i „Soryu”, oba krążowniki zatonęły ok. godz. 14, trafione wieloma bombami. 426 członków załóg zginęło, 1122 zostało uratowanych później przez brytyjskie okręty, po odkryciu przez brytyjski samolot rozpoznawczy. Japończycy nie ponieśli strat w samolotach. Po tym, zespół japoński, który znajdował się na południowy zachód od wyspy, odszedł na południe, po czym łukiem popłynął w kierunku wschodniego wybrzeża Cejlonu.
W tym czasie, zespół wiceadm. Ozawy podszedł pod wschodnie wybrzeże Indii, w rejonie Visakhapatnam. Podzielił się tam na trzy grupy, które 6 kwietnia zatopiły łącznie 20 statków.
Niezależnie od działań zespołu uderzeniowego, 6 kwietnia japońskie bombowce bazowe Mitsubishi G3M z Genzan Kokutai zatopiły indyjski slup (eskortowiec) HMS „Indus” w okolicy Akyab u wybrzeży Birmy, na którym zginęło 10 marynarzy.
Działania 9 kwietnia.
9 kwietnia rano 91 japońskich bombowców pokładowych w eskorcie 38 myśliwców dokonało nalotu na port Trincomalee. Uszkodzeniu uległy urządzenia portowe i stocznia, zatopiono tylko jeden statek „Sagaing”. Brytyjczycy utracili 9 myśliwców broniących portu (8 Hurricane i 1 Fulmar) oraz kilka zniszczonych na lotnisku. Japończycy utracili jedynie 3 myśliwce i 1 bombowiec, głównie od ognia obrony przeciwlotniczej. Brytyjczycy zostali wcześniej uprzedzeni przez wywiad o groźbie ataku, dlatego główne okręty z bazy: lekki lotniskowiec HMS „Hermes” ze starym niszczycielem HMAS „Vampire” (typu V) i korwetą typu "Flower" HMS „Hollyhock” oraz kilkoma statkami, znajdowały się wówczas na morzu. Po zakończeniu nalotu, okręty brytyjskie skierowały się w stronę portu, jednakże zostały wykryte przez japoński wodnosamolot rozpoznawczy E13A1 z pancernika „Haruna”. Przeciw okrętom, znajdującym się w odległości 65 mil od portu, 10 mil od brzegu, skierowano następnie uderzenie 85 japońskich bombowców nurkujących w eskorcie 6 myśliwców, pod dowództwem kapitana Kakuichi Takahashi.
Brytyjskie okręty pozbawione były osłony lotniczej, gdyż „Hermes” posiadał jedynie stare samoloty torpedowe Fairey Swordfish, które zostały w dodatku przebazowane na ląd do Trincomalee, a zaalarmowane myśliwce z baz lądowych nie dotarły nad okręty na czas. Jedyną obronę stanowiły działa przeciwlotnicze, które jednak nie były w stanie odstraszyć licznych Japończyków. W konsekwencji „Hermes”, będący pierwszym specjalnie zaprojektowanym lotniskowcem na świecie, został zatopiony po trafieniu aż 40 bombami. Zatopiony został również niszczyciel „Vampire”, korweta „Hollyhock” i statki: zbiornikowiec „British Sergeant” i pomocniczy „Athelstone”. Zginęło m.in. 307 ludzi z „Hermesa” i 7 z niszczyciela, w tym ich dowódcy. Brytyjskie myśliwce Fulmar zestrzeliły pod koniec nalotu 4 bombowce przy stracie dwóch samolotów.
Po wykryciu japońskiej floty Brytyjczycy wypuścili równocześnie nalot 9 lekkich bombowców Bristol Blenheim z 11. Dywizjonu RAF z Kolombo, które przed godz. 11 zaatakowały lotniskowiec „Akagi”, lecz bomby nie trafiły okrętu. Japończycy natomiast zestrzelili nad celem i w drodze powrotnej 5 bombowców (zginęło 17 lotników), tracąc dwa myśliwce Zero.
Zakończenie operacji.
Po uznaniu, że osiągnął cel i nie chcąc narażać lotniskowców, wiceadmirał Nagumo ruszył w drogę powrotną do bazy, wpływając 12 kwietnia do cieśniny Malakka. Brytyjczycy nie próbowali podejmować aktywnych działań przeciw flocie japońskiej pozostałymi im siłami, z których zresztą jedynie dwa lotniskowce posiadały praktyczną wartość w warunkach wojny na Pacyfiku, przy czym zabierały one mniejszą liczbę samolotów i o słabszych osiągach, niż przeważające liczebnie lotniskowce japońskie. Również zespół wiceadmirała Ozawy opuścił Ocean Indyjski, po zatopieniu 23 statków handlowych w Zatoce Bengalskiej, o łącznym tonażu 112.000 BRT. Dalszych 5 statków w tym okresie i rejonie zatopiły japońskie okręty podwodne.
Rajd był względnym sukcesem – zadano aliantom dotkliwe straty przy minimalnych stratach własnych w lotnictwie (18 samolotów), lecz mimo to jego wyniki były niewspółmierne do zaangażowanych sił. Mimo odniesionego sukcesu, podkreśla się, że Japończycy zaprzepaścili okazję poszukiwania i całkowitego rozgromienia głównych sił Floty Wschodniej. Rajd wykazał jednak, że Flota Wschodnia jest za słaba do walki z dużymi zespołami japońskimi (Brytyjczycy musieli rozpraszać siły na kilku teatrach działań wojennych), dlatego ciężar walki z głównymi siłami floty japońskiej mógł spoczywać jedynie na flocie amerykańskiej.
Ogółem Brytyjczycy stracili na skutek działań zespołu lotniskowców adm. Nagumo jeden mały lotniskowiec, dwa krążowniki ciężkie, dwa niszczyciele starego typu, jeden krążownik pomocniczy, jedną korwetę, 25 statków o pojemności 120 502 BRT i pływający dok, a kilka okrętów i statków uszkodzono. Japońskie lotnictwo pokładowe zestrzeliło 44 samoloty i 13 zniszczyło na lotniskach, a jeden na „Hermesie”, ponadto cztery brytyjskie samoloty utracono w katastrofach, a 22 uszkodzono. Dodatkowo japońskie lotnictwo bazowe zatopiło jeden slup (eskortowiec), uszkodziło dwa statki i zniszczyło dwa samoloty na lotnisku. Zginęło około 1300 osób po stronie alianckiej, w tym kilkuset cywilów. Japoński zespół adm. Nagumo stracił tylko 18 samolotów zestrzelonych (6 myśliwców A6M2, 10 bombowców D3A1 i 2 B5N2) i 33 uszkodzone, ponadto zespół wiceadm. Ozawy stracił przynajmniej jeden samolot B5N.
Podczas rajdu japońskiego doszło do jedynych walk lotnictwa brytyjskiego z pokładowym lotnictwem japońskim, a także do pierwszego przypadku ataku lotnictwa na lotniskowce japońskie.
Zestawienie sił.
Alianci.
Stan na 4 kwietnia 1942

</doc>
<doc id="142169" url="https://pl.wikipedia.org/wiki?curid=142169" title="Butelka">
Butelka

Butelka – rodzaj naczynia, szklanego lub z tworzywa sztucznego, rzadziej metalowego czy ceramicznego. Ma kształt walca zamkniętego u dołu, a u góry stożkowato zwężającego się tak, że otwarty wylot butelki - szyjka - ma znacznie mniejszą średnicę, niż średnica walca. Służy najczęściej do przechowywania różnego rodzaju płynów - napojów: wody, mleka, napojów alkoholowych itp. Butelki zatykane są metalowym kapslem, zakrętką lub korkiem, zapobiegającym wylewaniu się płynu z butelki podczas transportu, a także zabezpieczającym płyn przed kontaktem z powietrzem, który w większości przypadków wpływać może negatywnie na przechowywaną zawartość.
Standardowa butelka wina ma pojemność 0,75 litra; Francuzi stworzyli nazewnictwo butelek o pojemnościach innych niż standardowe, opierając się częściowo na imionach biblijnych królów, i tak:
W Polsce natomiast dość rzadko spotykane małe butelki wina, o pojemności 0,375 litra, nazywane bywają „małpkami”.
Standardowa butelka wódki ma w Polsce pojemność 0,5 litra, ale spotykane są także „setki” 0,1 litra, a także butelki 0,2, 0,7 oraz 1,0 litra, czasem - jeszcze większe. Przed wejściem Polski do UE powszechne były butelki 0,25 („ćwiartki”) oraz 0,75l.
Standardowa butelka piwa ma w Polsce pojemność 0,5 l (rzadziej 0,33 lub 0,66 l). W latach siedemdziesiątych spotykane było także piwo w butelkach 0,355 litra, czyli 12 fl oz (12 uncji objętości), przeznaczonych na eksport do krajów anglosaskich.
Woda mineralna w szklanych butelkach bywa w handlu w butelkach 0,33 lub 0,5 litra, mleko i przetwory mleczne (tam, gdzie nalewa się je jeszcze do szkła - charakterystyczne szerokie szyjki) 1,0 (mleko) lub 0,25 l (śmietana), czasem 0,5 l (inne przetwory mleczne). 
Sprzedawane w aptekach leki w postaci płynnej nalewane są najczęściej do butelek i buteleczek z ciemnobrązowego szkła o metrycznych pojemnościach od 0,05 aż do 1 litra i większych.
W ostatnich latach istotnie wzrosło znaczenie i zastosowanie butelek plastikowych, najczęściej typu PET, z plastikową zakrętką zamiast korka lub kapsla, jednorazowego użytku - tanich, nietłukących się, lekkich i wygodnych w użyciu.

</doc>
<doc id="142172" url="https://pl.wikipedia.org/wiki?curid=142172" title="Archer (niszczyciel czołgów)">
Archer (niszczyciel czołgów)

Archer (ang. „łucznik”) – niszczyciel czołgów (przeciwpancerne działo samobieżne) konstrukcji brytyjskiej z okresu II wojny światowej.
Historia.
Pojazd powstał w oparciu o armatę 17-funtową. Początkowo planowaną użyć ją w czołgu Mk VI Crusader, okazało się jednak, że jego przedział bojowy jest zbyt ciasny, a pancerz uznano za niewystarczający. Większe nadzieje rokował w tym względzie czołg piechoty Valentine. Konstrukcję działa samobieżnego zlecono w lipcu 1942, firmie Vickers, była ona bowiem producentem wybranego czołgu.
W marcu 1943, prototypy nowego wozu dostarczono do Ośrodka Badawczo-Rozwojowego Pojazdów Bojowych w Cherstey. Próby prowadzono na poligonach artyleryjskich w Shoeburyness i Larkhill. Nowy pojazd miał prostą, ale i niekonwencjonalną konstrukcję. Armata została skierowana w kierunku przeciwnym do kierunku jazdy. Kadłub czołgu został nieznacznie wydłużony. Wykorzystano także podzespoły skonstruowane dla następców Valentine'a — czołgów Valiant i Vanguard, które nie zostały jednak przyjęte do uzbrojenia. Ministerstwo Zaopatrzenia zamówiło wstępnie 800 pojazdów. Pierwsze seryjne wozy opuściły fabrykę Vickersa w Newcastle w marcu 1944. Do początku 1945, wyprodukowano ich 655. Dalszą produkcję wstrzymano.
Służba.
Działa typu Archer rozpoczęły aktywną służbę w październiku 1944. Służyły na froncie zachodnim i w czasie kampanii we Włoszech.
Wchodziły w skład dywizyjnych lub samodzielnych pułków artylerii przeciwpancernej. Trafiały tam w zamian lub jako uzupełnienie dział M10 Wolverine. Nie był to sprzęt lubiany przez załogi. Krytykowano go za zbyt cienki pancerz, a także niewygodę obsługi. Chętnie udostępniano je więc sojusznikom np. armii kanadyjskiej.
Na podobnej zasadzie kilka dział "Archer", pod koniec 1944, trafiło na uzbrojenie Polskich Sił Zbrojnych na Zachodzie, do 7 Pułku Artylerii Przeciwpancernej 2 Korpusu Polskiego walczącego na froncie włoskim.
Nietypowy układ z działem skierowanym do tyłu miał jednak swoje zalety. Pojazd był idealny do atakowania z zasadzki, gdyż jego niska sylwetka umożliwiała łatwe jego ukrycie, a dzięki temu, że przód pojazdu był skierowany w kierunku przeciwnym do kierunku prowadzenia ognia (innymi słowy, tyłem do przeciwnika) można było łatwiej opuścić stanowisko bojowe, bez obracania pojazdu lub używania biegu wstecznego. Szybkie opuszczenie miejsca zasadzki utrudniał fakt, że na czas oddawania strzałów kierowca musiał opuszczać swoje stanowisko, gdyż w to miejsce cofał się zamek armaty.
Po wojnie, ze względu na dużą skuteczność armaty, do której opracowano nowe typy amunicji, działa Archer pozostawały w uzbrojeniu do początku lat 50. Wycofane z jednostek brytyjskich pojazdy zakupił Egipt. Zostały one użyte bojowo w wojnie z koalicją brytyjsko-francusko-izraelską w czerwcu 1956. Spośród 44 znajdujących się wtedy jeszcze w uzbrojeniu Archerów, 40 zostało zniszczonych w walce. 

</doc>
<doc id="142173" url="https://pl.wikipedia.org/wiki?curid=142173" title="Kwiecień 2005">
Kwiecień 2005



</doc>
<doc id="142181" url="https://pl.wikipedia.org/wiki?curid=142181" title="Bańka spekulacyjna">
Bańka spekulacyjna

Bańka spekulacyjna () – samonapędzający się proces niezrównoważonego wzrostu lub spadku cen dóbr na rynku. Często związany z „nadaktywnością rynkową”, która ma charakter przejściowy. Po okresie stosunkowo szybkiego wzrostu cen dóbr następuje gwałtowny ich spadek, często nazywany „pęknięciem bańki” (krachem), co najczęściej związane jest z radykalnym spadkiem wartości zasobów wielu inwestorów.
Bańka spekulacyjna określana jest też jako: „bańka cenowa”, „bąbel spekulacyjny”, „balon spekulacyjny”, „mania spekulacyjna”, „szaleństwo spekulacyjne”, „gorączka spekulacyjna” itp.
Pojawienie się faz boomu i krachu związane jest ze znanym w teorii systemów mechanizmem dodatniego sprzężenia zwrotnego (tzw. efektem kuli śnieżnej), który w przeciwieństwie do ujemnego sprzężenia zwrotnego, stabilizującego wartość na pewnym poziomie (czyli utrzymującego stabilny stan równowagi), powoduje gwałtowny wzrost (lub spadek) tej wartości.
Charakterystyka.
Bańka cenowa jest definiowana przez Charlesa Kindlebergera jako „gwałtowny i ciągły wzrost cen aktywów, który kreuje oczekiwania dalszego ich wzrostu, przyciągając tym samym nowych inwestorów, zainteresowanych zyskami kapitałowymi.” Z powyższego wynika, że bańka cenowa jest samonapędzającym się mechanizmem, w którym wzrost cen nie jest uzasadniony czynnikami ekonomiczno-finansowymi, a psychologicznymi, np. ciągle rosnącymi oczekiwaniami. W podobny sposób bańkę cenową określa Peter Garber, opisując ją jako „pewien zakres zmian cen aktywów, który nie jest możliwy do wyjaśnienia w oparciu o czynniki fundamentalne dla danej kategorii aktywów”.
Bańka cenowa występuje wtedy, gdy gwałtowna zmiana cen aktywów poza poziom ich wartości fundamentalnej (pęcznienie, pompowanie, nadmuchiwanie bańki) kończy się równie gwałtowną korektą cen (pęknięcie bańki). Bańka cenowa występuje wtedy, gdy obydwa warunki następują jeden po drugim.
Historia zna wiele przykładów baniek spekulacyjnych, wśród nich spekulację cebulkami tulipanów w Holandii w latach 1636–1637 (tzw. Tulipomania) czy słynne bańki giełdowe, w tym przegrzanie koniunktury przed Wielkim Kryzysem.
Miejscem częstego formowania się baniek są giełdy papierów wartościowych.
Inwestorzy widząc nagły trend wzrostowy cen kupują akcje w celu uzyskania szybkiego zysku. Dzieje się to przy podgrzanej atmosferze i dużym medialnym szumie rozpalającym wyobrażenia o potencjalnych zyskach. Inwestorzy zachowują się w sposób stadny, skupując walory i nie zważając na brak uzasadnienia ceny w dotychczasowych wynikach finansowych.
Okres trwania baniek spekulacyjnych zazwyczaj nie jest długi. Gdy rozpoczyna się spadek cen akcji, inwestorzy wyprzedają wcześniej nabyte papiery. Następuje wówczas głębokie załamanie rynku i poważne straty wielu akcjonariuszy oraz okres niskich cen. Istnieje zestawienie grup kryteriów pozwalających na wczesną identyfikację bańki spekulacyjnej.
Samo określenie „bańka” pojawiło się w kontekście kryzysu finansowego powstałego w latach 1711–1720 w wyniku spekulacyjnej gry na wzrost cen akcji Kompanii Mórz Południowych ("British South Sea Bubble"). Pierwotnie odnosił się do procesu zawyżania kursu akcji, a nie do samego kryzysu firm, jaki nastąpił po załamaniu się kursu akcji. Wiele innych procesów szybkiego wzrostu cen nazywanych jest dalej „manią”. Chyba najbardziej znana jest wspomniana Tulipomania, gdzie przedmiotem gry były cebulki tulipanów. Tulipany stały się wtedy narzędziem uprawiania hazardu: nie kupowano ich już dla doznań estetycznych i zademonstrowania swojej pozycji, ale dla spodziewanego zysku. W nadziei na ogromne zyski ludzie sprzedawali swój dobytek, a niektórzy zaciągali duże kredyty, byle tylko wziąć udział w tej grze. Wtedy też zaczęto zawierać kontrakty terminowe na sadzonki tulipanów i nimi handlować. Handlowi tego typu sprzyjała ustawa przyjęta w listopadzie 1636 przez holenderski parlament, która zezwalała na zawieranie takich kontraktów bez fizycznej dostawy (tzw. "futures"). W ten sposób usankcjonowano hazard umożliwiający czysty zakład o przyszłą cenę cebulek tulipanów. Metafora „manii” jest zatem całkowicie uzasadniona – ceny akcji były zawyżone i kruche, rosły bez żadnego realnego powodu i były stale zagrożone gwałtownymi spadkami.
Wielkie bańki spekulacyjne:
Bańka a hossa.
Często trudno jest odróżnić bańkę od prawidłowego i pożądanego wzrostu ceny danego aktywu. Istotą różnicy jest to, że stan bańki jest tymczasowy i nietrwały. Pęknięcie bańki spekulacyjnej jest powrotem do normalnego stanu wartości aktywu, podczas gdy prawidłowy wzrost gospodarczy zmienia jego wartość w sposób fundamentalny.
Przedstawiciele austriackiej szkoły ekonomii twierdzą, że wszystkie okresy hossy po 1971 (tzn. po wypowiedzeniu przez USA układu z Bretton Woods i standardu złota w USA) były w istocie bańkami spekulacyjnymi napędzanymi zbyt tanim kredytem.
Teoria monetaryzmu głosi, że wzrost gospodarczy może zarówno być bańką, jak i nią nie być. Aby zapobiegać bańkom, prowadzi się tzw. politykę antycykliczną, której realizacją w Polsce było tzw. schładzanie gospodarki przez Leszka Balcerowicza.
Istnieje nieudowodniona hipoteza, że bańkę spekulacyjną można odróżnić od zdrowej hossy dzięki analizie technicznej. Zwykły trend wzrostowy miałby być mianowicie linią prostą na logarytmicznej skali cen, podczas gdy bańka w fazie wzrostu ma na takim wykresie kształt paraboli.

</doc>
<doc id="142183" url="https://pl.wikipedia.org/wiki?curid=142183" title="Użhorod">
Użhorod

Użhorod (ukr. Ужгород – "Użhorod", rus. Уґоград – "Ugohrad", ros. Ужгород – "Użgorod", węg. "Ungvár", niem. "Ungwar", na starych mapach Galicji również "Wuhmar"; jidysz אונגװיר, "Ungwir") – miasto w zachodniej części Ukrainy, nad Użem, przy granicy ze Słowacją. Stolica obwodu zakarpackiego, a także historyczna stolica Rusi Zakarpackiej.
Historia.
Osadnictwo sięga w tych okolicach młodszej epoki kamiennej. Wysoką kulturę materialną potwierdza znalezisko skarbu, datowanego na XII wiek p.n.e. Mieszkali tu m.in. Celtowie, Awarowie, Dakowie, Sarmaci, Burgundowie, a w VIII w. powstał gród słowiański. Gród wiąże się z państwami wielkomorawskim i ruskim, a od X w. z węgierskim. W 1241-1242 przeszedł tędy najazd mongolski, jednak już w 1248 r. zapisano informację o „nowym zamku”. Kolejne, ciężkie fortyfikacje, zachowane do dziś, powstały w roku 1598, z udoskonaleniami XVII-wiecznymi.
W latach 70. XIX wieku uruchomiono połączenie kolejowe Użhorodu z Nyíregyháza, a w 1905 r. z Samborem.
Od roku 1919, miasto trafiło w skład Czechosłowacji, co potwierdzał traktat w Trianon (1920). W okresie 1938-1944, na krótko, powróciło jeszcze do Węgier. 
27 października 1944 Użhorod zajęła Armia Czerwona. Włączenie do ZSRR poskutkowało masową emigracją i deportacjami, zwłaszcza Węgrów, zastępowanych przesiedleńcami z obszaru rosyjskojęzycznego.
W roku 1991 miasto weszło w skład państwa ukraińskiego, które powstało w wyniku rozpadu ZSRR. Zaznaczyła się już ukrainizacja młodego pokolenia, urodzonego tu z rodzin rosyjskojęzycznych.
Miasto objęte było do niedawna małym ruchem granicznym z Węgrami, ale bez podobnej umowy ze Słowacją. 11 czerwca 2017, z udziałem dwóch prezydentów państw, inicjowano tu ruch bezwizowy UE z Ukrainą
Drugim, odległym o 40 km i historycznie równie istotnym centrum regionu jest Mukaczewo.
Ludność.
Główne narodowości deklarowane w spisach powszechnych: Ukraińcy i Rusini (77,8%), Rosjanie (9,6%), Węgrzy (6,9%), Słowacy (2,2%), Romowie (1,5%), Żydzi, Niemcy. W ciągu ostatnich dwóch dziesięcioleci faktyczna liczba mieszkańców szybko spada, głównie w wyniku emigracji do państw UE i do Izraela.
Klimat, położenie i ukształtowanie terenu.
Miasto położone jest na wysokości ok. 120 m n.p.m. na przedgórzu Karpat, nad rzeką Uż, w bezpośrednim sąsiedztwie Bieszczadów. Powierzchnia miasta to ok. 40 km². Najwyższym punktem w mieście jest góra Wielka Dajbowecka – 224 m n.p.m. Powierzchnia terenów zielonych wynosi 1574 ha – oprócz tego Użhorod ze wszystkich stron otoczony jest lasami. Długość miasta z północy na południe – 7 km, ze wschodu na zachód – 5 km. Trochę większą część powierzchni zajmuje prawobrzeżne Stare Miasto. Brzegi rzeki Uż łączy 7 mostów: 6 pieszo-samochodowych i 1 kolejowy.
Klimat – umiarkowany kontynentalny.
Niedaleko od miasta rozciągają się ukraiński Użański Park Narodowy i słowacki Park Narodowy Połoniny, oba graniczące z polskim Bieszczadzkim Parkiem Narodowym, wchodząc z nimi w skład Międzynarodowego Rezerwatu Biosfery „Karpaty Wschodnie”.
Gospodarka.
Ośrodek przemysłu maszynowego, drzewnego, lekkiego i spożywczego, m.in. fabryka polskiej firmy "Inter Groclin Auto", wytwarzająca elementy tapicerki pojazdów. W mieście swój zakład zlokalizowała amerykańska firma "Jabil Circuit".
Transport.
Podróż pociągiem do Lwowa trwa ok. 7 godzin, do Kijowa ponad 16 godzin, do Odessy 19,5 godziny. Brak bezpośrednich, kolejowych połączeń zagranicznych. Z Kijowem komunikuje pasażerów także międzynarodowy port lotniczy. Użhorod leży tuż przy granicy ze Słowacją. Funkcjonują dwa przejścia graniczne ze Słowacją – samochodowe Użhorod-Vyšné Nemecké i kolejowe dla ruchu towarowego Pawłowe-Matovske Vojkovce. Planowane jest otwarcie przejścia drogowego Storożnyca-Zahor. Działa bezpośredni publiczny transport samochodowy na Słowację.
Przez Użhorod wiedzie europejska trasa samochodowa E50.
Nauka i kultura.
Działa tu uniwersytet, greckokatolicka uczelnia teologiczna i kilka mniejszych państwowych wyższych uczelni zawodowych. Renomą cieszą się w regionie instytuty: muzyczny i sztuk pięknych, przedstawiające się jako szkolnictwo wyższe, wszakże kształcące już 16-latków. Działają Filharmonia Zakarpacka, Zakarpacki Teatr Muzyczno-Dramatyczny, państwowy Teatr Lalek. Jesienią rokrocznie odbywają się Dni Miasta połączone z ludowym festynem i prezentacjami kultur karpackiej, średniowiecznej, renesansu, baroku, na zamku znów goszczą wtedy Biała Dama, rycerze, grajkowie i tancerze. Silnie zaznacza się atmosfera tolerancji, toteż miasto znaczą liczne i eleganckie pomniki i tablice, dedykowane wybitnym przedstawicielom kultury i myśli społecznej ukraińskiej, rusińskiej, węgierskiej, czesko-słowackiej i rosyjskiej.
Społeczeństwo.
Użhorodzianie zwykle uważają się za oczywistą część Europy Środkowej i jednocześnie Zachodniej Ukrainy, ze Lwowem, jako metropolią. Różnicę stanowi niepopularność idei nacjonalistycznych.
Większość mieszkańców opowiada się za autonomią Zakarpacia, w ramach wspólnego państwa ukraińskiego. Istnieją podejrzenia mieszania się państw trzecich.
20 lutego 2014 mieszczące się w Użhorodzie władze obwodu zakarpackiego, przy współudziale użhorodzkich jednostek wojska i policji, pierwsze na Ukrainie, zadeklarowały nieważność dalszego sprawowania władzy przez ekipę prezydenta Wiktora Janukowycza.
Słynni mieszkańcy.
W Użhorodzie urodził się radziecki piłkarz i trener węgierskiego pochodzenia Jożef Sabo, radziecko-węgierski malarz pochodzenia żydowskiego Szandor Zicherman i rusiński pisarz Mychajło Tomczanij, rusiński działacz państwowy i kulturalny, prezydent Karpato-Ukrainy Augustyn Wołoszyn.

</doc>
<doc id="142184" url="https://pl.wikipedia.org/wiki?curid=142184" title="Bolesławów">
Bolesławów

6 miejscowości w Polsce: 

</doc>
<doc id="142188" url="https://pl.wikipedia.org/wiki?curid=142188" title="Arnaldo André">
Arnaldo André

Arnaldo André, właśc. Arnaldo Andrés Pacuá (ur. 12 listopada 1943 w San Bernardino) – paragwajski aktor telewizyjny i filmowy, znany w Polsce głównie z telenowel "Valeria" (1997-98), "Fiorella" (2000) z Angie Cepedą oraz "W niewoli uczuć" (2000) z Eduardo Cuervo, Jorge de Silvą i Eduardo Noriegą.

</doc>
<doc id="142189" url="https://pl.wikipedia.org/wiki?curid=142189" title="Gabriel Corrado">
Gabriel Corrado

Gabriel Andrés Andreachi Corrado (ur. 12 grudnia 1960 w Buenos Aires) – argentyński aktor telewizyjny i filmowy.
Jest jednym z trzech synów nauczycielki, ma dwóch braci – Fernando, publicystę i Guillermo, pisarza i dziennikarza. Przez dwa i pół roku studiował medycynę. Jednak ostatecznie zdecydował się na aktorstwo. W 1982 roku zadebiutował na małym ekranie w programie "Pantalones Azules". Na dużym ekranie wystąpił po raz pierwszy w dreszczowcu "Apartament zero" ("Apartment Zero", 1988) u boku Harta Bochnera i Colina Firtha. Sławę przyniosły mu jednak telenowele: "Tajemnicza dama" ("La Extraña dama", 1989) jako Aldo Guillón, "Manuela" (1991) jako Rodolfo 'Rudy', "Księżniczka" ("Princesa", 1992), "Czarna perła" ("Perla negra", 1994-1995), "Dziki księżyc" ("Luna salvaje", 2000) jako Gonzalo 'Gonza' Guelar, "Ostatnia minuta" ("Tiempofinal", 2000-2002) oraz "Sidła miłości" ("Juanita, la soltera", 2006).
10 marca 1989 poślubił bizneswoman Constanzę Feraud. Mają troje dzieci – syna Lucasa (ur. 1990) oraz dwie córki – Maríę Lucíę (ur. 1992) i Clarę (ur. 1998).

</doc>
<doc id="142195" url="https://pl.wikipedia.org/wiki?curid=142195" title="Hermann Haken (prawnik)">
Hermann Haken (prawnik)

Hermann Haken (ur. 5 maja 1828 w Koszalinie, zm. 16 lipca 1916 w Szczecinie) – niemiecki samorządowiec, prawnik z wykształcenia (absolwent Uniwersytetu Greifswaldzkiego).
Życiorys.
W latach 1867–1877 był burmistrzem Kołobrzegu, zapoczątkował i rozwinął działalność kołobrzeskiego uzdrowiska, w roku 1877 otrzymał tytuł honorowego obywatela miasta.
Od 1 stycznia 1878 do 31 marca 1907 był nadburmistrzem Szczecina, gdzie przeprowadził kompleksową przebudowę układu urbanistycznego miasta, m.in. w szerszym zakresie wprowadził do układu komunikacyjnego ronda. Był także inicjatorem budowy biblioteki publicznej, Cmentarza Centralnego, dokonał przebudowy i zagospodarowania szczecińskich "Hakenterrasse" – dzisiejszych Wałów Chrobrego. Za jego kadencji rozwijały się części miasta Szczecina: Pomorzany, Niebuszewo, Łękno, Drzetowo. Do miasta przyłączono Grabowo.
Po przejściu na emeryturę osiedlił się w Berlinie-Wilmersdorfie i tam zmarł 16 lipca 1916. Pochowany został 20 lipca na szczecińskim Cmentarzu Centralnym.
Honorowy obywatel miasta Szczecina (tytuł został nadany 31 marca 1907 roku). W uznaniu zasług nazwano jego imieniem Taras Hakena (niem. Hakenterrasse), dzisiejsze Wały Chrobrego oraz rondo w Szczecinie.

</doc>
<doc id="142197" url="https://pl.wikipedia.org/wiki?curid=142197" title="Savate">
Savate

Savate [] lub boks francuski (French boxing) – francuska sztuka walki powstała w XVII wieku. Stworzono ją w środowisku arystokratycznym - ale również wpływ mieli na nią marynarze - dla celów samoobrony w ulicznej walce z uzbrojonym przeciwnikiem. Duże znaczenie miały tu techniki nożne, stosowane w celu utrzymania dystansu. Z czasem savate zostało wzbogacone o techniki zaczerpnięte z boksu angielskiego. Charakterystyczną cechą odróżniającą savate od pozostałych sportów walki jest to, że zawodnicy zwyczajowo walczą w butach. Daje to możliwości walki o skuteczności której nie spotykamy w innych sportach kopanych. W savate rozróżniamy kilka formuł tradycyjnych i sportowych. Nazwa "savate" pochodzi z języka francuskiego i znaczy „stary but” lub „bucior”, ponieważ podczas walk ulicznych chuligani zadawali kopnięcia swoimi ciężkimi buciorami.
Trening savate combat polega na sparingach i przygotowaniach do pełnokontaktowych walk. Mamy możliwość udziału w lekko kontaktowej formule savate assaut. Kolorowe okrągłe plakietki z symbolem rękawicy bokserskiej na stroju zawodnika oznaczają poziom jego zaawansowania. Kiedy zawodnik osiągnie poziom srebrnej rękawicy, jest to równoważne z czarnym pasem w karate, trening takiego zawodnika polega głównie na staczaniu kolejnych walk bokserskich.
Znani praktycy.
W Polsce Piotr Kowal Kowalczyk, na świecie Gioacchino Rossini, Lord Byron, Dumas, Richard Sylla, Michel Casseux, Joseph Charlemont, Gerard Gordeau, Ernesto Hoost, Cheick Kongo, Alain Ngalani, Charles Lecour, Christian M'Pumbu, Ludovic Millet, Fred Royers, Andrè Panza, Paolo Biotti, François Pennacchio, Pierre Vigny, Max Greco, Alexandre Walnier, Bertrand Soncourt, Amri Madani, Farid Khider, Christophe Landais, Enoch Effah, Arnaud de Pape, Johnny Catherine, Jacques Dobaria, Kader Kessaghli, Derenik Sargsyan, Fathi Mira, Jérôme Huon, Tony Ancelin, Ismaila Sarr, Djibrine Fall-Télémaque Cyrielle Girodias, Julie Burton, Slimane Sissoko, Julie Lazard, Mike et Sullivan Lambret, Richard et Romain Carbone.
Savate w Polsce.
Pierwszy polski podręcznik zawierający elementy Savate, "Gimnastyka policyjna" autorstwa Stanisława Szczepkowskiego, ukazał się w Warszawie w 1917 roku. Temat ten został rozwinięty przez Henryka Jeziorowskiego w wydanym w Warszawie w 1927 roku podręczniku "Walka wręcz", który został zalecony do szkolenia wojsk lądowych. Książki te zawierały techniki savate i boksu francuskiego (walka na dystans) połączone z technikami jujutsu (walka w zwarciu). Obydwie książki dostępne są w Bibliotece Narodowej w Warszawie. Po II wojnie światowej savate zostało w Polsce zapomniane.
Od roku 1999 savate (french boxing - boks francuski) odradza się w Polsce w założonych przez Piotra Kowala Kowalczyka klubach KOWAL BOXING i AKADEMIA SAVATE, to pierwsze polskie kluby, w których można trenować tę sztukę walki.Trener ten przygotował Reprezentację Polski na Mistrzostwa Świata w Savate, które odbywały się od 2000 roku ostatnio w 2012 roku w Bułgarii, 2014 we Włoszech, Rzym, 2016 Chorwacja. Popularnością cieszą się formuły walki savate combat i savate assaut oraz savate canne - walka kijami.
Współcześnie podejmuje się w Polsce próby ponownego rozpropagowania sportu, a polscy zawodnicy startują w turniejach odbywających się we Francji i na świecie. Od szeregu lat organizowane są szkolenia i staże m.in. przez klub Kowal Boxing i Akademie Savate, ostatni cykl staży w 2009 roku został zorganizowany w kilku miastach w Warszawie, Pruszkowie i Skierniewicach. Staż prowadzony był przez trenera Piotra Kowalczyka oraz francuskich instruktorów ze Światowej Federacji Savate -Fédération Internationale de Savate. W dniach 24-25 września 2010 roku w Paryżu reprezentanci Polski wzięli udział w uniwersyteckich mistrzostwach świata w boksie francuskim - championnats du monde de Savate 2010.
Savate w filmie.
W 1995 roku miał premierę film "Savate" (polskie tłumaczenia to "Na śmierć i życie", "Dzikie pięści", wydanie DVD "Wściekłe pięści") w reżyserii Isaaca Florentine'a poświęcony właśnie tej sztuce walki.
W filmie "Braterstwo Wilków" z 2001 roku w reżyserii Christophe Gansa zostały uwiecznione sceny walki w stylu Savate.
Linki zewnętrzne.
https://www.facebook.com/groups/1720954508141667/?fref=ts

</doc>
<doc id="142199" url="https://pl.wikipedia.org/wiki?curid=142199" title="Bronisław Żongołowicz">
Bronisław Żongołowicz



</doc>
<doc id="142201" url="https://pl.wikipedia.org/wiki?curid=142201" title="Heinrich Martens">
Heinrich Martens

Heinrich Martens (ur. 1856, zm. 1926) – niemiecki ogrodnik związany z Kołobrzegiem. Przez ponad 30 lat kierował pracami ogrodnictwa miejskiego powstającego wówczas kołobrzeskiego uzdrowiska. Był projektantem i autorem wielu założeń dotyczących zieleni miejskiej, dzięki którym miasto pozbywało się charakteru twierdzy, a upodabniało się do światowej klasy kurortów. Dziełami jego są m.in. Aleja Grabowa (przy obecnej ul. Towarowej), park na Placu 18 Marca (wówczas Placu Cesarskim) i inne. Sprowadził i zaaklimatyzował wiele rzadkich i oryginalnych roślin, które dotrwały do dnia dzisiejszego i wiele z nich (drzewa) dziś nosi status zabytku przyrody.
W uznaniu zasług Rada Miasta Kołobrzegu zaproponowała nazwaniem jego imieniem skweru w mieście.

</doc>
<doc id="142203" url="https://pl.wikipedia.org/wiki?curid=142203" title="Kurort">
Kurort



</doc>
<doc id="142205" url="https://pl.wikipedia.org/wiki?curid=142205" title="Taihō (1943)">
Taihō (1943)

Taihō (jap. 大鳳, "Wielki Feniks") – japoński lotniskowiec z okresu II wojny światowej
Historia.
Lotniskowiec "Taihō" był rozwiniętą wersją lotniskowców typu "Shōkaku". Przy konstruowaniu tej jednostki wykorzystano również brytyjskie doświadczenia budowy lotniskowców typu "Illustrious". Początkowo zamówiono 4 lotniskowce tego typu, lecz ostatecznie zbudowano tylko jeden lotniskowiec "Taihō". 
Stępkę pod budowę tego lotniskowca położono w stoczni Kawasaki w Kobe w dniu 10 lipca 1941 r., wodowanie nastąpiło w dniu 7 kwietnia 1943 r., a ostatecznie został on wyposażony w dniu 7 marca 1944 r. 
W budowie lotniskowca zastosowano po raz pierwszy w Japonii opancerzenie pokładu lotniczego na całej długości, w przeciwieństwie do brytyjskich "pancernych" lotniskowców. Pokład startowy posiadał pancerz o grubości 75-77,5 mm, co miało zapewnić ochronę przed eksplozją bomby o masie 455 kg. Dwukondygnacyjny hangar lotniczy o długości 150 metrów, według projektu, miał mieścić 84 samoloty, lecz z uwagi na to, że lotnictwo japońskie nie posiadało samolotów ze składanymi skrzydłami, praktyczna pojemność wynosiła do 74 samolotów.
Działania bojowe.
Lotniskowiec "Taihō" w dniu 7 marca 1944 r. został włączony w skład 1. Dywizjonu Lotniskowców 3. Floty, a jego dowódcą został komandor Tomozo Kikuchi. Wraz z tą flotą podjął działania bojowe. 
W dniu 15 kwietnia 1944 r. został okrętem flagowym 3. Floty i na jego pokład wszedł dowódca tej floty wiceadmirał Jisaburō Ozawa. Wraz z całą flotą skierował się na Morze Filipińskie w celu stoczenia bitwy z 58 zgrupowaniem floty amerykańskiej dowodzonym przez admirała Marka Mitschera. Do starcia doszło w dniu 19 czerwca 1944 r. Walczyły jedynie samoloty startujące z lotniskowców. 
W tym czasie amerykański okręt podwodny USS "Albacore" natrafił na zgrupowanie japońskiej floty i wystrzelił salwę 6 torped w kierunku lotniskowca. Jeden z pilotów startujących z lotniskowca, chorąży Sakio Komatsu dostrzegłszy ślady torped w wodzie, po bezskutecznych próbach przestrzelenia jednej z nich z broni pokładowej samobójczo staranował pocisk tuż przed okrętem. Z pozostałych torped tylko jedna trafiła w okręt. Uszkodziła ona zbiorniki paliwa lotniczego, którego opary wypełniły szyb przedniej windy. Podjęto decyzję o przewietrzeniu okrętu, ale osiągnięto efekt odmienny od zamierzonego i cały okręt wypełnił się oparami paliwa. Pojawienie się iskry spowodowało eksplozję. Wtedy to z lotniskowca zszedł dowódca floty wiceadmirał Ozawa. Podjęta akcja ratownicza nie przyniosła efektu i po wybuchu oparów paliwa okręt zatonął na północ od wyspy Yap, w sześć godzin po trafieniu torpedą. Zginęło 1628 marynarzy.

</doc>
<doc id="142207" url="https://pl.wikipedia.org/wiki?curid=142207" title="Rębacz szary">
Rębacz szary

Rębacz szary ("Rhagium mordax") – chrząszcz z rodziny kózkowatych.

</doc>
<doc id="142208" url="https://pl.wikipedia.org/wiki?curid=142208" title="Zamek Karpień">
Zamek Karpień

Zamek Karpień (dawniej niem. "Karpenstein") – obecnie zrujnowany średniowieczny zamek na szczycie Karpiaka (782 m n.p.m.) w Górach Złotych, w gminie Lądek-Zdrój (Sudety, ziemia kłodzka), stolica dawnego państwa karpieńskiego. Obiekt objęty ochroną jako zabytek.
Legendarne początki.
Opierające się tylko na przypuszczeniach teorie datują powstanie pierwszego grodu w tym miejscu na wczesne średniowiecze i przypisują jego założenie plemieniu Chorwatów. Zapewne także legendą jest hipoteza, że Bolesław Chrobry wyprawiający się na podbój Czech w 1003 r. przebywał w drewnianym gródku granicznym na szczycie Karpiaka. Być może zamek posłużył i dla wojsk Bolesława Śmiałego przy jego interwencjach w Czechach. Pewniejsze przypuszczenia lokują tu pierwszy zamek przed 1200 r. i władcy Czech przypisują jego postawienie.
Rys historyczny.
Pierwszym znanym z nazwiska panem na zamku był Thamo Glubos Starszy (?-1337), lennik króla Jana Luksemburskiego. Ród miśnieńskiego szlachcica posiadał w herbie złotego karpia malowanego na niebieskim polu i stąd wywodzona jest nazwa "Karpień".
Zamek w XIV i XV w. był siedzibą szlachty władającej państewkiem feudalnym obejmującym obszar całej Doliny Górnej Białej Lądeckiej i jej dopływów powyżej dzisiejszego Radochowa. Zamek położony w strategicznym miejscu nad rejonami osadniczymi w dolinach strzegł również kilku przełęczy, przez które prowadziły trakty handlowe (jeden z ważniejszych, nazwany później Solną Drogą, biegnie u stóp zamku). Razem z zamkiem Homole i Rychleby tworzył system obronny tej części Śląska. W latach 1352-1353 r. właścicielem zamku był Mersan von Parchwitz, który odsprzedał zamek królowi Czech i Niemiec Karolowi IV. Ustanowił on Mersana jako burgrabiego zamku. W 1354 r. właścicielem został brat Karola IV, margrabia morawski Jan Henryk, a w 1378 r. bratanek króla – Jodok z Moraw. 13 września 1400 oddał zamek wraz z dobrami w lenno Konradowi i Eberhardowi von Nymecz. W 1412 r. Schaff-Gotsch wzmiankowany jest jako właściciel.
Pomyślne trwanie państewka trwało półtora wieku. Okres wojen husyckich spustoszył okolicę i sam zamek. W marcu 1428 r. dokonano najazdu: zamek spalono wówczas po raz pierwszy by dokończyć zniszczeń trzy lata później. Ostatnim panem zamku był Hynek Krušina z Lichtenburga, który wykupił z dóbr królewskich zastawioną za długi ziemię kłodzką. Człowiek ten mimo szlacheckiego pochodzenia zajmował się rabunkiem i rozbojem, łupiąc regularnie okolicznych mieszkańców i podróżnych na drogach. Przebrał jednak miarę, gdy w 1442 r. najechał i splądrował klasztor w Henrykowie. Wojska połączonych sił miast księstw śląskich rok później najechały w odwecie Karpień, zdobywając go i niszcząc. Sam Hynek jeszcze do swojej śmierci w 1454 r. dawał się we znaki miejscowej ludności.
Opuszczony, na wpół zrujnowany zamek był do 1513 r. siedliskiem rabusiów, dopóki mieszczanie lądeccy nie przegonili ich stamtąd równając z ziemią zamek ostatecznie. Kamień z ruin przez lata służył miejscowej ludności jako budulec. Od XVII w. stał się atrakcją turystyczną dla kuracjuszy rozwijającego się wówczas kurortu w Lądku-Zdroju. Ruiny zagospodarowano dzięki staraniom Kłodzkiego Towarzystwa Górskiego. W 1885 r. GGV postawiło na dawnym podgrodziu drewnianą wieżę widokową. Została ona zburzona w 1899 r.
Badania archeologiczne i stan obecny.
To co dzisiaj tu zobaczymy to w zasadzie same fundamenty i kamienie. Miejsce warte jest jednak odwiedzenia ze względów edukacyjnych – dobrze widoczny jest podział obiektu na gród wewnętrzny z wieżą i dziedzińcem, zewnętrzny mur obronny i na podgrodzie. Na dziedzińcu można jeszcze odnaleźć głaz z wyrytym planem zamku, wyrżniętym dla turystów w 1883 r. oraz kamienną ławę jeszcze sprzed wojny. Obiekt leży na terenie Lasów Państwowych i niezabezpieczony popada niestety w dalszą ruinę. Poza akcjami sprzątania organizowanymi przez ZHP lub PTTK, nie jest przedmiotem żadnych prac konserwacyjnych.
Kompleksowe badania archeologiczne wykonali Niemcy, rozpoczynając wiosną 1882 r. wykopaliska. Ostatnie badania archeologiczne prowadzono tu w latach 2009-2010. Według informacji z 2006 r., Gmina Lądek-Zdrój podejmuje się programu zabezpieczenia cennych historycznie ruin ze środków Unii Europejskiej.
Informacje turystyczne.
Przez ruiny przechodzą dwa szlaki turystyczne:

</doc>
<doc id="142210" url="https://pl.wikipedia.org/wiki?curid=142210" title="Herb Świebodzina">
Herb Świebodzina

Herb Świebodzina – jeden z symboli miasta Świebodzin i gminy Świebodzin w postaci herbu.
Wygląd i symbolika.
Herb przedstawia na białym tle czerwony szczyt budowli w stylizacji gotyckiej, wystający ponad flankowanym murem, pomiędzy dwoma czerwonymi, kanciastymi wieżami z otwartymi bramami, a między nimi tarcza ze śląskim czarnym orłem na żółtym tle, na piersi orła biały półksiężyc, a nad nim biały, równoramienny krzyż.
Historia.
Wizerunki pieczęci miejskich Świebodzina stały się wzorcami ikonograficznymi dla herbu miejskiego. Sam wizerunek napieczętny nie był herbem, jeżeli nie został umieszczony na tarczy herbowej. Wyobrażenia utrwalone na najstarszej pieczęci pochodzącej z przełomu XV-XVI w. powtarzane były na wszystkich późniejszych pieczęciach.
Jednobarwne pieczęcie nie pozwalają na ustalenie barw heraldycznych jednak zachowały się przynajmniej trzy opisy herbu miejskiego wraz z jego barwami:
Przytoczone opisy wskazują na białe (srebrne) pole tarczy herbowej. Zgodnie z zasadą alternacji barw heraldycznych, gdy pole herbu było barwione metalem, a takim było srebro — stosowane wymiennie z białym, godło musiało być barwione jednym z kolorów niemetalicznych. Naturalnym kolorem murów miejskich była czerwień i taką barwę przypisano budowlom w herbie Świebodzina. Orzeł śląski był czarnej barwy ze srebrną przepaską w kształcie półksiężyca. Wyobrażenie orła śląskiego umieszczano w polu złotej barwy.
herb Świebodzina w zaprezentowanych powyżej barwach opublikowany został w dziele "O. Huppa" z końca XIX w. z wizerunkami herbów. Wizerunek herbu Świebodzina autorstwa "Huppa" nawiązywał do pieczęci miejskich z XVI i XVIII w. Cechy stylowe wskazywały na budowle renesansowe. Taki wizerunek herbu stał się na wiele lat obowiązującym wzorcem dla wielu późniejszych prac, ale także twórców pocztówek, pamiątek itp. Stosowany był aż do lat sześćdziesiątych XX w.

</doc>
<doc id="142212" url="https://pl.wikipedia.org/wiki?curid=142212" title="Limosa limosa">
Limosa limosa



</doc>
<doc id="142216" url="https://pl.wikipedia.org/wiki?curid=142216" title="Szlamnik rdzawy">
Szlamnik rdzawy



</doc>
<doc id="142218" url="https://pl.wikipedia.org/wiki?curid=142218" title="Szlamik">
Szlamik



</doc>
<doc id="142221" url="https://pl.wikipedia.org/wiki?curid=142221" title="Mistrzostwa Świata w Piłce Nożnej 1970">
Mistrzostwa Świata w Piłce Nożnej 1970

IX Mistrzostwa Świata w Piłce Nożnej 1970 – odbyły się w Meksyku. Maskotka mistrzostw przedstawia małego chłopca Juanito ubranego w strój piłkarski reprezentacji Meksyku trzymającego pod pachą piłkę oraz mającego na głowie sombrero.
Kolejność na podium:
Brazylijczycy po raz trzeci sięgnęli po Złotą Nike, zdobywając tym samym ten puchar na własność. W drużynie Canarinhos szczególnie dobrze zaprezentowali się najlepszy snajper tej drużyny – Jairzinho, pomocnicy Tostão i Rivelino, kapitan Carlos Alberto i nazywany "królem futbolu" Pelé.
Poza grą Brazylii w pamięci pozostał półfinałowy pojedynek Niemców z Włochami. Od 8 minuty Włosi prowadzili 1:0, jednak drużyna RFN wyrównała w ostatniej minucie. W dogrywce padło 5 bramek. Prowadzenie obejmowała raz jedna, raz druga drużyna. Ostatecznie lepsza okazała się drużyna włoska, zwyciężając 4:3. W turnieju zadebiutowały reprezentacje Izraela, Maroka i Salwadoru.
Królem strzelców został Gerd Müller (10 bramek).
Kwalifikacje.
W eliminacjach wystartowało 75 reprezentacji narodowych z 6 kontynentów.
Faza grupowa.
Wszystkie czasy lokalne (UTC-6)
Faza pucharowa.
Finał.
MISTRZ ŚWIATA 1970
BRAZYLIA TRZECI TYTUŁ
Klasyfikacja strzelców turnieju.
10 bramek
7 bramek
5 bramek
4 bramki
3 bramki

</doc>
