<doc id="142223" url="https://pl.wikipedia.org/wiki?curid=142223" title="Welcome Airport Services">
Welcome Airport Services

Welcome Airport Services – spółka powstała z połączenia spółek Warsaw Airport Services (WAS), WAS-KRK Airport Services (LHC), GDN Airport Services, POZ Airport Service oraz SZZ Airport Services.
Firma ma siedem oddziałów w Polsce i oferuje swoje usługi w Portach Lotniczych: Lotnisko Chopina w Warszawie, Kraków-Balice, Port lotniczy Gdańsk im. Lecha Wałęsy, Szczecin-Goleniów, Poznań-Ławica i Katowice-Pyrzowice, Warszawa-Modlin.
Welcome Airport Services jest największym agentem handlingowym w Polsce pod względem liczby obsługiwanych linii lotniczych.
Opis.
Początki działania przedsiębiorstwa (spółki macierzystej WAS) sięgają 2001 roku. 
Spółka zatrudnia ponad 2000 pracowników w siedmiu oddziałach na terenie Polski. Jest członkiem Rady Obsługi Naziemnej ("Ground Handling Council") Międzynarodowego Zrzeszenia Przewoźników Lotniczych (IATA). Przedsiębiorstwo otrzymało certyfikat ISAGO przyznawany przez tę organizację.
Wyłącznym udziałowcem spółki jest Przedsiębiorstwo Państwowe „Porty Lotnicze”. Skład Zarządu spółki: Jakub Kluziński − Prezes Zarządu, Marcin Osowski − Wiceprezes Zarządu.
Zakres świadczonych usług.
Executive Aviation.
Welcome oferuje usługi w ramach obsługi lotów specjalnych, samolotów rządowych, wojskowych, prywatnych oraz obsługi VIPów, w tym w szczególności:
Cargo.
Welcome Airport Services ma pięć Oddziałów Cargo – w Warszawie, Krakowie, Szczecinie, Poznaniu oraz Gdańsku. Zakres usług związanych z obsługą frachtu lotniczego uwzględnia pełną obsługę wszystkich rodzajów towarów, w tym ładunków niebezpiecznych (DGR), przesyłek wartościowych (VAL) i łatwo psujących się (PER).

</doc>
<doc id="142229" url="https://pl.wikipedia.org/wiki?curid=142229" title="Hostel">
Hostel

Hostel – tanie miejsce tymczasowego zakwaterowania o standardzie różniącym się od hotelu głównie liczbą miejsc w pokojach, łóżkami piętrowymi i współdzieleniem części wyposażenia oraz pomieszczeń (np. kuchnie, łazienki).
Częstymi gośćmi w hostelach są studenci i osoby uczące się z różnych krajów. Charakterystyczną cechą tych obiektów jest możliwość wynajęcia łóżka w pokoju wieloosobowym.
Opis.
Pierwszy hostel (schronisko młodzieżowe) otwarty został przez Richarda Schirrmanna w Niemczech w roku 1912.
Z pojęciem hostelu "stricte" związane jest pojęcie "backpackingu", czyli specyficznej formy podróżowania, najczęściej polegającej na przemieszczaniu się od miasta do miasta publicznymi środkami transportu. "Backpacker" w języku angielskim to człowiek z plecakiem na plecach. Ostatnio ta forma podróżowania urosła do roli sposobu na życie.
Hostele nie spełniają pewnych wymogów formalnoprawnych, z powodu czego nie mogą używać nazwy hotel czy motel.
Hostel jest słowem pochodzącym z języka angielskiego, oznacza schronisko lub noclegownię, może także oznaczać schronisko młodzieżowe. W języku pracowników hostelu często używa się skróconej nazwy „host”.
Pokoje w hostelach to najczęściej tzw. dormitoria, czyli pokoje wieloosobowe. Wieloosobowy oznacza w tym wypadku zazwyczaj pokoje z 6–12 łóżkami, mogą być przeznaczone dla obu płci, męskie lub żeńskie. Podział na pokoje męskie i żeńskie nie we wszystkich krajach świata jest przestrzegany.
W hostelach można znaleźć także pokoje indywidualne: 1-, 2-, 3-osobowe. Cena pokoju wzrasta, jeśli znajduje się w nim łazienka, w innym wypadku łazienka jest współdzielona i znajduje się blisko pokoju. Ceny hosteli są jednak niższe niż ceny hoteli.
Obowiązujący niepisany standard hostelowy to: darmowy internet (o ile jest dostępny), czasem darmowe, proste śniadanie lub kawa i herbata, pokój wspólny dla gości (najczęściej z telewizorem) oraz otwarta całą dobę recepcja.
Hostele istnieją praktycznie na całym świecie, są bardzo popularną alternatywą dla hoteli, bywają zorganizowane w sieci, jak np. niemieckie A&amp;O Hotels and Hostels.

</doc>
<doc id="142234" url="https://pl.wikipedia.org/wiki?curid=142234" title="HMS Royal Oak (1914)">
HMS Royal Oak (1914)

HMS Royal Oak (numer taktyczny 08) – pancernik typu "Revenge" (R), służył w brytyjskiej Royal Navy, storpedowany 14 października 1939 roku przez niemiecki okręt podwodny U-47 w porcie w zatoce Scapa Flow. Zwodowany w 1914 roku i ukończony w 1916 roku okręt pierwszy raz został wykorzystany bojowo podczas bitwy jutlandzkiej. W okresie dwudziestolecia międzywojennego służył we Flocie Atlantyckiej, Home Fleet i Flocie Śródziemnomorskiej, będąc podczas hiszpańskiej wojny domowej kilkakrotnie obiektem przypadkowego ataku. Okręt znalazł się w centrum międzynarodowej uwagi po tym, jak jego starsi oficerowie zostali skazani w 1928 roku podczas kontrowersyjnego procesu. W czasie dwudziestopięcioletniej służby podejmowano próby zmodernizowania okrętu, ale nie zdołano poprawić jego największej wady, jaką była mała prędkość. W konsekwencji, w momencie wybuchu II wojny światowej HMS „Royal Oak” był już okrętem przestarzałym.
Podczas ataku U-47 „Royal Oak” stał zakotwiczony w zatoce Scapa Flow na Orkadach i tam też zatonął, jako pierwszy z pięciu brytyjskich okrętów liniowych zatopionych podczas II wojny światowej. Straty w załodze były znaczne, gdyż z 1234 marynarzy aż 833 straciło życie na skutek nocnego ataku lub później w rezultacie odniesionych ran. Przewaga w liczbie okrętów liniowych, jaką miała Wielka Brytania i jej alianci, oznaczała, że strata przestarzałego weterana z I wojny światowej nie miała dużego wpływu na ogólny bilans sił morskich, ale wpływ na morale floty był odczuwalny, zwłaszcza wobec faktu, że atak nastąpił w głównej bazie floty brytyjskiej. Dowódca U-Boota Günther Prien szybko stał się znaną osobistością i bohaterem wojennym, a po powrocie do Niemiec został odznaczony Krzyżem Rycerskim Krzyża Żelaznego jako pierwszy oficer Kriegsmarine uhonorowany tym odznaczeniem. Brytyjczykom rajd U-47 zademonstrował niemiecką zdolność do przeniesienia wojny morskiej na brytyjskie wody terytorialne i doprowadził do szybkiego wprowadzenia zmian w zabezpieczeniu basenów portowych.
Obecnie, leżący do góry dnem na głębokości 30 metrów, z kadłubem 5 metrów poniżej powierzchni wody, „Royal Oak” został uznany za grób wojenny. W corocznej ceremonii odbywającej się w dniu zatonięcia okrętu, nurkowie Royal Navy umieszczają banderę brytyjską na jego rufie. Nieautoryzowane nurkowanie w pobliżu wraku jest całkowicie zabronione.
Budowa.
Pancerniki typu "Revenge" (R), do których należał „Royal Oak”, zostały zamówione w latach 1913-1914 i miały być tańszą, nieco mniejszą, a także wolniejszą ze względu na kotły parowe opalane węglem, wersją wcześniejszych pancerników typu "Queen Elizabeth" (określanych czasem jako superdrednoty), dysponując takim samym uzbrojeniem i opancerzeniem. Projekt, pozornie będący krokiem w tył, stanowił częściowo odpowiedź na lęki o to, że uzależnienie od ropy, ówcześnie importowanej w całości, może spowodować przy udanej blokadzie Wysp całkowite unieruchomienie wszystkich okrętów w portach. Z drugiej strony, wysokokaloryczny węgiel był szeroko dostępny i dostawy z kopalni macierzystych były praktycznie zagwarantowane. Ponadto, w przeciwieństwie do „Szybkiej Eskadry” pancerników typu "Queen Elizabeth", okręty typu "Revenge" miały być ciężko uzbrojonymi jednostkami walczącymi w szyku liniowym. „Royal Oak” i jego siostrzane okręty były pierwszymi dużymi jednostkami Royal Navy, których projektowanie nadzorował nowy Dyrektor Konstrukcji Marynarki Wojennej Sir Eustace Tennyson-D'Eyncourt.
Stępkę pancernika położono w stoczni Devonport Dockyard 15 stycznia 1914 roku jako czwartego okrętu typu. Po rozważeniu gorszych parametrów eksploatacyjnych węgla i ze względu na zapewnienie dostaw ropy zgodnie z kontraktem podpisanym z Anglo-Persian Oil Company Pierwszy Lord Admiralicji Jackie Fisher anulował w październiku 1914 decyzję o opalaniu węglowym. Będący już w trakcie budowy „Royal Oak” został przeprojektowany w taki sposób, aby możliwe było zainstalowanie osiemnastu opalanych ropą kotłów typu Yarrow, zasilających cztery turbiny parowe Parsonsa, z których każda napędzała pojedynczą śrubę. Pancernik został zwodowany 17 listopada tego roku i po pełnym wyposażeniu włączony do służby 1 maja 1916. Budowa kosztowała łącznie 2 468 269 funtów brytyjskich. Nazwa okrętu pochodziła od „Królewskiego Dębu” – drzewa na którym Karol II Stuart ukrył się w czasie bitwy pod Worcester w 1651 unikając pochwycenia przez wojska Cromwella. Był ósmym okrętem Royal Navy noszącym nazwę „Royal Oak” i zastąpił w tej roli predrednota złomowanego w 1914. W czasie budowy tymczasowo przydzielono mu numer „67”.
Pomiędzy 1922 i 1924 „Royal Oak” został poddany modernizacji, w czasie której zastąpiono artylerię przeciwlotniczą składającą się z dział 76 mm (3-calowych) pojedynczymi armatami 102 mm (4-calowymi), o dużym kącie podniesienia lufy. Zmodernizowano także system kontroli ognia i dalmierze artylerii głównej i pomocniczej, a stopień zabezpieczenia przed atakiem podwodnym zwiększono poprzez obudowanie kadłuba „bąblami” przeciwtorpedowymi. Były to szczelne komory przymocowane z obu stron kadłuba, których zadaniem było zredukowanie wpływu wybuchu torpedy na kadłub, a przy okazji poprawa stateczności jednostki. Zamocowanie „bąbli” spowodowało zwiększenie szerokości okrętu o ponad 4 metry.
W ramach krótkiego remontu przeprowadzonego wiosną 1927 dodano dwa kolejne działa przeciwlotnicze 102 mm, usuwając jednocześnie dwa działa kalibru 152 mm (6-calowe) z pokładu rufowego. Ostatnią modernizację przeprowadzono w latach 1934-1936, zwiększając grubość pancerza pokładowego do 127 mm (5 cali) nad komorami amunicyjnymi i do 89 mm (3,5 cala) nad maszynownią. Dodatkowo, oprócz ogólnej modernizacji systemów okrętu, na dachu rufowej wieży X (nr 3) zainstalowano katapultę dla wodnosamolotu zwiadowczego Fairey IIIF, a obrona przeciwlotnicza została wzmocniona przez zamontowanie podwójnych dział kalibru 102 mm w miejsce dotychczasowych pojedynczych oraz dodanie pary ośmiolufowych „pom-pomów” 40 mm na sponsonach po bokach komina. Główny maszt został przekonstruowany na trójnożny, zdolny do uniesienia ciężkich stanowisk radionamiernika i drugiej stacji kierowania artylerią przeciwlotniczą HACS ("High-angle Control Station"). Dodatkowy pancerz i wyposażenie sprawiły, że „Royal Oak” był jednym z najlepiej wyposażonych pancerników typu "Revenge", ale dodatkowe obciążenie spowodowało wzrost zanurzenia jednostki i w rezultacie obniżenie jego prędkości maksymalnej o kilka węzłów.
Służba.
I wojna światowa.
I wojna światowa trwała już od prawie dwóch lat, gdy „Royal Oak” wszedł do służby. Okręt został przydzielony do Trzeciej Eskadry Czwartego Dywizjonu Liniowego brytyjskiej Grand Fleet i niedługo, wraz z większością floty, wziął udział w próbie zniszczenia niemieckiej Hochseeflotte w ostatecznie nierozstrzygniętej bitwie jutlandzkiej. Pod dowództwem komandora Crawforda Maclachlana pancernik opuścił Scapa Flow wieczorem 30 maja w towarzystwie pancerników , i okrętu flagowego admirała Johna Jellicoe - . Następnego dnia „Royal Oak” wziął udział w bitwie, w czasie której wystrzelił łącznie 38 pocisków 381 mm i 84 pocisków 152 mm, uzyskując trzy trafienia w krążownik liniowy SMS „Derfflinger”, które wyłączyły z walki jedną z jego wież artyleryjskich oraz jedno trafienie w krążownik SMS „Wiesbaden”. „Royal Oak” uniknął trafień, chociaż raz został przez przeciwnika ostrzelany.
Po bitwie „Royal Oak” został przesunięty do 1 Dywizjonu Liniowego. 5 listopada 1918 – w ostatnim tygodniu I wojny światowej – okręt został zakotwiczony w pobliżu Burntisland w zatoce Firth of Forth wraz z tendrem wodnosamoltów i krążownikiem liniowym . Nagły szkwał o sile około 10 stopni w skali Beauforta spowodował zerwanie się lotniskowca „Campania” z kotwicy, wpychając go najpierw na pancernik, a następnie na „Gloriousa”. Oba okręty pancerne wyszły ze zderzenia ze względnie małymi uszkodzeniami, natomiast uszkodzenia kadłuba „Campanii” na skutek pierwszego zderzenia z „Royal Oak” były dość poważne. Jej maszynownia została zalana i ostatecznie okręt zatonął pięć godzin później bez strat w załodze.
Po zakończeniu działań wojennych „Royal Oak” eskortował kilka okrętów poddającej się floty niemieckiej z Firth of Forth do miejsca ich internowania w Scapa Flow, a później uczestniczył w ceremonii powitania innych okrętów Royal Navy w cieśninie Pentland Firth.
Okres międzywojenny.
W ramach reorganizacji Royal Navy przeprowadzonej po podpisaniu traktatów pokojowych, „Royal Oak” został przydzielony do Drugiego Dywizjonu Pancerników brytyjskiej Floty Atlantyckiej. W latach 1922-1924 został zmodernizowany, a w 1926 zyskał nowy przydział do Floty Śródziemnomorskiej z miejscem bazowania w Gibraltarze i w Wielkim Porcie na Malcie. Na początku 1928 okręt stał się miejscem incydentu, który prasa określiła jako „Bunt na Royal Oak”. Rozpoczął się on od drobnego nieporozumienia pomiędzy kontradmirałem Bernardem Collardem, a dwoma starszymi oficerami okrętu, komandorem Kennethem Dewarem i komandorem porucznikiem Henrym Danielem, dotyczącego orkiestry grającej podczas imprezy tanecznej w mesie. Nieporozumienie to przeistoczyło się wkrótce w zawzięty konflikt osobisty trwający kilka miesięcy. Dewar i Daniel oskarżyli Collarda o „mściwe doszukiwanie się błędów” oraz publiczne poniżanie i obrażanie ich w obecności załogi. Z kolei Collard oskarżył obu oficerów o niewypełnianie rozkazów i traktowanie go „gorzej niż kadeta”. Kiedy Dewar i Daniel napisali skargę do przełożonego Collarda, wiceadmirała Johna Kelly'ego, ten natychmiast przesłał ją do głównodowodzącego flotą admirała Rogera Keyesa. Kiedy Keyes zdał sobie sprawę z tego, że stosunki między dwoma oficerami i jednym z głównych admirałów stały się nieodwracalnie złe, postanowił zdjąć wszystkich trzech ze stanowisk i odwołać do Anglii, jednocześnie odkładając na późniejszy termin zaplanowane ćwiczenia floty. Prasa na całym świecie podjęła temat nieporozumienia między oficerami „Royal Oak” opisując cały incydent – niejednokrotnie wyolbrzymiając całą sprawę – jako „bunt”. Zainteresowanie opinii publicznej incydentem było na tyle duże, że przykuło uwagę ówcześnie panującego króla Jerzego V, który wezwał do siebie Lorda Admiralicji Williama Bridgemana w celu złożenia wyjaśnień.
Za złożenie skargi Dewar i Daniel zostali w dość kontrowersyjny sposób oskarżeni o tworzenie materiałów wywrotowych. Podczas rozprawy sądu wojskowego, która zyskała znaczny rozgłos, obaj zostali uznani za winnych i ukarani poważną naganą, po której Daniel złożył natychmiastową rezygnację ze służby w Royal Navy. Collard natomiast został poważnie skrytykowany za swoje zachowanie, tak przez prasę jak i parlament brytyjski oraz dodatkowo potępiony przez Bridgemana, który ocenił go jako „niezdolnego do pełnienia funkcji dowódczych w przyszłości”, sugerując tym samym jego przejście na emeryturę. Konsekwencją incydentu na „Royal Oak” była przeprowadzona przez Admiralicję rewizja przypadków, w których oficerowie marynarki mają prawo wnosić skargi na swoich przełożonych.
"Royal Oak" zagrał również rolę fikcyjnego pancernika "El Mirante" w brytyjskim filmie z 1937 "Our Fighting Navy" o zamachu stanu w fikcyjnej republice południowoamerykańskiej Bianco. W filmie, zbuntowany pancernik został storpedowany przez brytyjski krążownik HMS "Audacious" (fikcyjny); zdjęcia wykonano poprzez wywołanie silnego przechyłu "Royal Oak"
Hiszpańska wojna domowa.
Podczas hiszpańskiej wojny domowej „Royal Oak” uczestniczył w „patrolach nie-interwencji” wzdłuż Półwyspu Iberyjskiego. Na takim właśnie patrolu, około 30 mil morskich na wschód od Gibraltaru, 2 lutego 1937 roku został zaatakowany przez trzy samoloty hiszpańskich sił rządowych, które zrzuciły trzy bomby w odległości 3 kabli (ok. 555 m) od dziobu ze strony sterburty. Dwie eksplodowały, nie powodując jednak żadnych uszkodzeń. Brytyjski chargé d'affaires złożył protest do hiszpańskiego rządu, który uznał incydent za pomyłkę i przeprosił za atak. W tym samym miesiącu 23 lutego, gdy okręt cumował w pobliżu Walencji, został przypadkowo trafiony pociskiem przeciwlotniczym wystrzelonym z pozycji sił republikańskich w kierunku bombardujących samolotów nacjonalistów. Pięciu ludzi zostało rannych, w tym dowódca okrętu – T.B. Drew. Tym razem jednak Brytyjczycy postanowili nie składać protestu na ręce dowództwa sił republikańskich, uznając incydent za siłę wyższą.
II wojna światowa.
W 1938 HMS „Royal Oak” przydzielono ponownie do Floty Metropolii (Home Fleet), ustanawiając go okrętem flagowym Drugiego Dywizjonu Pancerników stacjonującego w Bazie Królewskiej Marynarki Wojennej w Portsmouth. W czerwcu 1939 na pancernik zaokrętowano nową załogę i pod koniec lata przeprowadzono krótki rejs szkolny po kanale La Manche w ramach przygotowań do kolejnego 30 miesięcznego rejsu po Morzu Śródziemnym. Ze względu na pogłębianie się kryzysu na arenie międzynarodowej, okręt został w trybie natychmiastowym przebazowany do Scapa Flow i tam też się znajdował 3 września, gdy Wielka Brytania oficjalnie wypowiedziała wojnę Niemcom.
W październiku „Royal Oak” został włączony do poszukiwań niemieckiego pancernika „Gneisenau”, który otrzymał rozkaz wypłynięcia na Morze Północne, aby odwrócić uwagę Brytyjczyków i ułatwić zadanie „pancernikom kieszonkowym” „Graf Spee” i „Deutschland”, pełniącym rolę rajderów polujących na cywilne statki transportowe. Poszukiwania niemieckiego okrętu liniowego okazały się ostatecznie bezowocne, co nie było dziwne ze względu na prędkość maksymalną rozwijaną przez „Royal Oak”, która wynosiła w tym czasie mniej niż 20 węzłów i była zupełnie nieadekwatna do tej, jaka była potrzebna, aby utrzymać się w jednym tempie z innymi ciężkimi okrętami. 12 października okręt wrócił do bazy w Scapa Flow pokiereszowany przez północnoatlantyckie sztormy. Wiele z jego łodzi ratunkowych było zniszczonych, a kilka dział mniejszych kalibrów uległo uszkodzeniu. Przebieg misji podkreślił fakt, że 25 letni okręt jest całkowicie przestarzały. W obawie przed niemieckimi samolotami rozpoznawczymi, których częste pojawianie się nad Orkadami mogło zwiastować rychły atak, dowodzący Home Fleet admirał Charles Forbes wydał rozkaz rozproszenia floty i przebazowania do bezpieczniejszych portów. Rozkaz nie objął pancernika „Royal Oak”, który pozostał w Scapa Flow ze względu na posiadane uzbrojenie przeciwlotnicze, które miało wzmocnić obronę bazy przed atakiem z powietrza.
Zatopienie okrętu.
Scapa Flow była głównym kotwicowiskiem brytyjskiej Grand Fleet przez większość I wojny światowej, ale w okresie międzywojennym flota została przemieszczona do bardziej typowo ulokowanego Rosyth w Firth of Forth. Wraz ze wzrostem zagrożenia wybuchem kolejnej wojny podjęto decyzję o reaktywowaniu bazy na Orkadach i ponownego przebazowania do niej Home Fleet. Ochrona bazy, zarówno naturalna, jak i stworzona przez człowieka, choć nadal mocna, potrzebowała jednak ulepszeń, dlatego w pierwszych tygodniach wojny rozpoczął się proces jej wzmacniania, głównie przez rozmieszczenie większej liczby okrętów blokujących.
"Operacja Specjalna P": rajd U-47.
Dowódca sił podwodnych Kriegsmarine Karl Dönitz rozważał plan ataku Scapa Flow przez okręt podwodny już w pierwszych dniach po wybuchu wojny. Przeprowadzenie ataku na brytyjskie jednostki w Scapa Flow zostało powierzone Güntherow Prienowi dowodzącemu okrętem podwodnym typu "VIIB" U-47.
Dönitz wskazał Prienowi sposób wpłynięcia do Scapa Flow ze wschodu przez cieśninę Kirk Sound, leżącą na północ od Lamb Holm – małej niewysokiej wyspy pomiędzy Burray i główną wyspą Orkadów. Po przyjęciu propozycji Dönitza przez Priena, 8 października 1939 roku U-47 wypłynął z Kilonii na Morze Północne. Plan ataku oparty był o wykryty dzięki rozpoznaniu wywiadowczemu i lotniczemu słaby punkt obrony bazy, w podejściach do niej. Realizując plany sztabowe, U-47 udało się wpłynąć na powierzchni na obszar morski bazy, gdzie dowódca niemieckiego okrętu odnalazł pancerniki HMS Royal Oak oraz - jak sądził - HMS Repulse. Drugi z nich był w rzeczywistości transportowcem wodnosamolotów HMS Pegasus. Z 4 wystrzelonych początkowo torped - po dwie do każdej z jednostek - jedna trafiła w Royal Oak, nie wzbudziła jednak większego alarmu na pokładzie okrętu. Wystrzelone jednak przez U-47 kolejne 3 torpedy były śmiertelne dla pancernika. Seria eksplozji przetoczyła się przez okręt, a do jego kadłuba wtargnęła woda morska. Okręt natychmiast przechylił się o 15°, wystarczająco, aby otwarte bulaje w prawej burcie znalazły się pod wodą. Chwile później przechył okrętu wzrósł do 45°, ustabilizował się na kilka minut, a o 01.29, 13 minut po drugim ataku Priena, „Royal Oak” pogrążył się w wodach zatoki. Na pokładzie tonącego okrętu zginęło 833 ludzi, w tym kontradmirał Henry Blagrove, który, według zeznań świadków, pomagał w ewakuacji załogi. Zacumowany do burty okrętu drewniany admiralski gig został wciągnięty pod wodę i zatonął wraz z „Royal Oak”.
U-47 tymczasem bezpiecznie wycofał się na pełne morze i 17 października triumfalnie wpłynął do bazy Wilhelmshaven Niemczech.
Próby ratowania załogi.
Dowodzony przez Johna Gatta z rezerwy Royal Navy tender „Daisy 2” był podczas ataku zacumowany do lewej burty pancernika. Po trafieniu okrętu i jego przechyleniu się na prawą burtę Gatt polecił załodze odciąć cumy, ale zanim udało się uwolnić jednostkę została ona podniesiona ponad powierzchnię wody przez bąbel przeciwtorpedowy zamocowany do burty „Royal Oak”.
Wielu członków załogi pancernika, którym udało się wyskoczyć z tonącego okrętu, było ubranych jedynie w piżamy, które nie stanowiły wystarczającej izolacji przed lodowatą wodą. Ponadto cienka warstwa ropy pokrywająca powierzchnię dostawała się do płuc i żołądków marynarzy, a także znacznie utrudniała pływanie. Z tych, którzy zdecydowali się na dopłynięcie do oddalonego o 800 metrów najbliższego brzegu, jedynie kilku przeżyło. Gatt włączył światła na „Daisy 2”, a później wraz z załogą wyciągnął z wody 386 ludzi, w tym dowódcę pancernika – komandora Williama Benna. Tender podejmował wysiłki mające na celu wyciągnięcie ludzi z wody przez kolejne 2,5 godziny, prawie do 4 rano, kiedy Gatt zdecydował się przerwać poszukiwania i dostarczyć ocalonych na pokład „Pegasusa”. Pomimo pomocy łodzi z HMS „Pegasus” i z portu to właśnie Gattowi zawdzięczano uratowanie większości ocalałych, za co został odznaczony Distinguished Service Cross. Było to jedyne wojskowe odznaczenie nadane przez Brytyjczyków, związane z zatopieniem pancernika.
Następstwa.
Brytyjczycy początkowo nie mogli określić przyczyny zatonięcia okrętu, podejrzewając zarówno eksplozję na pokładzie, jak i atak lotniczy. Gdy uświadomiono sobie, że atak podwodny jest najbardziej prawdopodobnym wyjaśnieniem, podjęto natychmiastowe działania w celu zabezpieczenia kotwicowiska, ale U-47 zdążył uciec i był już wtedy w drodze do Niemiec. BBC poinformowała o zatopieniu pancernika późnym rankiem 14 października, a przekaz ten odebrano zarówno w niemieckich stacjach nasłuchowych, jak i na pokładzie niemieckiego U-Boota. Nurkowie wysłani pod wodę rankiem po eksplozji znaleźli resztki niemieckiej torpedy, potwierdzając przyczynę zatonięcia. 17 października Pierwszy Lord Admiralicji Winston Churchill w Izbie Gmin oficjalnie potwierdził stratę „Royal Oak”, stwierdzając, że rajd był „niezwykłym pokazem profesjonalnych umiejętności i odwagi” i jednocześnie zadeklarował, że strata pancernika nie będzie miała wpływu na układ sił w wojnie morskiej. Komisja Śledcza Admiralicji działała pomiędzy 18 a 24 października, starając się określić warunki w jakich kotwicowisko zostało spenetrowane. W międzyczasie polecono, aby Home Fleet pozostała w bezpieczniejszych portach, dopóki zabezpieczenia Scapa Flow nie zostaną poprawione.
Nazistowskie Ministerstwo Propagandy szybko obwieściło zakończony sukcesem rajd niemieckiego okrętu, a dyrektor Wydziału Prasy Krajowej tegoż ministerstwa (Abteilung „Deutsche Presse”), a jednocześnie bardzo popularny dziennikarz Hans Fritzsche, przekonywał w audycji radiowej o dumie odczuwanej przez naród niemiecki. Prien i jego załoga dotarli do Wilhelmshaven o 11.44 17 października 1939 i natychmiast zostali powitani jako bohaterowie. Prien otrzymał Krzyż Żelazny Pierwszej Klasy, a każdy członek załogi Krzyż Żelazny Drugiej Klasy. Adolf Hitler wysłał swój osobisty samolot, aby przywiózł załogę do Berlina, gdzie Prien został osobiście odznaczony przez führera Krzyżem Rycerskim Krzyża Żelaznego. To oznaczenie, po raz pierwszy nadane niemieckiemu oficerowi marynarki, było później przyznawane także innym odnoszącym sukcesy dowódcom U-Bootów. Dönitz został promowany z komodora na stopień kontradmirała i został oficerem flagowym U-Bootów.
Prien otrzymał przydomek „Byka ze Scapa Flow”, a jego załoga udekorowała kiosk U-47 emblematem przedstawiającym prychającego byka, który później został zaadaptowany na godło 7 Flotylli U-bootów. Sam Prien stał się bardzo popularną osobą, udzielając wiele wywiadów do radia i prasy, a w następnym roku ukazała się jego „autobiografia” zatytułowana „Mein Weg nach Scapa Flow”. W rzeczywistości publikacja ta nie została napisana przez Priena, ale ghostwritera, czyli opłaconego dziennikarza, a po zakończeniu wojny wiele twierdzeń o przebiegu zdarzeń z października 1939 zostało podanych w wątpliwość.
Oficjalny raport brytyjskiej Admiralicji wskazywał na słabe zabezpieczenie Scapa Flow i uznawał winnym za ten stan Sir Wilfreda Frencha, admirała dowodzącego rejonem Orkadów i Szetlandów. French został przesunięty do rezerwy, mimo że poprzedniego lata ostrzegał o zbyt słabym zabezpieczeniu przeciwpodwodnym bazy i chciał osobiście za pomocą małego okrętu podwodnego lub nawodnego udowodnić, że da się ominąć statki blokadowe. Na rozkaz Churchilla wschodnie wejścia do Scapa Flow zostały podzielone betonowymi groblami łączącymi Lamb Holm, Glimp Holm, Burray i South Ronaldsay z głównym lądem Orkadów. Budowane głównie przez włoskich jeńców wojennych "Bariery Churchilla", jak później były określane, zostały w większości ukończone do września 1944, ale nie zostały oficjalnie otwarte do zakończenia wojny. Obecnie bariery stanowią część infrastruktury drogowej Orkadów, przebiega po nich droga A961.
W kolejnych latach po ataku na „Royal Oak” krążyła pogłoska, że Prien został wprowadzony do zatoki Scapa Flow przez Alfreda Wehringa, niemieckiego agenta mieszkającego na Orkadach jako szwajcarski zegarmistrz Albert Oertel. Po ataku „Oertel” rzekomo uciekł okrętem podwodnym o symbolu "B-06" do Niemiec. Taki przebieg wydarzeń został opisany po raz pierwszy 16 maja 1942 roku przez Curta Riessa i opublikowany w amerykańskim tygodniku „Saturday Evening Post”, a później upiększony przez innych autorów. Późniejsze poszukiwania dowodów zdarzenia w archiwach na Orkadach i w Niemczech zakończyły się niepowodzeniem, gdyż nie odnaleziono żadnej wzmianki ani o Oertelu, ani Wehringu czy okręcie podwodnym oznaczonym jako "B-06". Obecnie teoria o agencie jest więc traktowana jako fikcja. Niektórzy badacze, jak np. Bogusław Wołoszański, uważają, że postać "Oertela" została wymyślona przez niemiecką propagandę aby ukryć fakt złamania brytyjskich szyfrów przez niemieckich kryptologów z B-Dienst pod przewodnictwem Wilhelma Tranowa.
Wrak.
Status grobu wojennego.
Chociaż okręt zatonął na względnie płytkiej wodzie, większość ciał z jego wnętrza nie mogła zostać wydobyta. Zaznaczony boją o koordynatach wrak został oznaczony jako grób wojenny i nurkowanie lub inne nieautoryzowane sposoby eksploracji są zabronione ustawą "Protection of Military Remains Act 1986". Gdy woda jest przejrzysta, można zobaczyć przewrócony kadłub spoczywający na głębokości poniżej pięciu metrów. Strata pancernika jest upamiętniana coroczną ceremonią w trakcie której nurkowie Royal Navy umieszczają banderę brytyjską na jego rufie. Tablica upamiętniająca umieszczona w katedrze Świętego Magnusa w pobliskim Kirkwall jest dedykowana tym, którzy zginęli, a poniżej w gablocie znajduje się księga z listą ofiar. W latach 70. XX wieku wydobyto dzwon okrętowy i po odnowieniu umieszczono obok tablicy pamiątkowej.
Zagrożenie środowiska naturalnego.
„Royal Oak” zatonął z zawartością 3000 ton paliwa w zbiornikach, które powoli wyciekało z korodującego kadłuba. W latach 90. wycieki te powiększyły się na tyle, że fakt ten wzbudził obawy o stan środowiska naturalnego Scapa Flow i zmusił Ministerstwo Obrony do rozważenia planów wydobycia ropy. Status grobu wojennego przyznany wcześniej wrakowi, wymagał bardzo ostrożnego prowadzenia prac wydobywczych. W latach 50. XX wieku pojawiły się również plany podniesienia z dna i złomowania wraku, które jednak porzucono ze względu na sprzeciw społeczeństwa. Poza obawami natury etycznej, nieprawidłowe prowadzenie prac mogło spowodować destabilizację kadłuba, a w konsekwencji doprowadzić do wypływu dużej ilości ropy. Poza paliwem wrak okrętu zawiera także wiele ton amunicji.
Ministerstwo Obrony powołało, działająca na uniwersytetach St Andrews i Dundee, specjalistyczną podwodną jednostkę badawczą (ang. "Archaeological Dive Unit Survey"), której zadaniem było przeprowadzenie serii skanów sonarem bocznym, sfotografowanie wraku i sprawdzenie jego stanu. Wysokiej rozdzielczości obrazy z sonaru pokazały, że „Royal Oak” leży prawie do góry dnem, a nadbudówki ma zakopane w dnie morskim. Czubek dziobu został oderwany wybuchem pierwszej torpedy Priena, a wielka dziura w sterburcie jest rezultatem potrójnego uderzenia drugiej salwy torpedowej. Po kilku latach opóźnienia proces wypompowania ropy rozpoczął się i do roku 2006 opróżniono wszystkie zbiorniki z podwójnego dna okrętu. Wykonano także zakończone powodzeniem wstępne testy dotyczące usunięcia paliwa ze zbiorników wewnętrznych i decyzją Ministerstwa Obrony zaplanowano ich opróżnienie latem 2007.

</doc>
<doc id="142235" url="https://pl.wikipedia.org/wiki?curid=142235" title="Gonder">
Gonder

Gonder (etiop. ጎንደር "Gōnder", starsza pisownia: ጐንደር "Gʷandar", nowoczesna wymowa: "Gʷender") – miasto w północnej Etiopii, dawna stolica Cesarstwa Etiopii, a także stolica historycznej prowincji Begemder. Czwarte pod względem wielkości miasto kraju.
Historia.
Miasto zostało założone w 1636 roku przez cesarza Fasiledesa (1632–1667), który przeniósł tu cesarską stolicę. Miasto pełniło funkcję stolicy przez ok. 250 lat kiedy to cesarz Teodor II przeniósł stolicę do Amba Mariam. Miasto rozkwitło za panowania Fasildesa – w 1667 roku mieszkało tu 60 tys. ludzi.
Ze względu na pozostałości pałaców cesarskich z XVII wieku – główny kompleks Fasil Ghebbi został w 1979 roku wpisany na listę światowego dziedzictwa UNESCO – oraz kościołów, Gonder jest jednym z ważniejszych celów turystycznych w Etiopii (obok Lalibeli). Nie jest jasne, kim byli budowniczowie zamków, niemniej jednak widoczne są w nich wpływy portugalskie, indyjskie oraz arabskie. W 1941 roku, podczas II wojny światowej Brytyjczycy prowadzący w Etiopii wojnę z Włochami zrzucili bomby na niektóre budowle, ale cały kompleks przetrwał bez większych zniszczeń. 
W Gonder działa seminarium duchowne, kształcące kapłanów kościoła etiopskiego.

</doc>
<doc id="142236" url="https://pl.wikipedia.org/wiki?curid=142236" title="Rita Wilson">
Rita Wilson

Rita Wilson, właśc. Margarita Wilson, urodzona jako Margarita Ibrahimoff (ur. 26 października 1956 w Los Angeles, Kalifornia) – amerykańska aktorka i producentka filmowa. 
Życiorys.
Jest córką albańskiej Greczynki i greckiego Pomaka. Została wychowana w wierze swojej matki - prawosławiu. W 1960 po urzędowej zmianie nazwiska przez jej ojca z Ibrahimoff na Wilson, przyjęła nowe nazwisko ojca.
Jest żoną amerykańskiego aktora Toma Hanksa (od 30 kwietnia 1988). Mają dwóch synów o imionach Chester i Truman.
Występowała w licznych rolach telewizyjnych oraz szeregu filmów fabularnych: "Ochotnicy", "Fajerwerki próżności", "Bezsenność w Seattle", "Szaleństwa młodości", "Frasier", "Tylko miłość", "Świąteczna gorączka", "Uciekająca panna młoda" i "Szansa na sukces". Wyprodukowała m.in. film "Moje wielkie greckie wesele" według scenariusza swojej przyjaciółki Nii Vardalos.

</doc>
<doc id="142238" url="https://pl.wikipedia.org/wiki?curid=142238" title="Naszyjnik">
Naszyjnik

Naszyjnik – ozdoba na szyję noszona zazwyczaj przez kobiety, rzadziej przez mężczyzn; ze względu na wartość materialną często zaliczana do biżuterii.
Najczęściej wytwarzany z metalu w formie łańcuszka, który ma postać różnych splotów (m.in. „pancerki”, „kostki”), często połączonego z medalionem albo wisiorkiem. W różnych kulturach i cywilizacjach wyrabiano też naszyjniki ze sznurków, rzemieni, tkanin i podobnie różnorodnych materiałów. Łączone bywały z kamieniami (również szlachetnymi), muszlami, nasionami roślin bądź z elementami drewnianymi różnych kształtów i rozmiarów.
Naszyjniki stanowiły typowy i nieodłączny element biżuterii od czasów najstarszych cywilizacji. Znane były już w epoce paleolitu środkowego, wykonywane z muszli mięczaków. Później wytwarzano je również z kamienia, kości i zębów zwierzących. Dzięki opanowaniu technik pozyskiwania metali zaczęto je wyrabiać z miedzi, brązu, złota, srebra, a także z fajansu, szkła (pasty szklanej) i innych materiałów.

</doc>
<doc id="142242" url="https://pl.wikipedia.org/wiki?curid=142242" title="Janków Przygodzki">
Janków Przygodzki

Janków Przygodzki – wieś w Polsce położona w województwie wielkopolskim, w powiecie ostrowskim, w gminie Przygodzice, ok. 7 km na południe od Ostrowa Wielkopolskiego, ok. 9 km od Odolanowa.
Piąta pod względem liczby ludności wieś w powiecie ostrowskim; zamieszkuje ją 12,6% mieszkańców gminy Przygodzice.
Historia.
Wieś wymieniana w źródłach od początku XV wieku. W okresie pomiędzy XV a XVII wiekiem miejscowość była m.in. własnością rycerską tj. Jana z Jankowa i Lutogniewa Przespolewskiego herbu Topór, a także Leszczyńskich, Jana Jerzego Przebendowskiego (właściciela dóbr przygodzkich i Ostrowa) oraz Radziwiłłów.
W 1877 w Jankowie Przygodzkim urodził się polityk Jan Pietrzak.
W 1925 we wsi wybudowano kościół kopułowy wg projektu Adama Ballenstedta. Przed miejscową szkołą podstawową w 1988 odsłonięto głaz–pomnik upamiętniający powstańców wielkopolskich.
14 listopada 2013 około godziny 13:30 w Jankowie Przygodzkim doszło do wybuchu gazu w wyniku rozszczelnienia gazociągu Gustorzyn–Odolanów (wybudowanego w 1977) o ciśnieniu roboczym 5,4 MPa. W wyniku czego zginęły dwie osoby (pracownicy budowy gazociągu), a 12 osób odniosło poparzenia I i II stopnia. Spłonęło kilkanaście budynków, a część nadawała się do rozbiórki. W trakcie śledztwa i przeprowadzonych ekspertyz ustalono, że bezpośrednią przyczyną wybuchu były „nieprawidłowości w prowadzonych pracach budowlanych”.
Ochrona przyrody.
Część wsi leży na terenach Obszaru Natura 2000 – Dolina Baryczy (obszar specjalnej ochrony ptaków) oraz Parku Krajobrazowego „Dolina Baryczy”.
Na południe od wsi Janków Przygodzki znajduje się m.in. Staw Trzcielin Wielki, wchodzący w kompleks Stawów Przygodzkich.
Gospodarka.
W 2017 we wsi Janków Przygodzki w rejestrze REGON zarejestrowanych było 151 podmiotów gospodarczych.
Transport.
Transport publiczny.
Do Jankowa Przygodzkiego kursują autobusy podmiejskie MZK Ostrów Wielkopolski.
Transport kolejowy.
Przez wieś przebiega lina kolejowa Kluczbork ↔ Poznań Główny z przystankiem Janków Przygodzki.
Sport.
W 2016 we wsi działały dwa kluby sportowe w tym – Barycz Janków Przygodzki (LKS 1949), prowadzące łącznie sześć sekcji sportowych.

</doc>
<doc id="142245" url="https://pl.wikipedia.org/wiki?curid=142245" title="Wasilij Tatiszczew">
Wasilij Tatiszczew

Wasilij Nikiticz Tatiszczew, ros. Василий Никитич Татищев (ur. w Pskowie, zm. w Bołtino) – historyk rosyjski, administrator, dyplomata, twórca nowożytnej historiografii rosyjskiej.
Od roku 1704 był na służbie w Azowskim Pułku Dragonów, brał udział w bitwach wojny północnej (m.in. w bitwie pod Połtawą). Od roku 1712 kształcił się za granicą. W 1720 roku rozpoczął służbę administracyjną (zajmował się przemysłem metalurgicznym na wschodzie Rosji).
Z inicjatywy Tatiszczewa rozwinął się rosyjski przemysł wydobywczy. Tatiszczew brał również udział w realizacji projektów imperialnych, m.in. w tłumieniu powstania baszkirskiego z 1737 roku. Organizował rosyjskojęzyczne szkoły dla nierosyjskiej ludności wschodniej Rosji w tzw. „akcji chrystianizacyjnej”, która "de facto" miała na celu rusyfikację.
Sławę przyniosły Tatiszczewowi jednak inne, naprawdę wybitne osiągnięcia. Przez całe życie zgłębiał źródła do historii państwa rosyjskiego i w 1739 roku ukończył główne dzieło swojego życia pt. „Historia Rosji od czasów najdawniejszych”, którą wydano w 4 tomach dopiero po śmierci autora (w latach 1768–1784).
Wydał także cenne zabytki historii prawa rosyjskiego – "Ruską Prawdę" (Русская правда) oraz "Sudiebnik" cara Iwana Groźnego z 1550 roku. Opracował "Leksykon rosyjski", który zdążył doprowadzić do litery K.
Całość dzieł Tatiszczewa wznowiono w siedmiotomowej edycji w latach 1962–1968. Jak się wyraził Sergiusz Sołowjow o Tatiszczewie, „był on pierwszym, który pokazał czym jest rosyjska historia”.

</doc>
<doc id="142246" url="https://pl.wikipedia.org/wiki?curid=142246" title="Tringa ochropus">
Tringa ochropus



</doc>
<doc id="142250" url="https://pl.wikipedia.org/wiki?curid=142250" title="Ewald Georg von Kleist">
Ewald Georg von Kleist

Ewald Georg von Kleist, Ewald Jürgen von Kleist (ur. 10 czerwca 1700 w Wicewie koło Białogardu, zm. 10 grudnia 1748 w Koszalinie) – niemiecki prawnik i uczony, jeden z dwóch niezależnych wynalazców butelki lejdejskiej (drugim był Pieter van Musschenbroek).
Życiorys.
Urodził się 10 czerwca 1700 w Wicewie koło Białogardu. Ukończył gimnazjum akademickie w Gdańsku, a następnie studiował nauki prawne w Lipsku i w Lejdzie. Po ich ukończeniu wrócił do Kamienia Pomorskiego, gdzie odziedziczył majątek po wuju, i w 1722 r. został dziekanem kapituły przy katedrze, z czym wiązała się opieka nad szkołą katedralną.
W wolnym czasie badał zjawiska elektryczne i 11 października 1745 r. przeprowadził udaną próbę z kondensatorem elektrycznym, który był zamkniętym korkiem naczyniem ze szkła wypełnionego wodą. Przez korek przebito na wylot miedziany drut. Butelkę można było naładować elektrycznie, pocierając pręt jedwabiem. W liście z 19 grudnia 1745 r. do profesora Johanna Gottloba Krügera z Halle, opisał swoje doświadczenia, a list ten znalazł się później w książce Krügera "Historia Ziemi". O dokonanym odkryciu poinformował listem z 4 listopada 1745 członka Berlińskiej Akademii Nauk i sekretarza jej sekcji fizyki Johanna Lieberkühna oraz kolegę z czasów gimnazjum w Gdańsku, diakona w gdańskim kościele św. Jana Pawła Swietlickiego, który zainteresował nim późniejszego burmistrza Gdańska Daniela Gralatha. Jego wyników nie udało się odtworzyć badającym je naukowcom, jedynie Gralath zdołał je powtórzyć.
W 1747 r. został powołany przez Fryderyka II Wielkiego na stanowisko prezesa Sądu Królewskiego w Koszalinie, które piastował do śmierci 10 grudnia 1748 r. w Koszalinie.
W 2021 r. wyremontowany został dworek, w którym mieszkał, a w miejskim muzeum powstała interaktywna wystawa poświęcona jego życiu.

</doc>
<doc id="142251" url="https://pl.wikipedia.org/wiki?curid=142251" title="Ewald von Kleist">
Ewald von Kleist



</doc>
<doc id="142258" url="https://pl.wikipedia.org/wiki?curid=142258" title="Charadrius dubius">
Charadrius dubius



</doc>
<doc id="142272" url="https://pl.wikipedia.org/wiki?curid=142272" title="Rezerwat przyrody Jadwisin">
Rezerwat przyrody Jadwisin

Rezerwat przyrody Jadwisin – leśny rezerwat przyrody położony w gminie Serock w województwie mazowieckim. Leży na granicy Wysoczyzny Ciechanowskiej i doliny Narwi.
Został utworzony na mocy Zarządzenia Ministra Ochrony Środowiska, Zasobów Naturalnych i Leśnictwa z dnia 14 czerwca 1996 r. Zajmuje powierzchnię 93,39 ha. Wokół rezerwatu wyznaczono otulinę o powierzchni 52,50 ha.
Przedmiotem ochrony jest fragment kompleksu leśnego położonego na skarpie doliny Narwi w pobliżu Serocka. Stanowi on pozostałość dawnej Puszczy Serockiej. Występują tu bogate siedliska grądów i lasów mieszanych, porośnięte drzewostanem mieszanym z dużą ilością pomnikowych dębów szypułkowych i sosen pospolitych.
Na terenie rezerwatu dopuszczalne jest poruszanie się piechotą po wyznaczonym szlaku, a także pojazdami po wyznaczonej drodze.
Na terenie rezerwatu znajduje się XIX-wieczny pałac neorenesansowy, należący w przeszłości do Radziwiłłów.

</doc>
<doc id="142273" url="https://pl.wikipedia.org/wiki?curid=142273" title="Waldenburg">
Waldenburg

Geografia.
Polska.
Dawna nazwa miejscowości:

</doc>
<doc id="142278" url="https://pl.wikipedia.org/wiki?curid=142278" title="Gimle">
Gimle

Gimle ("Vingolf, Gimli") – miejsce, w którym będą żyć ci, którzy przeżyją Ragnarok. W mitologii nordyckiej określane było jako najpiękniejsze miejsce na Ziemi. 
Gimle było jednym ze wzgórz Asgardu, miasta bogów. "Młodsza Edda" opisuje Gimle jako wzgórze, które jest "jaśniejsze od słońca", położone na najbardziej wysuniętym południowym krańcu Asgardu. Do Gimle mogą dostać się tylko dobrzy i prawi ludzie i jest to jedyne miejsce, które będzie istnieć po końcu zarówno świata, jak i nieba.

</doc>
<doc id="142280" url="https://pl.wikipedia.org/wiki?curid=142280" title="Czołg piechoty">
Czołg piechoty

Czołg piechoty (ang. "infantry tank") – czołg przeznaczony do wsparcia piechoty. Był koncepcją opracowaną i rozwiniętą w Wielkiej Brytanii w okresie przed II wojną światową. W założeniu były to ciężko opancerzone pojazdy mające współdziałać z atakującą piechotą, ich maksymalna prędkość nie musiała być dużo większa od prędkości żołnierza piechoty. Ich zadaniem było wykonanie przełomu w liniach nieprzyjaciela, a do wykorzystania tego przełomu i pościgu miał służyć czołg pościgowy (ang. cruiser tank).
W praktyce okazało się, że brytyjskie czołgi piechoty były zazwyczaj zbyt słabo uzbrojone i o ile potrafiły one wytrzymać wiele trafień, same nie były zdolne do siania dużego zniszczenia w szeregach przeciwnika. Przebieg wojny pokazał, że pomysł czołgu piechoty był chybiony i zaprzestano ich produkcji.
Koncepcji użycia czołgu piechoty odpowiadały również francuskie Renault R-35.
Ostatnim seryjnie produkowanym brytyjskim czołgiem piechoty był Mk IV Churchill.

</doc>
<doc id="142281" url="https://pl.wikipedia.org/wiki?curid=142281" title="32 Ośrodek Dowodzenia i Naprowadzania">
32 Ośrodek Dowodzenia i Naprowadzania

32 Ośrodek Dowodzenia i Naprowadzania im. gen. bryg. pil. Stanisława Skalskiego – jeden z dwóch Ośrodków Dowodzenia i Naprowadzania podległych Centrum Operacji Powietrznych. Jednostka pełni funkcję przetwarzania informacji radiolokacyjnych i dowodzenia operacyjnego.
Powstanie 32 ODN.
Dowódca Sił Powietrznych wydał rozkaz nakazujący dowódcy 3 Korpusu Obrony Powietrznej sformować Ośrodek Dowodzenia i Naprowadzania w podkrakowskich Balicach. Realizatorem rozkazu został dowódca 3 Brygady Radiotechnicznej, który powołał Grupę Organizacyjną. W jej skład weszli m.in.:
Grupa Operacyjna rozpoczęła swe działania i na bazie 36 Batalionu Radiotechnicznego utworzyła Ośrodek Dowodzenia i Naprowadzania, który pełną gotowość do wykonywania zadań osiągnął z dniem 11 grudnia 2003 r.
Decyzją Nr 418/MON Ministra Obrony Narodowej z dnia 27 grudnia 2005 wprowadzono odznakę pamiątkową 32 Ośrodka Dowodzenia i Naprowadzania.

</doc>
<doc id="142282" url="https://pl.wikipedia.org/wiki?curid=142282" title="Silvia Dina Montanari">
Silvia Dina Montanari

Silvia Dina Montanari (ur. 14 stycznia 1943 w Buenos Aires, zm. 26 października 2019 tamże) – argentyńska aktorka filmowa.
Znana w Polsce z telenowel: "Rozgrywki wyższych sfer" (1984) i "Serca na rozdrożu" (2001).

</doc>
<doc id="142284" url="https://pl.wikipedia.org/wiki?curid=142284" title="Arturo Francisco Maly">
Arturo Francisco Maly

Arturo Francisco Maly (ur. 6 września 1939 w Buenos Aires, zm. 25 maja 2001 w Morteros w prowincji Córdoba) – argentyński aktor, znany w Polsce z telenowel "Celeste" (1991), "Zbuntowany anioł" (1998-1999) i "Amor latino" (2000).
Śmierć.
Zmarł 25 maja 2001 w wieku 61 lat na atak serca w mieście Morteros, prowincji Córdoba.

</doc>
<doc id="142285" url="https://pl.wikipedia.org/wiki?curid=142285" title="Czołg pościgowy">
Czołg pościgowy

Czołg pościgowy (ang. "cruiser tank" – dosłownie, czołg krążowniczy), nazywany też czołgiem szybkim – był koncepcją opracowaną i rozwiniętą w Wielkiej Brytanii przed i w czasie II wojny światowej. W założeniu były to czołgi, które miały działać – tak jak morskie krążowniki, tj. wykorzystywać swą szybkość do niespodziewanego ataku i działania na tyłach nieprzyjaciela, niezależnie od powolnej piechoty, według teorii użycia czołgów, której eksponentami byli Percy Hobart i Liddell Hart. Najważniejszą charakterystyką takiego czołgu miała być duża szybkość, były więc często słabo uzbrojone i opancerzone.
Przebieg II wojny światowej raczej negatywnie zweryfikował ten pomysł (a także koncepcję czołgu piechoty). Brytyjskie czołgi szybkie drugiej połowy wojny odpowiadały już faktycznie pod względem konstrukcji i własności bojowych czołgom średnim używanym przez inne armie. Ostatnim czołgiem klasyfikowanym w Wielkiej Brytanii początkowo jako czołg szybki był Centurion, który jest uważany za pierwszy typ czołgu podstawowego.
Drugim krajem rozwijającym koncepcję czołgu szybkiego na dużą skalę był ZSRR, gdzie na podstawie amerykańskiej licencji czołgu Christiego, rozwinięto własną linię czołgów BT, przede wszystkim BT-2, BT-5 i BT-7. Nazwa była skrótem od "bystrochodnyj tank" – "czołg szybki". Cechą tych czołgów był ich napęd kołowo-gąsienicowy, pozwalający na poruszanie się po dobrych drogach z większą prędkością na kołach, ze zdjętymi gąsienicami, oraz słabe opancerzenie, ograniczające ich wartość bojową. Z rozwoju linii radzieckich czołgów szybkich wywodził się jednak udany czołg średni T-34.
Oprócz tych krajów, projekty czołgów szybkich powstawały także w innych krajach, jak USA (kołowo-gąsienicowy czołg Christiego), Polska (kołowo-gąsienicowy PZInż 10 TP), Włochy, lecz nie były produkowane.
Nieco podobną klasą do czołgów szybkich były francuskie czołgi kawalerii (Hotchkiss H-35, Somua S-35, AMC 1935), jednakże ich zadaniem było w założeniu współdziałanie z kawalerią i w tym sensie były bardziej taktycznie zbliżone do czołgów piechoty, nie mając działać samodzielnie.

</doc>
<doc id="142288" url="https://pl.wikipedia.org/wiki?curid=142288" title="Dowództwo Operacyjne Rodzajów Sił Zbrojnych">
Dowództwo Operacyjne Rodzajów Sił Zbrojnych

Dowództwo Operacyjne Rodzajów Sił Zbrojnych im. generała Bronisława Kwiatkowskiego (DORSZ) – główny organ dowodzenia odpowiedzialny za dowodzenie operacyjne Siłami Zbrojnymi, przekazanymi w jego podporządkowanie zgodnie z decyzją Ministra Obrony Narodowej. Od 23.12.2018 roku podległy Szefowi Sztabu Generalnego Wojska Polskiego.
Siedziba Dowództwa znajduje się w Warszawie na Bemowie przy ul. Radiowej 2.
Z dniem 1 stycznia 2014 r. na podstawie art. 13 ustawy o zmianie ustawy o urzędzie Ministra Obrony Narodowej oraz niektórych innych ustaw () Dowództwo Operacyjne Sił Zbrojnych (DOSZ) przeformowano w Dowództwo Operacyjne Rodzajów Sił Zbrojnych (DORSZ).
Historia.
Dowództwo Operacyjne utworzono 22 października 2003 na mocy decyzji Ministra Obrony Narodowej. Jednostka osiągnęła pełną gotowość do wykonywania zadań 30 czerwca 2005, a 1 lipca przejęła dowodzenie siłami biorącymi udział w operacjach wspierania pokoju i stabilizujących na świecie. Zgodnie z ustawą z dnia 24 maja 2007 o zmianie ustawy o powszechnym obowiązku obrony Rzeczypospolitej Polskiej oraz o zmianie niektórych innych ustaw zostało 4 lipca 2007 przekształcone w Dowództwo Operacyjne Sił Zbrojnych. Niedługo potem Centrum Koordynacji Ruchu Wojsk – Szefostwo Transportu i Ruchu Wojsk przekazano w podporządkowanie Inspektoratowi Wsparcia Sił Zbrojnych.
Decyzją nr 58/MON z dnia 10 kwietnia 2019 r. Dowództwo Operacyjne RSZ otrzymało imię generała Bronisława Kwiatkowskiego.
Obsada personalna.
Dowódcy Operacyjni Sił Zbrojnych
Dowódcy Operacyjni Rodzajów Sił Zbrojnych
Zastępcy Dowódcy OSZ/ORSZ
Oficerowie

</doc>
<doc id="142292" url="https://pl.wikipedia.org/wiki?curid=142292" title="Perpetuatio fori">
Perpetuatio fori

Perpetuatio fori (łac. 'utrwalenie sądu') – zwrot prawniczy używany na określenie zasady, że sąd właściwy do rozpoznania danej sprawy w chwili wszczęcia postępowania, niezależnie od późniejszych zmian podstaw określających jego właściwość, pozostaje właściwy aż do ukończenia postępowania. Zasada ta znajduje swój wyraz w art. 15 Kodeksu postępowania cywilnego. Doznaje ona jednak wyjątku w § 2 art. 193 Kodeksu. Gdy bowiem powód zmienia powództwo w sądzie rejonowym w ten sposób, że występuje z nowym roszczeniem obok pierwotnego, należy przekazać całe zmienione powództwo właściwemu rzeczowo i miejscowo sądowi okręgowemu.
W postępowaniu karnym, jeżeli sąd na rozprawie głównej stwierdza, że nie jest właściwy miejscowo lub że właściwy jest sąd niższego rzędu, może przekazać sprawę innemu sądowi jedynie wtedy, gdy powstaje konieczność odroczenia rozprawy (art. 35 § 2 Kodeksu postępowania karnego).
Zasada ta nie obowiązuje w postępowaniu administracyjnym.

</doc>
<doc id="142293" url="https://pl.wikipedia.org/wiki?curid=142293" title="Saúl Gustavo Lisazo Ozcoidi">
Saúl Gustavo Lisazo Ozcoidi

Saúl Lisazo, właściwie Saúl Gustavo Lisazo Ozcoidi (ur. 1 czerwca 1956 roku w Los Toldos) - argentyński aktor, piłkarz i model, znany w Polsce z telenowel: "Oblicza prawdy" (1995), "Złota klatka" (1997), "Porywy serca" (1999) i "Prawo do szczęścia" (2001).
Życiorys.
Syn Saúla Jose Lisazo (zm. 1974) i Aracely Ozcoidi. Ma dwie siostry - Marię i Vaninę oraz trzech braci - Aracelli'ego, Alejandro i Mauricio. Przez dziesięć lat był zawodowym piłkarzem znanym jako Gustavo Lisazo, a później pracował jako model w Hiszpanii. Został profesjonalnym graczem dla belgijskiego klubu piłkarskiego SK Beveren (1976-79) i KV Mechelen (1979-81). 
W 1983 roku poślubił ex-modelkę Monicę Viedmę, z którą ma córkę Paulę (ur. 4 czerwca 1999) i syna Martina (ur. 2003). Został właścicielem restauracji meksykańskiej "Piantao".

</doc>
<doc id="142302" url="https://pl.wikipedia.org/wiki?curid=142302" title="Apache Ant">
Apache Ant

Apache Ant to narzędzie służące do zautomatyzowania procesu budowy oprogramowania. Podobne do programu Make, ale napisane w języku Java do wykorzystania przede wszystkim z programami napisanymi w tym języku.
Od razu zauważalną różnicą pomiędzy Ant i Make jest to, że Ant używa plików w formacie XML do opisu procesu budowy i jego zależności, gdzie Make ma własny format Makefile. Domyślnie plik XML nazywa się build.xml.
Ant jest jednym z projektów Apache Software Foundation.
Przykładowy plik build.xml.
Poniżej znajduje się przykładowy plik build.xml dla prostej aplikacji "Hello, world" napisanej w języku Java. Definiuje trzy "targets" – "clean", "compile", "jar", każdy z nich ma dołączony opis. "Target" "jar" ma opisany cel "compile" jako zależność. To mówi programowi Ant, że zanim rozpocznie "target" "jar" musi ukończyć "target" "compile".
Każdy "target" to czynności jakie musi wykonać Ant żeby zbudować dany "target". Np. do zbudowania "target" "compile" Ant musi najpierw stworzyć folder o nazwie classes (Ant stworzy go jeżeli jeszcze nie istnieje), po czym odwoła się do kompilatora Javy.
 &lt;?xml version="1.0"?&gt;
 &lt;project name="Hello" default="compile"&gt;
 &lt;target name="clean" description="remove intermediate files"&gt;
 &lt;delete dir="classes"/&gt;
 &lt;/target&gt;
 &lt;target name="compile"
 description="compile the Java source code to class files"&gt;
 &lt;mkdir dir="classes"/&gt;
 &lt;javac srcdir="." destdir="classes"/&gt;
 &lt;/target&gt;
 &lt;target name="jar" depends="compile"
 description="create a Jar file for the application"&gt;
 &lt;jar destfile="hello.jar"&gt;
 &lt;fileset dir="classes" includes="**/*.class"/&gt;
 &lt;manifest&gt;
 &lt;attribute name="Main-Class" value="HelloProgram"/&gt;
 &lt;/manifest&gt;
 &lt;/jar&gt;
 &lt;/target&gt;
 &lt;/project&gt;
Przenośność.
Jednym z głównych celów Ant było rozwiązanie problemu przenośności Make. W pliku Makefile czynności potrzebne do stworzenia "target" są określone jako komendy powłoki, które są zależne od platformy. Ant rozwiązuje ten problem dostarczając dużą liczba wbudowanych funkcji, co gwarantuje identyczne zachowanie na wszystkich platformach.
Np. w ww. pliku build.xml "target" "clean" kasuje rekursywnie folder classes. W pliku Makefile byłoby to zapisane w następujący sposób:
 rm -rf classes/
rm to Uniksowa komenda, która nie będzie dostępna w środowisku nie-uniksowym takim jak Windows.
W pilku build.xml wykorzystywanym przez Ant ta sama operacja będzie wykonana za pomocą wbudowanej komendy:
 &lt;delete dir="classes"/&gt;
Różnica pomiędzy platformami wynika ze sposobu przedstawiania ścieżki dostępu. Unix używa "forward slash" (/) do określenia ścieżki z kolei Windows "backslash" (\). Pliki build programu Ant używają Uniksowej konwencji, po czym konwertują ścieżkę do formatu określonej platformy.
Historia.
Ant został wymyślony przez Jamesa Duncana Davidsona podczas prac nad otworzeniem źródeł produktu firmy Sun Microsystems, który później został nazwany Jakarta Tomcat. Przy zamkniętych źródłach nie można było używać Make do zbudowania go na Solarisie, dlatego, aby umożliwić kompilację na dowolnej platformie, powstał Ant korzystający z XML-owych plików build. Początkowo Ant był częścią bazy kodu projektu Tomcat, lecz od 2000 roku został przeniesiony do oddzielnego repozytorium o stał się samodzielnym projektem. Od samego początku narzędzie wzbudzało większe zainteresowanie i aprobatę niż projekt Tomcat.

</doc>
<doc id="142303" url="https://pl.wikipedia.org/wiki?curid=142303" title="Butelka Kleina">
Butelka Kleina

Butelka Kleina – jednostronna powierzchnia (nieorientowalna rozmaitość dwuwymiarowa) bez brzegu, przykład rozmaitości topologicznej dwuwymiarowej. Opisana w 1882 przez niemieckiego matematyka Felixa Kleina.
Geneza nazwy.
Nazwa tej powierzchni powstała najprawdopodobniej wskutek pomyłki tłumacza – w niemiec­kiej nazwie „powierzchnia Kleina” (niem. "die Kleinsche Fläche") wyraz "die Fläche" (powierzchnia) pomylono z podobnie brzmiącym "die Flasche" (butelka). Ponieważ jednak nowa nazwa upowszechniła się w świecie i dobrze kojarzy się z kształtem powierzchni, przyjęła się również w Niemczech. Słowo „butelka” zostało tym łatwiej zaakceptowane, że naczynie będące jej trójwymiarowym rzutem nadaje się do przechowywania cieczy. Umiarkowanie napełnioną butelkę da się bez wylania zawartości ustawić wlotem w dół, pod warunkiem przechylania jej w odpowiednią stronę.
Topologia butelki Kleina.
Butelkę Kleina najprościej można definiować jako prostokąt, w którym utożsamiono (sklejono) parami odpowiednie punkty przeciwległych boków, przy czym jedna para została skręcona o 180°. Na ilustracji: boki oznaczone kolorami, z uwzględ­nieniem orientacji (strzałki). 
Butelkę Kleina można włożyć w przestrzeń czterowymiarową R4. Nie daje się jej jednak włożyć w przestrzeń trójwymiarową – prowadzi to do pojawienia się samoprzecięć powierzchni. Proces konstrukcji w R3 pokazuje ciąg ilustracji:
Butelkę Kleina można też skonstruować sklejając ze sobą brzegi dwóch wstęg Möbiusa.
Charakterystyka Eulera tej powierzchni jest równa 0.

</doc>
<doc id="142305" url="https://pl.wikipedia.org/wiki?curid=142305" title="Osman I">
Osman I

Osman I, osm. عُثمَان ʿUthmān (ur. 1258, zm. 1324) – eponimiczny założyciel dynastii Osmanów, panujący w Imperium osmańskim od ok. 1299 do ok. 1324.
Według źródeł był synem Ertogrula, po którym odziedziczył tytuł beja okręgu Söğüt w północno-zachodniej Anatolii. Początkowo był wasalem Seldżuków. Jako władca marchii pogranicznej organizował najazdy na ziemie Bizancjum. Z czasem się uniezależnił.
W latach 1301–1303 podbił ziemie sąsiednich plemion wraz z miastem Eskişehir. W 1302 pobił wojska bizantyńskie dowodzone przez Mouzalona w bitwie na równinie Bafeus, niedaleko od murów Nikomedii. Wyprawa współcesarza Michała IX przeciw Osmanowi przyniosła opłakane rezultaty wskutek dezercji najemnego kontyngentu Alanów; w rezultacie Bizantyjczycy utracili na rzecz Osmana kontrolę nad Bitynią. 
Prowadząc agresywną politykę podbojów i korzystając z osłabienia Bizancjum, Osman szybko powiększał obszar swojego państwa. Błyskotliwa kampania Rogera de Flor i Kompanii Katalońskiej przeciw Turkom na zachodzie Azji Mniejszej z 1304 ominęła terytoria pozostające pod władzą Osmana, nie przynosząc mu uszczerbku; osłabiła natomiast jego rywali, emirów Sasana, Menteşe, Aydına i Alişıra.

</doc>
<doc id="142306" url="https://pl.wikipedia.org/wiki?curid=142306" title="Prezydentura">
Prezydentura

"Niniejsze pojęcie odnosi się do następujących terminów:"

</doc>
<doc id="142308" url="https://pl.wikipedia.org/wiki?curid=142308" title="Miluza">
Miluza

Miluza (, , alz. "Milhüsa") – miejscowość i gmina położona we wschodniej Francji, w regionie Grand Est, w departamencie Górny Ren. Położone jest nad rzekami Doller i Ill, dopływami Renu.
Historia.
Nazwa miasta pochodzi od niemieckiego słowa "młyny" ("Mühlhausen"), gdyż pierwszymi budynkami były młyny zbudowane nad rzekami Ill i Doller. Symbolem miasta jest zatem koło młyńskie.
Pierwsze wzmianki pochodzą z XII wieku. W 1354 roku wstąpiła do związku Décapole (gr. "dziesięć miast"), zrzeszającego wolne miasta Alzacji. W 1515 Miluza opuściła Décapole żeby związać się ze szwajcarskimi kantonami. Tworzyła niezależną republikę aż do wcielenia do terytorium francuskiego 4 stycznia 1798 w czasach Dyrektoriatu. W 1674 roku miała miejsce bitwa pod Miluzą.
Z racji dość późnego przyłączenia do Francji, a także dlatego, że Miluza była wówczas niezbyt ważna, jej rola administracyjna pozostała ograniczona. Wobec tego Colmar, dziś mający znacznie mniej mieszkańców, jest prefekturą (stolicą) departamentu, podczas gdy Miluza została podprefekturą dopiero w 1857 roku.
Do rozwoju Miluzy, otoczonej terenami wiejskimi, przyczynił się przemysł tekstylny i garbarski, później także przemysł chemiczny i mechaniczny od połowy XVIII wieku. Ma związki z Luizjaną, skąd sprowadza bawełnę, a także z krajami Lewantu.
Po wojnie francusko-pruskiej w latach 1870/1871 Miluza wraz z całą Alzacją zostały wcielone do Rzeszy Niemieckiej. Po wybuchu I wojny światowej w 1914 w okolicy doszło do bitwy pod Mülhausen (7–10 sierpnia 1914). Francuzi zajęli Miluzę 8 sierpnia, lecz zostali wyparci przez wojska niemieckie 10 sierpnia i francuska ofensywa zmierzająca do opanowania Alzacji załamała się. Francja odzyskała miasto 17 listopada 1918 roku. W czasie II wojny światowej wojska niemieckie wkroczyły do Miluzy 19 czerwca 1940, a dzień później miasto odwiedził incognito Adolf Hitler. Oddziały francuskie pod wodzą generała Jeana de Lattre de Tassigny’ego, idąc od strony Bruebach i Zimmersheim oraz wznosząc okrzyki „Niech żyje Francja!”, „Niech żyje de Gaulle!”, wyzwoliły miasto 21 listopada 1944 roku.
Rozwój dzielnic.
Miluza składa się, ogólnie rzecz biorąc, z "dolnego" i "górnego" miasta.
Ratusz miejski (1553) wzniesiony został w stylu renesansowym. Montaigne w 1580 r. opisał go jako „wspaniały pałac cały złocony” ("palais magnifique et tout doré"). Ratusz rozsławiły malowidła iluzjonistyczne (w stylu trompe-l'oeil) i alegoryczne przedstawienia cnót i ułomności. Freski z Sali obrad przedstawiają herby szwajcarskich kantonów, z którymi miasto było związane.
Gospodarka.
Miasto z początku rozwijało się dzięki przemysłowi tekstylnemu, później także dzięki związanymi z nim przemysłom maszynowemu i chemicznemu. Niektóre elementy tego sektora dotrwały do naszych czasów, ale po II wojnie światowej kryzys w przemyśle tekstylnym nie ominął także Miluzy. Ważna reorientacja miała miejsce wraz z założeniem fabryki samochodów w 1962, co zapoczątkowało restrukturyzację miejscowych gałęzi gospodarki.
Warto zauważyć bliskość złóż potasu na północ od miasta, które dawały zatrudnienie przez cały XX wiek.
W latach 1909–1914 w Miluzie działała wytwórnia lotnicza Automobil und Aviatik.
Administracja.
Dzielnice.
Miluza dzieli się na 16 dzielnic: Bassin Nordfeld, Bourtzwiller, Brustlein, Centre historique (Centrum historyczne), Cité Briand, Coteaux, Daguerre, Doller, Dornach, Drouot Barbanègre, Fonderie, Franklin Fridolin, Haut Poirier, Rebberg, Vauban Neppert, Wolf Wagner. Od 1994 każda dzielnica posiada radę dzielnicy.
Przyłączenia gmin.
Dawna gmina Dornach, na wschód od Miluzy, została do niej przyłączona 1914 a gmina Bourtzwiller, na północ od miasta – w 1947 roku.
Kantony.
Miluza dzieli się na 4 kantony:
Merowie Miluzy.
W sali obrad ratusza na głównej ścianie znajduje się wielka tablica przedstawiająca popiersia wszystkich burmistrzów i merów miasta od 1349 r. Oto troje ostatnich z nich:
Zabytki i ciekawe miejsca.
W centrum miasta wznosi się Wieża Europy ("la Tour de l'Europe") o wysokości 106 m i wzniesiona w 1972 przez architekta François Spoerry'ego. Na szczycie tego budynku mieszkalnego (180 mieszkań) o żelbetowej konstrukcji mieści się restauracja panoramiczna wyróżniająca się obrotową podłogą, co pozwala na obserwację panoramy (Jura, Schwarzwald, Alpy szwajcarskie) podczas posiłku. Widoczna z daleka, wieża stała się od czasu wybudowania symbolem Miluzy.
Świadectwem dawnych związków ze Szwajcarią jest częste upiększanie ścian przy pomocy fresków. Najpiękniejszym tego przykładem jest ratusz miejski z murami pokrytymi malarstwem iluzjonistycznym. Według niektórych historyków, tradycja ta jest przejawem odwiecznej chęci miasta ukrycia swojej niezbyt szlachetnej przeszłości i swoich murów, poprzez żywe kolory i freski nawiązujące do chwalebnych epizodów z historii miasta.
Polemiki na temat wizerunku Miluzy.
Wielu prezenterów radiowych i telewizyjnych wyrażało się pośrednio niepochlebnie o mieście poprzez niestosowne żarty. Można zwłaszcza przytoczyć Thierry’ego Ardissona, który na kanale France 2 w swoim programie „Wszyscy o tym mówią” ("Tout le monde en parle") zwrócił się do swojego gościa: „z miłości mógłby pan zamieszkać w Miluzie”, silnie podkreślając degradujący aspekt takiej ewentualności. Można również zacytować prezentera Arthura na TF1 31 grudnia 2004 komentującego chwilę przed północą swoje mierne zdolności piosenkarskie: „nie nadawałbym się nawet żeby wystąpić na miejscowym castingu w Miluzie do Akademii Gwiazd”.
Innym razem Arthur z pogardą wspomniał o „święcie piwa w Miluzie” podczas jednej ze swoich audycji „120 minut szczęścia” ("120 minutes de bonheur") nadawanych w TF1.

</doc>
<doc id="142309" url="https://pl.wikipedia.org/wiki?curid=142309" title="Młodsza Edda">
Młodsza Edda



</doc>
<doc id="142312" url="https://pl.wikipedia.org/wiki?curid=142312" title="Czarnylas (województwo wielkopolskie)">
Czarnylas (województwo wielkopolskie)

Czarnylas – wieś w Polsce położona w województwie wielkopolskim, w powiecie ostrowskim, w gminie Przygodzice. Do 1954 roku istniała gmina Czarnylas. 
Położenie.
Wieś położona jest około 15 km na południe od Ostrowa Wielkopolskiego, na skrzyżowaniu drogi wojewódzkiej nr 444 Krotoszyn – Ostrzeszów z drogą krajową 25 Bydgoszcz – Ostrów – Wrocław. Z trzech stron otoczony jest lasami: Antonin oraz Świeca, z jednej strony ograniczają Czarnylas rozlewiska i młaki wokół strumienia Złotnica (dorzecze Baryczy).
Historia.
W przeszłości teren silnego osadnictwa niemieckiego – cechą charakterystyczną osady było duże rozdrobnienie wyznaniowe. W I poł. XIX w. istniała tu huta szkła wytapianego z piasku ze śródleśnych wydm. W 1848 miejsce potyczki polsko-pruskiej, rozbity został oddział powstańczy Macieja Kotowskiego. W latach 1941-1944 istniał w przysiółku Zawidzyn hitlerowski obóz pracy. Po wojnie funkcjonowało tu jedno z nielicznych kin wiejskich. W latach 1975–1998 miejscowość administracyjnie należała do województwa kaliskiego.
W sąsiadującym z kaplicą baptystyczną (obecnie biblioteka) domu krytym strzechą odbywały się spotkania mormonów pod przewodnictwem pastora Schteibla. Przekaz historyczny wzmiankuje o obecności 7 wyznań na terenie Czarnylasu. Obecnie działalność duszpasterską na terenie wsi prowadzi: Kościół Rzymskokatolicki i Kościół Ewangelicko-Augsburski.
W kulturze.
Z Czarnegolasu pochodził pradziadek pisarza Johna Maxwella Coetzee, laureata Literackiej Nagrody Nobla (2003). Nazywał się Balcer Dubyl (Balthazar du Biel), ur. w 1844 r. w Czarnymlesie, zmarł w 1923 w Stellenbosch (Afryka Południowa). Dubyl był Polakiem.

</doc>
<doc id="142313" url="https://pl.wikipedia.org/wiki?curid=142313" title="Czarny Las">
Czarny Las



</doc>
<doc id="142316" url="https://pl.wikipedia.org/wiki?curid=142316" title="Hejszowina">
Hejszowina

Hejszowina ("Hejšovina") – czeska nazwa okolic Szczelińca Wielkiego. W środowisku polskich wspinaczy określa się tak cały obszar Gór Stołowych.

</doc>
<doc id="142318" url="https://pl.wikipedia.org/wiki?curid=142318" title="Castel Gandolfo">
Castel Gandolfo

Castel Gandolfo – miasto i gmina w środkowych Włoszech, w regionie Lacjum, w prowincji Rzym, 30 km na południowy wschód od Rzymu, w pobliżu jeziora Albano. Przypuszcza się, że miasto leży na miejscu starożytnego miasta Alba Longa.
Według danych na rok 2004 gminę zamieszkuje 6 927 osób, 494,8 os./km².
Pałac w Castel Gandolfo.
W Castel Gandolfo od XVII wieku znajduje się letnia rezydencja papieży:
Rezydencja ma status eksterytorialny.
Przebudowa letniej rezydencji papieży.
W 2016 roku papież Franciszek polecił przekształcić papieskie wille w muzeum, na początku 2023 roku postanowił przebudować letnią rezydencję papieską w centrum edukacji ekologicznej i rolnictwa. Na stanowisko dyrektora centrum Franciszek powołał podsekretarza Dykasterii ds. Integralnego Rozwoju Człowieka, ks. Fabio Baggio.

</doc>
<doc id="142320" url="https://pl.wikipedia.org/wiki?curid=142320" title="Kamizelka (ujednoznacznienie)">
Kamizelka (ujednoznacznienie)

Rodzaje kamizelek:

</doc>
<doc id="142325" url="https://pl.wikipedia.org/wiki?curid=142325" title="Grzegorz Żemek">
Grzegorz Żemek

Grzegorz Żemek (ur. 8 marca 1946) – polski ekonomista, działacz gospodarczy, skazany w „aferze FOZZ”.
Życiorys.
W 1968 ukończył studia w Szkole Głównej Planowania i Statystyki w Warszawie. W tym samym roku został szefem Przedsiębiorstwa Handlu Zagranicznego „Metronex”. Następnie został zastępcą attaché handlowego w Brukseli. Po powrocie do Polski pracował w Banku Handlowym. W 1983 objął funkcję szefa Departamentu Kredytowego w Banku Handlowym International w Luksemburgu. Był tajnym współpracownikiem Wojskowych Służb Informacyjnych (WSI) o kryptonimie „Dik”.
Na przełomie lat 80. i 90. był dyrektorem generalnym Funduszu Obsługi Zadłużenia Zagranicznego (FOZZ). W latach 90. podjął własną działalność gospodarczą. Od 1999 do 2000 był szefem rady nadzorczej Zakładów Mięsnych w Nisku.
Postępowania sądowe.
Za defraudację publicznych pieniędzy przeznaczonych na spłatę długu zagranicznego został w marcu 2005 po wieloletnim procesie skazany przez skład orzekający na czele z sędzią Andrzejem Kryżem na karę 9 lat pozbawienia wolności.
W 2006 dobrowolnym poddaniem się karze zakończył się proces Żemka i 13 innych osób oskarżonych o wyłudzenie ponad 80 mln złotych kredytów z banków w Stalowej Woli, Czeladzi i Rybniku.
Został też oskarżony o wyprowadzenie ponad 400 tys. zł z zakładów mięsnych w Nisku i skazany na dwa lata pozbawienia wolności.
W marcu 2013 został przedterminowo zwolniony z więzienia. Decyzję o warunkowym zwolnieniu Żemka podjął Sąd Apelacyjny w Warszawie.
Odznaczenia.
W 1970 otrzymał Brązowy Krzyż Zasługi, a w latach 80. został odznaczony przez Wojciecha Jaruzelskiego Srebrnym Medalem za Zasługi dla Obronności Kraju.

</doc>
<doc id="142327" url="https://pl.wikipedia.org/wiki?curid=142327" title="Lech Kunka">
Lech Kunka

Lech Kunka (ur. 1920 w Pabianicach, zm. 15 października 1978 w Łodzi) – polski malarz unistyczny oraz profesor na Państwowej Wyższej Szkoły Sztuk Plastycznych w Łodzi.
Jeden z przedstawicieli grupy łódzkich awangardzistów należących do tzw. „kręgu Strzemińskiego” (m.in. obok Antoniego Starczewskiego, Stanisława Fijałkowskiego i Stefana Krygiera), czyli osób skupionych wokół myśli malarza i wykładowcy Władysława Strzemińskiego.
Życie i twórczość.
Przed wojną uczęszczał do prywatnej Szkoły Sztuk Pięknych im. C. Norwida w Łodzi (prowadzonej przez W. Dobrowolskiego).
Lata 40..
16 czerwca 1945 artysta został przyjęty do Związku Zawodowego Polskich Artystów Plastyków w Łodzi jako członek nadzwyczajny, co zapewniły mu jego prace malarskie. Dzięki temu brał udział w pierwszej powojennej wystawie ZZPAP, która odbyła się na przełomie sierpnia i września 1945 w Miejskiej Galerii Sztuk Plastycznych w Parku im. H. Sienkiewicza, u boku m.in. Władysława Strzemińskiego, Bolesława Hochlingera, Romana Modzelewskiego, Aleksandra Kromera, Teresy Tyszkiewiczowej, Stefana Wegnera, Jerzego Krawczyka, Bolesława Utkina i Tadeusza Sprusiaka.
W 1949, będąc już na ostatnim roku studiów, Kunka otrzymał stypendium od rządu francuskiego na kontynuowanie nauki z dziedziny malarstwa i włókiennictwa w Paryżu. Z tego pierwszego pobierał nauki w Académie Moderne Fernanda Légera, w której korekt udzielała przede wszystkim żona francuskiego malarza – Nadia Léger. Pod koniec nauki wręczyła młodemu artyście plakat autorstwa swojego męża zadedykowany Strzemińskiemu. Natomiast z dziedziny gobelinu artysta pobierał nauki u Marca SaintSaëns i Jeana Lurçata. We Francji studiował przez rok, miał więc okazję poznać zbiory francuskich muzeów i galerii, w tym twórczość kubistów, w szczególności Pabla Picassa.
Lata 50..
Po powrocie do kraju w 1950, Kunka kontynuował naukę w łódzkiej Państwowej Wyższej Szkole Sztuk Plastycznych. W owym czasie Strzemiński kierował już Zakładem Plastyki Przestrzennej, w której prowadził wykłady z historii sztuki i zasad kompozycji, poszerzone o zajęcia z projektowania wnętrz, mebli, zagadnień barwy i światła oraz grafiki i projektowania przestrzennego. Wykładowca miał duży wpływ na młodego artystę, czego przykładem pozostają m.in. prace "Odbicia w wodzie". Tym samym Kunka pozostawał również pod znacznym wpływem twórczości Légera, którego założenia przekładał jednak na własny język malarski. Silny kontur, skłonność do monumentalizacji i dekoracyjności znalazły swoje odbicie w takich kompozycjach, jak: "Akt" (1949), "Chłop z kurą" (1951), "Tancerki" (1954), "Fernand Léger" (1955), "Celestyna" (1956) czy "Kabaret paryski" (1958).
Artysta studia ukończył 19 czerwca 1951 dyplomem z tkaniny na Wydziale Włókienniczym PWSSP w Łodzi. Jednak już od 1 września 1949 pełnił na uczelni funkcję starszego asystenta na Wydziale Wzornictwa Włókienniczego w Zakładzie wzornictwa drukarskiego i projektowania tkaniny drukowanej u prof. Marii Obrębskiej-Stieber oraz u adiunkt Teresy Tyszkiewiczowej na kierunku projektowania tkaniny drukowanej i ręcznego malowania. 1 września 1954 został zastępcą profesora, ucząc projektowania wstępnego oraz projektowania druku dekoracyjnego, warsztatów i podstaw kompozycji plastycznej, w grudniu 1957 mianowany został docentem. Od 1 października 1953 do końca sierpnia 1956 był prodziekanem Wydziału Włókienniczego. Po reorganizacji uczelni, 1 września 1956 roku, został kierownikiem Studium Druku Dekoracyjnego, wykładając projektowanie wstępne architektoniczne oraz projektowanie druku dekoracyjnego i podstawy kompozycji. Od września 1963 pełnił funkcję prorektora, a od września 1966 dziekana Wydziału Tkaniny. W następnym roku został dziekanem Wydziału Ubioru, na którym prowadził pracownię malarstwa i rysunku.
Artysta był współzałożycielem grupy artystycznej ST-53, do której należał, razem ze Stefanem Krygierem, od 1953. Członkami grupy byli również m.in. Krystyna Broll-Jarecka, Hilary Krzysztofiak, Andrzej Wydrzyński czy Konrad Swinarski. W ramach grupy artysta uczestniczył w czterech wernisażach. Był również członkiem grupy Piąte Koło oraz uczestniczył w spotkaniach Związku Literatów Polskich organizowanych przez grupę Nowa Linia.
W latach 1956–1957 doszło w twórczości artysty do istotnego przełomu. Wówczas rozpowszechniła się w Polsce koncepcja strukturalizmu o charakterze organicznym, z którą Kunka był już związany do końca swojego życia. Artysta jednak nie tworzył dzieł według czystego „europejskiego” strukturalizmu. Istotnym źródłem inspiracji była również konstruktywistyczna teoria Strzemińskiego, dotycząca warstwy formalnej (minimalizacja środków wyrazu) oraz połączenia sztuki z pracą intelektu. Kunka przywiązywał szczególną uwagę na relację zachodzącą między sztuką a nauką. Zainteresował się mikroskopowym obrazem wycinków słojów drewna, przekrojów łodyg, skupisk bakterii, struktur piasku bądź metalu, które niekiedy odgrywały rolę motywu dekoracyjnego lub wzoru do naturalistycznego odtworzenia. Wszystkim tym dziełom artysta nadawał tytuły „Kompozycji”. Spośród bardziej istotnych można wymienić m.in. "Kompozycję na temat Hiroszimy" (1958) czy "Kompozycję A1" (1959), stanowiącą mikroskopową obserwacją żywych tkanek materii organicznej.
Lata 60. i 70..
W latach 60. artysta zajął się tworzeniem monochromatycznych, przeważnie brunatnych kompozycyjnie reliefów, z których szczególnie wyróżniają się "Portret faszysty" (1965) czy "Wybuch nad ziemią" (1969).
Pod koniec lat 60. kompozycje Kunki zaczęły nabierać kolorów poprzez stosowanie mocnych kontrastów barwnych. Struktury wzbogacały się również o przedmioty codziennego użytku, m.in. piłeczki pingpongowe, korki z tworzywa sztucznego, ebonitowe pokrywki od słoików, doprowadzając do powstawania oryginalnych form kolaży i asamblaży. Jednak już w latach 70., czyli u schyłku twórczości, artysta powrócił do monochromatycznych, zdyscyplinowanych struktur. Przykładem są prace: "Układ LLO" (1974), "Układ WYX" (1975), "Układ XY1" (1978). W 1965 uczestniczył I Biennale Form Przestrzennych w Elblągu, gdzie zrealizował formę stojącą do dzisiaj w przestrzeni miejskiej.
Kunka był również autorem form użytkowych, jak m.in.: malarstwo ścienne w Bibliotece Uniwersyteckiej w Łodzi (1961), w kawiarniach w Pajęcznie oraz Karsznicach (1966) czy żelaznej kurtyny dla Teatru Wielkiego w Łodzi (1970). Tworzył także scenografie do takich filmów, jak: Milcząca Gwiazda, O dwóch takich, co ukradli księżyc, Tadek Niejadek oraz do spektakli Komedia Omyłek i Aspazja.

</doc>
<doc id="142329" url="https://pl.wikipedia.org/wiki?curid=142329" title="Televisión Federal S.A. Telefe">
Televisión Federal S.A. Telefe



</doc>
<doc id="142331" url="https://pl.wikipedia.org/wiki?curid=142331" title="Karta 3D">
Karta 3D



</doc>
<doc id="142336" url="https://pl.wikipedia.org/wiki?curid=142336" title="Lechia (korporacja)">
Lechia (korporacja)

Lechia – polska korporacja akademicka, powstała 15 czerwca 1920 r. w Poznaniu. Założyciele przyjęli dewizę „Honor i Ojczyzna” oraz barwy, w pierwszym okresie modrakowo-biało-seledynowa, a od 1921, na prośbę Korporacji Arkonia, barwę seledynową zastępuje barwa pomarańczowa. Lechia była jedną z korporacji założycielskich Związku Polskich Korporacji Akademickich. W okresie PRL korporacja nie mogła prowadzić normalnej działalności na uczelniach. Pierwszą próbę reaktywacji podjęła grupa studentów UAM w 1990, jednak zakończyła się ona porażką. Udanej reaktywacji dokonano w 1993 na Akademii Ekonomicznej. Obecnie skupia studentów i absolwentów kilku wyższych szkół w Poznaniu (głównie studentów UEP).
Członkiem Lechii jest poseł na Sejm RP V kadencji Jacek Tomczak.

</doc>
<doc id="142337" url="https://pl.wikipedia.org/wiki?curid=142337" title="Xerox">
Xerox

Xerox Corporation – amerykański koncern, jeden z największych na świecie dostawców cyfrowych drukarek oraz usług outsourcingu druku, zarządzania dokumentami i procesami back office. Wraz ze spółką Fuji Xerox przeznacza rocznie ok. 1,5 mld USD na badania i rozwój.
Historia.
Został założony w 1906 roku jako Haloid Photographic Company, od 1958 Haloid Xerox Company, od 1961 znany jako Xerox Corporation. Jako pierwszy wprowadził na rynek fotokopiarki (1959). W 1970 Xerox otworzył bardzo ważny w historii informatyki ośrodek badawczy Xerox PARC ("Xerox Palo Alto Research Center") w Palo Alto w Kalifornii, w którym powstał m.in. graficzny interfejs użytkownika, pierwszy komputer osobisty z takim interfejsem (Xerox Alto), Ethernet czy pierwsza laserowa drukarka. W roku 1993 powstało laboratorium Xerox Research Centre Europe w Grenoble.
W lutym 2010 roku Xerox Company przejął Affiliated Computer Services - ACS (obecnie ACS, A Xerox Company) – amerykańską firmę świadczącą usługi outsourcingu procesów biznesowych. Xerox, po akwizycji ACS, jest również dostawcą zaawansowanych usług z zakresu outsourcingu procesów biznesowych. W 2012 r. Xerox przejął WDS, markę oferującą usługi z obszaru wsparcia technicznego, zarządzania wiedzą oraz szeroko pojętego doradztwa na rzecz firm telekomunikacyjnych.
Wytwarza także sprzęt i wyposażenie komputerowe, m.in. dla przemysłu lotniczego, zbrojeniowego i kosmonautyki. Posiada większą część udziałów w brytyjskiej Rank Xerox Ltd. (zał. 1956). W 1992 obroty wynosiły 17,8 mld USD. Zatrudnia 140 tys. pracowników i obsługuje klientów w 160 krajach. Od 2010 roku firma świadczy również zaawansowane usługi z zakresu Business Process Outsourcing. Spółka publiczna notowana od 11 lipca 1961 na Giełdzie Nowojorskiej (NYSE).
Xerox został umieszczony przez agencję Thomson Reuters na liście 100 najbardziej innowacyjnych firm 2011 r.
W rankingu IDC został uznany liderem dostawców usług zarządzania drukiem (2011 r.) oraz liderem rynku urządzeń wielofunkcyjnych (2012 r.).
Xerox Polska.
Polski oddział Xerox Corporation powstał w 1994 roku w Warszawie. Świadczy zaawansowane usługi z zakresu IT, zarządzania drukiem i dokumentami. 
Prezesem Zarządu Xerox Polska od września 2019 r. jest Stuart Price.
Xerox Polska jest czołowym dostawcą urządzeń drukujących i kopiujących w obszarze biurowym i produkcyjnym w kraju. Stale dywersyfikuje ofertę, uzupełniając ją o nowe rozwiązania, zwłaszcza z obszaru technologii cyfrowych. Współpracuje zarówno z firmami z sektora prywatnego, w tym z przedstawicielami branży energetycznej, bankowej i wydawniczej, jak i instytucjami publicznymi. W jego portfolio znajdują się usługi i produkty z zakresu obsługi dokumentów, oprogramowania i materiałów eksploatacyjnych dla produkcji i biur, a także outsourcingu procesów biznesowych i usług informatycznych.

</doc>
<doc id="142338" url="https://pl.wikipedia.org/wiki?curid=142338" title="1 Śląska Brygada Rakietowa Obrony Powietrznej">
1 Śląska Brygada Rakietowa Obrony Powietrznej

1 Śląska Brygada Rakietowa Obrony Powietrznej (1 BR OP) – dawny związek taktyczny Wojsk OPL polskich Sił Powietrznych.
Historia i powstanie.
W 1952 utworzono 13 Dywizję Artylerii Obrony Przeciwlotniczej. Początkowo w skład Dywizji wchodziło pięć pułków artylerii obrony przeciwlotniczej (85, 89, 90, 96, 97), później cztery pułki (85, 89, 96 i 97). Dywizja wyposażona była w armaty przeciwlotnicze.
W 1959 nadano dywizji imię Powstańców Śląskich.
W 1962 zmieniono nazwę na 13 Dywizję Artylerii Obrony Powietrznej Kraju im. Powstańców Śląskich. Zmieniono podstawowe uzbrojenie z armat przeciwlotniczych na przeciwlotnicze zestawy rakietowe.
W 1967 ponownie zmieniono nazwę na 1 Dywizję Artylerii Przeciwlotniczej Obrony Powietrznej Kraju im. Powstańców Śląskich.
W 1988 po raz kolejny zmieniono nazwę na 1 Brygadę Rakietowa Obrony Powietrznej Kraju.
W 1991 ostatecznie zmieniono nazwę na 1 Brygada Rakietowa Obrony Powietrznej.
30 grudnia 2011 nastąpiło uroczyste przejęcie tradycji oraz sztandaru 1 BR OP przez 34 dywizjon rakietowy OP
Brygadę rozformowano 31 grudnia 2011.
Tradycje.
1 BR OP przejęła tradycję swych poprzedniczek oraz:
1 BR OP otrzymała 11 listopada 1994 sztandar, którego rodzicami chrzestnymi zostali: Maja Komorowska (aktorka) oraz płk rez. Władysław Lalik (były szef sztabu dywizji).
Święto 1 BR OP: 16 października
Struktura 1 BR OP oraz dyslokacja jednostek.
W skład 1 Brygady Rakietowej OPK wchodziły:
Ostatni skład
Wyposażenie.
Wyposażenie w sprzęt bojowy zmieniało się na przestrzeni lat. Powodem zmian, oprócz rozwoju techniki, były zmiany podstawowych zadań jednostki.

</doc>
<doc id="142339" url="https://pl.wikipedia.org/wiki?curid=142339" title="TIROS 1">
TIROS 1

TIROS 1 () – pierwszy w historii satelita meteorologiczny. Był przełomem we współczesnej meteorologii; zmienił sposób w jaki postrzegamy Ziemię i w jaki sposób zbieramy dane o atmosferze. Zamiast oddzielnych kontynentów, można było po raz pierwszy zaobserwować, że Ziemia i atmosfera ziemska to jedna całość. Rozpoczął długą serię satelitów TIROS. Jej następczyniami były serie ITOS i NOAA.
Opis misji.
Statek TIROS 1 został opracowany przez Goddard Space Flight Center (ośrodek NASA) oraz firmy: Radio Corporation of America (RCA) i Astro Electronic Division (dzisiejszy Lockheed Martin). Satelitą zarządzało US Weather Bureau (dzisiejsza National Oceanic and Atmospheric Administration). Zadaniem statku były globalne obserwacje pogody. TIROS 1 był pierwszym w historii satelitą pogodowym. 
Satelita pracował bez zakłóceń do 15 czerwca 1960 (awaria zasilania – przepalenie nadajnika radiowego, przekazującego na Ziemię zdjęcia telewizyjne). Przez 78 dni (ok. 188 godzin pracy ciągłej) przesłał na Ziemię 22 952 zdjęcia pokrywy chmur (w tym 19 389 użytecznych pod względem meteorologicznym). Odbiorem zdjęć zajmowały się stacje odbiorcze w New Jersey i na Hawajach.
Satelita cały czas pozostaje na orbicie, której trwałość określana jest na około 50 lat.
Budowa i działanie.
Szkielet satelity wykonano z aluminium i stali nierdzewnej. Pokrycie statku stanowiło 9200 ogniw słonecznych o wymiarach 1 na 2 cm. Gromadziły energię w 21 akumulatorach niklowo-kadmowych. U spodu statku zamontowano trzy stałopędne silniczki nadające satelicie ruch obrotowy z prędkością od 8 do 12 obrotów na minutę. Do łączności z Ziemią używano pojedynczej anteny monopolowej. Umieszczona była na szczycie statku. Dwie anteny dipolowe (4 pręty wystające ze spodu statku) służyły do nadawania telemetrii (częstotliwość 235 MHz; moc 2 W). Wysłanie 32 obrazów (cała zawartość rejestratora taśmowego) zajmowało 100 sekund.
Ładunek.
System telewizyjny TIROS-a 1 został zaprojektowany z myślą o sprawdzeniu możliwości wykonywania zdjęć pokrywy chmur z orbity. Głównymi częściami systemu były dwie kamery TV, rejestrator taśmowy i nadajniki radiowe. Jedna z kamer była szerokokątna (102°, f/1,5), a druga (12°, f/1,8) wąskokątna. Mogły pracować niezależnie lub w sposób sprzężony. Osie optyczne kamer były równoległe do osi obrotu statku leżącej w płaszczyźnie orbity. Kamery uruchamiały się automatycznie, gdy tylko Ziemia wchodziła w ich pole widzenia. Zdjęcia ze statku mogły być odbierane w czasie rzeczywistym, gdy był on w zasięgu stacji naziemnych, lub gromadzone w rejestratorze taśmowym (mieścił najwyżej 32 zdjęcia). Jak się okazało, w obu przypadkach uzyskiwano na Ziemi zdjęcia o takiej samej jakości. Kamery posiadały obiektywy typu widikon o średnicy 12,7 mm i miały rozdzielczość 500 linii po 500 pikseli każda. Zdjęcia wykonywane z nominalnej wysokości orbity (700 km) obejmowały:
Kamera mogła wykonywać zdjęcia wyłącznie za dnia, fotografując obszary położone między 55° szerokości geograficznej południowej a 55° szerokości geograficznej północnej.

</doc>
<doc id="142340" url="https://pl.wikipedia.org/wiki?curid=142340" title="Pokląskwa">
Pokląskwa

Pokląskwa ("Saxicola rubetra") – gatunek małego ptaka wędrownego z rodziny muchołówkowatych (Muscicapidae).
Zasięg występowania.
Zamieszkuje Europę poza północnymi i południowymi skrajami, zachodnią Syberię po Azję Środkową, a poza tym wschodnią Turcję, Kaukaz i Iran. Zimuje w środkowej i wschodniej Afryce, na południe od Sahary. Nie wyodrębnia się podgatunków.
W Polsce liczny ptak lęgowy. Liczniej występuje na północy kraju, zwłaszcza na Pomorzu Zachodnim, Mazurach i Podlasiu. Według szacunków Monitoringu Pospolitych Ptaków Lęgowych, w latach 2013–2018 populacja pokląskwy w Polsce liczyła 930 000 – 1 330 000 par lęgowych. W latach 2000–2016 odnotowano spadek liczebności tego ptaka o około 30%, z tym że największy spadek odnotowały populacje z północy kraju, podczas gdy liczebność populacji na południu była stabilna lub lekko wzrosła.
Charakterystyka.
Wabi uporczywym „tju-czek-czek” – kląskaniem, stąd polska nazwa. Śpiew zmienny, złożony z różnych tonów: świergoczących, fletowych i zgrzytliwych, przeplatanych naśladownictwami. Samiec śpiewa siedząc wyprostowany na czubku krzewu, również w nocy.
Środowisko.
Otwarte, wilgotne tereny, preferuje podmokłe łąki z wysepkami krzewiastych zarośli, tereny bagienne i torfowiskowe w dolinach rzecznych. Zamieszkuje również łąki górskie i wysokogórskie do wysokości 1400 m n.p.m. Niekiedy występuje też na trawiastych wrzosowiskach.
Pożywienie.
Drobne bezkręgowce zbierane z ziemi lub łowione w locie, uzupełnione niewielką ilością nasion i jagód.
Lęgi.
W ciągu roku wyprowadza jeden lęg. Na lęgowiska przybywa w kwietniu; prawie połowa samców wraca na terytorium zajmowane w roku poprzednim. Lęgi rozpoczynają się w połowie maja i trwają najpóźniej do czerwca, kiedy to pary, które utraciły pierwszy lęg, przystępują do drugiego.
Status i ochrona.
Gatunek nie jest globalnie zagrożony według danych IUCN (od 1988 roku nieprzerwanie ma status LC – "least concern"). Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 17–29 milionów dorosłych osobników. Globalny trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową. Na "Czerwonej liście ptaków Polski" pokląskwa została sklasyfikowana jako gatunek bliski zagrożenia (NT – "Near Threatened") ze względu na odnotowywany silny spadek liczebności.
Zagrożeniem jest osuszanie łąk i melioracja terenu oraz likwidacja śródpolnych zakrzaczeń, miedz, oczek wodnych. Z tych powodów w drugiej połowie XX wieku w zachodniej Europie odnotowano spadek liczebności pokląskwy. Również w wielu regionach Polski jest coraz mniej liczna.

</doc>
<doc id="142342" url="https://pl.wikipedia.org/wiki?curid=142342" title="Witold Urbański">
Witold Urbański

Witold Urbański (ur. 3 października 1851 w Lublinie, zm. 18 kwietnia 1907 w Warszawie) – malarz i nauczyciel malarstwa. Był też kolekcjonerem antyków, zajmował się renowacją dzieł sztuki.
Życiorys.
Ojciec Witolda Ignacy był malarzem i nauczycielem rysunku w lubelskich szkołach.
Podczas nauki w rosyjskim Gimnazjum Męskim w Lublinie Witold przyjaźnił się Władysławem Czachórskim, później również malarzem.
Pod koniec nauki w gimnazjum postanowił zdawać do Szkoły Sztuk Pięknych w Krakowie. Został przyjęty od razu na trzeci rok, zwrócił na siebie uwagę Jana Matejki. Po ukończeniu studiów udał się do Monachium, gdzie przelotnie studiował w tamtejszej Królewskiej Akademii Sztuk Pięknych (w połowie listopada 1875 r. zgłosił się do Akademii Sztuk Pięknych - Antikenklasse).
Do Lublina wrócił w roku 1876. Malował portrety i żywe obrazy, m.in. do Fausta i Balladyny. Otworzył Szkołę Rysunkową przy ul. Złotej 9, którą prowadził przez półtora roku do czasu zawarcia małżeństwa z malarką Kazimierą von Kienitz. Po zamknięciu szkoły wrócił do aktywnej pracy twórczej. Wystawiał w warszawskiej Zachęcie oraz w Paryżu.
W 1892 r. przeprowadził się z rodziną do Warszawy. Tu również otworzył Wyższą Szkołę Rysunkową, przyjmował też wiele zamówień zwłaszcza na portrety i renowację antyków. Po śmierci Władysława Podkowińskiego odrestaurował zniszczony przez autora obraz Szał uniesień. W 1899 r. odrestaurował tryptyk z kościoła w Pławnie koło Radomska. Zmarł po ciężkiej chorobie. Został pochowany na cmentarzu Bródnowskim (kw. 4A-5-31/32).

</doc>
<doc id="142344" url="https://pl.wikipedia.org/wiki?curid=142344" title="Góra Przeznaczenia">
Góra Przeznaczenia

Góra Przeznaczenia (sind. "Amon Amarth", "Orodruina") – wulkan ze stworzonej przez J.R.R. Tolkiena mitologii Śródziemia.
Geografia.
Góra znajdowała się w Mordorze, w centrum płaskowyżu Gorgoroth, niemal w połowie drogi pomiędzy Cirith Ungol a Barad-dûr (stąd osoba dążąca do niej widziała Czarną Wieżę bezpośrednio przed sobą).
Góra Przeznaczenia została opisana jako rozłożyste wzniesienie o wysokości 4500 stóp (ok. 1400 metrów). Z racji gwałtownej natury i częstych erupcji wulkanu cały północny obszar Mordoru stał się terenem suchym i zdewastowanym.
Historia.
Druga Era.
Około 1000 r. Drugiej Ery Sauron, który pozostał w Śródziemiu po upadku Morgotha, obrał Mordor za swoją siedzibę. O wyborze zadecydowała właśnie obecność Góry Przeznaczenia, której ogień był w stanie wspomóc uprawianą przez niego sztukę kowalstwa. Sauron wyżłobił (lub tylko przystosował do swoich celów) tunel w stoku góry prowadzący do głównego kanału wulkanu i w nim urządził swoją kuźnię. Spiął także górę ze swoją twierdzą Barad-dûr drogą. W tej sali, zwanej Komnatami Ognia (sind. "Sammath Naur"), powstał Jedyny Pierścień, najważniejsze dzieło Saurona.
Wspomniane jest, że Celebrimbor, twórca Trzech Pierścieni elfów, podsłuchał słowa Władcy tworzącego Pierścień, poznał jego prawdziwe intencje i nie dopuścił do przejęcia przez niego władzy nad swoimi dziełami. Nie wiadomo, czy faktycznie znajdował się on wówczas w Mordorze, czy też informacja dotarła do niego intuicyjnie z daleka.
W 3441 r. Drugiej Ery na stokach Góry Przeznaczenia została stoczona ostatnia bitwa wojny Ostatniego Sojuszu. Polegli w niej Elendil i Gil-galad, a Sauron został pokonany. Isildur, syn Elendila, mógł wówczas unicestwić Pierścień, który można zniszczyć było jedynie w miejscu jego utworzenia, lecz obecnym na miejscu Powiernikom Pierścieni Elfów nie udało się go do tego przekonać i klejnot udał się wraz z Isildurem na północ.
Trzecia Era.
W 3019 r. Trzeciej Ery hobbit Frodo Baggins w towarzystwie Sama Gamgee dotarł do góry z zamiarem zniszczenia Pierścienia. Zamierzenie zostało spełnione i Pierścień wraz z całą krainą Saurona został ostatecznie zniszczony.
Aktywność wulkaniczna.
Stan góry stale odzwierciedlał siłę Saurona, jej właściciela. W początkach Trzeciej Ery góra była okryta popiołami i uśpiona. W czasach poprzedzających Wojnę o Pierścień ludzie z sąsiadującego z Mordorem Gondoru obserwowali dym unoszący się ze stożka wulkanu. W czasie podróży Froda i Sama, Orodruina wykazywała wzmożoną aktywność, następowały też często gwałtowne wypływy lawy.
Po zniszczeniu Jedynego Pierścienia w górze nastąpiła najpotężniejsza ze wszystkich erupcja, a jej stożek uległ zniszczeniu.
W utworach Tolkiena wszelkie wzmianki o wulkanach zdają się być powiązane z działaniami Nieprzyjaciela. W Silmarillionie podziemne ognie są dziedziną Morgotha, dawnego pana Saurona, i wyrzucane są z Gór Żelaznych otaczających jego siedzibę Angband. Morgoth używał ich także, by niweczyć pracę Valarów podczas kształtowania Ardy.
Nazwa.
Obydwie znane nazwy Góry Przeznaczenia pochodzą z języka sindarin. "Orodruina" (w orygiale "Orodruin") oznacza "Góra Czerwonego Płomienia". "Amon Amarth" pochodzi z języka sindarin i oznacza dosłownie "Góra Przeznaczenia" (w angielskim oryginale „Mount Doom”). W przekładzie Jerzego Łozińskiego nosiła nazwę Góry Przeklętej.
Adaptacja.
W adaptacji autorstwa Petera Jacksona pierwowzór góry w niektórych scenach stanowi nowozelandzki wulkan Ngauruhoe. W ujęciach z daleka używano także modelu lub obrazu generowanego komputerowo (bądź połączenia obu technik).

</doc>
<doc id="142345" url="https://pl.wikipedia.org/wiki?curid=142345" title="Warstwa wodonośna">
Warstwa wodonośna

Warstwa wodonośna – podpowierzchniowa warstwa lub warstwy skał lub inny poziom geologiczny o wystarczającej porowatości i przepuszczalności, które umożliwiają znaczący przepływ wód podziemnych lub pobór znaczących ilości wód podziemnych.
Charakteryzuje się stosunkowo dużym współczynnikiem filtracji. Najczęściej dla warstw wodonośnych wynosi on ponad 10−4 m/s, czyli &gt;0,36 m/h; tak wysoki współczynnik filtracji mają szczególnie grunty piaszczyste i żwirowe, a także ośrodki szczelinowe (masywy skalne z drożnymi szczelinami). Warstwa wodonośna od dołu ograniczona jest osadami (warstwami) nieprzepuszczalnymi lub trudnoprzepuszczalnymi dla wody.
Pod względem ciśnienia gromadzonej wody rozróżnia się warstwy wodonośne o zwierciadle wody swobodnym i warstwy wodonośne o zwierciadle wody napiętym. Jest to głównie woda gruntowa.
W przypadku warstw wodonośnych występujących bezpośrednio pod powierzchnią terenu, kiedy poziom wód podziemnych jest zbyt płytki powstają bagna (mokradła). Kiedy poziom wód podziemnych takich warstw podniesie się ponad powierzchnię terenu, powstają źródła lub wycieki, młaki, wysięki (lub zbiorniki wód powierzchniowych stojących o dopływie podziemnym). Źródła mogą się również pojawić, gdy warstwa jest odizolowana od powierzchni ziemi, lecz zwierciadło wód jest napięte – wody występują pod ciśnieniem i wypływ nastąpi w momencie jakiegokolwiek przebicia warstwy nieprzepuszczalnej.

</doc>
<doc id="142347" url="https://pl.wikipedia.org/wiki?curid=142347" title="Orodruina">
Orodruina



</doc>
<doc id="142349" url="https://pl.wikipedia.org/wiki?curid=142349" title="Ignacy Urbański">
Ignacy Urbański

Ignacy Urbański (ur. 1807, zm. 1884) – artysta malarz, nauczyciel.
Ukończył Szkołę Wojewódzką w Kielcach w 1829, potem studiował krótko w Warszawie. Nauczyciel gimnazjalny w Kielcach i Lublinie (od 1840). Malował obrazy o treści religijnej, miniatury.
Ojciec malarza Witolda Urbańskiego.

</doc>
<doc id="142351" url="https://pl.wikipedia.org/wiki?curid=142351" title="Rotalia">
Rotalia

Rotalia – Estońska korporacja akademicka założona w Petersburgu w 1913 r.
Jej barwami są niebieski kolor bławatka, czarny kolor ziemi i zielony kolor młodego żyta. Ich znaczenie interpretowane jest na dwa sposoby. Według pierwszej interpretacji niebieski symbolizuje wierność, czarny troski i cierpienia Estończyków w przeszłości, zielony zaś nadzieję. Według drugiej z nich, niebieski symbolizuje estońskie niebo, czarny estońską ziemię, a zielony jest kolorem lasów i łąk Estonii. Po I wojnie światowej korporacja przeniosła się do Dorpatu, ale miała swoje oddziały także w Tallinnie i Warszawie. W okresie okupacji korporacja nie mogła prowadzić normalnej pracy na uczelniach. Rozwinęła działalność na emigracji między innymi w Toronto, Sztokholmie i Waszyngtonie. Po odzyskaniu niepodległości przez Estonię powróciła do działalności w kraju i jest jedną z największych organizacji studenckich w tym kraju. Od 19 stycznia 2002 związana jest kartelem z polską korporacją Respublica z Warszawy.
Linki zewnętrzne.
Strona internetowa korporacji Rotalia

</doc>
<doc id="142352" url="https://pl.wikipedia.org/wiki?curid=142352" title="Ferrotypia">
Ferrotypia

Ferrotypia (z – żelazo) – pozytywowa technika otrzymywania obrazów fotograficznych.
W technice tej jako nośnik zastosowano płytki żelazne pomalowane na czarno. Do naświetlenia obrazu na płytce żelaznej wykorzystano, tak jak w ambrotypii, światłoczułą powłokę kolodionową.

</doc>
<doc id="142353" url="https://pl.wikipedia.org/wiki?curid=142353" title="Edward Wyznawca">
Edward Wyznawca

Edward Wyznawca (ur. ok. 1002 w Islip k. Oksfordu, zm. 5 stycznia 1066) – król Anglii od 1042, syn króla Ethelreda II Bezradnego i Emmy, córki Ryszarda I Nieustraszonego, księcia Normandii, święty Kościoła katolickiego i anglikańskiego.
Przed wstąpieniem na tron.
W 1013 roku razem ze swoim ojcem i młodszym bratem Alfredem musiał uciekać do Normandii przed wojskami króla Danii Swena Widłobrodego. Edward pozostawał w Normandii z niewielką przerwą przez niemal 30 lat. Dzielił tam czas między polowania i modlitwę. Przyjął też normandzkie obyczaje, stamtąd wyniósł przyjaźnie i zaufanych ludzi, którymi będzie się otaczał podczas panowania w Anglii. Wpływy normandzkie będą silne za jego rządów.
Ojciec Edwarda zmarł w 1016 roku. W 1017 roku królowa Emma poślubiła Kanuta Wielkiego, któremu urodziła syna Hardekanuta. Kanut Wielki umarł w 1035 r., a Emma zaplanowała oddanie angielskiej korony Hardekanutowi, który jednak przebywał wówczas w Danii i nie mógł szybko przybyć do Anglii. Sytuację tę wykorzystał Harold Zajęcza Stopa, syn Kanuta z nieprawego łoża, który został okrzyknięty regentem królestwa. Obawiając się, że Harold zdecyduje się przejąć koronę, Emma wezwała na pomoc z Normandii swoich synów, Edwarda i Alfreda. Harold działał szybko i pojmał młodszego z braci, którego kazał oślepić, w wyniku czego książę zmarł. Edwardowi szczęśliwie nic się nie stało, ale opuścił Anglię i wrócił do Normandii. Rok później Anglię opuściła również królowa Emma, a Harold ogłosił się królem.
Harold zmarł w 1040 r. i królem Anglii został przyrodni brat Edwarda, Hardekanut. W 1041 r. wezwał on Edwarda na swój dwór i, jako że sam nie posiadał dzieci, ogłosił go swoim następcą. W 1042 r. zmarł nagle podczas uczty, a Witan, rada królewska, wybrała Edwarda na nowego króla. Koronacja odbyła się w Wielkanoc 3 kwietnia 1043 w starej katedrze w Winchesterze. W jego osobie na tron angielski powróciła prastara dynastia z Wesseksu.
Panowanie.
Panowanie Edwarda to okres pokoju wewnętrznego w królestwie Anglii. Realna władza nie spoczywała jednak w rękach słabego króla, który swój czas wolał poświęcać modlitwie. Rządy w kraju sprawowali trzej potężni earlowie – Godwin z Kentu, earl Wessex’u, Leofryk, earl Mercji, i Siward, earl Northumbrii. Sam król otaczał się normandzkimi doradcami, co irytowało anglosaską i duńską szlachtę. Na czele opozycji stanął earl Godwin, od 1045 r. teść króla (wydał za niego swoją córkę Edytę, ale nie zmieniło to postępowania Edwarda, który nadał żył w celibacie i nie pozostawił potomstwa). Edward nie godził się z wszechwładzą Godwina. W 1047 r. storpedował plany Godwina pomocy jego siostrzeńcowi, Swenowi II Duńskiemu, zagrożonemu przez Magnusa Norweskiego. W 1050 r. Edward zadał potężny cios potędze rodu Godwina, doprowadzając do rozwiązania najemnej floty, jednej z głównych podpór potęgi Godwina. Do tego doszedł jeszcze spór o obsadę stolicy arcybiskupiej w Canterbury. Król odrzucił kandydata Godwina i powierzył to stanowisko Normanowi, Robertowi z Jumièges.
Do generalnego starcia doszło w 1051 r., kiedy do Edwarda przybył w odwiedziny jego krewniak i przyjaciel z czasów wygnania, Eustachy II z Boulogne. Podczas drogi powrotnej orszak Eustachego zatrzymał się w Dover i bezceremonialnie zażądał noclegu od mieszczan. W efekcie wybuchły rozruchy, w wyniku których zabito kilku ludzi z orszaku kuzyna Edwarda, hrabiego Eustachego II z Boulogne. Godwin, którego jurysdykcji podlegały te tereny, odmówił ukarania winnych. Zebrał natomiast armię i ruszył przeciwko Edwardowi do Gloucester, ale tym razem przecenił swoje siły. Earlowie Leofric i Siward stanęli po stronie Edwarda i Godwin musiał udać się na wygnanie. We wrześniu 1051 r. został pozbawiony wszystkich tytułów i godności. Królowa Edyta została wysłana do klasztoru w Wherwell.
Godwin jednak rychło nawiązał porozumienie z innymi emigrantami i w 1052 r. powrócił z liczną armią i zyskał spore poparcie w południowej Anglii. Z Irlandii powrócił jego najstarszy syn Harold i odniósł sukcesy w walkach z lokalnymi siłami królewskimi. Earlowie Leofric i Siward w międzyczasie zrazili się do króla. Edward musiał więc przywrócić Godwinowi wszystkie tytuły i oddalić swoich normandzkich doradców. Godwin jednak zmarł w 1053 r. i Edwardowi udało się ukrócić potęgę jego rodu, dzieląc rozległe posiadłości ziemskie earla między jego synów i swoich zaufanych ludzi.
Kwestia sukcesji.
Głównym problemem za panowania Edwarda była kwestia następstwa tronu. Edward, mimo iż miał żonę, całe życie żył we wstrzemięźliwości i nie doczekał się potomstwa. Potencjalnych kandydatów do tronu było niewielu. Jedynym żyjącym potomkiem Alfreda Wielkiego był bratanek Edwarda, Edward Wygnaniec. W 1056 r. został on wezwany do Anglii i wyznaczony następcą tronu. Zmarł jednak nagle w lutym 1057 r. pozostawiając małego syna Edgara. Został on wyznaczony następcą, ale nie cieszył się poparciem earlów. Ich kandydatem był earl Wesseksu, Harold, syn potężnego Godwina, którzy rzeczywiście po śmierci Edwarda został królem.
Równolegle dawały o sobie znać pronormandzkie sympatie Edwarda. W 1052 r. w Londynie odwiedził króla książę Normandii Wilhelm II, któremu Edward miał wówczas w tajemnicy przed dworem obiecać sukcesję na tronie Anglii. W 1066 r. Wilhelm powołał się na królewskie obietnice i ruszył na podbój Anglii.
Edward zmarł 5 stycznia 1066 r. w pałacu westminsterskim. Pochowano go następnego dnia w tamtejszym opactwie (ang. "Westminster Abbey"), które król wybudował w latach 1045–1050 (jego konsekracja nastąpiła 28 grudnia 1065 r.). Earlowie wybrali królem Harolda Godwinsona, ale roszczenia do korony zgłosił Wilhelm Normandzki, który jesienią wylądował w Anglii i dzięki zwycięstwu pod Hastings zdobył angielską koronę.
Kult.
Kult Edwarda narodził się niedługo po jego śmierci. Po objęciu tronu przez Henryka II w 1154 roku na polecenie króla rozpoczęto przygotowania do wyniesienia na ołtarze. Kult został zatwierdzony przez papieża Aleksandra III w roku 1161.
Od XIV wieku św. Edward jest głównym patronem Anglii oraz , a także opiekunem złych małżeństw i rozdzielonych małżonków.
W ikonografii św. Edward przedstawiany jest jako wysoki mężczyzna z brodą, w królewskim płaszczu. Czasami niesie chorego.
Wspomnienie liturgiczne w Kościele katolickim obchodzone jest 5 stycznia. Kościół Anglii wspomina świętego króla 13 października w rocznicę pierwszego przeniesienia jego relikwii (1166).

</doc>
<doc id="142362" url="https://pl.wikipedia.org/wiki?curid=142362" title="Ochre">
Ochre



</doc>
<doc id="142363" url="https://pl.wikipedia.org/wiki?curid=142363" title="Benedykt z Amberu">
Benedykt z Amberu



</doc>
<doc id="142364" url="https://pl.wikipedia.org/wiki?curid=142364" title="Eryk z Amberu">
Eryk z Amberu



</doc>
<doc id="142365" url="https://pl.wikipedia.org/wiki?curid=142365" title="RHS">
RHS



</doc>
<doc id="142367" url="https://pl.wikipedia.org/wiki?curid=142367" title="Mewa polarna">
Mewa polarna

Mewa polarna ("Larus glaucoides") – gatunek dużego ptaka wodnego z rodziny mewowatych (Laridae), zamieszkujący Amerykę Północną, zimą także Europę. Nie jest zagrożony wyginięciem.
Podgatunki i zasięg występowania.
Mewa polarna zamieszkuje w zależności od podgatunku:
Status i ochrona.
Międzynarodowa Unia Ochrony Przyrody (IUCN) uznaje mewę polarną za gatunek najmniejszej troski (LC – "Least Concern"). Całkowitą liczebność populacji szacuje się na około 100–500 tysięcy osobników. Trend liczebności populacji uznawany jest za stabilny.
W Polsce objęta ścisłą ochroną gatunkową.

</doc>
<doc id="142369" url="https://pl.wikipedia.org/wiki?curid=142369" title="Rada Harcerzy Starszych">
Rada Harcerzy Starszych

Rady Harcerzy Starszych – ideowy ruch w pionie harcerstwa starszego powstały w Związku Harcerstwa Polskiego, na fali przemian społecznych na początku lat 80., będący próbą dokonania oddolnych zmian w działalności Związku. Opierał się na tworzeniu niezależnych (do pewnego stopnia) samorządów, grupujących młodych ludzi i drużyny starszoharcerskie na szczeblach hufca, chorągwi i Głównej Kwatery ZHP.
Struktura.
Rady Harcerzy Starszych mogły być tworzone na szczeblu hufca, chorągwi i Głównej Kwatery ZHP. Zgodnie z regulaminem na szczeblu hufca do RHS wchodzili przedstawiciele drużyn starszoharcerskich wybierani przez wszystkich członków drużyny. Rady hufców delegowały swoich przedstawicieli do chorągwianych RHS, a te z kolei do RHS przy GK ZHP. Regułą było wchodzenie w skład RHS-ów przedstawicieli komend – namiestników lub kierowników wydziałów starszoharcerskich. Brali oni udział w zbiórkach RHS jedynie z głosem doradczym.
Kadencje RHS-ów trwały jeden rok. Na szczeblu chorągwi kadencja rozpoczynała się od Chorągwianej Zbiórki Przedstawicieli Harcerzy Starszych (ChZPHS), na których wybierano przewodniczących i wiceprzewodniczących RHS oraz delegatów do RHS przy GK. Większość Rad Harcerzy Starszych pracowała w oparciu o własne regulaminy lub konstytucje. Niektóre posiadały również opracowaną obrzędowość i symbolikę. Na szczeblu centralnym co roku zwoływana była Ogólnopolska Zbiórka Przedstawicieli Harcerzy Starszych (OZPHS).
Dość rozbudowana struktura, kolejne szczeble zbiórek i wyborów były celowo wprowadzonym elementem działania RHS-ów. Jednym z podstawowych celów wyznaczonych RHS-om było edukowanie harcerzy starszych w dziedzinie zasad autentycznej demokracji. To dzięki nim do drużyn trafiał "elementarz demokratyczny" – zasady prowadzenia wyborów, głosowań, składania wniosków formalnych, różne sposoby prowadzenia dyskusji lub wypracowywania stanowisk, a także np. unikania manipulacji. W rzeczywistości społecznej lat osiemdziesiątych było to zjawiskiem unikatowym.
Historia.
Do powstania Rad Harcerzy Starszych przyczynili się m.in. instruktorzy skupieni wówczas w Szkole Harcerstwa Starszego „Perkoz” na uroczysku Waszeta koło Olsztynka, oraz Sztab Ofensywy Starszoharcerskiej ZHP – ewnement w skali tamtych lat – bo całkowicie społeczny zespół instruktorów o dość dużych prerogatywach. .
RHS-y odegrały znaczącą rolę na kolejnych Zjazdach Związku, stanowiąc siłę nacisku na delegatów prezentujących nomenklaturowe układy w ówczesnym ZHP. Były źródłem powstawania nowych, nietuzinkowych programów metodycznych skierowanych do młodzieży harcerskiej i drużyn starszoharcerskich oraz często ośrodkiem skupiającym „niepokornych” członków Związku. Były też głównym oparciem dla Sztabu Ofensywy Starszoharcerskiej, który dość stanowczo wprowadzał reformę metodyki starszoharcerskiej, poprzez powrót do systemu stopni zbliżonego do systemu KIHAM, całkowity powrót do sprawności indywidualnych, przywrócenie znaków służby starszoharcerskiej i prawidłowej struktury drużyn starszych, zgodnych z metodyką skautową. Niewątpliwą zasługą Sztabu było przywrócenie harcerstwu literatury metodycznej porzuconej w okresie wprowadzania tzw. „nowego systemu” przez Jacka Kuronia i jego następców, oraz w latach HSPS i przypomnienie metodyki wędrowniczej z powodzeniem wprowadzanej przed wojną i po 1957 r.
Rada Harcerzy Starszych Chorągwi Bydgoskiej ZHP
Pierwszy skład ChRHS Chorągwi Bydgoskiej został powołany przez uczestników I Chorągwianej Zbiórki Harcerstwa Starszego, która odbyła się (1982 r.) w Janowcu Wlkp. (dawne woj. bydgoskie) i była połączona z zakończeniem Harcerskiego Rajdu Piastowskiego. Patronem Rady był ówczesny Kierownik Referatu Starszoharcerskiego KCh dh. hm. Ryszard Kiżewski. Kolejne zbiórki odbywały się w Funcek. Chojnic i Bydgoszczy...
Rada Harcerzy Starszych Chorągwi Rzeszowskiej ZHP
Pierwsza ChRHS została powołana w czasie I Chorągwianej Polowej Zbiórki Harcerstwa Starszego która odbyła się w dniach 19-21.09.1986 r. w Kolbuszowej. Pierwszym Namiestnikiem ChRHS został dh pwd. Ryszard Kozioł Kierownik Referatu Starszoharcerskiego KH w Sokołowie Małopolskim.

</doc>
<doc id="142375" url="https://pl.wikipedia.org/wiki?curid=142375" title="Nowa synagoga w Ostrowie Wielkopolskim">
Nowa synagoga w Ostrowie Wielkopolskim

Nowa synagoga w Ostrowie Wielkopolskim – synagoga ulokowana w Śródmieściu Ostrowa Wielkopolskiego, przy ulicy Raszkowskiej 21, na północnym skraju dawnej dzielnicy żydowskiej.
Obecnie jest to jedyna w Polsce zachowana wielkomiejska synagoga w niegdyś bardzo powszechnym stylu mauretańskim. Uważana za najcenniejszy zabytek architektury sakralnej miasta.
Gmina żydowska w Ostrowie.
Pierwsza większa grupa Żydów przybyła do Ostrowa na początku XVIII wieku z Niemiec wraz z rzemieślnikami sprowadzonymi tu przez Jana Jerzego Przebendowskiego. Gmina żydowska w Ostrowie została założona w 1724 i podlegała gminie żydowskiej w Kaliszu. Dzięki pomocy ze strony kolejnych właścicieli Ostrowa wspólnota żydowska szybko się rozwijała i w roku 1846 liczyła już 1709 osób, co stanowiło 30% z ogólnej liczby 5685 mieszkańców. Żydzi słabo asymilowali się z resztą ludności miasta (ich niemieckie pochodzenie wpłynęło na nieco lepsze relacje z Niemcami), a po I wojnie światowej i odzyskaniu przez Polskę niepodległości znaczna ich część wyemigrowała do Niemiec. W dniu wybuchu II wojny światowej Żydów w Ostrowie było już tylko 66.
Ostrowscy Żydzi pierwsze nauki pobierali w stojącym niegdyś na wschód od synagogi chederze. Następnie edukacje kontynuować mogli w Królewskim Gimnazjum Męskim lub w Miejskiej Wyższej Szkole Żeńskiej, która przyjmowała również Żydów. W szkołach tych język hebrajski (przez pewien czas) był przedmiotem równoprawnym z innymi, a ostrowscy rabini tacy jak Israel Meir Freimann, Elias Plessner i Leopold Neuhaus byli jednocześnie wybitnymi przedstawicielami ówczesnej społeczności lokalnej. Po I wojnie światowej, wobec małej liczby ludności żydowskiej, posługę kapłana w Ostrowie pełnił rabin z Kępna.
Dzielnica żydowska ulokowana była po zachodniej stronie Rynku, w rejonie obecnego placu 23 stycznia potocznie nazywanego „Zielonym Rynkiem”. Najprawdopodobniej teren placu dzisiaj trójkątny w rzucie, w pierwotnym założeniu miał być prostokątny oraz miał stanowić opozycyjny rynek, co ostatecznie nie udało się zrealizować. Mimo to od początku swojego założenia stawiano na nim i wokół niego najważniejsze budynki gminy, takie jak: Starą drewnianą synagogę następnie do 1780 r. istniał tu niewielki cmentarz. W północnej części założenia stała mała rzeźnia rytualna. W 1841 wybudowano szkołę elementarną dla młodych Żydów (wyburzona w latach 80 XX w.), a w 1860 zaraz obok niej nową tym razem murowaną synagogę. Na Południe od nowego przybytku znajdowała się mykwa (obiekt zachowany) oraz dom rabina (znajdował się obok południowo-zachodniego wejścia do bożnicy).
"Więcej na temat cmentarzy żydowskich i starej synagogi w Ostrowie w artykułach:"
Nowa synagoga.
O jej powstaniu zadecydowano mając na uwadze zbyt małe rozmiary i zły stan starej synagogi. Wybrano popularny wówczas wśród synagog europejskich styl mauretański. Kamień węgielny wmurował 7 kwietnia 1857 rabin z Kępna Mojżesz Stössel. Autorem projektu był mistrz murarstwa Moritz Landé, który wraz z królewskim inspektorem Kaselem nadzorował budowę bożnicy. Zakończono ją w 1860 roku. Postawienie budynku synagogi nie byłoby możliwe bez wsparcia spoza gminy żydowskiej. Szczególne zasługi miał tu m.in. Józef Aleksander Nasierowski, dziedzic Wysocka.
10 października 1872 roku doszło tu do tragedii, która odbiła się echem w publikacjach niemieckich. Podczas modłów w dniu "Jom Kipur" ("Dzień Pojednania") zgasły lampy gazowe. Na balkonach zajmowanych zwyczajowo przez kobiety i dzieci wybuchła panika. Pod uciekającymi ludźmi zawaliły się schody – zginęło 19 osób (Żydzi oraz chrześcijańska dziewczyna). Pochowano ich (z wyjątkiem chrześcijanki) w zbiorowej mogile na nieistniejącym już cmentarzu żydowskim przy al. Słowackiego. W 1903 roku dokonano gruntownego remontu synagogi kosztem 12 tysięcy marek. Prawdopodobnie obecne dekoracje oraz hełmy wieżyczek pochodzą właśnie z tego okresu.
W czasie II wojny światowej hitlerowcy wyburzyli prawie całą dzielnicę żydowską. Synagoga zawdzięcza swoje ocalenie specyficznemu mikroklimatowi w jej wnętrzu – zlokalizowano tam magazyn alkoholi i żywności. Po zakończeniu wojny, wobec braku społeczności żydowskiej, pełniła w dalszym ciągu funkcje magazynowe (skład meblowy). Komuniści dokonali ponadto zmian we wnętrzu: wywieźli elementy ruchome, sprzęty rytualne, zdemontowano Aron ha-kodesz.
W 1946 roku Wojsko Polskie wysunęło propozycję urządzenia w synagodze teatru z orkiestrą symfoniczną. W odpowiedzi Naczelna Rada Religijna Żydów Polskich oraz Ministerstwo Administracji Publicznej nie wyrazili zgody na przeznaczenie budynku dla celów artystycznych.
Na przełomie lat 80. i 90. pojawiło się kilka projektów adaptacyjnych. Udało się zrealizować tylko najbardziej palącą potrzebę, jaką była renowacja pokrycia dachowego zabezpieczająca drewniane wnętrza przed rozkładem pod wpływem wody deszczowej.
W latach 1990 do 2010 synagoga otwierana byłą sporadycznie i wykorzystywano ją jako scena impresaryjna (Festiwal Teatrów Niezawodowych, Festiwal Filmów na Slajdach). Odbył się tu także cykl seminariów "Przeszłość dla Przyszłości" traktujących o przenikaniu się kultur niemieckiej, żydowskiej, polskiej i rosyjskiej, których gościem był m.in. ówczesny ambasador Izraela w Polsce – Szewach Weiss.
W 2006 roku uregulowane zostały sprawy własnościowe synagogi i kirkutów. W zamian za odstąpienie od roszczeń do synagogi, samorząd zapłacił w 2006 roku Gminie Wyznaniowej Żydowskiej we Wrocławiu 225 tysięcy zł i zobowiązał się do wybudowania na własny koszt dwóch lapidariów na miejscach dawnych cmentarzy żydowskich.
Zgodnie z wydanym w 2005 roku Lokalnym Programem Rewitalizacji Ostrowa w synagodze ma powstać Centrum Trzech Kultur im. Wojciecha Bąka, Israela Meira Freimanna i Edzarda Schapera. W głównej sali modlitewnej będą odbywać się koncerty symfoniczne i chóralne, spektakle teatralne oraz konferencje.
Rozpisano ponadto przetarg na częściowe prace remontowe obiektu. Na rzecz synagogi działa, powołane w 2006 roku, Stowarzyszenie „Przyjaciele Ostrowskiej Synagogi”.
W styczniu 2007 roku lokalny samorząd przeznaczył prawie milion złotych na remont synagogi.
16 kwietnia 2007 roku uroczyście obchodzono 150. lecie synagogi. Z tej okazji Stowarzyszenie „Przyjaciół Ostrowskiej Synagogi” oraz Prezydent Miasta Ostrowa Wielkopolskiego Radosław Torzyński zorganizowali specjalną konferencję, na której wygłoszono kilka referatów oraz przeprowadzono dyskusję na temat historii ostrowskich Żydów. Gościem specjalnym była Betina Lande-Tergeist, praprawnuczka budowniczego synagogi.
18 stycznia 2010 podpisana została umowa z wykonawcą na kompleksową modernizację budynku ostrowskiej Synagogi. Renowacją zajęła się toruńska firma Restauro, która wystartowała w przetargu ograniczonym tworząc konsorcjum z firmą ostrowską. Zadanie to w 70% pokryły pozyskane przez miasto środki unijne z Wielkopolskiego Regionalnego Programu Operacyjnego na lata 2007-2013 na rozwój kultury i dziedzictwa narodowego.
25 lutego 2010 postawiono rusztowania przy budynku nowej synagogi w Ostrowie, rozpoczynając tym samym prace renowacyjne obiektu.
1 i 2 października 2011 Odbyły się Dni Otwarte, podczas których zwiedzający mieli możliwość obejrzeć wnętrze odrestaurowanej synagogi.
Architektura.
Okazały budynek utrzymany jest w stylu mauretańskim, zwanym też pseudomauretańskim, powstałym na bazie zasadniczo muzułmańskiego stylu ukształtowanego w Afryce Północnej i Hiszpanii. Wybór takiego stylu miał na celu podkreślenie orientalnego pochodzenia społeczności żydowskiej. Obecne są też naleciałości architektury typowo dziewiętnastowiecznej (neorenesansowej) i stylu bizantyjskiego. Swoją dekoracyjną koncepcją nawiązuje do wielkich synagog w Berlinie i Budapeszcie. Budynek jest szeroki, masywny, z dwiema wieżami położonymi w narożnikach dłuższego boku od strony północnej. Jego rozmiary to:
Fasada.
Fasada (elewacja północna), dzieli się na dwie części: wieże oraz (znajdujący się między nimi) 5 osiowy korpus. Przyziemie z portalami i biforiami, tworzy schemat ABBABBA (A-portal, B-przeźrocza). Portal wschodni i zachodni dla kobiet i dzieci, portal główny dla mężczyzn. Całość swoimi podziałami prawdopodobnie nawiązuje do menory (7 przęseł, kruchta jako środkowe ramie od którego zapalano inne świeczki). Fasada bogato zdobiona. Kolorystyka elewacji niegdyś brudno żółta (ugier), obecnie szara z licznymi ubytkami.
Pierwsza kondygnacja: Na środku przyziemia korpusu (4 oś), niewielka kruchta (przykryta dachem płaskim) z głównym portalem. Portal bogato dekorowany z nadświetlem, flankowany półkolumnami o gładkich trzonach. Kapitele izraelskie z nasadnikiem zdobionym palmetą. Portal zamknięty łukiem pełnym z archiwoltą zdobioną geometrycznie (trójkątami). Motyw ten odtworzony z bocznych portali w głównym nie przetrwał. Pachy łuku wypełnione sztukaterią w kształcie palmety z wolutami. Motyw ten również znamy z fragmentów portali bocznych. Tynk kruchty dzielą linie horyzontalne i wertykalne, tworząc jak by ramy. Narożniki kruchty widocznie wysunięte.
Przeźrocza sąsiednich osi (2, 3, 5, 6) stanowią biforia, ze spadziście skierowanymi na zewnątrz parapetami. Biforia te mają całkowicie zniszczoną stolarką (obecnie zabite drewnianymi płytami). Do około jednego metra nad ziemiom widoczny cokół. Tynk zdobiony boniowaniem płaskim z łukowatymi żłobieniami podkreślającymi każde z okien. Przyziemie od 2 kondygnacji oddziela fryz ciągły z motywem pionowych żłobień. Fryz oplata kruchtę oraz ryzality (wieże), ponad nim kroksztyn wspierający gzyms kordonowy.
Druga kondygnacja: Ta cześć fasady jest nie organiczna ponieważ okna mają wysokość 2 kondygnacji galerii wewnętrznych, a niewielkie otwory okienne we fryzie znajdują się już na poddaszu.
W tej kondygnacji widzimy pięć dużych, pionowych okien (w osiach 2, 3, 4, 5, 6). Otwory okienne zwieńczone łukiem pełnym, zdobionym dość szeroką archiwoltą (zdobienia archiwolty analogiczne), opierającą się jakby na boniowaniu. Na szczycie archiwolty ozdoba jakby akroterion, wyraźnie odstający od lica ściany. Stolarka drewniana uszkodzona, ale zachowana. Wnętrze okiennic zdobione drewnianymi maswerkami z długimi poprzecinanymi przez ślemię lancetami. Oszklenie niegdyś kolorowe. Od wewnątrz zabite drewnianymi płytami. Tynk jak wyżej wspomniano boniowany płasko. Elewacja zwieńczona szerokim kimationem z geometrycznymi zdobieniami w kształcie 8 ramiennej gwiazdy. Wyżej z bardzo wydatnym pełno łukowym fryzem arkadowym w którym co 5 przęsło stanowi niewielkie okno (przypomina to machikuły). Całość kończy gzyms koronujący. Zadaszenie obiektu proste dwuspadowe pokryte papą.
Wieże: Flankujące fasadę wieżyczki: w rzucie poziomym mają kształt kwadratu. Są one lekko wysunięte od lica obiektu (ryzality). Posiadają 5 kondygnacji. W przyziemiu portale wysunięte przykryte niewielkimi jedno spadowym dachami. Rozwiązania zdobnicze w tych portalach są identyczny z portalem głównym. W drugiej i trzeciej kondygnacji biforia. Na trzeciej kondygnacji wieżyczki zachodniej w prawym oknie, zachowana ażurowa stolarka drewniana wypełniająca całe przeźrocze. Czwarta kondygnacja, triforia. Piąta kondygnacja przechodzi na rzut 8 konta. Jest to bęben z okrągłymi oknami. Okna umieszczono w kwadratowej murowanej ramce na wszystkich 8 ściankach. Hełm, kopułę od bębna oddziela kimation z fryzem analogiczny do korpusu. Hełmy cebulowe ośmiospadowe z szarymi pół okrągłymi dachówkami (ułożone na wzór rybiej łuski). Całość zwieńczona jest iglicą wyrastającą z kuli.
Elewacje wschodnia i południowa posiadają skromne zdobienia, zachodnia jest do połowy zabudowana.
Wnętrze.
Wnętrze zajmuje jednoprzestrzenna sala główna, otoczona z 3 stron drewnianymi 2-kondygnacyjnymi galeriami, północne i południowe galerie zwieńczone łukami podkowiastymi o koronkowych licach, zachodnia w przyziemiu podzielona 3 otworami zamkniętymi łukiem, a na drugiej kondygnacji zwieńczona prosto. Galerie pełniły role babińca. Ściana wschodnia kryjąca niegdyś arkę, zamknięta jest dużym murowanym łukiem pełnym z ozdobną bordiurą. Na tej ścianie zachowała się również rozeta, obramowana błękitno-złotymi promieniami i pierścieniami. Po bogato zdobionej arce (Aron ha-kodesz) o wysokości niemal całego pomieszczenia, ujętej 2 wieżami pozostały jedynie ślady. Na jedynym z filarów w przyziemiu zachowały się narodowosocjalistyczne pieczęcie z orłem trzymającym swastykę, a pod nim litery H.U. Całość ruchomego wyposażenia między innymi 3 mosiężne żyrandole oraz arka, po wojnie została wywieziona przez komunistów. Wnętrze oświetlają 10 dużych okien zasłoniętych przez galerie i jeden okulus od strony arki. Okna niegdyś wypełniały kolorowe witraże. Na ścianach zachowały się resztki dekoracji malarskiej przedstawiające motywy geometryczne oraz roślinne. Pod zachodnią galerią na ścianie wymalowano pas z motywem meandra. Na balkony wchodzono przez 3 klatki schodowe, od południowego i północnego wschodu oraz od północnego zachodu. Przy czym klatka południowo-wschodnia prowadziła na same poddasze. Cała sala przykryta jest drewnianym stropem.

</doc>
<doc id="142376" url="https://pl.wikipedia.org/wiki?curid=142376" title="Wielogłowy">
Wielogłowy



</doc>
<doc id="142378" url="https://pl.wikipedia.org/wiki?curid=142378" title="Krew pępowinowa">
Krew pępowinowa

Krew pępowinowa – krew zlokalizowana w naczyniach krwionośnych pępowiny płodu lub noworodka. Stanowi źródło komórek macierzystych hemopoezy, dlatego bywa stosowana w przeszczepach (zarówno autologicznych, jak i heterologicznych), zastępując przeszczep szpiku kostnego. Zabieg przeszczepienia krwi pępowinowej prawie zawsze kończy się powodzeniem, a ponadto nie wymaga stosowania immunosupresantów.
W Polsce pierwszego przeszczepu krwi pępowinowej (z prywatnego banku krwi) dokonano w 2007 roku.

</doc>
<doc id="142379" url="https://pl.wikipedia.org/wiki?curid=142379" title="3 Warszawska Brygada Rakietowa Obrony Powietrznej">
3 Warszawska Brygada Rakietowa Obrony Powietrznej

3 Warszawska Brygada Rakietowa Obrony Powietrznej (3 BR OP) – związek taktyczny Wojsk OPL Sił Powietrznych.
Historia.
Po zakończeniu wojny, we wrześniu 1945 3 Dywizja Artylerii Przeciwlotniczej została przeformowana w 86 Łużycki pułk artylerii przeciwlotniczej w Lesznie (koszary przy ul. Budzyńskiej).
W maju 1948 pułk przedyslokowano do Poznania (koszary przy ul. Rolnej).
Na przełomie września i października 1950 pułk przeniesiono do Legionowa (do koszar przy Szosie Warszawskiej) i na bazie jego dywizjonów sformowano 9 Dywizję Artylerii Obrony Przeciwlotniczej Obszaru Kraju (dowództwo w Warszawie) w składzie:
W 1951 całą dywizję rozmieszczono w Warszawie:
Podstawowym celem dywizji była i pozostała do końca jej istnienia wyłącznie bezpośrednia obrona Warszawy przed atakiem z powietrza.
Zarządzeniem Szefa Sztabu Generalnego nr 0016/Org. z 11 grudnia 1959, na bazie 87 i 94 pułku artylerii OPL oraz 60 baterii dowodzenia rozpoczęto formowanie pierwszych w Polsce czterech dywizjonów rakietowych i jednego dywizjonu technicznego, wyposażonych w przeciwlotnicze zestawy rakietowe S-75 "Dźwina".
W czerwcu 1960 powstały:
W październiku 1960 2 dr i 1 dt odbywają, jako pierwsze jednostki w historii Wojsk Rakietowych WOPL OK, strzelania bojowe na poligonie w Aszułuku w ZSRR.
W grudniu 1960 powstają:
W lutym 1962 na Bazie Podoficerskiej Szkoły nr 17 sformowano 83 dywizjon dowodzenia.
W październiku 1962, po rozformowaniu 86 łużyckiego pułku artylerii przeciwlotniczej powstają kolejne dywizjony:
W 1962 9 Dywizja Artylerii Obrony Przeciwlotniczej zmieniła nazwę na 9 Dywizja Artylerii Obrony Powietrznej Kraju w składzie:
Na uzbrojeniu posiada:
Do połowy 1964 roku dywizjony rakietowe: 6, 7, 8 i 9 zostały przezbrojone na PZR S–75M Wołchow.
W 1967 dywizja ponownie zmienia nazwę na 3 Łużycką Dywizja Artylerii Obrony Powietrznej Kraju.
W 1970, na bazie rozformowanego 64 pułku artylerii utworzono nowe dywizjony:
W latach 1977–1979 dywizjony zostały przezbrojone na PZR S–125M Newa.
W listopadzie 1979 w skład dywizjonu dowodzenia wchodzi pluton przenośnych przeciwlotniczych zestawów rakietowych (PPZR) Strzała–2M.
W 1988 dywizję przeformowano w 3 Łużycką Brygadę Artylerii Obrony Powietrznej Kraju. Jej sztab stacjonuje w Warszawie-Bemowie przy ul. Radiowej.
W 1991 ostatecznie zmieniono nazwę na 3 Brygada Rakietowa Obrony Powietrznej.
Decyzją Ministra Obrony Narodowej nr 235/MON/PSSS z dnia 2 sierpnia 2005 wprowadzono odznakę pamiątkową i odznakę rozpoznawczą 3 Warszawskiej Brygady Rakietowej Obrony Powietrznej.
Minister Obrony Narodowej z dniem 8 października 1998 dodał do nazwy Brygady określenie: Warszawska.
8 października 1994 Brygada otrzymała sztandar. Rodzicami chrzestnymi byli Danuta Sobiechowska – żona dowódcy brygady i płk rez. Janusz Potkański – były dowódca 3. ŁDA OPK.
6 grudnia 2012 roku w koszarach przy ul. Radiowej na warszawskim Bemowie odbyła się uroczysta zbiórka z okazji pożegnania 3 Warszawskiej Brygady Rakietowej Obrony Powietrznej z Garnizonem Warszawa. Od tej chwili miejscem dyslokacji zarówno Dowództwa Brygady jak i 38 dywizjonu zabezpieczenia OP są Bielice.
Struktura 3 BR OP.
Jednostki brygady wchodzą w skład "Siły Wysokiej Gotowości NATO" i brygada może wykonywać zadania na terenie całego kraju.
Skład 3 WBR OP:
W 2001 roku dołączono 3 dywizjony z rozformowanej 4 Gdyńskiej Brygady Rakietowej OP:
W roku 2011 dołączono 2 dywizjony powstałe z rozformowanych dywizjonów 1 BROP:
Na bazie rozformowanego 78 pułku rakietowego Obrony Powietrznej:
Stan na dzień 23 stycznia 2016:
Tradycje.
Brygada dziedziczy tradycje następujących jednostek:
Święto 3 BR OP ustalono na dzień 8 października.

</doc>
<doc id="142380" url="https://pl.wikipedia.org/wiki?curid=142380" title="Kłusak">
Kłusak

Kłusak – typ konia obejmujący kilka ras: 
Używane głównie w wyścigach specjalnych dwukołowych wózków zwanych sulkami, w których konie te poruszają się wyłącznie szybkim kłusem (za przejście w galop zaprzęg kłusaczy może zostać zdyskwalifikowany). Wyścigi kłusaków na specjalnych torach odbywały się już na przełomie XIX i XX wieku.
U kłusaków amerykańskich często występuje chód zwany inochodem – koń przestawia kończyny parami: dwie nogi lewe, dwie nogi prawe (jak wielbłąd), podczas gdy w zwyczajnym kłusie nogi konia poruszają się parami po skosie (lewa tylna i prawa przednia i odwrotnie).
W hodowli kłusaków chodzi głównie o szybkość w kłusie, nie o pokrój konia, toteż w typie tym są zarówno osobniki małe, o bardzo lekkiej budowie, w typie konia arabskiego, jak i rosłe i bardziej masywne, w typie konia półkrwi angielskiej. Wysokość w kłębie: 145–170 cm. 
Wyścigi kłusaków w Polsce.
W Polsce wyścigi kłusaków są mało popularne, choć stopniowo sytuacja ta ulega zmianie. Obecnie wyścigi kłusaków francuskich odbywają się na torze we Wrocławiu (WTWK Partynice), w Warszawie na Służewcu oraz na hipodromie w Sopocie. W krajach zachodnich i w USA wyścigi kłusaków są tak samo popularne jak wyścigi koni pełnej krwi angielskiej.
Od 1997 działa Stowarzyszenie Hodowców i Użytkowników Kłusaków z siedzibą we Wrocławiu.

</doc>
<doc id="142383" url="https://pl.wikipedia.org/wiki?curid=142383" title="Klubowy Puchar Europy na żużlu">
Klubowy Puchar Europy na żużlu

Klubowy Puchar Europy na żużlu (ang. "European Speedway Club Champions' Cup") – rozgrywki żużlowe przeprowadzane pod egidą UEM w latach 1998–2011.
Rozgrywki powstały na wzór piłkarskiej Ligi Mistrzów. Przed wprowadzeniem rywalizacji, 3 sierpnia 1996 roku we Wrocławiu, rozegrano próbny „Czwórmecz Mistrzów”. Zwyciężyła w nim ekipa MSC Diedenbergen przed WTS-em Wrocław, Rospiggarną Hallstavik i Eastbourne Eagles. Klubowy Puchar Europy składał się z jednej rundy eliminacyjnej w formie czwórmeczu (tzw. grupy A), z której dwie drużyny awansowały do finału organizowanego również na zasadzie czwórmeczu. Rozgrywki były bojkotowane przez federację angielską oraz federacje skandynawskie. Rozgrywki zostały zawieszone w 2012 roku.
Klasyfikacja medalowa.
Według zawodników.
Tabela obejmuje 10 najbardziej utytułowanych zawodników.

</doc>
<doc id="142385" url="https://pl.wikipedia.org/wiki?curid=142385" title="Napęd taśmowy">
Napęd taśmowy

Napęd taśmowy, pot. strimer (ang. "streamer") – urządzenie do przenoszenia danych z systemów komputerowych na taśmę magnetyczną w celu archiwizacji. Obecnie najbardziej popularne napędy wykorzystują taśmy umieszczone w specjalnych kasetach.
Kasety mieszczą nawet do kilkuset gigabajtów danych. Dodatkowo większość napędów wykorzystuje kompresję, dzięki czemu możliwe jest umieszczenie większej ilości danych na pojedynczej taśmie. Streamery wykorzystują cyfrową technikę zapisu i są wykorzystywane głównie do archiwizacji danych, lecz nie nadają się do przenoszenia danych między komputerami z powodu długiego czasu dostępu i odczytu danych.
Napędy różnicuje się ze względu na sposób zapisu na taśmie. Wyróżnia się m.in. następujące:
Napędy taśmowe, ze względu na głównie profesjonalne zastosowanie, zazwyczaj wyposażane są w interfejs SCSI/SAS, a obecnie również w interfejsy sieciowe (Fibre Channel), stając się częścią sieci SAN. Jednak są dostępne także z typowym interfejsem USB 2.0/3.0. Pojemność taśm dla danych nieskompresowanych aktualnie (2021 r.) wynosi do 18 TB, a po kompresji do 45 TB dla taśm LTO, natomiast ciągły transfer dochodzi do 400 MB/s. Bardziej zaawansowane napędy pozwalają na sprzętowe szyfrowanie zapisywanych danych algorytmem AES-256, co znacznie zwiększa bezpieczeństwo przy przenoszeniu i przechowywaniu taśm. 
Alternatywą dla napędów i pamięci taśmowej jest RDX, będący technologia obejmującą napędy i wymienne 2,5" dyski twarde o podwyższonych parametrach użytkowych.

</doc>
<doc id="142387" url="https://pl.wikipedia.org/wiki?curid=142387" title="Mewa śnieżna">
Mewa śnieżna



</doc>
<doc id="142388" url="https://pl.wikipedia.org/wiki?curid=142388" title="Harcerka">
Harcerka



</doc>
<doc id="142389" url="https://pl.wikipedia.org/wiki?curid=142389" title="61 Skwierzyński Pułk Rakietowy Obrony Powietrznej">
61 Skwierzyński Pułk Rakietowy Obrony Powietrznej

61 Skwierzyński Pułk Rakietowy Obrony Powietrznej (61 pr OP) – oddział Wojsk Obrony Przeciwlotniczej Sił Powietrznych RP.
Rodowód pułku.
W 1952, w Gdańsku, w składzie 16 Dywizji Artylerii Przeciwlotniczej, sformowany został 65 pułk artylerii przeciwlotniczej. W 1955 pułk przeniesiony został do Brodnicy, a w styczniu następnego roku wyłączony ze składu 16 DAPlot. Wiosną 1957 pułk ponownie włączony został w struktury 16 DAPlot. Na podstawie rozkazu Nr 0135/Oper. dowódcy Pomorskiego Okręgu Wojskowego z dnia 30 czerwca 1960 roku pułk dyslokowany został do Warcisławia.
Na podstawie rozkazu Nr 025/MON Ministra Obrony Narodowej z 30 września 1967 oddział przyjął tradycje i nazwę 61 pułku artylerii przeciwlotniczej oraz obchodził święto 16 kwietnia. Od tego czasu jednostka występowała jako 61 pułk artylerii OPL (JW 2211). Pułk został przezbrojony w przeciwlotnicze zestawy rakietowe Wołchow (SA-75).
26 czerwca 1976 szef Sztabu Generalnego WP wydał zarządzenie Nr 039, na mocy którego pułk został przedyslokowany z Jaromina do Skwierzyny, po czym przeformowany w 61 Brygadę Artylerii Wojsk OPL oraz przezbrojony – jako pierwszy i jedyny związek taktyczny Wojsk OPL – w manewrowe zestawy rakietowe średniego zasięgu KRUG (w latach 1975-1979).
Od 1 października 1976 do 1 października 1979 trwała reorganizacja brygady. W tym czasie, stopniowo formowano kolejne dywizjony ogniowe.
Decyzją Nr 71/MON Ministra Obrony Narodowej z dnia 25 maja 1995 jednostka otrzymała nazwę wyróżniającą "Skwierzyńska", a decyzją Nr 121/MON z dnia 8 sierpnia 1995 roku dzień 25 października ustanowiony został świętem brygady.
1 stycznia 2001 Minister Obrony Narodowej wydał decyzję dotyczącą zmiany nazwy 61 Brygady Przeciwlotniczej OP na 61 Skwierzyńska Brygada Rakietowa Obrony Powietrznej.
25 października 1995 brygada otrzymała sztandar ufundowany przez społeczeństwo Skwierzyny. Rodzicami chrzestnymi zostali: p. Maria Rogowska, przedstawicielka Organizacji Rodzin Wojskowych i płk Andrzej Szerszyński, były dowódca brygady.
Z dniem 1 stycznia 2009 roku brygada przeformowana została w 61 pułk rakietowy OP. 20 stycznia odbyło się uroczyste przekazanie obowiązków dowódcy jednostki oraz podpisanie meldunku o przeformowaniu brygady w pułk i podpisanie protokołu przekazania sztandaru.
30 czerwca 2011 roku 61 pułk rakietowy OP został rozformowany. Na skwierzyńskim rynku odbyło się uroczyste zakończenie działalności 61 pr OP połączone z przekazaniem sztandaru, wyróżniającej nazwy i dziedziczonych tradycji nowo powstałemu 35 Skwierzyńskiemu dywizjonowi rakietowemu Obrony Powietrznej.
Tradycje pułku.
9 maja 2009 pułk otrzymał zezwolenie na czasowe używanie sztandaru 61 Brygady Rakietowej Obrony Powietrznej do dnia 12 grudnia 2011 roku oraz przyjął nazwę wyróżniającą "Skwierzyński" i dziedzictwo tradycji:
Równocześnie dzień 25 października ustanowiony został dorocznym Świętem 61 Skwierzyńskiego pułku rakietowego Obrony Powietrznej.
Struktura organizacyjna 61 BR OP.
Zasadniczym uzbrojeniem brygady (pułku) są zestawy rakiet przeciwlotniczych 2K11M KRUG (SA-4 Ganef), w skład których wchodzą:
Żołnierze jednostki.
Dowódcy jednostki
Oficerowie

</doc>
<doc id="142392" url="https://pl.wikipedia.org/wiki?curid=142392" title="Kłusaki">
Kłusaki



</doc>
<doc id="142393" url="https://pl.wikipedia.org/wiki?curid=142393" title="MSC Diedenbergen">
MSC Diedenbergen

Motor Sport Club Diedenbergen – założony w 1958 niemiecki klub żużlowy.

</doc>
<doc id="142396" url="https://pl.wikipedia.org/wiki?curid=142396" title="Kościół św. Antoniego w Nowej Soli">
Kościół św. Antoniego w Nowej Soli

Kościół pw. św. Antoniego w Nowej Soli − katolicki obiekt sakralny w Nowej Soli, autorstwa berlińskiego architekta Friedricha Augusta Stülera, utrzymany w stylistyce neoromanizmu. Kamień węgielny położono 9 kwietnia 1835. Budowę ukończono w 1839.
Architektura i wyposażenie.
Pierwotnie ewangelicki kościół został wybudowany z charakterystycznej czerwonej cegły, jednoprzestrzenny, stroną prezbiterialną skierowany na wschód Założony na rzucie prostokąta z wydzieloną we wnętrzu półkolistą absydą. Od wschodu przylega pięcioboczna zakrystia a od zachodu ośmioboczna wieża z zegarem. Wnętrze opięte dwukondygnacyjnymi emporami, wspartymi na filarach. Elewacje ze schodkowymi szczytami zdobione bogatymi gzymsami. Wieża sześciokondygnacyjna, zakończona tarasowo.
Olejny obraz Wniebowstąpienia Chrystusa, kopię Antoniego Allegri, ufundował Kronprinz pruski.
Organy zbudował prawdopodobnie mistrz organowy Georg Ludwig Hartig. Trzy dzwony odlał w 1839 Puchler w akordzie d-moll. Dwa z nich zostały w 1917 zabrane na cele wojskowe. Nowe dzwony odlał Geitner we Wrocławiu. Ale i tych nie oszczędziły wojny.
Po wojnie w świątyni rozpoczęli swoją posługę oo. kapucyni. W 1950 roku dekretem Kurii we Wrocławiu powstała tu parafia pw. św. Antoniego. Wnętrze świątyni dostosowane zostało do liturgii katolickiej. Kościół pw. św. Antoniego został odmalowany, otrzymał trzy nowe ołtarze, dwa nowe dzwony (wykonane w odlewni Jana Felsztyńskiego w Przemyślu) oraz nowoczesne witraże zaprojektowane przez Marię Powalisz Bardońską z Poznania.
Otoczenie.
Na terenie parafii znajduje się kościółek pw. św. Barbary. Został on zbudowany w 1900 przez staroluteran. Należy do zabytków kultury materialnej, ponieważ wzniesiono go w stylu czystego neogotyku angielskiego. Klasztor oo. kapucynów mieści się w odbudowanym przez zakon szpitalu joannitów z 1861.

</doc>
<doc id="142397" url="https://pl.wikipedia.org/wiki?curid=142397" title="Uaz">
Uaz



</doc>
<doc id="142398" url="https://pl.wikipedia.org/wiki?curid=142398" title="Przyjaciel (herb szlachecki)">
Przyjaciel (herb szlachecki)

Przyjaciel ("Kemlada, Kemlad, Kamrad, Kamerad") – polski herb szlachecki.
Opis herbu.
Przyjaciel – "W polu błękitnym, serce czerwone, przebite strzałą srebrną grotem w prawo, wewnątrz misy złotej. W klejnocie pięć piór strusia."
Przyjaciel II – "W polu błękitnym strzała srebrna, złotym grotem w górę, między dwoma sercami czerwonymi. W klejnocie ogon pawi".
Legenda herbowa.
Powstanie datuje się na 1166 rok. Nadany przez Henryka Sandomierskiego potomkom rycerza Mirosława w czasie wojny z pogańskimi Prusami.
Herbowni.
Bohusław, Downarowicz, Dramiński, Dranicki, Dulewski, Grabowski, Hryniewicz, Janowicz, Jurowski, Klimkiewicz, Ladziński, Ładziński, Lipiński, Maciejewicz, Mackiewicz, Mickiewicz, Migiewicz, Minasiewicz, Mingajłowicz, Mirosławski, Muraszko, Muśnicki, Dowbor – Muśnicki, Nagrodzki, Nowaczyński, Nowakowicz, Pawłowicz, Połtorzycki, Romanowski, Skirmunt – Strawiżski, Szumowiecki, Tomkowicz, Więckowicz, Wojciechowicz, Karabaniwicz Wolański, Żabiński

</doc>
<doc id="142399" url="https://pl.wikipedia.org/wiki?curid=142399" title="Laurent Fabius">
Laurent Fabius

Laurent Fabius (wym. []; ur. 20 sierpnia 1946 w Paryżu) – francuski polityk. W latach 1984–1986 premier Francji. Dwukrotnie przewodniczący Zgromadzenia Narodowego, jeden z liderów Partii Socjalistycznej, od 2012 do 2016 minister spraw zagranicznych w dwóch rządach Jean-Marca Ayraulta, od 2016 przewodniczący Rady Konstytucyjnej.
Życiorys.
Laurent Fabius jest synem André Fabiusa (1908–1984), antykwariusza pochodzącego z rodziny Żydów aszkenazyjskich, którzy przeszli na katolicyzm podczas II wojny światowej, oraz Louise Strasburger-Mortimer (1911–2010), pochodzącej z USA. Absolwent paryskich École normale supérieure i Instytutu Nauk Politycznych, a także École nationale d’administration. Pracował jako audytor we francuskiej Radzie Stanu.
Zaangażował się także w działalność socjalistów. W drugiej połowie lat 70. stał się jednym z najbliższych współpracowników François Mitterranda.
Od 1977 zajmował różne funkcje w administracji terytorialnej. Do 1995 nieprzerwanie był zastępcą mera Le Grand-Quevilly w Normandii, następnie przez pięć lat merem tej miejscowości. W 2000 ponownie objął stanowisko zastępcy mera.
W 1978 po raz pierwszy został wybrany do Zgromadzenia Narodowego. Od tego czasu w każdych kolejnych wyborach skutecznie ubiegał się o reelekcję w departamencie Seine-Maritime, rezygnując z mandatu poselskiego na czas sprawowania urzędów w administracji rządowej. Od 1989 do 1992 zasiadał w Grupie Socjalistów w Parlamencie Europejskim. Pracował w Komisji ds. Instytucjonalnych.
W latach 1981–1983 w pierwszych gabinetach Pierre’a Mauroy był młodszym ministrem (wiceministrem) ds. budżetu. W trzecim rządzie tego premiera do 1984 sprawował urząd ministra badań naukowych i przemysłu. W okresie od 19 lipca 1984 do 20 marca 1986 stał na czele francuskiego rządu, będąc najmłodszym premierem w historii V Republiki.
W 1988 po raz pierwszy został przewodniczącym niższej izby francuskiego parlamentu, funkcję tę pełnił do 1992. Dwukrotnie bez powodzenia ubiegał się o przywództwo w Partii Socjalistycznej, przegrywając z Lionelem Jospinem. W 1992 ostatecznie objął stanowisko pierwszego sekretarza partii, zrezygnował jednak z niego już w kolejnym roku po słabych wynikach PS w wyborach parlamentarnych.
Po sukcesie socjalistów cztery lata później Laurent Fabius po raz drugi stanął na czele Zgromadzenia Narodowego. W 2000 opuścił tę funkcję, obejmując tekę ministra gospodarki, finansów i przemysłu w zrekonstruowanym gabinecie Lionela Jospina. Urząd ten sprawował do 2002, od tego czasu ponownie zasiada w parlamencie.
Przed referendum z 2005, wbrew oficjalnego stanowisku PS, publicznie wzywał do odrzucenia tzw. Konstytucji dla Europy. Ubiegał się o nominację swojego ugrupowania na wybory w 2007, przegrał jednak wewnątrzpartyjną rywalizację m.in. z Ségolène Royal.
16 maja 2012 objął urząd ministra spraw zagranicznych w rządzie, którego premierem został Jean-Marc Ayrault. Utrzymał to stanowisko także w drugim rządzie tego samego premiera (od 21 czerwca 2012), uzyskując wcześniej w wyborach parlamentarnych mandat deputowanego do Zgromadzenia Narodowego XIV kadencji. 2 kwietnia 2014 ponownie powołany na ministra spraw zagranicznych (i rozwoju międzynarodowego) w rządzie Manuela Vallsa. Pozostał nim również w utworzonym w sierpniu 2014 drugim rządzie tegoż premiera.
W 2015 był przewodniczącym konferencji Narodów Zjednoczonych w sprawie zmian klimatu (COP21), podczas której przyjęto paryskie porozumienie klimatyczne. Zakończył urzędowanie na stanowisku ministra 11 lutego 2016 w związku z ogłoszonymi przez prezydenta planami powołania go na przewodniczącego Rady Konstytucyjnej (funkcję tę objął 8 marca 2016).
Odznaczenia.
Odznaczony m.in. Legią Honorową II klasy (2017) oraz Orderem Narodowym Zasługi I klasy (1984). W 1991 został wyróżniony Krzyżem Wielkim Orderu Zasługi Rzeczypospolitej Polskiej, a w 2012 Krzyżem Komandorskim z Gwiazdą Orderu Odrodzenia Polski.

</doc>
<doc id="142400" url="https://pl.wikipedia.org/wiki?curid=142400" title="Dworce Chaosu">
Dworce Chaosu



</doc>
<doc id="142401" url="https://pl.wikipedia.org/wiki?curid=142401" title="Knobkerrie">
Knobkerrie

Knobkerrie (lub knobkerry, z języka afrykanerskiego) – drewniana pałka długości ok. 1 metra, z ciężką, zaokrągloną, często zdobioną głownią na końcu. 
Dawniej używana przez niektóre plemiona murzyńskie w południowej Afryce jako broń kontaktowa lub jako pocisk. Wykorzystywana także przy wypasie bydła jako laska i do polowania. Knobkerrie w 1966 roku znalazło się w herbie Lesotho. 

</doc>
<doc id="142403" url="https://pl.wikipedia.org/wiki?curid=142403" title="Maurice Couve de Murville">
Maurice Couve de Murville

Jacques-Maurice Couve de Murville (ur. 24 stycznia 1907 w Reims jako Jacques-Maurice Couve, zm. 24 grudnia 1999 w Paryżu) – francuski polityk, urzędnik państwowy i dyplomata, deputowany i senator, minister spraw zagranicznych (1958–1968), minister gospodarki i finansów (1968), premier Francji (1968–1969).
Życiorys.
Nazwisko Couve de Murville nosił od 1925. Jego ojciec Édouard Couve był prawnikiem. Maurice Couve de Murville uczył się w "Lycée Louis-le-Grand". Następnie studiował w "École libre des sciences politiques" i na Uniwersytecie Paryskim, doktoryzował się w zakresie prawa. Od 1930 był urzędnikiem inspekcji finansowej. W latach 1936–1937 pracował jako attaché do spraw finansów w ambasadzie w Belgii, po czym dołączył do departamentu przepływów finansowych w ministerstwie finansów. Objął tam stanowisko zastępcy dyrektora. W 1940 podjął pracę w administracji Francji Vichy, został powołany na dyrektora do spraw finansów zewnętrznych, był też członkiem delegacji do komisji rozejmowej w Wiesbaden.
W marcu 1943 przedostał się do Algieru, gdzie generał Henri Giraud powierzył mu funkcję sekretarza generalnego kierowanego przez siebie dowództwa cywilnego i wojskowego. Wkrótce dołączył do generała Charles’a de Gaulle’a. W czerwcu 1943 został komisarzem finansowym nowo powołanego Francuskiego Komitetu Wyzwolenia Narodowego. Od 1944 zatrudniony w dyplomacji, w 1945 był ambasadorem rządu tymczasowego we Włoszech. Następnie w latach 1945–1950 zajmował stanowisko dyrektora do spraw politycznych w resorcie spraw zagranicznych. W kolejnych latach był ambasadorem Francji w Egipcie (1950–1954), przy NATO (1954), w Stanach Zjednoczonych (1954–1956) i w RFN (1956–1958).
W czerwcu 1958 Charles de Gaulle, który objął stanowisko premiera, powierzył mu funkcję ministra spraw zagranicznych. Urząd ten sprawował nieprzerwanie przez 10 lat do maja 1968, wchodząc również w skład kolejnych gabinetów, którymi kierowali Michel Debre i Georges Pompidou. W okresie tym miały miejsce m.in. uznanie niepodległości Algierii, zablokowanie przystąpienia Wielkiej Brytanii do EWG, uznanie Chińskiej Republiki Ludowej, wyjście ze struktur wojskowych NATO czy „polityka pustego krzesła” po zerwaniu obrad ministrów spraw zagranicznych państw należących do EWG. Maurice Couve de Murville związał się z gaullistowską Unią Demokratów na rzecz Republiki. W 1967 przegrał wybory parlamentarne, co jednak nie wpłynęło negatywnie na jego karierę polityczną. W maju 1968 przeszedł na stanowisko ministra gospodarki i finansów, które zajmował do lipca tegoż roku. W międzyczasie po raz pierwszy został wybrany do Zgromadzenia Narodowego.
W lipcu 1968 prezydent Charles de Gaulle mianował go nowym premierem. Urząd ten sprawował do czerwca 1969. Później czasowo pozostawał poza polityką (w wyborach uzupełniających w 1969 pokonał go Michel Rocard); w 1971 wydał swoje wspomnienia. W 1973 powrócił do niższej izby francuskiego parlamentu, skutecznie ubiegając się o reelekcję w wyborach w 1978 i 1981. Od drugiej połowy lat 70. reprezentował nową partię gaullistowską – Zgromadzenie na rzecz Republiki. Od 1976 był także radnym Île-de-France, a od 1977 członkiem rady miejskiej Paryża. W 1986 nie kandydował w wyborach parlamentarnych. W tym samym roku wszedł następnie w skład Senatu, w którym zasiadał do 1995.
Odznaczony m.in. Legią Honorową II klasy, Orderem Narodowym Zasługi I klasy oraz Orderem Odrodzenia Polski I klasy.

</doc>
<doc id="142405" url="https://pl.wikipedia.org/wiki?curid=142405" title="Metamorfoza">
Metamorfoza



</doc>
<doc id="142409" url="https://pl.wikipedia.org/wiki?curid=142409" title="Raymond Barre">
Raymond Barre

Raymond Barre (ur. 12 kwietnia 1924 w Saint-Denis, zm. 25 sierpnia 2007 w Paryżu) – francuski polityk, nauczyciel akademicki i samorządowiec, komisarz europejski, minister i parlamentarzysta, w latach 1976–1981 premier Francji.
Życiorys.
Ukończył studia prawnicze, uzyskał dyplom Instytutu Nauk Politycznych w Paryżu. Pracował jako nauczyciel akademicki, specjalizując się w ekonomii politycznej. Był profesorem na uniwersytetach w Caen i Paryżu, a także w stołecznej Sciences Po oraz w École centrale Paris, zaś w 1958 został dyrektorem w fundacji naukowej FNSP.
W latach 1959–1962 pełnił funkcję dyrektora gabinetu ministra przemysłu Jeana-Marcela Jeanneneya. Po kilku latach powrócił do pracy w administracji. W 1967 został wiceprzewodniczącym Komisji Europejskiej, gdzie do 1973 odpowiadał za sprawy finansowe i gospodarcze. Następnie był m.in. przewodniczącym komisji zajmującej się reformą systemu finansowania mieszkalnictwa i członkiem rady francuskiego banku centralnego. Od stycznia do sierpnia 1976 sprawował urząd ministra handlu zagranicznego w rządzie, którym kierował Jacques Chirac.
Był jednym z najbliższych współpracowników prezydenta Valéry’ego Giscarda d’Estainga. W sierpniu 1976, po rezygnacji gaullisty Jacques’a Chiraca, objął urząd premiera. Sprawował go do maja 1981, stojąc na czele trzech kolejnych gabinetów. W dwóch pierwszych do kwietnia 1978 jednocześnie był ministrem gospodarki i finansów. Zakończył pełnienie funkcji premiera, gdy urzędujący prezydent nie uzyskał reelekcji, przegrywając z François Mitterrandem.
Dołączył w międzyczasie do prezydenckiej Unii na rzecz Demokracji Francuskiej. Z jej ramienia w 1978 po raz pierwszy uzyskał mandat posła do Zgromadzenia Narodowego. Ponownie wybierany w 1981, 1986, 1988, 1993 i 1997, wykonywał mandat deputowanego do 2002. W 1988 kandydował w wyborach prezydenckich. Z wynikiem 16,5% głosów zajął trzecie miejsce, wyprzedzili go socjalista François Mitterrand i gaullista Jacques Chirac. Od odejścia z rządu kontynuował działalność naukową. W latach 1995–2001 zajmował stanowisko mera Lyonu.
Odznaczenia i wyróżnienia.
Odznaczony m.in. Legią Honorową IV klasy i Krzyżem Wielkim Orderu Narodowego Zasługi. Otrzymał doktoraty honoris causa m.in. uniwersytetów w Barcelonie, Budapeszcie, Ottawie, Łodzi i Bratysławie.
Życie prywatne.
Od 1954 był żonaty z Evą Hegedüs, miał dwoje dzieci.

</doc>
<doc id="142410" url="https://pl.wikipedia.org/wiki?curid=142410" title="Schedar">
Schedar



</doc>
<doc id="142411" url="https://pl.wikipedia.org/wiki?curid=142411" title="Lobby">
Lobby



</doc>
<doc id="142413" url="https://pl.wikipedia.org/wiki?curid=142413" title="Organizm macierzysty">
Organizm macierzysty

Organizm macierzysty - organizm, którego podział prowadzi do powstania organizmów potomych o identycznym materiale genetycznym jak on. Organizmem takim może być komórka, i wtedy mamy do czynienia z podziałem komórkowym o nazwie monotomia, lub organizm wielokomórkowy, a wówczas mamy do czynienia z monotomią somatyczną, występująca u niektórych gąbek, stułbiopławów, koralowców i niektórych larw tasiemców i u rozgwiazd. Z rzadka spotyka się ten podział u wieloszczetów i skąposzczetów.
Zobacz też: Rozmnażanie

</doc>
<doc id="142415" url="https://pl.wikipedia.org/wiki?curid=142415" title="Wilhelm Mach">
Wilhelm Mach

Wilhelm Mach pseudonimy il., Quidam, s., S., Współpracownik (ur. 26 grudnia 1916 w Kamionce, zm. 2 lipca 1965 w Warszawie) – polski prozaik, eseista i krytyk literacki, poeta.
Życiorys.
Urodził się we wsi Kamionka koło Ropczyc w rodzinie chłopskiej jako syn Wincentego Macha i Apolonii z Białków. Cztery klasy szkoły powszechnej ukończył w rodzinnej Kamionce, pozostałe w Ropczycach. Naukę kontynuował od 1928 w prywatnym Miejskim Staroklasycznym Koedukacyjnym Gimnazjum w Ropczycach. Debiutował wierszem "Jesień" wydrukowanym w szkolnym czasopiśmie "Przyszłość" (numer 1 z września 1928) oraz nowelą "Dawne zapusty" opublikowaną w 8 numerze czasopisma "Rola". Edukację kontynuował od 1932 w Gimnazjum im. Władysława Jagiełły w Dębicy, w którym redagował szkolne czasopismo "U nas". Maturę zdał w 1936. W 1938 roku ukończył naukę w Państwowym Pedagogium w Krakowie. Po odbyciu rocznej służby wojskowej we wrześniu 1939 ukończył Szkołę Podchorążych Piechoty. Walczył w czasie kampanii wrześniowej w 6 Dywizji Piechoty Armii „Kraków”. Brał udział w bitwach pod Pszczyną i Tomaszowem Lubelskim. W okresie okupacji mieszkał u siostry Bronisławy w przysiółku Księżomost w Sędziszowie Małopolskim, a następnie od 1941 w Krakowie, gdzie pracował w Ubezpieczalni Społecznej. W Krakowie działał w podziemiu ucząc młodzież maturalną na konspiracyjnych kompletach. W 1945 rozpoczął studia na Wydziale Humanistycznym (polonistyka) Uniwersytetu Jagiellońskiego, które ukończył 1 grudnia 1947 roku.
Za swój debiut literacki sam Wilhelm Mach uważał publikację wiersza "Tobie dalekiej" wydrukowanego jesienią 1945 w jednodniówce "Inaczej", której był współredaktorem. Jako prozaik debiutował opowiadaniem "Rdza" w 1945 r. na łamach 42 numeru tygodnika „Odrodzenie”. W latach 1945–1946 należał do grupy literackiej Zespół Młodych „Inaczej”. W latach 1945-1950 był sekretarzem redakcji miesięcznika „Twórczość” w Krakowie. Publikował w nim opowiadania i recenzje literackie. Publikował również w "Odrodzeniu" (1945–1947) i w "Dzienniku Literackim" (1947–1950). Od 1945 był członkiem Koła Młodych przy Oddziale Krakowskim Związku Zawodowego Literatów Polskich (od 1949 roku Związku Literatów Polskich). Członkiem Związku został w 1948. W latach 1947–1948 był stypendystą rządu francuskiego w Paryżu. W 1950 przeniósł się do Warszawy wraz z redakcją „Twórczości”. Był konsultantem literackim Domu Wojska Polskiego. W latach 1950–1958 był redaktorem tygodnika „Nowa Kultura”. Od 1958 był kierownikiem literackim zespołu filmowego. Podróżował między innymi w 1956 do ZSRR i Indii, a od 1958 kilkakrotnie do Bułgarii i w 1961 do USA.
Przyjaźnił się z Zofią Nałkowską, która wyznaczyła go na jednego z czterech kuratorów swojej spuścizny.
Zmarł nagle, 2 lipca 1965. Według rodziny i biografa Janusza Termera powodem był zawał mięśnia sercowego. Przyjaciele Macha ze środowisk literackich, m.in. Marek Nowakowski i Kazimierz Brandys, wspominali jednak, że pisarz popełnił samobójstwo za pomocą trucizny i że wcześniej opowiadał im o planach otrucia się. Został pochowany na Cmentarzu Wojskowym na Powązkach w Warszawie (kwatera C 2 rz. 6 m. 8).
Twórczość.
Wilhelm Mach w swojej twórczości zajmował się głównie problematyką psychologiczną i przemianami moralnymi w życiu i świadomości wsi polskiej.
We wszystkich powieściach Macha bohaterowie czują się obco w swej lokalnej społeczności, czy też rodzinie, jak Andrzej Osiecki z "Rdzy". Wyczuwają, że nie pasują do ogółu, ze względu na własny talent i wrażliwość, niczym Bolek Jawor z "Jaworowego domu". Ze względów politycznych i wyznaniowych stają się obcymi jako grupa w "Życiu dużym i małym". Także Agnieszka i Zenon Bałcz – postacie z "Agnieszki, córki Kolumba", wtargnąwszy w życie mieszkańców Chrobrzyczek, stają się intruzami. Czy wreszcie Aleksander/Xander z "Gór nad czarnym morzem" mający problem z własną tożsamością.

</doc>
<doc id="142416" url="https://pl.wikipedia.org/wiki?curid=142416" title="Pedro de la Rosa">
Pedro de la Rosa

Pedro Martínez de la Rosa (ur. 24 lutego 1971 w Barcelonie) – hiszpański kierowca wyścigowy. Aktualnie pełni funkcję kierowcy rozwojowego teamu Scuderia Ferrari w Formule 1. Mieszka w Barcelonie, jest żonaty i ma dwie córki.
Życiorys.
Początki kariery.
Karierę kierowcy rozpoczął późno, bo dopiero w wieku 17 lat w kartingu w lokalnej serii (Catalonian Championship). Szybko zainteresowała się nim Hiszpańska Federacja Motorowa. Został objęty programem “Ofensiva Uno”, który pomagał kierowcom jednoosobowych bolidów. W 1989 r. rozpoczął starty w Hiszpańskiej Formule Fiat Uno. Wziął udział w siedmiu wyścigach, wygrał dwukrotnie, a na podium stawał pięciokrotnie. W następnym roku przeniósł się do Hiszpańskiej Formuły Ford 1600, w której okazał się bezkonkurencyjny wygrywając 8 z 10 wyścigów. W 1991 r. zajął czwartą pozycję w Hiszpańskiej Formule Ford, a w 1992 r. został Mistrzem Brytyjskiej Formuły Renault. W tym samym roku startował w Europejskiej Formule Renault i także zdobył tytuł mistrzowski. Kolejne dwa lata spędził w Brytyjskiej Formule 3, ale udało mu się tylko trzykrotnie stanąć na podium. W roku 1995 został Mistrzem Japońskiej Formuły 3. W sezonie 1996 rozpoczął starty w Formule Nippon, a w 1997 wywalczył tytuł mistrza. W 1997 zdobył także tytuł mistrzowski w Japońskich Mistrzostwach GT.
Formuła 1.
W 1998 został rezerwowym kierowcą stajni Jordan. 
Zespół Arrows zatrudnił go jako głównego kierowcę od sezonu 1999. Podczas swojego debiutu (Grand Prix Australii) zdobył także swój pierwszy punkt, zajmując szóstą pozycję. Okazało się, że był to jedyny punkt, jaki zdobędzie w sezonie, który ukończył na 17 pozycji. Kolejny sezon był bardziej udany, ale także nie najlepszy. Zdołał dwukrotnie ukończyć wyścig na szóstej pozycji (Grand Prix Węgier i Grand Prix Niemiec). Ostatecznie sezon ukończył na 15 pozycji w klasyfikacji. 
Sezon 2001 rozpoczął w barwach Jaguar Racing, ale dopiero w piątej eliminacji sezonu (Grand Prix Hiszpanii). Podczas Grand Prix Włoch udało się mu zająć piątą pozycję, był także szósty podczas Grand Prix Kanady. Zdobył łącznie 3 punkty i uplasował się na 16 pozycji. Sezon 2002 był najgorszym w jego karierze - nie zdobył ani jednego punktu.
Od sezonu 2003 został kierowcą testowym McLarena, a w sezonie 2005 także ich trzecim kierowcą. Pedro powrócił do wyścigów podczas Grand Prix Bahrajnu, zastępując kontuzjowanego Juana Pablo Montoyę. Debiut w barwach zespołu był bardzo udany, wyścig zakończył na piątej pozycji i zdobył 4 punkty w klasyfikacji, a także ustanowił rekord okrążenia toru.
W sezonie 2006 kontynuował współpracę z McLarenem. Gdy w lipcu Montoya postanowił rozpocząć starty w serii NASCAR, zespół zakończył z nim współpracę, a de la Rosę wybrano na jego zastępcę. W pierwszym starcie sezonu - Grand Prix Francji, wywalczył siódmą pozycję. Podczas eliminacji w Niemczech wyeliminowała go awaria techniczna. Szczęście uśmiechnęło się do Hiszpana już tydzień później, podczas Grand Prix Węgier. Po tym, jak z wyścigu wycofali się najgroźniejsi rywale: partner z zespołu - Kimi Räikkönen oraz dwaj pretendenci do tytułu - Fernando Alonso i Michael Schumacher, Pedro musiał uznać tylko wyższość Jensona Buttona i stanął po raz pierwszy w karierze na podium.
W barwach McLarena startował do końca sezonu. Po GP Węgier punktował jeszcze trzykrotnie - podczas GP Turcji i GP Chin zajął piąte miejsca, a GP Brazylii ukończył na ósmym miejscu. W sezonie 2006 zdobył łącznie 19 punktów, czyli prawie dwukrotnie więcej, niż w swojej dotychczasowej karierze i zajął najlepszą pozycję w klasyfikacji generalnej w karierze - jedenaste miejsce.
De la Rosa był uważany za mocnego kandydata na partnera dla Fernando Alonso w McLarenie w sezonie 2007. Szefostwo zespołu zdecydowało się jednak powierzyć tę rolę własnemu wieloletniemu protegowanemu - Lewisowi Hamiltonowi. De la Rosa zdecydował się tym samym na kontynuowanie współpracy z brytyjskim zespołem jako ich kierowca testowy. 
De la Rosa został uznany za jednego z podejrzanych w tzw. "aferze szpiegowskiej" (McLaren został ukarany za posiadanie poufnych danych zespołu Ferrari). Szczególna burza została wywołana po wymianie tajnych e-maili z Fernando Alonso, w których to de la Rosa przekonywał, iż jest w posiadaniu tajnych danych zespołu Ferrari.
Starty w Sauberze.
2010.
W sezonie 2010 wraz z Kamui Kobayashim startował w zespole Sauber.
Od Grand Prix Singapuru został zastąpiony przez Nicka Heidfelda.
2011.
W 2011 roku Hiszpan zastąpił w Grand Prix Kanady Sergio Péreza. Meksykanin nie był w stanie kontynuować jazdy w weekendzie wyścigowym z powodu złego samopoczucia po pierwszym treningu, które powstało po wypadku na torze w Monte Carlo dwa tygodnie wcześniej.

</doc>
<doc id="142419" url="https://pl.wikipedia.org/wiki?curid=142419" title="Ćma">
Ćma



</doc>
<doc id="142420" url="https://pl.wikipedia.org/wiki?curid=142420" title="Orchan">
Orchan

Orchan, także Orhan lub Urchan (ur. 1281, zm. w 1362) – władca z dynastii Osmanów panujący w latach ok. 1324 – 1362.
Syn Osmana I, ojciec Murada I. 
Ok. 1330 roku Orchan dokonał licznych reform wojskowych – m.in. przekształcił jazdę akindżi w jazdę lekką. Kontynuował rozpoczęty przez Osmana I podbój ziem Azji Mniejszej. W zdobytej w 1326 roku Bursie, niegdyś bizantyńskim mieście, ustanowił stolicę państwa osmańskiego. W 1331 roku zdobył Niceę a w 1337 roku Nikomedię.
Zmarł w 1362 roku i został pochowany w Bursie gdzie znajdują się też groby jego ojca Osmana I i syna Murada I.

</doc>
<doc id="142422" url="https://pl.wikipedia.org/wiki?curid=142422" title="Pierre Mendès France">
Pierre Mendès France

Pierre Mendès France (wym. []; ur. 11 stycznia 1907 w Paryżu, zm. 18 października 1982) – francuski polityk.
Młodość i początki kariery politycznej.
Pochodził z żydowskiej rodziny rodem z Portugalii ("„Mendès de França”"). Od wczesnej młodości miał poglądy socjalistyczne. W wieku 15 lat zdał maturę, zaś mając lat 21 został wpisany na listę adwokatów (studiował na uniwersytecie w Paryżu). Wstąpił do Partii Radykalnej, której ówczesnym przywódcą był Édouard Daladier. W roku 1932 został członkiem Zgromadzenia Narodowego (był wówczas najmłodszym deputowanym).
W roku 1936 został sekretarzem stanu ds. finansów w gabinecie Frontu Ludowego, pod przewodnictwem Leona Bluma.
W czasie wojny i krótko po wyzwoleniu.
W roku 1940 stanowczo opowiadał się przeciwko kapitulacji, a kiedy do władzy doszedł Philippe Pétain, Mendès France wraz z grupą deputowanych (wśród nich byli przyszły prezydent i jego kolega z rządu Bluma Vincent Auriol oraz Daladier) został zmuszony do powrotu do Francji, gdzie stanął przed sądem, który skazał go na karę więzienia. Uciekł jednak (używając nazwiska Jan Lemberg) wraz z grupą Polaków udających się na Kubę i nawiązał kontakt z przywódcą Wolnej Francji, generałem Charles’em de Gaulle’em. Szybko zawiązała się między nimi współpraca, a nawet coś w rodzaju wzajemnej sympatii. Mendès France służył początkowo w lotnictwie, a następnie został w roku 1943 komisarzem ds. finansów.
Po wyzwoleniu został ministrem finansów i gospodarki, ale ustąpił na skutek sporu z innym ministrem (i również przyszłym premierem) Rene Plevenem.
Kariera w IV Republice.
Mendès France został w wyborach roku 1947 wybrany członkiem Zgromadzenia Narodowego, odzyskując swoje przedwojenne miejsce. Od roku 1950 wyróżniał się jako zdecydowany krytyk francuskiego kolonializmu. Był przeciwnikiem wojny w Indochinach.
Premier rządu Republiki.
Mendès France został mianowany premierem i 18 czerwca 1954 roku uzyskał inwestyturę. Jego ministrem spraw wewnętrznych był młody François Mitterrand. Priorytetem Mendès France’a było zakończenie wojny w Indochinach. Cel ten osiągnął na konferencji w Genewie. Uregulował też kwestię Tunezji, nadając jej autonomię, co doprowadziło w kilka lat później do jej pełnej niepodległości.
Poniósł porażkę przy odrzuceniu przez Zgromadzenie (głównie głosami gaullistów i komunistów) projektu przystąpienia do Europejskiej Wspólnoty Obronnej, co zniweczyło całe przedsięwzięcie. Jego gabinet upadł w lutym 1955 roku. Obalony premier oświadczył wówczas: "To, co dokonało się w kraju w ciągu tych siedmiu miesięcy, nie może zostać już zatrzymane". Robert Bielecki w swoim zbiorze szkiców o politykach francuskich pt. "De Gaulle i inni" rozdział poświęcony Mendès France'owi zatytułował „Jedyna nadzieja IV Republiki”. Nie ulega wątpliwości, że Mendès France odniósł poważne sukcesy, zwłaszcza w dziedzinie polityki zagranicznej. To on właściwie rozpoczął proces dekolonizacji. Przed powrotem generała de Gaulle’a do władzy pełnił jeszcze, prócz piastowania mandatu deputowanego, funkcję wicepremiera w rządzie Guy Molleta.
V Republika.
W roku 1958 Mendès France był – obok Mitterranda i Daladiera – jednym z największych przeciwników powierzenia władzy de Gaulle'owi. Jako jeden z nielicznych głosował przeciwko udzieleniu mu inwestytury 1 czerwca 1958 roku (powiedział wtedy, że czyni to "ze ściśniętym sercem"). W wyborach tegoż roku stracił mandat, co ponoć zmartwiło generała.
Kilka lat później wstąpił do Zjednoczonej Partii Socjalistycznej (PSU) Michela Rocarda. Z jej ramienia został ponownie wybrany w skład zgromadzenia (1967), ale przegrał rok później. Udzielał poparcia swemu dawnemu ministrowi Mitterrandowi w walce o fotel prezydencki, ale sam nie powrócił już do czynnej działalności politycznej. Opublikował kilkanaście książek.

</doc>
<doc id="142424" url="https://pl.wikipedia.org/wiki?curid=142424" title="Orhan">
Orhan



</doc>
<doc id="142425" url="https://pl.wikipedia.org/wiki?curid=142425" title="Demokratyczna i Socjalistyczna Unia Ruchu Oporu">
Demokratyczna i Socjalistyczna Unia Ruchu Oporu

Demokratyczna i Socjalistyczna Unia Ruchu Oporu (fr. "Union démocratique et socialiste de la Résistance") – partia polityczna we Francji, istniejąca w czasach IV Republiki. Mimo swego stosunkowo niewielkiego zaplecza i liczby członków uczestniczyła, z racji politycznego rozdrobnienia, w większości jej rządów, począwszy od tymczasowego gabinetu generała Charles'a de Gaulle'a.
Miała bardzo ekletyczne oblicze polityczne. Wywodzili się z niej między innymi dwukrotny prawicowy premier René Pleven i ówczesny wielokrotny minister, a następnie socjalistyczny prezydent François Mitterrand.

</doc>
<doc id="142433" url="https://pl.wikipedia.org/wiki?curid=142433" title="Kodeks morski (2001)">
Kodeks morski (2001)

Kodeks morski – polska ustawa (z dnia 18 września 2001) regulująca stosunki prawne związane z żeglugą morską. Stosuje się go do morskich statków handlowych. Stosuje się go do statków morskich używanych wyłącznie do celów naukowo-badawczych z wyjątkiem przepisów o przewozie ładunku lub pasażerów oraz przepisów o awarii wspólnej. Ponadto znajduje on zastosowanie w odniesieniu do statków morskich używanych do celów sportowych lub rekreacyjnych, w tym morskich jachtów rekreacyjnych i komercyjnych w rozumieniu ustawy z dnia 18 sierpnia 2011 r. o bezpieczeństwie morskim () z wyjątkiem przepisów o przewozie ładunku lub pasażerów oraz przepisów o awarii wspólnej
Poprzedni kodeks morski uchwalony był 1 grudnia 1961 r. (, ze zm.). Dwukrotnie ogłoszono jego tekst jednolity.

</doc>
<doc id="142434" url="https://pl.wikipedia.org/wiki?curid=142434" title="Jean-Marie Lehn">
Jean-Marie Lehn

Jean-Marie Lehn (ur. 30 września 1939 w Rosheim, Francja) - chemik francuski, jeden ze współtwórców, pionierów chemii supramolekularnej. Laureat Nagrody Nobla w dziedzinie chemii w 1987.
Życiorys.
W 1963 r. obronił doktorat z chemii organicznej na Uniwersytecie Ludwika Pasteura w Strasburgu. Współpracował z Robertem Woodwardem biorąc udział w totalnej syntezie witaminy B12. W latach 1970–78 był profesorem na Uniwersytecie Ludwika Pasteura a od 1979 jest związany z Collège de France.
W 1987 r. wraz z Charlsem Pedersenem i Donaldem J. Cramem został wyróżniony Nagrodą Nobla w dziedzinie chemii w uznaniu za ich wkład w badania cząsteczek, które dzięki swej strukturze wzajemnie oddziałują z innymi cząsteczkami i cząstkami, za pośrednictwem oddziaływań międzycząsteczkowych o wysokiej selektywności.
W 1990 odznaczony tytułem doktora honoris causa Uniwersytetu Karola w Pradze.
W 2022 otrzymał tytuł doktora "honoris causa" Uniwersytetu im. Adama Mickiewicza w Poznaniu.

</doc>
<doc id="142435" url="https://pl.wikipedia.org/wiki?curid=142435" title="Ścigacz okrętów podwodnych">
Ścigacz okrętów podwodnych

Ścigacz okrętów podwodnych – klasa niewielkich okrętów przeznaczonych do zwalczania okrętów podwodnych, w zanurzeniu i na powierzchni, obecnie w większości zanikła. Ich wyporność wynosiła od kilkudziesięciu do ponad 400 ton. Przeznaczone były głównie do działań przybrzeżnych.
Powstanie.
Klasa ścigaczy okrętów podwodnych wywodzi się z okrętów patrolowych. Potrzeba pojawienia się tej klasy powstała podczas I wojny światowej, kiedy okręty podwodne zaczęły być groźną i w pełni wykształconą bronią. Rozpoczęto wówczas budowę niewielkich okrętów przeznaczonych specjalnie do walki z nimi i mogących odciążyć od tego zadania niszczyciele. Protoplastami okrętów przeznaczonych do zwalczania okrętów podwodnych były brytyjskie okręty patrolowe typu P o wyporności 600 ton. Pod koniec I wojny światowej, w USA rozpoczęto budowę licznych małych jednostek o wyporności 75 ton, oznaczonych skrótem SC – od ang. "submarine chaser" – dosłownie: ścigacz (prześladowca, łowca) okrętów podwodnych. Wtedy też pojawiła się po raz pierwszy ta nazwa klasy, której tłumaczenia, odwołujące się do ścigania lub polowania, zaadaptowano także w innych językach. W polskiej terminologii, sam termin „ścigacz” uległ nawet oderwaniu od swojego pierwotnego znaczenia i był używany także na określenie kutrów artyleryjskich lub torpedowych.
Charakterystyki.
Głównym uzbrojeniem do zwalczania okrętów podwodnych, od początku do końca istnienia tej klasy, były bomby głębinowe, zrzucane zwykle z pochylni (zrzutni) rufowych. Na większych jednostkach stosowano także miotacze bomb głębinowych. Od okresu II wojny światowej na części okrętów zaczęto stosować wyrzutnie rakietowych bomb głębinowych (początkowo amerykański Mousetrap).
Uzbrojenie artyleryjskie ścigaczy było stosunkowo słabe, służące głównie do zwalczania wynurzonych okrętów podwodnych, a następnie też samoobrony przed samolotami. Składało się zwykle z kilku działek przeciwlotniczych małego kalibru lub karabinów maszynowych, a czasami z armaty kalibru 75-85 mm.
Konstrukcja i charakterystyki ścigaczy okrętów podwodnych zmieniały się w toku ich rozwoju w niewielkim stopniu, poza ulepszeniami wyposażenia i uzbrojenia. Na okrętach tej klasy montowano udoskonalane hydrofony, a następnie sonary i stacje hydrolokacyjne, służące do wykrywania okrętów podwodnych. Oprócz zwalczania okrętów podwodnych, ścigacze nadawały się do zadań patrolowych, a większe okręty tego typu także do eskortowania konwojów, zwłaszcza przybrzeżnych. Większymi okrętami przeciwpodwodnymi były eskortowce i korwety (należy wspomnieć, że granica między nimi a dużymi ścigaczami okrętów podwodnych nie była obiektywnie zdefiniowana i zależała w dużej mierze od klasyfikacji w danym państwie). Budowano też pomocnicze ścigacze okrętów podwodnych, będące prostszymi jednostkami, zazwyczaj wolniejszymi, często opartymi na konstrukcji kutrów rybackich lub innych małych statków. Napęd ścigaczy okrętów podwodnych stanowiły na ogół silniki spalinowe, a prędkość większości wynosiła w granicach 15-25 węzłów.
Głównym sposobem ataku ścigaczy okrętów podwodnych było przepłynięcie nad ustaloną lub domniemaną pozycją okrętu podwodnego i obrzucenie go bombami głębinowymi ze zrzutni rufowych lub miotaczy, ewentualnie atak na pozycję okrętu podwodnego przed dziobem z wyrzutni rakietowych bomb głębinowych, w przypadku okrętów w nie wyposażonych. W miarę dużego postępu w konstrukcji okrętów podwodnych po II wojnie światowej, klasa ścigaczy okrętów podwodnych stała się jednak mało skutecznym środkiem walki. W latach 50.-60. XX wieku ścigacze okrętów podwodnych zostały więc wyparte przez większe i doskonalsze okręty przeciwpodwodne – korwety i jeszcze większe fregaty, których głównym uzbrojeniem stały się torpedy przeciw okrętom podwodnym i śmigłowce pokładowe. Po tym okresie, ścigacze okrętów podwodnych pozostały na uzbrojeniu już nielicznych marynarek wojennych, w tym polskiej. Z uzbrojenia polskiej Marynarki Wojennej ścigacze polskiego projektu 912M, mało skuteczne już w momencie wejścia do służby, wycofano dopiero w 2004.
Przykładowe charakterystyki.
Główne źródło:

</doc>
<doc id="142436" url="https://pl.wikipedia.org/wiki?curid=142436" title="Democratic and Social Union of the Resistance">
Democratic and Social Union of the Resistance



</doc>
<doc id="142438" url="https://pl.wikipedia.org/wiki?curid=142438" title="Kinga Rokicka">
Kinga Rokicka

Kinga Rokicka (ur. 2 lutego 1982 w Chełmnie) - aktorka polska.
Ukończyła VII Liceum Ogólnokształcące im. Janusza Kusocińskiego w Bydgoszczy oraz Państwową Szkołę Muzyczną im. Artura Rubinsteina w klasie klarnetu oraz fortepianu w Bydgoszczy. Aktorka, absolwentka Szkoły Aktorskiej Haliny i Jana Machulskich w Warszawie, zadebiutowała w 2003 rolą Pani w sztuce "Świeczka zgasła" Aleksandra Fredry w reżyserii Jana Machulskiego w Bydgoszczy.

</doc>
<doc id="142439" url="https://pl.wikipedia.org/wiki?curid=142439" title="Bierawa (gmina)">
Bierawa (gmina)

Bierawa (niem. "Gemeinde Birawa"; daw. "gmina Birawa") – gmina położona jest w południowo-wschodniej części powiatu kędzierzyńsko-kozielskiego w województwie opolskim. Siedzibą gminy jest wieś Bierawa. W 2007 roku w gminie wprowadzono język niemiecki jako język pomocniczy.
Jest to gmina wiejska zajmująca powierzchnię 118,6 km² i zamieszkana przez 7929 osób (według stanu na 31 grudnia 2017). Gęstość zaludnienia wynosi 67 mieszkańców na 1 km² (2017). W skład gminy wchodzi 12 sołectw. Według danych z 31 grudnia 2019 roku gminę zamieszkiwało 7912 osób.
Gmina Bierawa powstała w 1973 r. z połączenia gromadzkich rad narodowych w Bierawie, Kotlarni i Dziergowicach. 63% obszaru gminy stanowią lasy, a 37% - tereny gospodarstw i zakładów pracy.
Największymi miejscowościami w gminie są:
1. Dziergowice - 2556 mieszkańców
2. Bierawa - 1350 mieszkańców
3. Stare koźle - 800 mieszkańców
4. Kotlarnia - 720 mieszkańców.
Wójtem Gminy Bierawa od 2013 roku jest Krzysztof Marek Ficoń.
Jednostki podległe.
z oddziałami zamiejscowymi w Brzeźcach, Starym Koźlu, Lubieszowie i Kotlarnii.
Sąsiednie gminy.
Cisek, Kędzierzyn-Koźle, Kuźnia Raciborska, Rudziniec, Sośnicowice

</doc>
<doc id="142441" url="https://pl.wikipedia.org/wiki?curid=142441" title="Oswald Kabasta">
Oswald Kabasta

Oswald Joseph Johann Kabasta (ur. 29 grudnia 1896 w Mistelbach, zm. 6 lutego 1946 w Kufstein) – austriacki dyrygent.
Był głównym dyrygentem Filharmonii w Monachium. Słynął jako wielki interpretator dzieł Schuberta, Mozarta, Haydna, Beethovena, a przede wszystkim Brucknera.
Jego nazwisko figurowało na Gottbegnadeten-Liste ("Lista obdarzonych łaską Bożą" w III Rzeszy).

</doc>
<doc id="142444" url="https://pl.wikipedia.org/wiki?curid=142444" title="Cień (Amber)">
Cień (Amber)



</doc>
<doc id="142446" url="https://pl.wikipedia.org/wiki?curid=142446" title="Aleksandr Sumarokow">
Aleksandr Sumarokow

Aleksandr Pietrowicz Sumarokow (Александр Петрович Сумароков, ur. 25 listopada 1717 w majątku szlacheckim niedaleko Wildsmanstrand w Finlandii, zm. 12 października 1777 w Moskwie) – rosyjski pisarz, dramaturg i poeta, wolnomularz.
Pochodził z dawnej rodziny szlacheckiej, jego ojciec był oficerem i tajnym doradcą na dworze carskim.
W młodości Sumarokow został oddany do Szlacheckiego Korpusu Lądowego, w którym służbę skończył w 1740. Była to elitarna jednostka kształcąca wyższych urzędników państwowych. Został mianowany adiutantem hrabiego Gołowkina, a po objęciu tronu przez imperatorową Elżbietę – adiutantem hrabiego Razumowskiego, u którego przesłużył 10 lat.
Od młodzieńczych lat Sumarokow nie krył swego silnego przywiązania do sztuki teatralnej. W 1756 został wyznaczony na stanowisko dyrektora dopiero co założonego Teatru Rosyjskiego i z entuzjazmem podszedł do realizacji swoich zadań. Od 1759 wydawał periodyk „Pracowita pszczoła” ("Трудолюбивая пчела"), pierwsze w Rosji czasopismo literackie. Ukazywały się w nim m.in. rosyjskie przekłady utworów Horacego, Woltera, Jonathana Swifta.
Zasługą Sumarokowa jest stworzenie nowoczesnej dramaturgii w języku rosyjskim. Pod względem literackim twórczość Sumarokowa mieści się w konwencjach klasycystycznych. Dziś znana głównie literaturoznawcom, w osiemnastowiecznej Rosji była bardzo popularna. Pisał dużo dla teatru - zarówno tragedie, jak komedie. Wśród współczesnych zdobył sobie popularność dzięki komediom, w których wzorował się na teatrze francuskim, stąd też nazywany był – nieco przesadnie – „Molierem Północy”. Jest Sumarokow także autorem blisko 400 bajek i ponad 130 pieśni miłosnych.
Sumarokow był także autorem libretta do pierwszej opery języku rosyjskim pt. "Kefalos i Prokris". Jak przystało na epokę, jej treść związana była z mitologią, a muzykę do tekstu Sumarokowa napisał Francesco Araja, włoski kompozytor działający w Rosji w latach 1735–1762.
Głosił klasycystyczną prostotę stylu i jasność języka poetyckiego. Był silnie skonfliktowany z Łomonosowem, którego utworom poetyckim wytykał nadmierny patos i napuszoną retorykę. W roku 1774 napisał rozprawę dydaktyczno-teoretyczną pt. "Pouczenie dla chcących zostać pisarzami (Наставление хотящим быть писателями)", w której, w formie wierszowanej wykłada swoje postulaty poetyki (Na "Pouczenie..." złożyły się dwie epistoły napisane przez Sumarokowa znacznie wcześniej, bo już w roku 1747. Było to: "O języku" i "O rymotwórstwie")
W 1769 Sumarokow zmuszony był opuścić Petersburg i osiąść w Moskwie, ponieważ naraził się carycy Katarzynie II Ostatnie lata przeżył w biedzie – przyczyniły się do tego długi oraz fakt, że pisarz wpadł w nieuleczalny nałóg alkoholizmu. Zmarł w samotności 12 października (1 października starego stylu) 1777, pochowany został w Monasterze Dońskim.
Ważniejsze utwory.
Tragedie:
Komedie
Libretto operowe:
Liryka miłosna - ody, pieśni, eklogi, idylle.
Satyry, bajki, epigramaty
Traktat teoretyczny:

</doc>
<doc id="142450" url="https://pl.wikipedia.org/wiki?curid=142450" title="Tema">
Tema



</doc>
<doc id="142455" url="https://pl.wikipedia.org/wiki?curid=142455" title="Prawo rodzinne">
Prawo rodzinne

Prawo rodzinne – wyspecjalizowany dział prawa cywilnego regulujący stosunki prawne w rodzinie (zarówno niemajątkowe i majątkowe), jej istnienie i funkcjonowanie, stosunki wewnątrz rodziny jak i z osobami trzecimi.
Rozwój historyczny prawa rodzinnego.
Państwo zaczęło ingerować w stosunki rodzinne w XVIII wieku. Powstały na początku XIX wieku, obowiązujący w dużej części Europy (także na terenie Księstwa Warszawskiego) Kodeks Napoleona nie mówił o władzy rodzicielskiej, ale o ojcowskiej. Ojciec miał prawo karcenia domowego ("ius castigandi"). Od XIX wieku wprowadzono sankcje przeciw nadużywaniu karcenia dzieci. ABGB, a szerzej BGB umożliwiały dziecku prowadzenie samodzielnej działalności gospodarczej.
Obecny kształt prawa rodzinnego.
W Polsce kwestie związane z prawem rodzinnym reguluje Kodeks rodzinny i opiekuńczy, Kodeks cywilny i ustawy szczegółowe. Źródłem prawa rodzinnego w ustawodawstwie polskim jest Kodeks rodzinny i opiekuńczy, stanowiący niejako uzupełnienie przepisów Kodeksu cywilnego.
Własną regulację praw rodzinnych zawierał również ostatecznie nieprzyjęty Traktat konstytucyjny UE, gdzie w rozdziale II zawarte zostało prawo do założenia rodziny i zawarcia małżeństwa, zakaz dyskryminacji, różnorodność kulturową, religijną i językową, równouprawnienie kobiet i mężczyzn, prawa dziecka, ochrona życia rodzinnego i zawodowego i tym samym prawa te zostały w sposób znaczący rozwinięte, także z punktu widzenia teorii praw człowieka.

</doc>
<doc id="142459" url="https://pl.wikipedia.org/wiki?curid=142459" title="Dell">
Dell

Dell Technologies Inc. (wcześniej Dell Inc. i Dell Computer Corporation) – amerykańskie przedsiębiorstwo z siedzibą w Round Rock w stanie Teksas, które opracowuje, sprzedaje, naprawia i obsługuje komputery oraz powiązane produkty i usługi. Nazwa pochodzi od nazwiska założyciela firmy Michaela Della i jest jednym z największych przedsiębiorstw technologicznych na świecie, zatrudniającą ponad 103 300 osób w różnych krajach.
Dell sprzedaje komputery osobiste (PC), serwery, urządzenia do przechowywania danych, przełączniki sieciowe, oprogramowanie, urządzenia peryferyjne, telewizory HD, aparaty fotograficzne, drukarki, odtwarzacze MP3 i elektronikę zbudowaną przez innych producentów. Przedsiębiorstwo znana jest z innowacji w zakresie zarządzania łańcuchem dostaw i handlu elektronicznego, w szczególności z modelem sprzedaży bezpośredniej i jego „budowania na zamówienie” lub „konfigurowania na zamówienie” i przekazania do produkcji – dostarczania indywidualnych komputerów skonfigurowanych zgodnie ze specyfikacjami klientów. Dell był tylko dostawcą sprzętu przez większość swojego istnienia, ale dzięki nabyciu w 2009 r. Perot Systems, Dell wszedł na rynek usług IT. Od tego czasu przedsiębiorstwo dokonało dodatkowych przejęć w zakresie systemów pamięci masowej i systemów sieciowych, mając na celu poszerzenie swojego portfolio o komputery oferujące kompleksowe rozwiązania dla klientów korporacyjnych.
Dell był notowany pod numerem 51 na liście Fortune 500, do 2014 r. Po przekształceniu na firmę prywatną w 2013 r., nowy poufny charakter informacji finansowych uniemożliwił ocenę w rankingu Fortune. W 2015 roku był trzecim co do wielkości dostawcą komputerów osobistych na świecie po Lenovo i HP. Dell jest obecnie największym sprzedawcą monitorów komputerowych na świecie. Dell jest szóstą co do wielkości firmą w Teksasie według całkowitego przychodu, według magazynu Fortune. Jest to druga co do wielkości firma (poza firmą naftową w Teksasie) – za AT&amp;T – i największa firma w regionie Greater Austin. Była to spółka notowana na giełdzie (NASDAQ: DELL).
Produkty.
Dell posiada wiele marek dla produktów z różnych segmentów rynku:
Dell produkuje również: pamięci USB, telewizory LCD, drukarki oraz projektory.
Serwis i wsparcie firmy Dell obejmuje Dell Solution Station (rozszerzone usługi pomocy technicznej w kraju, wcześniej „Dell on Call”), Dell Support Center (rozszerzone usługi pomocy technicznej za granicą), Dell Business Support (komercyjna umowa serwisowa), Dell Everdream Desktop Management („Software as a Service”, zdalne zarządzanie pulpitem, pierwotnie firma SaaS założona przez kuzyna Elona Muska, Lyndona Rive’a, którą Dell kupił w 2007 r.), oraz Your Tech Team (kolejka obsługi dostępna dla użytkowników domowych, którzy zakupili swoje systemy za pośrednictwem strony internetowej firmy Dell lub za pośrednictwem centrów telefonicznych Dell).
Produkty i marki wycofane z produkcji to Axim (PDA, wycofany 9 kwietnia 2007 r.), Dimension (komputery stacjonarne do domu i małego biura, wycofany w lipcu 2007 r.), Dell Digital Jukebox (odtwarzacz MP3, wycofany w sierpniu 2006 r.), Dell PowerApp i Dell OptiPlex (komputery stacjonarne i typu tower).
Stosunek do środowiska.
Firma Dell zobowiązała się do ograniczenia emisji gazów cieplarnianych z globalnej działalności o 40% do roku 2015, przy czym rok finansowy 2008 był rokiem bazowym. Został on wymieniony przez Greenpeace, w Guide to Greener Electronics (Przewodnik po bardziej ekologicznej elektronice), który ocenia wiodących producentów elektroniki zgodnie z ich polityką w zakresie zrównoważonego rozwoju, klimatu i energii oraz tego, jak ekologiczne są ich produkty. W listopadzie 2011 r. Dell zajął 2 miejsce na 15 wymienionych producentów elektroniki (zwiększając swój wynik do 5.1 z 4.9, który uzyskał w poprzednim rankingu w październiku 2010 r.).
Dell był pierwszą firmą, która publicznie przedstawiła harmonogram eliminacji toksycznego polichlorku winylu (PCW) i bromowanych środków zmniejszających palność (BFR), które planowano wycofać do końca 2009 r. Zrewidowała to zobowiązanie i teraz zamierza usunąć te toksyny do końca 2011 roku, ale tylko w swoich produktach komputerowych. W marcu 2010 r. aktywiści Greenpeace protestowali pod biurami Della w Bangalore, Amsterdamie i Kopenhadze wzywając fundatorów i menadżerów Della do „drop the toxics” twierdząc, że aspiracje firmy do bycia „najekologiczniejszą technologicznie” na świecie są hipokrytyczne. Dell wypuścił swoje pierwsze produkty całkowicie wolne od PVC i BFR (monitory G-Series: G2210 i G2410) w 2009 roku. W raporcie z 2012 r. na temat postępów w zakresie minerałów z regionów objętych konfliktem projekt „Enough” ocenił Della na ósmym miejscu w rankingu 24 firm elektroniki użytkowej.

</doc>
<doc id="142460" url="https://pl.wikipedia.org/wiki?curid=142460" title="Scena Kotłownia">
Scena Kotłownia

Teatr Scena Kotłownia – scena teatralna w mieście Ostrów Mazowiecka. Założona w 2003 roku przez Rafała Swaczynę, absolwenta Szkoły Aktorskiej Haliny i Jana Machulskich w Warszawie. 
Scena Kotłownia wystawia regularnie spektakle teatralne i zaprasza innych wykonawców, organizuje wyjazdy do teatrów, wakacyjne warsztaty teatralne, konkursy recytatorskie, festyny uliczne i happeningi. Uczestniczy w licznych festiwalach teatralnych na terenie kraju, zdobywając nagrody i wyróżnienia: I Nagroda – Dziatwa w Łodzi, I Nagroda Telewizji Polskiej S.A., I Nagroda – Heca w Płocku, I Nagroda MFTA w Radomiu. Repertuar teatru, dostępny we wszystkich lokalnych mediach oraz ważniejszych punktach na terenie miasta, jest ustalany co miesiąc.
Celem działalności Sceny Kotłownia jest umożliwienie mieszkańcom regionu kontaktu z teatrem, rozbudzanie zainteresowań i realizowanie pasji. Dzięki regularnym ćwiczeniom dykcji, emisji głosu i recytacji prowadzonym przez zawodowych aktorów oraz doświadczeniu scenicznemu młodych adeptów teatru, osiągany jest wysoki poziom gry aktorskiej, który przyciąga skutecznie coraz większą liczbę widzów.
Działalność Sceny Kotłownia od strony finansowej nadzoruje Ostrowskie Towarzystwo Inicjatyw Kulturalno-Oświatowych OTIKO. Teatr posiada profesjonalny sprzęt sceniczny, estradowy i oświetleniowy, kameralną salę widowiskową, garderobę, szatnię, bufet, rekwizytornię, salę muzyczną oraz salę kinową.
Działają tu również zespoły muzyczne: Newton i Grass Dillers, kluby: Fantazy, filmowy, muzyczny oraz Społeczna Szkoła Muzyczna I Stopnia.
Historia.
Teatr istnieje od września 2003 roku. Wszystko zaczęło się od zainteresowania teatrem i chęci realizowania spektakli w małym mieście przez nieliczną grupę młodych zapaleńców. Na początku działalności grupa teatralna pod nazwą "Dwa na dwa" wystawiała swoje spektakle w Miejskim Domu Kultury. Przedstawienia szybko zdobyły uznanie okolicznej publiczności i aktorzy doszli do wniosku, że chcąc regularnie wystawiać spektakle, muszą stworzyć własną scenę. W 2003 roku Starostwo Powiatowe w Ostrowi Mazowieckiej udostępniło aktorom pomieszczenia piwniczne bursy szkolnej. Zostały wyremontowane i zaadaptowane na potrzeby teatru. Otwarcie Sceny Kotłownia odbyło się 28 września 2003 r. z honorowym udziałem aktora i reżysera profesora Jana Machulskiego. Z czasem Scena Kotłownia przyciągała coraz więcej osób zainteresowanych teatrem. Do grupy dołączali młodzi aktorzy. Do dziś odbywa się rocznie po kilka premier spektakli przygotowanych przez młodych twórców. Regularnie wzrasta liczba widzów i przedstawień. 
Na deskach sceny gościli: profesor Jan Machulski, reżyser Bohdan Poręba, satyryk Krzysztof Daukszewicz; kabarety Jurki, Hlynur, Stado Umtata, Zygzak, Czesuaf oraz zespoły muzyczne, takie jak: Muzyka Końca Lata, CF98, czy Happysad.

</doc>
<doc id="142461" url="https://pl.wikipedia.org/wiki?curid=142461" title="Arthur Greiser">
Arthur Greiser

Arthur Karl Greiser (ur. 22 stycznia 1897 w Schroda, zm. 21 lipca 1946 w Poznaniu) – niemiecki polityk narodowosocjalistyczny, obergruppenführer SS, Namiestnik Rzeszy ("Reichsstatthalter") w Kraju Warty, przedtem prezydent Senatu Wolnego Miasta Gdańska, zbrodniarz wojenny.
Życiorys.
Rodzina.
Arthur Greiser wywodził się z niemieckiej rodziny, która w czerwcu 1893 r. przybyła z Człopy ("Schloppe") do wielkopolskiej Środy, gdzie zamieszkała w budynku położonym przy Rynku nr 1 w skromnym mieszkaniu składającym się tylko z kuchni i pokoju. Ojciec Arthura, Gustaw, urodził się 30 września 1861 r. w Goleniu w Prusach Wschodnich i następnie przeniósł się do Człopy, w której wyuczył się zawodu szewskiego. Po uzyskaniu przez Polskę po pierwszej wojnie światowej niepodległości wraz z małżonką Idą ze Sigmundów wyprowadzili się do Niemiec, gdzie obydwoje zmarli przed wybuchem II wojny światowej. Małżonkowie Greiserowie mieli czworo dzieci, z których trzecim z kolei był Arthur, urodzony 22 stycznia 1897 r. w Środzie.
Jedyny syn gauleitera Eckhardt (z pierwszego małżeństwa) 21 grudnia 1939 o świcie zginął wraz z dwiema towarzyszącymi mu osobami w samochodzie, który wjechał pod pociąg na przejeździe kolejowo-drogowym w miejscowości Gorzyń. W miejscu wypadku postawiono w czasie wojny obelisk, który w 1945 został przez mieszkańców usunięty, a w jego miejscu do dziś znajduje się drewniany krzyż.
Okres I wojny światowej.
Po trzyletnim pobycie w szkole powszechnej, dalsze wykształcenie uzyskał w królewsko-pruskim gimnazjum humanistycznym w Inowrocławiu (obecnie liceum im. Jana Kasprowicza). Po wybuchu I wojny światowej w 1914 zgłosił się do cesarskiej marynarki wojennej jako ochotnik. W 1915, po odpowiednim przeszkoleniu, został wysłany na front i awansowany na oficera. Następnie ponownie zgłosił się na ochotnika do lotnictwa marynarki (był pilotem wodnosamolotów) i w 1917 został oficerem lotnictwa. Kilkukrotnie odznaczony w czasie wojny, został ranny w 1918 i odesłany do szpitala wojskowego w Gdańsku.
Lata dwudzieste XX wieku.
Po wyjściu ze szpitala pozostawał bez pracy, następnie próbował bezskutecznie powodzenia w kupiectwie oraz jako kierowca taksówki. Podejmował się prac dorywczych, obwożąc w lecie turystów wynajętą motorówką po Gdańsku, a w zimie holując statki w porcie gdańskim. W 1924 współdziałał przy zakładaniu w Gdańsku organizacji „Stahlhelm”, która skupiała byłych żołnierzy frontowych, z której wystąpił w 1926 r. Należał również do organizacji „Ring der Flieger” zrzeszającej byłych lotników Luftstreitkräfte. W 1925, na tle polsko-niemieckiego konfliktu o status miasta Gdańsk, związał się z ruchami rewizjonistycznymi i antypolskimi. Zaczął występować publicznie na wiecach i zgromadzeniach, deklarując się jako „zwolennik niemieckości Wolnego Miasta Gdańska”. Gdy wprowadzono polskie skrzynki pocztowe, do czego Polska miała prawo zgodnie z ustaleniami potwierdzonymi wcześniej przez Ligę Narodów, Greiser zażądał w swoim przemówieniu podczas skierowanej przeciwko Polsce i Lidze Narodów demonstracji, która odbyła się na Długim Targu w Gdańsku 23 września 1925, wyrzucenia wszystkich Polaków z tego miasta.
W partii narodowo-socjalistycznej. Prezydent Senatu Wolnego Miasta Gdańska.
Swoim zaangażowaniem propagandowym zwrócił uwagę NSDAP, do której przyjęto go w 1928. W latach 1930–1933 pełnił obowiązki sekretarza okręgu partyjnego w Gdańsku. W lipcu 1933 został wybrany wiceprezydentem gdańskiego Senatu, a w listopadzie 1934 prezydentem Senatu (czwartym i ostatnim w historii tego urzędu), czyli głową tego miasta-państwa. Jednocześnie pełnił funkcję ministra (senatora) spraw wewnętrznych. Uhonorowano go nadając jego imię jednemu z dwóch szybowców, zakupionych dla gdańskiego lotnictwa sportowego.
Namiestnik Kraju Warty ("Reichsstatthalter im Reichsgau Wartheland").
21 września 1939 przejął kierownictwo cywilne w Poznaniu, a w listopadzie 1939 objął funkcję namiestnika w Kraju Warty. Przeprowadzał brutalną germanizację i eksterminację ludności z podległych obszarów. Brat A. Greisera Otto, objął w Kutnie funkcję prezesa spółdzielni „Wspólna Praca” oraz był zastępcą burmistrza i honorowym radnym.
W latach 1940–1942 zbudował sobie, za państwowe pieniądze, dużą rezydencję w Jeziorach nad Jeziorem Góreckim (ok. 20 km na południe od Poznania). Dziś siedziba dyrekcji i Muzeum Przyrodniczego Wielkopolskiego Parku Narodowego.
Proces i wyrok.
W 1945 został aresztowany przez wojska amerykańskie w miasteczku Krimml (okolice Salzburga), gdzie rozpoznała go Polka z Ostrzeszowa Wlkp. – Maria Michalak z domu Kinastowska. Według jej relacji: „"W pierwszych dniach po zakończeniu wojny pani Maria dowiedziała się, że prawdopodobnie w pobliskiej miejscowości Merching przebywa ze swą żoną Greiser."
"– Nie mogłam w to uwierzyć, jednak już następnego dnia na własne oczy przekonałam się, że informacja ta jest prawdziwa. Zobaczyłam go. Miał długi, zielony płaszcz oraz zielony kapelusz z piórkiem. Byłam pewna, że uciekł z Poznania i tu się ukrywa. Natychmiast udałam się do sztabu VII Armii Amerykańskiej. Znalazłam żołnierza, który mówił po polsku i opowiedziałam mu wszystko. Następnego dnia amerykański patrol nie znalazł już zbrodniarza we wskazanym miejscu. Ludzie mówili, że pierwsza uciekła jego żona, a on ruszył pieszo w nieznanym kierunku. Po powrocie do kraju dowiedziałam się jednak, że 16 maja 1945 r., właśnie w rejonie Merching, Amerykanie aresztowali Greisera. Moja informacja okazała się zatem prawdziwa i przydatna – opowiadała po latach ostrzeszowianka"”.
W dniu 12 czerwca 1946 został przewieziony do Aresztu Śledczego w Poznaniu. Za popełnione zbrodnie był sądzony przez Najwyższy Trybunał Narodowy w Poznaniu, pod przewodnictwem profesora Emila Stanisława Rapaporta. W skład zespołu sędziowskiego wchodziło trzech sędziów i czterech ławników. Oskarżycielami byli profesor Jerzy Sawicki oraz profesor Mieczysław Siewierski. Jego obrońcami z urzędu w procesie, który trwał od 21 czerwca do 7 lipca 1946, byli doktor Stanisław Hejmowski i Jan Kręglewski. W czasie procesu obrońca Greisera wyrażał wątpliwości, czy głowa obcego państwa (a taką był Greiser jako prezydent Senatu Wolnego Miasta Gdańska) może zostać skazana w innym państwie. Z kolei oskarżenie oddalało te obiekcje, argumentując iż w czasie, kiedy popełnione zostały czyny za które był sądzony, nie był już prezydentem senatu nieistniejącego już państwa.
Proces Greisera toczył się w auli Uniwersytetu Poznańskiego.
Według aktu oskarżenia, Arthur Greiser, jako namiestnik Rzeszy (niem. "Reichsstatthalter"), a jednocześnie okręgowy kierownik Niemieckiej Partii Narodowosocjalistycznej (niem. "Gauleiter") na obszar województwa poznańskiego oraz części łódzkiego i pomorskiego w latach 1939–1945, działał na szkodę Państwa Polskiego i jego obywateli poprzez udział, podżeganie do dokonania, udzielanie pomocy przy dokonaniu i dokonywanie m.in.:
Najwyższy Trybunał Narodowy uznał go winnym zbrodni i skazał Greisera na śmierć. Końcowa sentencja sądu z dnia 9 lipca 1946 brzmiała:
"„Arthura Greisera należy uznać winnym wszystkich zbrodni i zarzucanych mu przestępstw, z tym ograniczeniem, że zabójstw, uszkodzeń cielesnych i znęcań się Arthur Greiser osobiście nie dokonywał. Za powyższe przestępstwa skazać Arthura Greisera na karę śmierci, nadto orzec utratę praw publicznych i obywatelskich praw honorowych na zawsze oraz konfiskatę całego jego mienia; od momentu ponoszenia kosztów sądowych i uiszczenia opłaty sądowej zwolnić go. Dowody rzeczowe pozostawić przy aktach sprawy”"
Przewodniczący KRN Bolesław Bierut nie uwzględnił ani wniosku Greisera o łaskę, ani prośby o to samo skierowanej do niego przez papieża Piusa XII.
Egzekucja.
Arthur Greiser został stracony 21 lipca 1946 o godzinie 7.00 przez powieszenie w obecności tysięcy zgromadzonych osób na stoku poznańskiej cytadeli. W czasie wieszania Greisera stutysięczna publiczność, wśród której były także dzieci, klaskała i gwizdała. Była to ostatnia egzekucja publiczna w Polsce. Po fali krytyki takich egzekucji minister sprawiedliwości Henryk Świątkowski podjął decyzję o ich zaprzestaniu.
Ciało Greisera, po przeprowadzeniu sekcji w Zakładzie Anatomicznym Uniwersytetu Poznańskiego, zostało spalone w tym samym krematorium, w którym palono zwłoki mordowanych Polaków w poznańskim więzieniu. Prochy zostały oddane do dyspozycji Prokuratury Sądu Specjalnego.

</doc>
<doc id="142463" url="https://pl.wikipedia.org/wiki?curid=142463" title="Giancarlo Fisichella">
Giancarlo Fisichella

Giancarlo Fisichella (ur. 14 stycznia 1973 w Rzymie) – włoski kierowca wyścigowy. Sezon 2009 Mistrzostw Świata Formuły 1 rozpoczął w barwach zespołu Force India, a od Grand Prix Włoch przeszedł do Ferrari, gdzie zastąpił Lukę Badoera. Obecnie pełni rolę rezerwowego kierowcy włoskiej stajni.
Kariera.
Karting i niższe serie.
Jak większość obecnych kierowców Formuły 1, Fisichella rozpoczął swoją przygodę z wyścigami w kartingu. W 1992 ścigał się we Włoskiej Formule 3 dla stajni RC Motorport. W 1993 r. zdobył tytuł wicemistrza, a w 1994 r. tytuł mistrza tej serii, wygrywając w Monako i Makau. Jeździł dla zespołu Alfa Romeo w międzynarodowej serii samochodów turystycznych.
Debiut w Formule 1 (1996–1997).
Swój debiut w Formule 1 zawdzięcza stajni Minardi, która zatrudniła go na pół sezonu 1996. Później został zastąpiony przez Giovanniego Lavaggiego, ponieważ podpisał kontrakt na jazdę w zespole Benetton.
Od sezonu 1997 został zatrudniony jako kierowca stajni Jordan, z opcją na kolejny sezon w Benettonie. Podczas Grand Prix Kanady stanął po raz pierwszy na podium.
Starty w Benettonie (1998-2001).
W sądzie toczył się spór o to, który zespół ma prawo do Włocha. Ponieważ Giancarlo podczas sezonu 1997 podpisał kontrakt z Jordanem na następny sezon, wiedząc, że obowiązuje go umowa zawarta z Benettonem rok wcześniej. Sąd ustalił, że ważniejsza jest wcześniejsza umowa, więc Fisichella musiał zmienić barwy. Jak się później okazało, lepiej by wyszło, gdyby został u Eddiego Jordana. W sezonie 1998 zdobył swoje pierwsze pole position jeżdżąc dla Benettona. Jeździł tam przez następne trzy sezony, ale gdy stajnia została zamieniona na Renault, nie znalazł w niej zatrudnienia. Ówczesny konstruktor zespołu z 2001 roku Mike Gascoyne stwierdził, że należy wymienić obydwu kierowców, nie wierząc w siły Fisichelli oraz jego partnera przyszłego mistrza świata Jensona Buttona.
Powrót do Jordana (2002−2003).
W sezonie 2002 powrócił do stajni Jordan, a w następnym roku wygrał w sprzyjających okolicznościach Grand Prix Brazylii. Wyścig został przerwany z powodu licznych kraks, gdy Giancarlo był na prowadzeniu, ale zgodnie z zasadami FIA, gdy wyścig jest przerywany, zwycięstwo przypada kierowcy, który znajdował się na prowadzeniu dwa okrążenia wcześniej. W tej sytuacji zwycięzcą został Kimi Räikkönen, który prowadził na 52. okrążeniu. Kilka dni później Jordan zdołał dostarczyć dowodów, że Fisichella rozpoczął już 55. okrążenie i dwa okrążenia wcześniej był już na prowadzeniu. Było to pierwsze zwycięstwo Giancarla Fisichelli w karierze.
Starty w Sauberze (2004).
W sezonie 2004 startował dla zespołu Sauber, co miało mu pomóc w zdobyciu posady w zespole Ferrari. Cały sezon jeździł równo i bez problemów pokonywał swojego partnera, Felipe Massę. Ostatecznie został sklasyfikowany na 11 pozycji z 22 punktami.
Starty w Renault (2005–2007).
Dobra postawa w poprzednim sezonie przyczyniła się do tego, że dawny pracodawca, Flavio Briatore postanowił zatrudnić go w przemianowanym na Renault zespole Benetton.
Szczęśliwie wygrał GP Australii, ale później systematycznie był pokonywany przez swojego partnera, Fernando Alonso. Największą porażką Giancarlo w tym sezonie było oddanie zwycięstwa Räikkönenowi, na ostatnim okrążeniu GP Japonii. Sezon ukończył na piątym miejscu.
Barwy zespołu Renault reprezentował również w dwóch kolejnych sezonach. W sezonie 2006, startując ponownie u boku Fernando Alonso odniósł jedno zwycięstwo (GP Malezji). W sezonie 2007, po odejściu Alonso do McLarena, jego partnerem został Heikki Kovalainen.
Przejście do Force India (2008–2009).
Fisichella nie znalazł dla siebie zatrudnienia w Renault po sezonie 2007. Po tygodniach spekulacji zajął ostatnie wolne miejsce w stawce, jako kierowca zespołu Force India. Ze względu na słabe osiągi bolidu Włochowi nie udało się zdobyć żadnych punktu, a w kwalifikacjach tylko raz udało mu się przedostać do Q2 podczas swojego domowego Grand Prix Włoch. Sezon ukończył na 19. miejscu przed kolegą z zespołu Adrianem Sutilem.
W sezonie 2009 ponownie jeździł w indyjskim teamie. Pojawiały się spekulacje, w których twierdzono, iż Giancarlo może zostać zastąpiony przez któregoś z kierowców testowych zespołu McLaren-Mercedes, bądź ich protegowanego, Paula di Resty, w związku z zawarciem umowy pomiędzy Force India a zespołem z Woking. Plotki nasiliły się po tym, gdy Pedro de la Rosa podczas testów zasiadał w jednym z bolidów hinduskiego zespołu. Wszystko zostało jednak zdementowane po tym, jak właściciel ekipy, Vijay Mallya, oficjalnie potwierdził, że kierowcami zespołu będą Włoch i Niemiec. Początek sezonu również okazał się bezpunktowy. Wszystko zmieniło się jednak podczas Grand Prix Belgii, gdzie zdobył pole position i zakończył wyścig na drugiej pozycji, zdobywając tym samym pierwsze w historii punkty, zarazem podium, dla zespołu Force India. Prawdopodobnie mógłby nawet zwyciężyć, gdyby nie neutralizacja spowodowana wypadkami oraz system KERS w bolidzie Fina Kimiego Räikkönena, który tym samym wykorzystał go na długiej prostej.
Przejście do Ferrari (2009).
Po kilkudniowych spekulacjach Ferrari ogłosiło 3 września 2009 roku, że Giancarlo Fisichella zajmie miejsce słabo spisującego się Luki Badoera, który to z kolei zastąpił kontuzjowanego Felipe Massę) w ich zespole. Fisichella stanowisko to obejmował do końca sezonu 2009. W barwach nowego zespołu nie udało mu się zdobyć ani jednego punktu, co wyjaśnił Stefano Domenicali twierdząc, iż Ferrari F60 jest zbyt trudne do prowadzenia, a Giancarlo przed debiutem w tym zespole na Grand Prix Włoch 2009 nigdy nie przejechał ani kilometra F60. Obecnie pełni funkcję kierowcy rezerwowego i testowego włoskiego zespołu.
Dołączenie do Le Mans Series.
1 lutego 2010 roku kierowca poinformował, że dołączył do Le Mans Series po tym, jak nie udało mu się znaleźć miejsca w stawce Formuły 1. Cały sezon spędzi w kategorii LMGT2 prowadząc Ferrari F430 GT.
Fisichella Motor Sport International.
W 2006 r. połączył siły z Coloni Motorsport i wystawiał bolidy w GP2 pod nazwą FMS International. Rok wcześniej podobna współpraca w Włoskiej Formule 3000 przyniosła tytuł Luki Filippiego. Zespół Coloni zerwał wszystkie powiązania z Fisichella wraz z końcem sezonu 2009.

</doc>
<doc id="142466" url="https://pl.wikipedia.org/wiki?curid=142466" title="Ośrodek Oficerski w Cerizay">
Ośrodek Oficerski w Cerizay

Ośrodek Oficerski w Cerizay – jednostka zborna rezerwy oficerów Wojska Polskiego we Francji będąca faktycznie obozem odosobnienia dla wojskowych i cywilów, których generał Władysław Sikorski uważał za wrogo nastawionych do niego.
Ośrodek utworzony został rozkazem ministra spraw wojskowych z 22 listopada 1939 w Cerizay k. Angers we Francji. Oficjalnie była to jednostka wojskowa dla nadwyżek oficerów Wojska Polskiego, dla których w tej fazie reorganizacji polskiej armii nie było przydziałów oraz dla "nieprawomyślnych" i "sprawców klęski wrześniowej". Obóz zwany był przez oficerów "Wiśniowcem" w nawiązaniu do znanego w Polsce Zakładu Karnego w Nowym Wiśniczu i do znaczenia francuskiego słowa "cerise" (wiśnia). 
Pierwowzorem tego typu obozu w Wojsku Polskim był utworzony 16 sierpnia 1920 rozkazem gen. Sosnkowskiego obóz dla internowanych w Jabłonnie, w którym osadzono ok. 17 000 oficerów i żołnierzy pochodzenia żydowskiego podczas wojny polsko-bolszewickiej. Obóz w Jabłonnie po 25 dniach, 9 września 1920 został zlikwidowany.
24 listopada do ośrodka w Cerizay wysłany został pierwszy transport około 50 generałów i oficerów. Do Ośrodka Oficerskiego skierowane zostały "osoby zajmujące wysokie stanowiska w administracji, wojsku i życiu publicznym, co do których istniały lub mogłyby się nasuwać domniemania, że przyczyniły się w pewnej mierze do sytuacji, w jakiej znalazła się Polska, osoby, w odniesieniu do których podniesione zostały zarzuty w związku z zachowaniem się w czasie ostatniej kampanii wojskowej, osoby, w odniesieniu do których wysunięte zostały zarzuty natury etycznej".
Faktycznie obóz był ośrodkiem odosobnienia dla przeciwników politycznych gen. Władysław Władysława Sikorskiego oraz miejscem pobytu oficerów nieprzydatnych (np. ze względu na wiek) do służby. Kierowano tam także wojskowych, co do których istniały podejrzenia, że podczas działań wojennych reprezentowali niewłaściwą postawę. Liczba osób przebywających w tym ośrodku wahała się od 50 do 100. Stosowano tam szczególne metody i praktyki oddziaływania na osadzonych. Specjalne obostrzenia przywiązywały osadzonego do tej miejscowości, obowiązywał wymóg codziennego meldowania się, szeroko zakrojony był system inwigilacji, obserwacji, potajemnych rewizji i donosów. Stosowano dodatkową cenzurę korespondencji, zmniejszono pobory. Skierowanie do Cerizay nie było poprzedzane dochodzeniem, a odsyłanym tam oficerom nie przedstawiano przyczyn takiego ich potraktowania. 
Po klęsce Francji ośrodek został ewakuowany na wyspę Bute w Szkocji, gdzie funkcjonował pod nazwą „Stacja Zborna Oficerów Rothesay”.
Oficerowie WP osadzeni w obozie w Cerizay.
Wśród pierwszych zesłańców znaleźli się m.in.: 
W kwietniu 1940 roku do Cerizay skierowani zostali również:

</doc>
<doc id="142468" url="https://pl.wikipedia.org/wiki?curid=142468" title="Miary staropolskie - przegląd historyczny">
Miary staropolskie - przegląd historyczny



</doc>
<doc id="142470" url="https://pl.wikipedia.org/wiki?curid=142470" title="Kabasta">
Kabasta



</doc>
<doc id="142473" url="https://pl.wikipedia.org/wiki?curid=142473" title="Karabin kulowy">
Karabin kulowy

Karabin kulowy nazwa grupy sportowych konkurencji strzeleckich polegających na strzelaniu do tarczy strzeleckiej z karabinu sportowego kalibru 5,6 mm. Odległość strzelca od tarczy - 50 metrów.

</doc>
<doc id="142474" url="https://pl.wikipedia.org/wiki?curid=142474" title="Airbus A400">
Airbus A400



</doc>
<doc id="142476" url="https://pl.wikipedia.org/wiki?curid=142476" title="Kębliny">
Kębliny

Kębliny – wieś sołecka w Polsce położona w województwie łódzkim, w powiecie zgierskim, w gminie Zgierz. W latach 1975–1998 podlegała administracyjnie pod ówczesne województwo łódzkie. Nazwa pochodzi od staropolskiego słowa "kębło" – gniazdo, leże, legowisko (zwłaszcza zajęcy). Niektórzy wiążą pochodzenie nazwy z nazwiskiem "Kembel" lub "Kombel", pojawiającym się w dokumentach z końca XIV w.
Położenie.
Wieś położona jest 12 km na północ od Zgierza, na północnej krawędzi Wyżyny Łódzkiej nad Moszczenicą, jedną z czystszych rzek powiatu zgierskiego, tworzącej tu liczne meandry, typowych dla małych rzek nizinnych. Wieś i jej okolice leżą w obszarach chronionego krajobrazu.
Lewy brzeg Moszczenicy sąsiaduje z Lasem Kęblińskim (albo Szczawińskim), w którym wyznaczono rezerwat Grądy nad Moszczenicą () o powierzchni 46 ha. Las Kębliński jest lasem mieszanym, z licznymi starymi bukami i dębami (tzw. kwaśna buczyna niżowa). W Lesie Kęblińskim do niedawna rósł potężny, zabytkowy dąb (o obwodzie pnia 364 cm), o którym mówiono, że Rosjanie powiesili na nim kilku powstańców z 1863 r. po przegranej bitwie pod Dobrą (ok. 10 km na wschód). Na południowym skraju lasu w odległości 5 km przebiega autostrada A2 (E30) Nowy Tomyśl – Stryków, a przez samą wieś biegnie droga wojewódzka nr 708 Ozorków – Brzeziny.
Dzieje.
W pobliżu wsi znajduje się neolityczne stanowisko archeologiczne odkryte przez Władysława Kasińskiego (1917–1944). Znaleziono także ślady po tzw. mielerzach, w których w średniowieczu przygotowywano węgiel drzewny do wytopu żelaza w tzw. kuźnicach.
Pierwsza wzmianka o wsi "Kambliny" pochodzi z 1520 r. i informuje, że wchodziła ona w skład parafii Gieczno (7 km na północ od Kęblin). W tym czasie właścicielami Kamblin i pobliskiego Besiekierza byli Besiekierscy, a później Gomolińscy. Nazwa wsi Kębliny jest wymieniona w dokumencie z 1793 r. o ustanowieniu powiatu zgierskiego. W XIX w. była wsią folwarczną. Na początku XIX w. Kębliny należały do Józefa Brochockiego, który sprzedał je w 1802 r. Antoniemu Grodzińskiemu. W 1822 r. majątek nabył Roch Trzciński. W 1846 r. na mocy działów rodzinnych właścicielem został Ignacy Urbankowski. Majątek ten skonfiskowały władze rosyjskie, ponownie jednak został on nabyty przez rodzinę Urbankowskich, którzy wybudowali w 1840 r. parterowy murowany dwór (kilkakrotnie przebudowywany) o typowej konstrukcji dworów polskich. Dwór mieści się w parku, założonym w końcu XIX w. W 1896 r. majątek nabyła rodzina Olszewskich.
Walory krajobrazowe wsi już w latach 30. XX w. przyciągały mieszkańców Łodzi i Zgierza, którzy zakładali w niej swoje letnie domy. Z tego okresu zachowały się dwa takie obiekty, obecnie odrestaurowane przez prywatnych właścicieli, m.in. modernistyczna willa łódzkiego fabrykanta Brunona Biedermanna z 1938 r. wyłożona ciekawymi majolikami. W 1938 r. tereny nad Moszczenicą wykupili właściciele francuscy, którzy chcieli tam wybudować sanatorium, ale plany ich przerwała II wojna światowa.
Podczas wojny obronnej Polski w 1939 r., w przededniu bitwy nad Bzurą, w nocy z 7 na 8 września w okolicy wsi toczyły się krwawe walki z udziałem pododdziałów 28 pułku Strzelców Kaniowskich z 10 Dywizji Piechoty i Kresowej Brygady Kawalerii Wojska Polskiego. Przedzierając się w kierunku północnym do miejsca koncentracji w odległym o 8 km Koźlu, jednostki te napotkały pododdziały niemieckiej 24 Dywizji Piechoty, z którymi stoczyły całonocny bój (upamiętniony obeliskiem). Zginęło wtedy i zmarło od ran od 150 do 200 polskich żołnierzy (170 mogił polskich żołnierzy – w większości nieznanych – znajduje się na cmentarzu w pobliskiej wsi Biała). W wyniku tej bitwy czasowo wyparto Niemców z zajętego przez nich folwarku i udało się otworzyć drogę dla pozostałych pododdziałów polskich.
11 września 1939 wkraczające oddziały Wehrmachtu do wsi Jasionka i Kębliny zamordowały 11 osób (nazwiska ofiar zostały ustalone).
W 1940 r. przesiedlony Estończyk van Balten otrzymał Kębliny jako rekompensatę straconego w Estonii majątku. Jego żona zatrudniała w dworze licznych Polaków. Kębliny znajdowały się w pobliżu granicy pomiędzy Generalnym Gubernatorstwem i Krajem Warty ("Warthegau") i były miejscowością, w której przerzucano nielegalnie przez granicę wielu Polaków.
Po wojnie dwór przejęła Rolnicza Spółdzielnia Produkcyjna, a od 1992 r. znajduje się tam ośrodek Stowarzyszenia Monar. Naprzeciw dworu znajduje się stara murowana kuźnia zbudowana na początku XIX w. o ciekawej architekturze (ryzalit frontowy i ganek, a w narożach podparta przyporami).
Obecnie wieś ma charakter letniskowo-rolniczy, znajduje się w niej ok. 50 gospodarstw (zamieszkiwanych przez 290 stałych mieszkańców) i ponad 1000 działek rekreacyjnych, sklepy, punkt felczerski, Ochotnicza Straż Pożarna, dom parafialny, betoniarnia, tartak, stadnina koni, a także zakład przetwórstwa owoców produkujący soki i wino owocowe. Ze względu na dogodne warunki komunikacyjne z Łodzią i Zgierzem we wsi osiedla się na stałe coraz większa liczba mieszkańców tych miast. W 1999 r. założono wodociągi, pobierające wodę z odwiertu z głębokości 190 m z warstw oligoceńskich. W pobliżu wsi wytyczono szlaki rowerowe.
Wieś jest obsługiwana przez urząd pocztowy we wsi Biała i leży w granicach parafii Biała (4 km na południowy zachód, kod pocztowy 95-001).
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="142478" url="https://pl.wikipedia.org/wiki?curid=142478" title="Kilometr sześcienny">
Kilometr sześcienny



</doc>
<doc id="142480" url="https://pl.wikipedia.org/wiki?curid=142480" title="Borys Natanowicz Strugacki">
Borys Natanowicz Strugacki



</doc>
<doc id="142481" url="https://pl.wikipedia.org/wiki?curid=142481" title="Naturalny satelita">
Naturalny satelita

Naturalny satelita (księżyc) – ciało niebieskie pochodzenia naturalnego, obiegające planetę, planetę karłowatą lub planetoidę. Słowo „Księżyc” pisane wielką literą oznacza naturalnego satelitę Ziemi.
Ściśle rzecz biorąc planeta i jej księżyce krążą wokół wspólnego środka masy. Tradycyjnie tylko największy obiekt z takiego układu jest nazywany planetą, lecz w przypadku planety i księżyca o zbliżonych rozmiarach mówi się czasem o planetach podwójnych (układ Ziemia-Księżyc). Analogicznie układ Pluton−Charon może być określany jako podwójna planeta karłowata.
Etymologia.
Nazwa "księżyc" w języku polskim oznacza „syna księcia”. W języku staropolskim rzeczowniki oznaczające czyjegoś syna tworzono poprzez dodanie końcówki "-ic/-yc", np. "królewic" (później "królewicz") - syn króla, "panic" (później "panicz") - syn pana (możnego). Słońce uważano za księcia, a Księżyc był jego „synem”. Wg innej wersji zasadniczą staropolską nazwą Księżyca było słowo "miesiąc", natomiast "Księżycem" określano go tylko w okresie pomiędzy nowiem a pierwszą kwadrą, traktując "nowy" miesiąc (w znaczeniu: Księżyc) jako syna "starego" miesiąca/księżyca.
Znane obiekty.
W Układzie Słonecznym do 2018 roku (stan w grudniu) odkryto 185 naturalnych satelitów planet. Ziemia ma jeden duży księżyc, Mars ma dwa niewielkie księżyce, a Merkury i Wenus nie mają księżyców. Gazowe olbrzymy, o masach znacznie większych niż planety grupy ziemskiej, mogą utrzymywać rozbudowane systemy satelitów. Księżyce mają również cztery z pięciu planet karłowatych: Pluton ma pięć księżyców – jeden duży i cztery znacznie mniejsze, Haumea – dwa księżyce, a Eris i Makemake po jednym księżycu. W sumie planety i znane planety karłowate okrążają 194 naturalne satelity.
Odkrycie księżyca planetoidy (243) Ida, Daktyla, zapoczątkowało serię odkryć księżyców planetoid. W grudniu 2018 znanych było 364 takich obiektów, będących planetoidami krążącymi wokół innych planetoid. Niektóre z takich układów, jak na przykład Antiope, to planetoidy podwójne, z dwoma składnikami porównywalnej wielkości. Natomiast okazała się być planetoidą potrójną.
Pochodzenie księżyców.
Ze względu na orbitę księżyce dzieli się na regularne i nieregularne. Podział ten ma przypuszczalnie związek z pochodzeniem tych obiektów. Księżyce regularne krążą w tę samą stronę, w którą planeta obraca się wokół osi, po orbitach prawie kołowych, położonych blisko płaszczyzny równika planety. Przeważa pogląd, że powstały w wyniku kondensacji tego samego dysku protoplanetarnego, z którego uformowała się planeta, wokół której krąży dany księżyc.
Księżyce nieregularne krążą po orbitach nie leżących w płaszczyźnie obrotu planety. Ich orbity są często wydłużone i zazwyczaj znacznie oddalone od planety. Orbity te określane są czasami jako chaotyczne, jako że w dłuższym okresie perturbacje ze strony Słońca mają wpływ na ruch takiego księżyca. Satelity te są przeważnie niewielkie. Istotnym wyjątkiem jest bardzo duży księżyc Neptuna, Tryton, który krąży przeciwnie do ruchu obrotowego planety. Przypuszcza się, że księżyce te są obcymi obiektami, przechwyconymi przez pole grawitacyjne planety. Istnieje kilka hipotez opisujących różne mechanizmy przechwytywania. Podczas przechwytywania musi nastąpić utrata części energii kinetycznej przechwytywanego ciała. Może to nastąpić w wyniku oporu aerodynamicznego w atmosferze planety, szczególnie, gdy jest ona młoda i otoczka gazowa ma duże rozmiary. Utrata energii może nastąpić także w dysku protoplanetarnym, na skutek zderzeń z drobnymi obiektami, zderzenia z większym ciałem i rozbicia, lub wskutek oddziaływania grawitacyjnego trzech ciał, z których jedno przejmuje nadmiar pędu drugiego i opuszcza otoczenie planety (trzeciego ciała).
Jedna z hipotez powstania Księżyca Ziemi, obecnie uważana za najpewniejszą, głosi, że powstał on w wyniku uderzenia w proto-Ziemię innej protoplanety. Księżyc utworzyła materia obu obiektów, wyrzucona na orbitę dookoła Ziemi.
Ponieważ większość księżyców jest znana tylko z obserwacji z dużej odległości (z Ziemi), hipotezy dotyczące ich pochodzenia zwykle trudno zweryfikować.
Charakterystyka fizyczna.
Większość regularnych księżyców Układu Słonecznego charakteryzuje obrót synchroniczny względem ich planet macierzystych; wyjątkiem jest satelita Saturna − Hyperion, który obraca się chaotycznie z powodu mnogości zewnętrznych obiektów wpływających na jego ruch. Żaden księżyc nie jest okrążany przez inne księżyce; siły pływowe pochodzące od planety powodują, że w dłuższym czasie orbity wokół księżyców są niestabilne. Dwa księżyce mają jednak mniejszych towarzyszy w dwóch punktach Lagrange'a położonych na orbicie (satelity Saturna: Tetyda i Dione).
Księżyce planet przeważnie nie posiadają atmosfer, wyjątkiem jest Tytan krążący wokół Saturna; bardzo rozrzedzoną atmosferę ma też Tryton, satelita Neptuna. Kilka innych spośród największych księżyców posiada przy powierzchni egzosfery o znikomym ciśnieniu.
Budowa wewnętrzna.
Księżyc Ziemi oraz dwa księżyce Jowisza – Io i Europa są ciałami o budowie podobnej do planet skalistych, złożonymi głównie z krzemianów. Pozostałe duże i średniej wielkości księżyce planet zewnętrznych określa się jako księżyce lodowe, ponieważ lód stanowi znaczną część ich masy. Duże księżyce mają kształt bliski kulistemu (są w równowadze hydrostatycznej) i mogą (chociaż nie muszą) mieć wnętrze podzielone na warstwy o różnej gęstości: skorupę, płaszcz i jądro. Tylko jeden księżyc, Ganimedes, posiada własne dipolowe pole magnetyczne i małą magnetosferę „zanurzoną” w magnetosferze Jowisza.
Najmniejsze księżyce planet przypominają planetoidy ukształtowaniem i właściwościami powierzchni. Przypuszczalnie dotyczy to również budowy wewnętrznej.
Księżyce w Układzie Słonecznym.
Największe księżyce w naszym układzie planetarnym to satelita Ziemi – Księżyc, księżyce galileuszowe Jowisza: Io, Europa, Ganimedes i Kallisto, satelita Saturna – Tytan oraz księżyc Neptuna – Tryton; wszystkie one mają powyżej 2500 km średnicy.
Tabela poniżej wymienia księżyce Układu Słonecznego w kolejności malejącej średnicy; w dodatkowej kolumnie dla porównania przedstawione są też ważniejsze planetoidy, planety i obiekty pasa Kuipera.
Księżyce pozasłoneczne.
Najprawdopodobniej wiele planet pozasłonecznych, które krążą wokół gwiazd innych niż Słońce, jest okrążanych przez własne naturalne satelity. Księżyce planet pozasłonecznych nazywane są egzoksiężycami.

</doc>
<doc id="142483" url="https://pl.wikipedia.org/wiki?curid=142483" title="Księżyce galileuszowe">
Księżyce galileuszowe



</doc>
<doc id="142485" url="https://pl.wikipedia.org/wiki?curid=142485" title="Strzecha Akademicka">
Strzecha Akademicka



</doc>
<doc id="142487" url="https://pl.wikipedia.org/wiki?curid=142487" title="KTO">
KTO



</doc>
<doc id="142488" url="https://pl.wikipedia.org/wiki?curid=142488" title="Jezioro Bajkał">
Jezioro Bajkał



</doc>
<doc id="142489" url="https://pl.wikipedia.org/wiki?curid=142489" title="Schronisko PTTK „Strzecha Akademicka”">
Schronisko PTTK „Strzecha Akademicka”

Strzecha Akademicka – schronisko PTTK znajdujące się na terenie Karkonoskiego Parku Narodowego, na jednym ze szlaków prowadzących z Karpacza na Śnieżkę. Położone 1258 m n.p.m., pomiędzy Kotłem Małego Stawu i Białym Jarem, około 10 minut drogi od innego schroniska, Samotni.
Schronisko posiada 140 miejsc noclegowych.
Historia schroniska.
Strzecha Akademicka (obok schroniska Pod Łabskim Szczytem) uważana jest za najstarsze schronisko w Karkonoszach.
Buda pasterska stojąca na Polanie Złotówka, przy starym Trakcie Śląskim, służyła górskim wędrowcom już w I połowie XVII wieku. Wzmiankowana u Gryphiusa w 1645 roku. Daniel Steiner (stąd nazwa budy "Danielsbaude") był następcą niejakiego Tanla ("Tanlabaude"), który tu gospodarzył już w 1642 roku.
Pierwsi właściciele słynęli ze znakomitej nalewki na szyszkach i gry, na rogu bądź trąbie, na powitanie i pożegnanie gości.
Wraz z rozwojem ruchu turystycznego pasterska buda zmieniała swój wygląd i przeistaczała się w schronisko górskie. Po niejakim Samuelu buda przeszła w ręce rodziny Hamplów (1758-1863) i od ich nazwiska uzyskała nazwę "Hampelbaude", do dziś znaną i używaną w języku niemieckim (oraz czeskim, jako "Hamplova bouda").
Od 1696 do 1824 roku w schronisku wykładane były pamiątkowe księgi i stąd wiadomo, że we wrześniu 1790 roku w budzie Hampla nocował J.W. Goethe, który co rano podziwiał wschód słońca.
W 1896 roku ówczesny właściciel Franciszek Krauss-junior podjął decyzję o wybudowaniu w miejscu drewnianej budy nowego, trzykondygnacyjnego schroniska. Posiadało ono na parterze kuchnię, trzy pokoje, stajnię i salę jadalną o powierzchni 80 m². Na pierwszym i drugim piętrze znajdowało się łącznie 11 pokoi oraz po jednym pomieszczeniu do suszenia bielizny. Obiekt ten spłonął od ognia z nieszczelnego komina 1 kwietnia 1906 roku (poza przyczynami obiektywnymi do spalenia przyczyniła się też postawa straży pożarnej, traktującej pierwsze doniesienia o pożarze jako żart primaaprilisowy). 8 września tego samego roku uruchomiono po odbudowie nowy budynek schroniska, który mieścił restaurację o powierzchni 140 m², bufet, kuchnię, zmywalnię naczyń, pokój dla przewodników, pokój zimowy, werandę z widokiem na Kotlinę Jeleniogórską i 17 pokoi gościnnych. W obiekcie zainstalowano także centralne ogrzewanie.
Kolejna rozbudowa miała miejsce w 1911 bądź 1912 roku i przyniosła powstanie restauracji ze 120 miejscami konsumpcyjnymi, 12 nowych pokoi oraz przechowalni sprzętu turystycznego. Jak na owe czasy był to obiekt niezwykle nowocześnie urządzony; miał elektryczne oświetlenie, centralne ogrzewanie, wygodnie urządzone pokoje z bieżącą wodą oraz łazienki. Służył turystom latem i zimą. Wielką atrakcją były zjazdy rogatymi saniami torem saneczkowym prowadzącym aż do Karpacza (obecnie żółty szlak turystyczny). W takiej, mało zmienionej postaci, obiekt dotrwał do dzisiaj. Również z tamtego czasu (najpóźniej z lat dwudziestych XX wieku) pochodzi znajdująca się w sali jadalnej spreparowana głowa łosia.
W latach 20. w schronisku na stałe pracował kierownik, gospodyni, służąca i kucharz, ponadto okresowo zatrudniano paręnaście osób. Inwentarz żywy składał się z dwóch koni, kilku owiec i krów. Po wojnie schronisko przejęło YMCA z Krakowa, potem prowadzili je studenci wyższych uczelni krakowskich (Centrala Akademickiego Zrzeszenia Sportowego) i z tego okresu pochodzi dzisiejsza nazwa schroniska. W latach 1950–1956 był tu dom wczasowy FWP. W 1957 roku Strzecha Akademicka przeszła na własność Polskiego Towarzystwa Turystyczno-Krajoznawczego (początkowo oddziału w Gliwicach). W październiku 1959 przeprowadzono remont pokojów i elewacji. W 1967 schronisko zostało wyłączone z eksploatacji w związku z remontem, który trwał do lipca 1970. Ważne dla funkcjonowania schroniska zimą było zainstalowanie na Hali Złotówka w latach 70. wyciągu orczykowego.
Po 1989 było poważnie modernizowane. W roku 1995 położony został nowy miedziany dach, w latach 2000–2003 wymienione zostały w całym schronisku okna i wyremontowane sanitariaty i prysznice. Schronisko zostało wyposażone w saunę i inne urządzenia rekreacyjne. Od 2 października do 15 grudnia 2017 przeprowadzono kapitalny remont zaplecza kuchennego, co spowodowało czasowe zamknięcie schroniska na czas prowadzonych robót.
Kierownicy schroniska od 1950:

</doc>
<doc id="142491" url="https://pl.wikipedia.org/wiki?curid=142491" title="Michaił Kałasznikow">
Michaił Kałasznikow

Michaił Timofiejewicz Kałasznikow, ros. Михаил Тимофеевич Калашников (ur. 10 listopada 1919 we wsi Kurja, zm. 23 grudnia 2013 w Iżewsku) – radziecki i rosyjski wojskowy, generał-porucznik (ros. генерал-лейтенант), doktor nauk technicznych, konstruktor broni strzeleckiej, członek Komitetu Centralnego KPZR, deputowany do Rady Najwyższej ZSRR 3. kadencji (1950–1954), dwukrotny Bohater Pracy Socjalistycznej (1958, 1976) i Bohater Federacji Rosyjskiej (2009).
Życiorys.
Po ukończeniu w 1936 r. szkoły 10-klasowej rozpoczął pracę na kolei. Jesienią 1938 r. został powołany do Armii Czerwonej i skierowany do wojsk pancernych, gdzie został mechanikiem-kierowcą czołgu.
Brał udział w II wojnie światowej jako dowódca czołgu. Za odwagę na polu walki został odznaczony Orderem Czerwonej Gwiazdy. Podczas pobytu w szpitalu, po ranach odniesionych we wrześniu 1941 pod Briańskiem, zainteresował się bronią strzelecką i jej projektowaniem.
Pierwszą udaną konstrukcją Michaiła Kałasznikowa, a zarazem jego największym osiągnięciem, był karabinek automatyczny AK, zasilany amunicją pośrednią 7,62 × 39 mm. Karabinek wprowadzony został do uzbrojenia w 1949 r., a jego nazwa była skrótem odnoszącym się do nazwiska jego konstruktora (AK – „Automat Kałasznikowa”). Broń ta stała się wkrótce podstawową indywidualną bronią strzelecką w Armii Radzieckiej i państwach Układu Warszawskiego. Jeszcze w latach 50 XX w. Kałasznikow zmodernizował swój karabinek, efektem czego było wprowadzenie w 1958 r. do uzbrojenia karabinka AKM (stał się on z czasem najpopularniejszą wersją AK). W połowie lat 70 XX w. karabinek Kałasznikowa doczekał się kolejnej modernizacji, tym razem konstruktor dostosował go do nowej amunicji małokalibrowej 5,45 × 39 mm. Ta wersja przyjęta na uzbrojenie Armii Radzieckiej jako AK-74, pozostaje do dziś podstawowym karabinkiem automatycznym Sił Zbrojnych Federacji Rosyjskiej. Karabinek AK (oraz jego pochodne) okazał się ogromnym sukcesem, znajdując się na wyposażeniu wielu armii (głównie z tzw. drugiego i trzeciego świata), stając się jednocześnie najszerzej rozpowszechnionym karabinkiem automatycznym na świecie. Na jego podstawie opracowano szereg lokalnych modyfikacji, które nadal są powszechnie użytkowane w wielu państwach (np. polski karabinek wz. 96 „Beryl”). Oprócz karabinka automatycznego Michaił Kałasznikow opracował na jego bazie również ręczne karabiny maszynowe RPK i RPK-74 oraz subkarabinek AKS-74U. W międzyczasie kolejni konstruktorzy wzorując się na dziele Kałasznikowa, opracowywali również inne rodzaje broni palnej, wśród których wymienić można rosyjskie strzelby Sajga czy rumuńskie karabiny wyborowe PSL.
Oprócz swojej najbardziej rozpoznawalnej konstrukcji, Michaił Kałasznikow opracował również bardzo popularny uniwersalny karabin maszynowy PK przyjęty na wyposażenie Armii Radzieckiej w 1961 r. (i analogicznie jak w przypadku AK, również w innych państwach Układu Warszawskiego). Rozwinięciem konstrukcji PK, stał się również czołgowy karabin maszynowy PKT.
Od 1952 r. Michaił Kałasznikow był członkiem Komunistycznej Partii Związku Radzieckiego. W latach 1950–1954 zasiadał w Radzie Najwyższej ZSRR. W 1999 r. otrzymał najwyższe odznaczenie Federacji Rosyjskiej – Order św. Andrzeja Apostoła Pierwszego Powołania.
Od 1949 r. mieszkał w Iżewsku. Od 1971 ma tytuł doktora nauk technicznych. W 2003 Kałasznikow objął 30% udziałów w niemieckiej spółce MMI GmbH z siedzibą w Solingen w zamian za prawo do wykorzystywania przez przedsiębiorstwo jego nazwiska jako znaku towarowego na produktach jak wódka, parasole i zegarki.
Zmarł 23 grudnia 2013 roku, mając 94 lata. Początkowo miał być pochowany według woli rodziny w Iżewsku, ale pod wpływem sugestii władz rodzina zgodziła się na pochówek na otwartym latem tego samego roku Federalnym Cmentarzu Wojskowym w podmoskiewskich Mitiszczach, gdzie tworzony jest rosyjski panteon narodowy. Obrzędom pogrzebowym, które odbyły się 27 grudnia, przewodniczył biskup Juwenaliusz (Pojarkow).
Kontrowersje.
Niektórzy krytycy Michaiła Kałasznikowa kwestionują powszechny pogląd jakoby to on był konstruktorem karabinka AK. Swoje teorie opierają na fakcie, iż w 1945 r. Armia Czerwona pochwyciła niemieckiego konstruktora broni strzeleckiej Hugo Schmeissera, który 1946 r. został wraz ze współpracownikami i projektami przewieziony do Iżewska, gdzie w tym samym czasie Michaił Kałasznikow miał pracować nad swoim karabinkiem. Ten zbieg okoliczności ma według części krytyków świadczyć, że twórcą karabinka AK był tak naprawdę Schmeisser. Brak na to jednak jakichkolwiek dowodów, a Michaił Kałasznikow zawsze zdecydowanie zaprzeczał, jakoby twórcą tej broni miał być ktoś inny niż on sam.
Spotykane są również obiegowe teorie spiskowe, jakoby karabinek Kałasznikowa miał być kopią lub modyfikacją niemieckiego karabinka StG44. Bazują one na znacznym podobieństwie zewnętrznym obu karabinków. Są to jednak założenia bezpodstawne, gdyż poza podobieństwem wizualnym, oba karabinki są całkowicie odmiennymi konstrukcjami i bazują na odmiennych rozwiązaniach technicznych.

</doc>
<doc id="142492" url="https://pl.wikipedia.org/wiki?curid=142492" title="PTA">
PTA



</doc>
<doc id="142493" url="https://pl.wikipedia.org/wiki?curid=142493" title="Stopa (miara)">
Stopa (miara)

Stopa – jednostka miary, nawiązująca do przeciętnej długości stopy ludzkiej. W różnych krajach miała ona różną długość. Zmieniała się także na przestrzeni wieków. Obecnie przez stopę najczęściej rozumie się stopę angielską ("foot") = 30,480 cm, czyli 1 m = 3,280840 stóp. Skrót: ft. Stosowany jest także symbol ′ (prim), np. 50′. Dawniej spotykało się również zapis z użyciem apostrofu zastępczego (np. 50).
Najczęściej stanowiła 1/2 łokcia i dzieliła się na 12 cali.
Stopa polska:
Za granicą:
Miary antyczne:

</doc>
<doc id="142494" url="https://pl.wikipedia.org/wiki?curid=142494" title="Rokita (diabeł)">
Rokita (diabeł)

Rokita – imię jednego z diabłów, występującego w polskich podaniach ludowych. Cechuje go niewyobrażalna siła, ale za to nie jest zbyt przebiegły. Zamieszkuje tereny, które są kojarzone z bramą do zaświatów. Są to m.in. wszelkie mokradła, lasy, a przede wszystkim wnętrza starych wierzb.
Nazwy regionalne.
Na Śląsku Rokita nosił miano Wodnegomęża, czyli był traktowany jako utopiec (wodnego demona, który zamieszkuje stawy, rzeki, studnie, czyli większość zbiorników wodnych). Na jego powiązanie z wodami wskazuje podanie z rejonu Olkusza, w którym piszą, że miał zatopić tamtejsze kopalnie srebra. Natomiast w Zagłębiu Dąbrowskim duch wodny (utoplok) mógł przybrać postać potężnego mężczyzny, a także konia, ryby lub ptaka. Formy te pokrywają się z formami przybieranymi przez Borutę.
W przedstawieniach łęczyckich Rokitę często traktują jako ekwiwalent Boruty, przedstawiają jako generała w złotym płaszczu bądź przyodziany w kapelusz oraz surdut. Również tutaj popularne było przekonanie, że ukazuje się pod postaciami zwierzęcymi, takimi jak: świnia, ptak, ryba, koń, pies, mysz. Niezależnie od przybranej postaci czy to ludzkiej, czy zwierzęcej. Cechują go wrogie intencje w stosunku do ludzi.
Legendy.
Jedna z legend głosi, że był bardzo hojnym rozbójnikiem z Domaradza (swego rodzaju odpowiednikiem Janosika). Mieszkał na górze Chyb z innymi zbójnikami. Okradał kupców przyjeżdżających do Domaradza, skradzionymi łupami obdarowywał chłopów. Według innej wersji legendy Rokita, zwany inaczej Rokietnikiem, był złą duszą zamieszkującą bagna (stąd jego nazwa pochodząca od mchu rokietnika często występującego w środkowoeuropejskich lasach) i topiącą tych, którzy wdarli się na teren jego siedliszcza.
Jeszcze inna wersja mówiła, że był diabłem kaliskim konkurującym z łęczyckim Borutą.
Kolejna z legend mówi, że Rokita razem z Borutą udali się do karczmy znajdującej się w Łodzi, aby napić się tamtejszego piwa. Ich pragnienie było naprawdę wielkie i wypili wiele piw. Karczmarz tym faktem się zaniepokoił i zainteresował się tym czy goście mają czym zapłacić. Więc powiedział im, że nie przyniesie kolejnego piwa dopóki nie zapłacą za piwa, które wypili. Rokita się jedynie zaśmiał i rzucił na blat kilka złotych monet i zażądał, aby karczmarz przyniósł im więcej piwa. Gdy ten wrócił z kolejną porcją trunku i próbował podnieść złote monety rzucone przez diabła, okazało się, że palą one skórę żywym ogniem. Karczmarz jedynie krzyknął z bólu i usłyszał diabelski śmiech dochodzący z kłębów dymu unoszących się w miejscu, w którym jeszcze chwilę temu siedzieli jego goście. Piwo, które chwilę wcześniej przyniósł było już wypite, a po monetach nie został żaden ślad.
Jeszcze inna legenda pochodzi ze wsi Błędowy, należącej do parafii wsi Chmielnika, znajdującej się półtorej mili od Rzeszowa. W owej wsi żył sobie ubogi wieśniak, który chciał ukryć swoją rozpacz przed żoną, więc wybiegł z chaty i pobiegł na urwistą skałę. Stanąwszy na niej zaczął na głos mówić jakie jego życie jest marne i nieszczęsne. Gdy tak zawodził i płakał, stanął przed nim Rokita. Z początku wieśniak przestraszył się jego postaci, ale po chwili uznał, że nie jest, aż tak straszna. Rokita ofiarował jemu dużo pieniędzy, bez żadnego procentowania. Z warunkiem, że w ustalonym dniu oraz godzinie odda jemu sumę co do grosza, w innym wypadku zabierze jego duszę. Wieśniak przyjął ofertę oraz uprzejmie podziękował, po czym diabeł zniknął. Po pewnym czasie, dorobił się znacznej sumy pieniędzy. Gdy nastał czas spłacenia długu, udał się w to samo miejsce, gdzie spotkał Rokitę za pierwszym razem i zaczął go wołać. W odzewie inny diabeł odpowiedział jemu, że Rokity już nie ma. Został zabity przez Najświętszą Pannę. Więc wieśniak wrócił do domu nie mając nikomu oddać pieniędzy, gdyż Rokita już nie żył. Od tamtego czasu ludzie zaczęli wołać na rodzinę wieśniaka Rokita i przydomka tego używa kilka rodzin wywodzących się z jego rodu.
Wierzenia ludowe.
Wierzono, że potrafi przybierać postać kota. Czarownice w zaklęciach ludowych prosiły go szczególnie o obfitość krów, aby dawały więcej mleka. Byłą to sprawa niezwykle ważna dla ludu, ponieważ w obliczu nieustannie grożącego głodu brak mleka urastał do rangi ludowej obsesji. Dlatego też powstał cały zakres wierzeń w tym temacie. Były to zaklęcia, modły kierowane do Rokity, jako patrona nabiału i mleczności, a także funkcjonowały jako przysłowia kuchenne. Wiadomo, iż w Zielone Świątki, w trakcie obrzędu zbierania rosy, czarownice napotkawszy krzaczastą wierzbę-rokitę targały nią mówiąc do Rokity: "„Rokita, daj mleka, oddaję ci duszę i ciało, bo mi się mleka zachciało”". Wskutek zaklęcia powstał wierszyk powtarzany przez gospodynie w kuchni: „Był sobie raz diabeł Rokita i przyszła do niego kobita. Oddaje mu duszę i ciało. Bo jej się mleka zachciało”. Gdy Rokita zaakceptował ofiarę składającą się z duszy kobiety, wychodził z bagna pod postacią kota i zaczynał mruczeć zadowolony.
Rokita w sztuce.
W Teatrze Lalek "Arlekin" znajdującym się w Łodzi była wystawiana sztuka pod tytułem: "Jak diabeł Rokita do wsi zawitał." Mówi o ubogiej kobiecie, do której zawitał tytułowy diabeł. Zaproponował jej za możliwość służby i niej wielkie bogactwo. Agata, bo tak miała na imię ta kobieta, przystała na te warunki. Więc Rokita napełnił jej dzbany złotem. W tym momencie jej dziadek ostrzegł ją, że diabelskie złoto nie przyniesie jej szczęścia, ale było już za późno, ponieważ diabeł zjawił się już we wsi i zaczął prosić. W pierwszej kolejności wywiódł Pastucha w pole, potem wprawił całą wieś w szaleńczy taniec, obcina warkocz pewnej dziewczynie, a także powoduje, że krowa nie daje mleka. Po tych wyczynach, jeden z mężczyzn obiecuje zemstę na diable i wtedy we wsi odbyła się narada jak owego diabła wykurzyć. Ów mężczyzna zgłasza się i proponuje, że zaczaruje diabła, aby wziął z powrotem nieszczęsne złoto, które podarował Agacie. Plan ten się powiódł, ale w momencie, gdy Rokita zaczął uciekać, Agata go zatrzymuje i mówi, że chce odzyskać złoto, które jej podarował. Diabeł ulega, gdy Agata skarży się, że poskarży na niego w piekle. Więc Rokita daje Agacie nową chałupę, ale było jemu źle na służbie. Po pewnym czasie kobieta prosi o zgodę na ożenek z Rokitą. Ten się zgadza, ale proponuje wpierw go odmienić przy pomocy wody święconej. Rokita się wystraszył, gdy chata Agaty została poświęcona i ten ucieka do piekła, a sama kobieta za swoje skąpstwo zostaje ukarana i zmienia się w starą jędzę.
Bajki.
Również w bajkach Rokita doczekał się własnych opisów. Oto jeden z nich:
"Po niebie szybko przesuwają się ponure chmury. Zimny wiatr smaga podróżnych po twarzach. Ścieżka staje się coraz mniej widoczna. Jeszcze tego nie wiedzą, ale zgubili drogę. Przez świst wiatru słychać wyraźnie śmiech. Gruby. Basowy. Wydawałoby się, że ludzki lecz jednocześnie przeszywający piekielnym strachem. To diabeł. Nazywają go Rokita. Jest wielki i przysadzisty. Zamieszkuje bagna i moczary, w pobliżu których ochoczo napada na ludzi by pomieszać im zmysły i ściągnąć na bezdroża, w bagno. I biedni Ci, który nie poznali się na fortelu tego diabliska. Z chłopskich opowieści wynika, że Rokita przyjmuje postać ponurego, wulgarnego i nieokrzesadnego szlachcica, który nie grzeszy jednak inteligencją. Strzeżcie się jednak jego potwornej, diabelskiej siły i gdy go usłyszycie szukajcie czym prędzej zgubionej w lesie ścieżki."
Jedno ze studiów filmowych, a mianowicie: Studio miniatur filmowych, stworzyło serię bajek animowanych pod tytułem: "Rokita". Scenariusz owej animacji napisał: Andrzej Lach. Wszystkie produkcje powiązane z diabłem Rokitą, a także wiele innych można znaleźć na ich kanale Youtube, a także stronie internetowej tego studia.
Powstała również książka dla dzieci o nawie ""Diabeł Rokita. Wesołe bajki". Składa się na nią zbiór kilku bajek oraz puzzle na każdej z jej stron.
Filmy.
Postać Rokity pojawiła się również w filmach stworzonych przez Allegro, znanych jako "Legendy Polskie". Aktorem, który wcielił się w tę postać jest Piotr Machalica.
Muzyka.
Postać Rokity pojawiła się również w utworze "Kocham wolność"," który został wykonany przez Mateusza „Matheo” Schmidta oraz Damiana Ukeje ze ścieżki dźwiękowej do serii Legendy Polskie. Utwór ten doczekał się swojej filmowej wersji. W owym klipie pojawia się diabelski skład: Boruta, Rokita i Marysia, grani przez Tomasza Drabka, Piotra Machalicę oraz Aleksandrę Paleolog.
Kolejnym utworem, w którym pojawia się Rokita, jest utwór: "Diabeł Rokita", z roku 1992. Wykonany przez Danutę Stankiewicz.
Literatura podstawowa.
Większość z zaproponowanej poniżej literatury nie mówi bezpośrednio o Rokicie, a o Borucie. Postacie te są stosowane wymiennie. Częstym problemem w mitologii słowiańskiej jest to, że jeden demon, bądź duch występują pod wieloma nazwami, nieraz tymi samymi, w zależności od regionu, z którego pochodzą.
Aleksander Brückner, "Mitologia słowiańska i polska", Państwowe Wydawnictwo Naukowe, Warszawa 1980.
Jerzy Strzelczyk, "Mity, podania i wierzenia dawnych słowian", Dom Wydawniczy REBIS, Poznań 1998.
Tadeusz Linkner, "Słowiańskie bogi i demony", Wydawnictwo "Marpress", Gdańsk 1998.
Aleksander Gieysztor, "Mitologia Słowian", Wydawnictwo Artystyczne i Filmowe, Warszawa 1982.

</doc>
<doc id="142495" url="https://pl.wikipedia.org/wiki?curid=142495" title="Konflagrata">
Konflagrata

Konflagrata (z łac. "conflagrare = spalić się") - w dawnej polszczyźnie fundusz na wspomożenie pogorzelców, zbierany w naturze przez szlachtę.
Gospodarz, który dotknięty był klęską pogorzeli otrzymywał od sąsiadów między innymi zboże na zasiew, siano, słomę, drzewo na odbudowę budynków,
narzędzia, wozy. Pogorzelcy otrzymywali też konie lub inne zwierzęta domowe, a jeśli one nie ucierpiały, sąsiedzi zabierali je do siebie. Pomocą było ich karmienie np. przez okres zimy. Nie zbierano pieniędzy, ponieważ poszkodowany nie przyjąłby ich, traktując je jak jałmużnę.

</doc>
<doc id="142500" url="https://pl.wikipedia.org/wiki?curid=142500" title="Ganimedes (księżyc Jowisza)">
Ganimedes (księżyc Jowisza)



</doc>
<doc id="142502" url="https://pl.wikipedia.org/wiki?curid=142502" title="Callisto (księżyc)">
Callisto (księżyc)



</doc>
<doc id="142505" url="https://pl.wikipedia.org/wiki?curid=142505" title="Fotoceramika">
Fotoceramika

Fotoceramika, fotografia na porcelanie – technika fotografii na ceramice, polegająca na umieszczeniu obrazu fotograficznego na podłożu ceramicznym, a następnie na wypaleniu w wysokiej temperaturze. Używana była zwłaszcza do tworzenia trwałych wizerunków osób zmarłych, umieszczanych na ich nagrobkach, a także do ozdabiania zastawy stołowej i innych wyrobów ceramicznych. Pierwszy proces tego typu opracował w 1855 roku Pierre Michel Lafon de Camarsac. 
Fotoceramika w Warszawie.
W Warszawie pierwsze fotografie na ceramice wykonywał w 1860 roku wędrowny fotograf, o czym prasa pisała: "z wielką zręcznością wszelkie fotografje z portretów i krajobrazów przenosi i wykańcza na porcelanie, emalji i szkle, kości słoniowej. Tym sposobem dziś już z łatwością na filiżankach i t.d. można mieć portret miłych nam osób". 
Miejscowi fotografowie zaczęli wytwarzać je nieco później: w 1864 r. Michał Maurycy Trzebicki, a w 1865 r. zakład Karola Beyera. Z tego drugiego pochodzą najstarsze znane polskie przykłady wykorzystania tej techniki. Są to trzy zdjęcia ze zbiorów Muzeum Historycznego m.st. Warszawy: jedna fotografia grupowa, przedstawiająca rodziny Beyerów, Hauszyldów i Krysińskich (1864) oraz dwa autoportrety Beyera (1865-1867). Sam Beyer nie widział przyszłości w fotografii na ceramice; w liście do Michała Greima pisał: "Z góry więc mówię, fotogr. na porcelanie się nie opłaci, a co najważniejsze, że trzeba być zręcznym malarzem na porcelanie, aby umieć swoją robotę wyretuszować, aby tego widać nie było. Tego ostatniego nie potrafiłem i dałem pokój – dołożywszy masę pieniędzy".
Współcześnie.
Z czasem technika fotografii na porcelanie ulegała zmianie. Współcześnie wykorzystuje się fotografię cyfrową, przy czym nadal dla uzyskania odpowiedniej trwałości niezbędne jest wypalanie w wysokiej temperaturze.

</doc>
<doc id="142508" url="https://pl.wikipedia.org/wiki?curid=142508" title="Kallisto">
Kallisto



</doc>
<doc id="142509" url="https://pl.wikipedia.org/wiki?curid=142509" title="I-węzeł">
I-węzeł

i-węzeł (ang. i-node, index-node) – element struktury systemów plików między innymi takich jak ext2 i UFS. I-węzły są strukturami opisującymi pliki w systemie – zawierają wszelkie informacje (lub większość informacji - zależnie od implementacji) związane z plikiem z wyłączeniem danych pliku oraz jego nazwy. Wszystkie i-węzły na danym systemie plików mają tę samą długość.

</doc>
<doc id="142510" url="https://pl.wikipedia.org/wiki?curid=142510" title="Cinkciarz">
Cinkciarz

Cinkciarz (przez zniekształcenie angielskiego "change money", wymawianego przez cinkciarzy „"cincz many"” lub "„cieńć many”") – potoczne określenie osoby, która w okresie istnienia Polskiej Rzeczypospolitej Ludowej prowadziła nielegalny obrót walutami, to znaczy skupowała i sprzedawała dolary amerykańskie, a także inne waluty wymienialne i bony dolarowe PeKaO. Słowo pojawiło się pod koniec lat 50. XX wieku, początkowo także w formie cinksiarz lub cynkciarz, wcześniej osoby takie bywały określane jako czarnogiełdziarz, waluciarz lub konik.
Opis.
Zjawisko nielegalnego handlu walutami pojawiło się w Polsce podczas okupacji niemieckiej w czasie II wojny światowej. Po wojnie nielegalny handel walutami istniał nadal, z uwagi na dewizowy monopol państwa i dużą rozbieżność między oficjalnym, arbitralnie ustalanym kursem walut w gospodarce centralnie planowanej, a wyższym kursem czarnorynkowym. W początkowym okresie chaosu gospodarczego po wojnie nawet państwo skupowało waluty na czarnym rynku, lecz od 1947 handel nimi zaczął być surowo ścigany, jako element tak zwanej bitwy o handel. Jesienią 1950 posiadanie walut i kruszców zostało zakazane, a za handel mogła grozić kara śmierci. Liberalizacja ścigania nastąpiła po upadku stalinizmu w 1956.
Najwięcej cinkciarzy można było spotkać przy sklepach sieci Pewex i Baltona, gdzie towar kupić można było wyłącznie za waluty obce lub bony, a także przy hotelach, bankach, na lotniskach i giełdach samochodowych. Cinkciarzami byli głównie mężczyźni.
Cudzoziemcy również wymieniali swoją walutę na złotówki u cinkciarzy, którzy oferowali wyższy kurs wymiany niż państwowe banki. Po 1956 cinkciarze stali się nielegalnym, ale tolerowanym przez władze ogniwem łańcucha legalnych poza tym procesów gospodarczych na małą i średnią skalę. Dostarczali społeczeństwu dewiz, które wydawane były następnie w znacznej części w państwowych sklepach walutowych („Pewex” i „Baltona”). Tym samym, byli źródłem walut zachodnich potrzebnych na przykład na zakup zagranicznych komponentów do składanych i sprzedawanych w Polsce za złotówki urządzeń. Wymiana pieniędzy u cinkciarzy była jednak – jak zawsze w obrocie czarnorynkowym – dokonywana z ryzykiem, dochodziło bowiem przy tym czasami do oszustw: zamiany pieniędzy na końcu transakcji, prób użycia banknotów fałszywych lub nawet wycofanych z obiegu banknotów polskich z lat 40., a nawet banknotów przedwojennych.
Cinkciarze współpracowali z MO, SB i wywiadem, na co istnieją dowody. Milicja rzadko zajmowała się cinkciarzami (mimo że stali w znanych wszystkim miejscach), a w zamian za to służby miały informacje, czym zajmują się polscy obywatele i goście z zagranicy.
Cinkciarze zniknęli w 1989 wkrótce po wprowadzeniu w życie nowego prawa dewizowego 15 marca 1989, legalizującego prywatny obrót walutami obcymi w kantorach walutowych. Niektórzy z cinkciarzy, którzy o planowanych zmianach przepisów wiedzieli zawczasu i dysponowali większą gotówką, byli w stanie dzień po wejściu w życie nowych przepisów otworzyć kantory albo sieci kantorów wymiany walut. W ten sposób nagle stali się legalnymi przedsiębiorcami, a dla niektórych z nich operacja ta była okazją do błyskawicznego uzyskania wielkiej fortuny, która w XXI w. procentuje w legalnych inwestycjach.

</doc>
<doc id="142511" url="https://pl.wikipedia.org/wiki?curid=142511" title="Callisto">
Callisto

Callisto – fiński zespół muzyczny, wykonujący muzykę będącą wypadkową wpływów hardcore’a i doom metalu (zob. sludge metal). Brzmieniowo i kompozycyjnie utwory zespołu kojarzą się z dokonaniami takich zespołów jak Isis, Cult of Luna czy Pelican. Czasem wczesne dokonania zespołu opisywane są jako "atmosferyczny sludge metal", podczas gdy muzyka zawarta na ostatnim, jak na razie albumie grupy, zatytułowanym "Noir", należy raczej do post metalu. Ze względu na teksty, zespół zaliczany jest do zespołów chrześcijańskich.

</doc>
<doc id="142512" url="https://pl.wikipedia.org/wiki?curid=142512" title="Margulis">
Margulis



</doc>
<doc id="142513" url="https://pl.wikipedia.org/wiki?curid=142513" title="Lynn Margulis">
Lynn Margulis

Lynn Margulis (ur. 5 marca 1938 w Chicago, zm. 22 listopada 2011 w Amherst) – amerykańska specjalistka w dziedzinie biologii i nauczycielka akademicka, znana z prac naukowych dotyczących teorii endosymbiozy, propagatorka hipotezy Gai, popularyzatorka nauki.
Życiorys.
Urodziła się w marcu 1938 roku w Chicago. Jej ojciec, Morris Alexander, był prawnikiem, matka, Leone Alexander – agentką w biurze podróży. W 1952 roku ukończyła (Woodlawn, Chicago). Studia rozpoczęła w Uniwersytecie Chicagowskim. Po uzyskaniu w 1957 roku stopnia BA studiowała zoologię i genetykę w Uniwersytecie Wisconsin w Madison, uzyskując stopień MS w 1960 roku. Studia doktoranckie w dziedzinie genetyki zakończyła w 1965 roku w Uniwersytecie Kalifornijskim w Berkeley.
Pracowała zawodowo na stanowiskach:
Praca naukowa.
Jest określana jako twórczyni endosymbiotycznej teorii o pochodzeniu mitochondriów i chloroplastów, w której przyjmuje się, że organella te powstały w wyniku symbiozy przodków współczesnych przedstawicieli Eucariota z przodkami współczesnych cyjanobakterii (chloroplasty) oraz bakterii purpurowych (mitochondria). Symbiotyczni przodkowie cyjanobakterii umożliwiali proces fotosyntezy, a przodkowie bakterii purpurowych – oddychanie tlenowe. Z biegiem ewolucji pełnione przez te symbionty funkcje metaboliczne stały się nieodzowne dla gospodarza, a same symbionty stały się organellami komórkowymi. Teoria ta, przyjęta początkowo krytycznie, obecnie jest powszechnie uznawana.
Była współpracowniczką Jamesa Lovelocka i propagatorką hipotezy Gai, opartej na koncepcjach opisanych m.in. w pracy pt. "Gaia. A New Look at Life on Earth". Zgodnie z hipotezą Gai cała biosfera jest samoregulującym się superorganizmem, w którym działalność świata żywego wpływa na takie aspekty środowiska Ziemi jak klimat, atmosfera, zasolenie oceanów itp. (zob. ekosystem i jego struktura, równowaga biocenotyczna, homeostaza).
Była także współautorką jednego z obecnie istniejących systematycznych podziałów ziemskich organizmów na pięć królestw Whittakera. Była sceptyczna wobec doniesień, że HIV jest czynnikiem wywołującym AIDS.
Publikacje.
Publikowała artykuły w czasopismach naukowych (np. "On the origin of mitosing cells", 1967, " Whittaker’s five kingdoms of organisms", 1971) oraz liczne książki, np. (wybór według NNDB):
Wyróżnienia.
W wymieniono:
Życie osobiste.
Lynn Margulis była dwukrotnie zamężna. W latach 1957–1965 jej mężem był Carl Sagan, astronom zainteresowany astrobiologią, popularyzator nauki, a w latach 1967–1980 – Thomas Margulis, krystalograf. Z obu małżeństw miała trzech synów i jedną córkę (Dorion Sagan, Jeremy Ethan Sagan, Zachary Margulis-Ohnuma, Jennifer Margulis di Properzio). Od 2000 roku jej partnerem był Ricardo Guerrero, biolog.

</doc>
<doc id="142516" url="https://pl.wikipedia.org/wiki?curid=142516" title="Iapetus">
Iapetus



</doc>
<doc id="142517" url="https://pl.wikipedia.org/wiki?curid=142517" title="Enceladus">
Enceladus



</doc>
<doc id="142518" url="https://pl.wikipedia.org/wiki?curid=142518" title="Mimas">
Mimas



</doc>
<doc id="142519" url="https://pl.wikipedia.org/wiki?curid=142519" title="Tethys">
Tethys



</doc>
<doc id="142520" url="https://pl.wikipedia.org/wiki?curid=142520" title="Strażak">
Strażak

Strażak – osoba pełniąca służbę w straży pożarnej. W części krajów, m.in. w Polsce, Stanach Zjednoczonych, Kanadzie i Nowej Zelandii strażacy działają w ramach zawodowych jednostek (np. PSP, straże zakładowe) lub wolontariatu (np. OSP).
Strażacy są przeszkoleni i wyposażeni w specjalistyczny sprzęt do walki z ogniem, częściowego lub całkowitego eliminowania skutków wypadków drogowych, katastrof budowlanych, klęsk żywiołowych, niektórych skutków terroryzmu oraz niesienia pomocy poszkodowanym i zagrożonym.
Święto strażaka przypada 4 maja w dniu wspomnienia liturgicznego św. Floriana.

</doc>
<doc id="142521" url="https://pl.wikipedia.org/wiki?curid=142521" title="Eurocontrol">
Eurocontrol

Eurocontrol, właściwie Europejska Organizacja ds. Bezpieczeństwa Żeglugi Powietrznej () – regionalna, wyspecjalizowana organizacja międzyrządowa, której celem jest koordynacja współpracy państw członkowskich, a także organizacji międzynarodowych (w tym Unii Europejskiej), w celu zapewnienia bezpieczeństwa powietrznej żeglugi cywilnej i wojskowej. 
Podstawa prawna.
Eurocontrol został utworzony na mocy Międzynarodowej konwencji o współpracy w dziedzinie bezpieczeństwa żeglugi powietrznej EUROCONTROL, sporządzonej w Brukseli dnia 13 grudnia 1960 r., która weszła w życie 1 marca 1963 r. Brzmienie konwencji było zmieniane wielokrotnie, 12 lutego 1981 r. została ona zmieniona w całości Protokołem. Ujednolicona wersja Konwencji znajduje się w Protokole z dnia 27 czerwca 1997 r., która w związku z niewystarczającą liczbą podpisów nie weszła jeszcze w życie 
Obecnie obowiązującym aktem jest Międzynarodowa konwencja o współpracy w dziedzinie bezpieczeństwa żeglugi powietrznej EUROCONTROL, sporządzona w Brukseli dnia 13 grudnia 1960 r., zmieniona Protokołem dodatkowym z dnia 6 lipca 1970 r., zmieniona Protokołem z dnia 21 listopada 1978 r., w całości zmieniona Protokołem z dnia 12 lutego 1981 r..
Historia.
Historia Eurocontrol wiąże się z pierwszymi odrzutowymi samolotami pasażerskimi. Osiągały one większe prędkości i latały na wyższych wysokościach niż statki powietrzne dotychczas. Zaistniała potrzeba dostosowania oraz reorganizacji dotychczas istniejących metod kontroli przestrzeni lotniczej oraz procedur. Dostrzeżono, że kontrola ruchu lotniczego, w przypadku większości krajów europejskich, nie może dłużej ograniczać się do zamkniętych struktur granic państwowych – konieczne było stworzenie międzynarodowej organizacji kontroli, która obejmowałaby zakresem swego działania przestrzeń powietrzną rozciągającą się ponad granicami terytorium pojedynczego państwa.
Do państw założycielskich Eurocontrol należały RFN, Belgia, Francja, Holandia, Wielka Brytania oraz Luksemburg, które w 1958 r. rozpoczęły prace nad konwencją. Konwencja została podpisana 13 grudnia 1960 r., a weszła w życie w 1963 r. Rok wcześniej, w 1961 r. zaproponowany został pierwszy plan harmonizujący system kontroli ruchu lotniczego w Europie – koncepcja nie została jednak poparta przez Francję oraz Wielką Brytanię. 
Pierwsze wspólne centrum kontroli ruchu lotniczego powstało w 1964 r. z inicjatywy pozostałych 4 państw założycielskich – RFN, Holandii, Luksemburga oraz Belgii. Centrum Kontroli Górnej Przestrzeni Powietrznej rozpoczęło swoją działalność w 1972 r. w Maastricht w Holandii i istnieje do dziś. 
W 1963 r. państwa zgodziły się na utworzenie Centrum Eksperymentalnego Eurocontrol (EEC), które rozpoczęło swoją działalność we francuskim Brétigny-sur-Orge 4 lata później. W tamtym roku powołano także pierwszego dyrektora generalnego, René Bulin oraz ulokowano siedzibę organizacji w Brukseli. Podpisane zostały umowy z Organizacją Międzynarodowego Lotnictwa Cywilnego (ICAO) oraz Federalną Administracją Lotnictwa Stanów Zjednoczonych (FAA).
Kolejne centra kontroli przestrzeni powietrznej powstały w Shannon w Irlandii oraz Karlsruhe w Niemczech, otwarte zostało także Centralne Biuro Opłat Trasowych () z siedzibą w Brukseli i Institute of Air Navigation Services (IANS) w Luksemburgu. 
W połowie lat 80. zaczęto myśleć nad rozszerzeniem działalności organizacji oraz aktualizacją konwencji protokołem, w związku ze zwiększającym się natężeniem w europejskiej sieci kontroli przestrzeni powietrznej. Inicjatywa pochodziła zwłaszcza ze strony Europejskiej Konferencji Lotnictwa Cywilnego (ECAC), z którą Eurocontrol intensywnie wówczas współpracował. ECAC przyczynił się do polepszenia jakości kontroli przestrzeni powietrznej oraz harmonizacji strategii i procedur. Docelowo wszystkie państwa należące do ECAC miały przystąpić do Eurocontrol. Władze Eurocontrol odbywały regularne spotkania z ministrami transportu państw członkowskich ECAC poświęcone problematyce modernizacji systemu zarządzania ruchem lotniczym, tzw. MATSE ().
W latach 90. powstał slogan organizacji „Jedno niebo dla Europy ” (), zaprojektowane zostało także logo, którym organizacja posługuje się do dziś. W tym okresie organizacja zaczęła także bliższą współpracę z Komisją Europejską oraz ICAO – Eurocontrol była jedyną organizacją międzynarodową, która miała prawo zgłaszania poprawek do załączników ICAO. 
27 czerwca 1997 r. podczas konferencji dyplomatycznej w Brukseli podpisana została zrewidowana konwencja, której celem było stworzenie jednolitego i opartego na wydajności systemu zarządzania ruchem lotniczym. Dokument ten jest oficjalnie znany jako "Protocol Consolidating the EUROCONTROL International Convention Relating to Co-operation for the Safety of Air Navigation of 13 December 1960, as variously amended".
Miał on wprowadzić nową instytucjonalną strukturę organizacji, zmienić podstawę do podejmowania decyzji z zasady jednomyślności na zasadę większości, a także stworzyć nowe ciała doradcze i przydzielić dyrektorowi generalnemu więcej obowiązków oraz uprawnień. 
Protokół nie został jednak ratyfikowany przez wszystkie państwa członkowskie, w związku z czym nie wszedł jeszcze w życie. Odbywają się dyskusje nad stworzeniem nowej konwencji dla organizacji, co jest rekomendowane przez "Industry Consultation Body" (ICB) ciało stworzone na potrzeby programu Jednolitej Europejskiej Przestrzeni Powietrznej (, SES")".
Również 27 czerwca 1997 r. podpisana została umowa dotycząca programu CEATS (")", którego celem jest zapewnienie kontroli przestrzeni powietrznej nad Austrią, Bośnią i Hercegowiną, Chorwacją, Czechami, Węgrami, Słowenią oraz północnowschodnią częścią Włoch. 
Cele i działania.
Celem Eurocontrol jest wspieranie państw członkowskich w przeprowadzaniu bezpiecznych, wydajnych i przyjaznych środowisku operacji sterowania ruchem powietrznym na terenie Europy. 
Działalność organizacji opiera się na:
Ponadto Ośrodek Kontroli Górnej Przestrzeni Powierzonej w Maastricht zapewnia sterowanie ruchem powietrznym dla Holandii, Belgii, Luksemburga oraz północnych Niemiec.
Menedżer Sieci.
Eurocontrol został nominowany przez Komisję Europejską na Menedżera Sieci dla Jednolitej Europejskiej Przestrzeni Powietrznej do końca 2019 r. (Commission Decision on 7 July 2011 (C(2011) 4130)[1] i został następnie ponownie wybrany do pełnienia tej funkcji na okres do 2029 r. (Commission Implementing Decision (EU) 2019/709). 
Do obowiązków Menedżera Sieci należy zarządzanie całą siecią ruchu powierzonego (ATM)[3] oraz bliska współpraca z dostawcami usług nawigacji lotniczej, lotniskami, liniami lotniczymi oraz wojskami w 43 krajach objętych programem SES. Celem jest wspieranie bezpieczniejszych, efektywniejszych i bardziej zrównoważonych działań społeczności europejskiej w zakresie lotnictwa. Ustanawia i aktualizuje również plan strategiczny oraz operacyjny sieci[5]. Menedżer Sieci kierowany jest przez Zarząd Menedżera Sieci. 
Struktura.
Eurocontrol składa się z trzech organów, dwóch organów zarządzających – Stałej Komisji ds. Bezpieczeństwa Żeglugi Powietrznej (, CN) oraz Tymczasowej Rady (, PC) i z organu wykonawczego – Agencji.
Organy zarządzające.
W skład Stałej Komisji wchodzą ministrowie państw należących do Eurocontrol. Komisja określa ogólną politykę organizacji i jest jej organem decyzyjnym. Zadaniem jej jest także zatwierdzanie planów rocznych, pięcioletnich oraz zatwierdzanie budżetu Agencji. Stała Komisja wyznacza dyrektorów oraz dyrektorów generalnych. W 2020 r. stanowisko przewodniczącego oraz wiceprzewodniczącego sprawowali reprezentanci Litwy. W 2021 r. będą czynić to reprezentanci Czarnogóry, w 2022 r. Łotwy, w 2023 r. Gruzji i w 2024 r. Estonii. 
W Tymczasowej Radzie państwa członkowskie reprezentowane są przez Dyrektorów Generalnych Lotnictwa Cywilnego (odpowiednika Prezesa Urzędu Lotnictwa Cywilnego). Tymczasowa Rada przygotowuje prace Stałej Komisji, wprowadza zmiany polityki ogólnej zatwierdzone przez Stałą Komisję oraz nadzoruje prace Agencji. Unia Europejska bierze udział w jej pracach. 
Istnieje również Powiększona Komisja ds. Opłat Trasowych (), która sprawuje nadzór nad pracą systemu opłat trasowych. Określa normy ustalania kosztów poniesionych przez państwa za usługi nawigacyjne oraz ustala powszechne zasady obliczania opłat trasowych. 
Organ wykonawczy.
Agencja jest organem wykonawczym, zajmuje się wykonaniem zadań powierzonych przez umowy lub Stałą Komisję. Składa się z dwóch przedstawicieli każdego z państw członkowskich. Agencja wybiera spośród swoich członków prezesa i wiceprezesa na dwuletnią kadencję. Możliwa jest ich reelekcja. Wyznaczany jest też sekretarz, który nie musi być jednym z jego członków.
Do obowiązków Agencji należy m.in. opracowywanie przepisów dotyczące zawierania umów, łącznie z warunkami rządowych zaproszeń do składania ofert przetargowych, i przepisy te podlegają zatwierdzeniu przez Komisję. Agencji podejmuje także decyzje w sprawach organizacyjnych Agencji z uwzględnieniem propozycji zgłoszonych przez Dyrektora Generalnego.
Dyrektor generalny jest mianowany przez Agencję na pięcioletnią kadencję w drodze głosowania, z możliwą reelekcją. Jest on odpowiedzialny za sprawne funkcjonowanie Agencji. Obecnie funkcję Dyrektora Generalnego pełni od 1 stycznia 2018 r. Eamonn Brennan (Irlandia).
Organy doradcze oraz konsultacyjne.
Eurocontrol posiada rozbudowaną sieć organów doradczych oraz konsultacyjnych działających przy Komisji Stałej oraz Tymczasowej Radzie. Zajmują się one monitorowaniem przejrzystości pracy agencji, nadzorowaniem działań nawiązywaniem dialogu oraz koordynowaniem prac w określonych dziedzinach.
Do takich organów należą:
Siedziba.
Siedzibą główną organizacji jest Bruksela (Belgia). Eurocontrol posiada również biura w Luksemburgu, Francji oraz Holandii. 
Działania.
Eurocontrol wspiera państwa członkowskie w przeprowadzaniu bezpiecznych, wydajnych i przyjaznych środowisku operacji sterowania ruchem powietrznym na terenie Europy.
Obecnie Eurocontrol współpracuje z Unią Europejską przy wprowadzaniu Jednolitej Europejskiej Przestrzeni Powietrznej (ang. Single European Sky).
Działania prowadzone przez Eurocontrol:
Państwa członkowskie i współpracujące.
Eurocontrol liczy obecnie 41 państw członkowskich. 
Eurocontrol podpisało umowy dotyczące współpracy (Comprehensive Agreements) z Marokiem 29 kwietnia 2016 roku i Izraelem 2 czerwca 2016 roku. Umowy te pozwalają na zacieśnienie współpracy z tymi dwoma krajami w dziedzinie żeglugi powietrznej, w szczególności prowadzenie działań związanych z zarządzaniem kryzysowym, zarządzaniem ruchem powietrznym oraz planowaniem i organizacją. Umowy te pozwalają na rozszerzenie Jednolitej Europejskiej Przestrzeni Powietrznej poza przestrzenią powietrzną Unii Europejskiej.
Polska w Eurocontrol.
Od 2018 r. Prezes Urzędu Lotnictwa Cywilengo sprawuje stanowisko Wiceprzewodniczącego Tymczasowej Rady (PC). Ponadto eksperci ULC uczestniczą w posiedzeniach ciał doradczych Tymczasowej Rady (PC). 
Międzynarodowa konwencja o współpracy w dziedzinie bezpieczeństwa żeglugi powietrznej EUROCONTROL wraz z późniejszymi zmianami została przez Polskę ratyfikowana 20 kwietnia 2004 r., a państwem członkowskim Eurocontrol Polska stała się oficjalnie 1 września 2004 r.
Single European Sky.
W 1999 r. Komisja Europejska wydała komunikat dotyczący projektu Jednolitej Europejskiej Przestrzeni Powietrznej (, SES), którego propozycja została przyjęta w 2001 r. Celem projektu jest połączenie systemów kontroli przestrzeni powietrznej nad Unią Europejską, Szwajcarią i Norwegią w jeden, lecz do 2020 r. żadne zaplanowane działania nie zostały zrealizowane. Eurocontrol jako jeden z założycieli SESAR (), odgrywa ważną rolę w rozwoju projektu SES. 

</doc>
<doc id="142523" url="https://pl.wikipedia.org/wiki?curid=142523" title="Pomarańczowa alternatywa">
Pomarańczowa alternatywa



</doc>
<doc id="142524" url="https://pl.wikipedia.org/wiki?curid=142524" title="Urszula Modrzyńska">
Urszula Modrzyńska

Urszula Modrzyńska (ur. 23 lutego 1928 w Srebrnikach, zm. 11 grudnia 2010 w Łodzi) – polska aktorka teatralna i filmowa.
Życiorys.
Zadebiutowała w 1949 w Teatrze im. Wilama Horzycy w Toruniu. W 1954 zdała aktorski egzamin eksternistyczny. Znana m.in. z roli Doroty w filmie "Pokolenie" (1954) oraz Jagienki w polskim filmie historycznym "Krzyżacy" (1960).
W latach 80. całkowicie wycofała się z działalności aktorskiej z powodu choroby. Była żoną aktora Zbigniewa Józefowicza i młodszą siostrą aktorki Heleny Makowskiej-Fijewskiej. Zmarła w Łodzi. 20 grudnia 2010 została pochowana na cmentarzu komunalnym na Dołach.

</doc>
<doc id="142525" url="https://pl.wikipedia.org/wiki?curid=142525" title="Riverside (zespół muzyczny)">
Riverside (zespół muzyczny)

Riverside – polski zespół muzyczny wykonujący muzykę z pogranicza rocka i metalu progresywnego. Został założony w 2001 roku w Warszawie przez perkusistę Piotra Kozieradzkiego, gitarzystę Piotra Grudzińskiego (zmarły w 2016), basistę i wokalistę Mariusza Dudę oraz klawiszowca Jacka Mielnickiego, zastąpionego w 2003 przez Michała Łapaja. Skład zadebiutował wydanym w 2003 roku albumem pt. "Out of Myself". Płyta przysporzyła zespołowi pewnej popularności w Polsce, w tym za sprawą piosenki „Loose Heart” notowanej na Liście Przebojów Programu Trzeciego Polskiego Radia. Kolejne nagrania kwartetu ukazały się w 2005 roku na płycie zatytułowanej "Second Life Syndrome". Była to pierwsza produkcja Riverside, która znalazła się w zestawieniu OLiS.
Trzeci album składu zatytułowany "Rapid Eye Movement" ukazał się w 2007 roku. Płyta przysporzyła zespołowi pierwszego, choć niewielkiego sukcesu w Holandii, gdzie trafiła na tamtejszą listę sprzedaży MegaCharts. W 2009 roku ukazała się czwarta produkcja Riverside pt. "Anno Domini High Definition". Wyróżniony złotą płytą materiał znalazł się na szczycie listy najpopularniejszych płyt w Polsce (OLiS). Piąta płyta zespołu zatytułowana "Shrine of New Generation Slaves" została wydana w 2013 roku. Wydawnictwo dotarło do 2. miejsca zestawienia OLiS. Płyta trafiła także na listy przebojów w Niemczech, Belgii, Szwajcarii, Holandii i Finlandii. Był to największy sukces komercyjny w historii działalności zespołu.
W swej twórczości grupa poruszała takie zagadnienia jak zaburzenia psychiczne, miłość czy konflikt wewnętrzny. Powszechnie kategoryzowany jako przedstawiciel rocka lub metalu progresywnego kwartet w swej twórczości odwołuje się ponadto do takich stylów jak: rock alternatywny, indie rock, hard rock, post-rock, heavy metal, metal alternatywny oraz rock eksperymentalny. Pomimo znacznej popularności, w tym głównie na europejskiej scenie muzyki rockowej i heavymetalowej, grupa nigdy nie zwróciła większej uwagi mediów głównego nurtu w Polsce. Byli i obecni członkowie grupy utworzyli lub współtworzyli liczne zespoły i projekty poboczne, m.in. takie jak: Hate, Thunderbolt, Lunatic Soul, Saltus, Kataxu, Domain czy Sunwheel.
Historia.
2001–2004 ("Out Of Myself").
Zespół powstał w 2001 roku w Warszawie z inicjatywy gitarzysty Piotra Grudzińskiego znanego z występów w grupie Unnamed i perkusisty Piotra Kozieradzkiego, byłego członka kwartetu Hate. Muzycy do współpracy zaprosili wokalistę i basistę Mariusza Dudę – byłego członka Xanadu oraz klawiszowca Jacka Melnickiego, byłego członka Cedamus. Rok później muzycy dali pierwsze koncerty w Warszawie i Otwocku. W 2003 roku w limitowanym do 300 egzemplarzy nakładzie ukazało się pierwsze demo zespołu pt. "Riverside". Nagrania zostały rozdane podczas koncertu Riverside w warszawskim klubie Kopalnia 15 marca tego samego roku. W grudniu tego samego roku został wydany singel "Loose Heart". Piosenka dotarła do 17. miejsca Listy Przebojów Programu Trzeciego Polskiego Radia (LP3). W międzyczasie nakładem samego zespołu ukazał się debiutancki album Riverside pt. "Out of Myself". Płyta została nagrana w należącym do Melnickiego DBX Studio. Natomiast oprawę graficzną wykonał Pjepshu. 15 grudnia nakładem Mystic Production ukazało się pierwsze dostępne w powszechnej sprzedaży wznowienie debiutu. Oprawę graficzną reedycji przygotował amerykański grafik Travis Smith, znany m.in. ze współpracy z takimi zespołami jak Control Denied czy Lux Occulta. Pod koniec roku z zespołu odszedł Jacek Melnicki, którego zastąpił Michał Łapaj. W 2004 roku muzycy podpisali kontrakt z wytwórnią muzyczną Laser’s Egde, nakładem której na świecie został wydany debiut Riverside. Wcześniej grupa odbyła trasę koncertową w Polsce – Progressive Tour I 2004. Natomiast 11 czerwca muzycy wystąpili na festiwalu Ryockowisko w Goleniowie. W październiku skład udał się do Holandii, gdzie wziął udział w festiwalu Prog Power Festival w Baarlo. Po powrocie do Polski Riverside kontynuował występy w ramach Progressive Tour II 2004.
2005–2006 ("Second Life Syndrome").
7 marca 2005 roku ukazał się minialbum "Voices in My Head". Pochodzące z płyty piosenki „Stuck Between” i „Us” dotarły odpowiednio do 20. i 34. miejsca LP3. W kwietniu natomiast muzycy rozpoczęli europejską trasę koncertową Out Of Myself European Tour 2005. Latem zespół podpisał kontrakt z wytwórnią muzyczną InsideOut Music. Następnie formacja wystąpiła na licznych festiwalach, w tym na Eclipsed Festival w Niemczech i Prog Nose Festival w Belgii. 8 października tego samego roku został wydany singel "Conceiving You", który poprzedził wydany 31 października drugi album pt. "Second Life Syndrome". Płytę nagraną w Serakos Studio we współpracy z producentami muzycznymi Magdą i Robertem Srzednickimi ozdobiła grafika Travisa Smitha. Wydawnictwo spotkało się z przychylnymi recenzjami krytyków muzycznych. Holenderski magazyn Aardshock i niemiecki magazyn Eclipsed Magazine uznały "Second Life Syndrome" albumem miesiąca. Płyta dotarła także do 22. miejsca zestawienia OLiS. Od marca do maja 2006 roku skład dał szereg koncertów w ramach europejskiej trasy koncertowej Second Live Syndrome Tour. Występy odbyły się m.in. w Polsce, Czechach, Austrii i Hiszpanii. Natomiast latem zespół wystąpił m.in. podczas takich festiwali jak: Castle Party w Polsce, Masters of Rock w Czechach, czy NEARFest w USA. W październiku grupa odbyła drugą część Second Live Syndrome Tour, która objęła wyłącznie Polskę.
2007–2008 ("Rapid Eye Movement").
10 czerwca 2007 roku ukazał się singel „02 Panic Room”, który zwiastował trzeci album. W ramach promocji do piosenki powstał teledysk, który wyreżyserowali Maciej Pawelczyk i Radosław Wikiera. W międzyczasie formacja wzięła udział w trasie koncertowej Chaos In Motion – World Tour, poprzedzając występy Dream Theater, m.in. w Polsce, Portugalii i Francji. 24 września została wydana płyta "Rapid Eye Movement". Nagrania zostały zrealizowane w łódzkim Toya Sound Studios oraz warszawskim studiu Serakos. Oprawę graficzną przygotował Travis Smith. Płyta dotarła do 2. miejsca zestawienia OLiS. Płyta przysporzyła zespołowi także pierwszego, choć niewielkiego sukcesu w Holandii, gdzie trafiła na 73. miejsce tamtejszej listy sprzedaży – MegaCharts. Trzeci album studyjny Riverside był promowany podczas trasy koncertowej Rapid Eye Movement Tour. Muzycy wystąpili m.in. w Turcji, Finlandii, Norwegii, Szwajcarii i Wielkiej Brytanii. 17 marca 2008 został wydany kolejny singel pt. „Schizophrenic Prayer”. Utwór dotarł do 31. miejsca LP3. Również w marcu singel „02 Panic Room” uzyskał status złotej płyty, sprzedając się w nakładzie 10 tys. egzemplarzy. Latem kwartet koncertował w ramach festiwali, m.in. takich jak: Prog Power w USA, FMPM Festival w Kanadzie, Burg Herzberg Festival w Niemczech czy Union of Rock w Polsce. Natomiast w listopadzie ukazał album koncertowy "Reality Dream". Nagrania zostały wydane w limitowanym do 1000 egzemplarzy nakładzie w formie płyty CD, a także jako płyta gramofonowa w nakładzie 500 sztuk. Równolegle odbyła się europejska trasa koncertowa składu Reality Dream Tour.
2009–2012 ("Anno Domini High Definition").
26 kwietnia 2009 roku zespół wziął udział w koncercie charytatywnym na rzecz poszkodowanego w wypadku samochodowym Adriana Kowanka, wokalisty znanego z występów w kwartecie deathmetalowym Decapitated. Wcześniej formacja rozpoczęła prace nad kolejną płytą. 19 czerwca został wydany czwarty album Riverside pt. "Anno Domini High Definition". Płyta została zrealizowana w olsztyńskim Studiu X we współpracy z producentem muzycznym Szymonem Czechem. Okładkę ponownie przygotował Travis Smith. Wyróżnione złotą płytą za sprzedaż 15 tys. egzemplarzy nagrania dotarły do 1. miejsca zestawienia OLiS. Album dotarł także do 58. i 94. miejsca, odpowiednio holenderskiej i niemieckiej list sprzedaży. Natomiast pochodząca z albumu piosenka „Egoist Hedonist” dotarła do 31. miejsca LP3. W ramach promocji, do końca roku zespół koncertował w ramach europejskiej trasy koncertowej Anno Domini High Definition Tour. Grupa wystąpił m.in. w Polsce, Rosji, Włoszech, Francji i Niemczech. 14 grudnia 2009 zostało wydane w Europie pierwsze wydawnictwo DVD zespołu pt. "Reality Dream". Na albumie poza nagraniami koncertowymi znalazł się także stworzony przez Johna Visa film pt. „Behind the Curtain”. Na początku 2010 roku Riverside kontynuował promocję czwartej płyty podczas koncertów, m.in. w Grecji, Bułgarii, Turcji i Szwajcarii.
2013–2014 ("Shrine Of New Generation Slaves").
W maju 2011 roku z okazji dziesięciolecia działalności Riverside grupa wspierana przez Tides From Nebula odbyła europejską trasę koncertową Riverside Anniversary Tour. 20 czerwca tego samego roku nakładem wytwórni muzycznych Progteam, Glassville Records i Laser’s Edge ukazał się drugi minialbum Riverside pt. "Memories in My Head". Materiał był promowany singlem pt. "Forgotten Land", który dotarł do 6. miejsca LP3. Piosenka posłużyła także do promocji fabularnej gry komputerowej . Latem kwartet zagrał podczas festiwali De Pul i Bospop w Holandii, Veruno Prog Festival we Włoszech oraz Przystanek Woodstock w Polsce. Natomiast od października do listopada formacja kontynuowała trasę Riverside Anniversary Tour. W międzyczasie, 5 września do sprzedaży trafił sześciopłytowy BOX "Reality Dream Trilogy". Na wydawnictwo złożyły się cztery albumy studyjne zespołu oraz nagrania koncertowe.
18 stycznia 2013 roku w Polsce ukazał się piąty album studyjny kwartetu pt. "Shrine of New Generation Slaves". W pozostałych krajach i w Stanach Zjednoczonych materiał został wydany odpowiednio 21 stycznia i 5 lutego tego samego roku. Album został zarejestrowany w warszawskim Serakos Studio we współpracy z jego właścicielami Magdą i Robertem Srzednickimi. Okładkę po raz kolejny namalował Travis Smith. Płytę poprzedził wydany 17 grudnia 2012 roku singel pt. „Celebrity Touch”, który dotarł do 24. miejsca LP3. W ramach promocji do utworu został zrealizowany również teledysk, który wyreżyserował Mateusz Winkiel. Wydawnictwo dotarło do 2. miejsca zestawienia OLiS. Płyta trafiła także na listy przebojów w Niemczech, Belgii, Szwajcarii, Holandii i Finlandii. Był to największy sukces komercyjny w historii działalności zespołu. Promocja płyty wiązała się również z najdłuższą w historii zespołu trasą koncertową, w ramach której zespół zagrał nie tylko w niemal wszystkich krajach europejskich, ale również w Meksyku oraz Stanach Zjednoczonych. Ostatni, setny koncert odbył się w Muzycznym Studiu Polskiego Radia im. Agnieszki Osieckiej w Warszawie.
Od 2015 ("Love, Fear and the Time Machine i Eye Of The Soundscape").
4 września 2015 ukazała się szósta płyta "Love, Fear and the Time Machine", która została uznana albumem roku w plebiscycie miesięcznika Teraz Rock. 21 lutego 2016 w wieku 40 lat zmarł nagle Piotr Grudziński. Kondolencje z powodu niespodziewanej śmierci muzyka złożyli m.in. Steven Wilson, Mike Portnoy oraz Anathema. W oficjalnym oświadczeniu zespół poinformował, że zgon gitarzysty nastąpił z powodu nagłego zatrzymania krążenia, jednocześnie zostały odwołane wszystkie koncerty planowane na 2016 rok
22 września 2016 roku zespół na swojej oficjalnej stronie internetowej opublikował oświadczenie, w którym poinformował, iż zespół będzie kontynuował działalność jako trio w składzie Mariusz Duda, Michał Łapaj i Piotr Kozieradzki, nie przeprowadzając castingu na nowego gitarzystę. Poinformowano również o planach koncertowych, między innymi o zagraniu koncertu kilka dni po rocznicy śmierci Grudzińskiego oraz o chęci nagrania nowego albumu, który ma być „powrotem do mocniejszego i bardziej intensywnego brzmienia”.
21 października 2016 roku został wydany kompilacyjny, instrumentalny album "Eye of the Soundscape" zawierający również nowe utwory, ostatnie nagrane z Piotrem Grudzińskim. 4 listopada grupa zapowiedziała koncert w Progresji, który odbył się 25 lutego 2017 roku. Bilety na koncert zostały wyprzedane w przeciągu jednego dnia. Tydzień później zespół zapowiedział kolejny koncert w Progresji mający się odbyć 26 lutego. Bilety na drugi koncert również wyprzedano w komplecie. 16 listopada tego roku została wydana biografia zespołu – „Sen w wysokiej rozdzielczości” autorstwa Maurycego Nowakowskiego ().
Muzyka i teksty.
Powszechnie kategoryzowany jako przedstawiciel rocka lub metalu progresywnego kwartet w swej twórczości odwołuje się ponadto do takich stylów jak: rock alternatywny, indie rock, post-rock, heavy metal, metal alternatywny, rock eksperymentalny oraz hard rock. Według gitarzysty zespołu Piotra Grudzińskiego rozwiązania kompozycyjne w muzyce Riverside mogą budzić skojarzenia z dokonaniami takich zespołów jak: Pain of Salvation, Porcupine Tree, czy Tool. Autorem tekstów na wszystkich płytach grupy był basista i wokalista Mariusz Duda. Motywy stanowią niezmienną dla Riverside cechę występującą na wszystkich albumach studyjnych. Na wydanym w 2003 roku debiucie zespołu "Out of Myself" dziennikarz czasopisma Teraz Rock – Michał Kirmuć – przywołał odniesienia do twórczości kwartetu Pink Floyd. Wydany w 2005 roku album pt. "Second Life Syndrome" przyniósł zmiany stylistyczne za sprawą klawiszowca Michała Łapaja, który w 2003 roku zastąpił Jacka Melnickiego. Nowy muzyk w szeregach Riverside zastosował liczne partie organów Hammonda, które według Łukasza Wewióra, redaktora, także związanego z pismem Teraz Rock, sugerują wpływy wczesnej twórczości kwintetu Deep Purple.
Trzecia produkcja zespołu "Rapid Eye Movement" nie przyniosła zmian stylistycznych. Kolejny album formacji, "Anno Domini High Definition", ukazał się w 2009 roku. Recenzent serwisu Onet.pl – Przemysław Jurek – wymienił nieobecne na poprzednich produkcjach Riverside wpływy muzyki elektronicznej. Jurek wskazał także na uformowanie się oryginalnego stylu Riverside. Jednakże dziennikarz nie wymienił części składowych swego stwierdzenia. Z kolei według dziennikarza magazynu Teraz Rock – Marcina Gajewskiego – za sprawą piosenki „Driven To Destruction” kwartet ponownie odwołał się do Porcupine Tree. Drugi, jubileuszowy minialbum składu pt. "Memories in My Head" z 2011 roku zawierał wpływy hard rocka. Nagrania stanowiły w pewnym stopniu zapowiedź kierunku, jaki grupa obrała na kolejnej płycie. Wydany w 2013 roku piąty album Riverside pt. "Shrine of New Generation Slaves" został utrzymany w stylistyce hardrockowej, czego przyczyną, według Mariusza Dudy było wyczerpanie się formuły stylistycznej obecnej na poprzednich wydawnictwach. Potwierdzeniem tego była recenzja Pawła Gzyla na łamach Onet.pl, który wymienił ponadto „echa” twórczości zespołów Yes i Opeth (patrz "Heritage", 2011). Wydany w 2015 album "Love, Fear and the Time Machine" przyniósł znaczne złagodzenie brzmienia. Inspiracje Mariusza Dudy (który pierwszy raz samodzielnie skomponował materiał na płytę) sięgały lat osiemdziesiątych i takich zespołów jak m.in. The Cure lub Marillon

</doc>
<doc id="142526" url="https://pl.wikipedia.org/wiki?curid=142526" title="Aleksander Fogiel">
Aleksander Fogiel

Aleksander Fogiel (ur. 26 lutego 1910 w Siedlcach, zm. 17 stycznia 1996 w Łodzi) – polski aktor teatralny i filmowy, reżyser, dyrektor teatrów, scenograf, dekorator teatralny.
Wczesne lata i wojna.
Urodził się w rodzinie kolejarskiej. Ukończył Technikum Kolejowe w Siedlcach oraz kurs Miejskiej Szkoły Rysunku i Zdobnictwa w Warszawie. Przez dwa lata pracował jako dekorator teatralny. Debiutował w teatrach Wojska Polskiego, w których występował aż do zakończenia II wojny światowej, pracując w nich jednocześnie jako aktor, scenograf i autor sztuk. Pracę w teatrze godził z pracą na kolei. W czasie wojny na polecenie gen. Karola Świerczewskiego zakładał Frontowy Teatr Artylerii 2 Armii Wojska Polskiego.
Po wojnie.
Po wojnie wiązał się kolejno z wieloma teatrami w Polsce m.in. we Wrocławiu, Poznaniu i Łodzi. W Szczecinie zakładał i kierował Teatrem Lalki i Aktora „Pleciuga”. Podczas pracy artystycznej w szczecińskim teatrze projektował scenografie do spektakli, a także wyreżyserował kilka sztuk teatralnych. W filmie zadebiutował w 1958 roku, rolą Apostoła w filmie Czesława Petelskiego "Baza ludzi umarłych".
Miał w swoim dorobku ponad sto ról filmowych. Do najbardziej znanych można zaliczyć m.in. rolę Maćka z Bogdańca w polskim filmie historycznym Aleksandra Forda "Krzyżacy" z 1960 roku, oraz rolę Sołtysa w trylogii komediowej Sylwestra Chęcińskiego "Sami swoi", "Nie ma mocnych", "Kochaj albo rzuć".
Życie prywatne.
Był żonaty z Celiną z Dąbrowskich. Jego bratem stryjecznym był piosenkarz Mieczysław Fogiel, występujący pod pseudonimem Mieczysław Fogg. Dwaj synowie aktora, Andrzej (ur. 1941) i Tomasz (ur. 1953) są aktorami-śpiewakami (Andrzej występuje w Teatrze Muzycznym w Łodzi a Tomasz w Teatrze Muzycznym w Gdyni), trzeci syn Waldemar (1943–1976) był tancerzem i choreografem. Jego wnuk, aktor dziecięcy Krzysztof Fogiel, zagrał w serialu Jerzego Gruzy "Czterdziestolatek. 20 lat później" rolę Borysa, wnuka Stefana Karwowskiego.
Zmarł w wieku 86 lat w Łodzi i został pochowany na tamtejszym Cmentarzu Komunalnym na Dołach (kwatera XXV, rząd 18, grób 21).

</doc>
<doc id="142527" url="https://pl.wikipedia.org/wiki?curid=142527" title="Andrzej Szalawski">
Andrzej Szalawski

Andrzej Szalawski, właśc. Andrzej Wojciech Pluciński, ps. „Florian” (ur. 4 grudnia 1911 w Warszawie, zm. 11 października 1986 tamże) – polski aktor teatralny, filmowy i telewizyjny.
Życiorys.
Syn urzędnika państwowego Józefa Plucińskiego i Idy z Szalawskich. Po ukończeniu gimnazjum wstąpił do Państwowego Instytutu Sztuki Teatralnej w Warszawie, po którego ukończeniu w 1936, przez trzy kolejne sezony zdobywał aktorskie szlify na scenach Poznania i Lwowa. Grał w filmach od 1929, zyskał przed wojną popularność rolą w filmie "„Dziewczęta z Nowolipek”", był także aktorem teatralnym w Poznaniu i Lwowie.
Na stopień podporucznika został mianowany ze starszeństwem z 1 stycznia 1937 i 1079. lokatą w korpusie oficerów rezerwy piechoty. We wrześniu 1939 został zmobilizowany do 26 pułku piechoty, stacjonującego w Gródku Jagiellońskim. Czwartego dnia wojny jego oddział skierowano do Lwowa. Bronił miasta do jego kapitulacji przed Armią Czerwoną 22 września. Po kapitulacji miasta zignorował zarządzenie radzieckiego okupanta i nie zarejestrował się jako oficer, unikając później śmierci w Katyniu.
Pozostał na terenie okupacji sowieckiej, grał w teatrze kierowanym przez Aleksandra Węgierkę i w teatrach grodzieńskich, białostockich i mińskich. Po ataku Niemiec na ZSRR wyjechał do Warszawy. Po przyjeździe do stolicy nie mógł znaleźć zatrudnienia w zawodzie, czemu na przeszkodzie stanęły jego wcześniejsze występy w spektaklach agitacyjnych pod okupacją radziecką. Pozbawiony środków do życia oraz niezbędnych dokumentów chroniących przed wywózką, zatrudnił się w ekipie warszawskiego oddziału niemieckiej kroniki filmowej "Die Deutsche Wochenschau", której był lektorem ("Tygodnik Dźwiękowy Guberni Generalnej"). Występował też w koncesjonowanych przez Niemców teatrach: „Komedia”, „Miniatury”, „Jar” i „Maska”.
W październiku 1941 został zaprzysiężony jako członek Związku Walki Zbrojnej pod pseudonimem „Florian” i jako pracownik Oddziału II KG AK otrzymał rozkaz kontynuowania pracy w niemieckiej kronice filmowej celem rozpracowania zatrudnionych tam osób. Przez kolejne dwa lata dostarczał AK informacje o niemieckich planach propagandowych i agentach. W związku z niechęcią środowiska podjął próbę odejścia z kroniki filmowej, co udało mu się w lipcu 1943, nadal grał jednak w teatrach.
Po wojnie część przedstawicieli środowiska artystycznego (m.in. Bohdan Korzeniewski) twierdziła, że w okresie okupacji Szalawski odczytywał niemieckie komunikaty nadawane przez głośniki uliczne (tzw. „szczekaczki”), w których podawał nazwiska Polaków skazanych na śmierć oraz informował o „frontowych zwycięstwach III Rzeszy”. To jego głos miał rzekomo oznajmić w kwietniu 1943 roku tysiącom Polaków o zbrodni w Katyniu. Zarzut ten został jednak podważony w czasie procesu artysty w 1949, stanowczo zaprzeczali również pracy Szalawskiego w „szczekaczce” jego koledzy z Armii Krajowej.
Po zakończeniu wojny nie przeszedł weryfikacji przed komisją ZASP-u (tzw. „komisja Korzeniewskiego”) i przez trzy lata miał zakaz wykonywania zawodu. Decyzją sądu koleżeńskiego został również skreślony z listy członków ZASP-u. Wyjechał na Ziemie Odzyskane, gdzie w Jeleniej Górze imał się różnych zajęć, był m.in. szoferem i suflerem. W kwietniu 1947 jego „banicja” dobiegła jednak końca – zezwolono mu na występy. Został zatrudniony w Teatrze Wojska Polskiego w Łodzi. Wkrótce wstąpił też do PPS. 1 października 1948 został jednak aresztowany przez UB pod zarzutem „współpracy z hitlerowcami i działania na szkodę Narodu Polskiego”. Postawiony przed sądem w Warszawie, który w procesie trwającym od 18 do 20 lipca 1949 skazał go na cztery lata więzienia i konfiskatę mienia. Prośba o łaskę skierowana do prezydenta Bolesława Bieruta przez matkę Szalawskiego – Idę Plucińską nie została uwzględniona. Andrzej Szalawski zakończył odbywanie kary 1 października 1952.
Po wyjściu z więzienia podjął pracę w Teatrze im. Stefana Jaracza w Łodzi, Teatrze Narodowym w Warszawie, Teatrze Powszechnym w Warszawie i Teatrze Wybrzeże w Gdańsku. W 1956 obrazem "Wraki" wrócił też do gry w filmach, występował w roli Juranda ze Spychowa w polskim filmie historycznym "Krzyżacy" (1960) oraz w roli Hermana Bucholca w "Ziemi obiecanej" Andrzeja Wajdy na podstawie powieści Władysława Reymonta. Podkładał również głos do roli Artura Młodnickiego (szef trupy teatralnej) w "Czarnych chmurach".
Kontrowersje.
Aktor do śmierci spotykał się z ostentacyjną niechęcią części kolegów, którzy nie wierzyli – lub nie chcieli uwierzyć – w jego niewinność (nie bez znaczenia była tu ponoć powierzchowność aktora – przystojny i inteligentny, ze skłonnością do wywyższania się i egotyzmu). Do jego najzagorzalszych przeciwników należał Bohdan Korzeniewski. To za sprawą jego donosu i oskarżenia o kolaborację z Niemcami do Departamentu Spraw Wewnętrznych AK, Szalawski został podczas okupacji skazany na hańbiącą karę ostrzyżenia włosów (ostrzygł się sam). Jego obrońcy, wśród których był m.in. Kazimierz Moczarski, nigdy jednak nie zwątpili w jego prawość.
Sam Szalawski do końca życia walczył o odzyskanie dobrego imienia. W 1966 Sąd Wojewódzki dla miasta Warszawy zdecydował wprawdzie o zatarciu skazania, jednak za jego życia nie przeprowadzono rehabilitacji. Ministerstwo sprawiedliwości „nie znajdowało podstaw do wniesienia rewizji nadzwyczajnej”.
Śmierć.
W 1980 przeszedł na emeryturę, zmarł na wylew 11 października 1986 roku. Na skromnym grobie Szalawskiego na cmentarzu Powązkowskim (kwatera 256-1-20) do śmierci jego żony Izabeli Wilczyńskiej-Szalawskiej nie było krzyża. „Uważałam, że swój krzyż Andrzej nosił na barkach przez większą część życia – tłumaczyła jego żona. – Nie chciałam, żeby cień krzyża padał jeszcze na jego grób”.
Życie prywatne.
Był trzykrotnie żonaty. Pierwszą żoną artysty była poślubiona w listopadzie 1939 tancerka i aktorka Kazimiera Kruszelnicka, drugą poślubiona 25 lutego 1956 w Łodzi aktorka i reżyserka Stefania Gintel-Domańska (rozwód w 1965), a trzecią poślubiona 7 października 1975 w Warszawie aktorka Izabela Wilczyńska, była żona dziennikarza Bronisława Trońskiego.

</doc>
<doc id="142528" url="https://pl.wikipedia.org/wiki?curid=142528" title="Henryk Borowski">
Henryk Borowski

Henryk Borowski (ur. 14 lutego 1910 w Płocku, zm. 13 listopada 1991 w Warszawie) – polski aktor teatralny i filmowy.
Życiorys.
Absolwent Liceum Ogólnokształcącego im. Władysława Jagiełły w Płocku i Państwowego Instytutu Sztuki Teatralnej.
Przed II wojną światową grał w wileńskim Teatrze na Pohulance oraz we Lwowie. Po wojnie najdłużej występował w Teatrze Współczesnym w Warszawie i Teatrze Telewizji. Został pochowany na cmentarzu parafialnym w Starych Babicach koło Warszawy.
Radio.
Występował w słuchowiskach radiowych, m.in. Jacka Janczarskiego i Adama Kreczmara.

</doc>
<doc id="142529" url="https://pl.wikipedia.org/wiki?curid=142529" title="Tadeusz Białoszczyński">
Tadeusz Białoszczyński

Tadeusz Białoszczyński (ur. 25 listopada 1899 w Tamanowicach, zm. 24 stycznia 1979 w Warszawie) – polski aktor teatralny, filmowy, telewizyjny i radiowy.
Życiorys.
Młodość.
Jego ojciec, Jan, był rolnikiem i urzędnikiem skarbowym. Jego matką była Maria z Sieńczaków. Absolwent Gimnazjum św. Jacka i Miejskiej Szkoły Dramatycznej w Krakowie. 25 czerwca 1921 wystąpił w roli Gustawa we fragmencie "Dziadów" – spektaklu wystawionego w szkole.
Debiut na scenie.
Oficjalnie na scenie zadebiutował 10 września 1921 w przedstawieniu "Burmistrz Stylmondu" w roli Karola von Schaunberg na deskach Teatru Miejskiego im. Juliusza Słowackiego w Krakowie. Z teatrem tym związany był do 1924, po czym przeniósł się do Teatru Miejskiego w Łodzi, gdzie występował do 1927. W latach 1927–1929 był aktorem teatrów warszawskich: Polskiego i Małego, a później przez rok występował w Wilnie w Teatrze na Pohulance i Teatrze Lutnia. Od 1927 współpracował także z Polskim Radiem. 
W latach 1923–1926, 1931-1932 i 1936-1937 był aktorem łódzkiego Teatru Miejskiego, występując też gościnnie w Warszawie. następnie występował kolejno w Teatrach Miejskich we Lwowie (1932-36) oraz równolegle w Teatrze Narodowym i Nowym w Warszawie (1937-1939). W filmie zadebiutował w 1937.
II wojna światowa.
W czasie II wojny światowej imał się różnych zajęć, pracując jako szatniarz, robotnik i urzędnik. Grał też w jawnych teatrach – Komedia, Maska i Nowości. Po powstaniu warszawskim został przetransportowany do obozu w Zakroczymiu.
Okres powojenny.
W 1945 musiał poddać się leczeniu, które odbył w Łodzi i Zakopanem. Następnie związał się z teatrami krakowskim, a w 1952 przeniósł się do Warszawy. Wystąpił w wielu słuchowiskach radiowych i spektaklach Teatru Telewizji. 1 września 1975 przeszedł na emeryturę, ale występował jeszcze gościnnie. 9 września 1976 obchodził pięćdziesięciolecie pracy na scenie. Pochowany na cmentarzu Powązkowskim w Warszawie (kwatera 167-3-4).
Zapamiętany został jako aktor obdarzony głosem o pięknym brzmieniu i świetną dykcją, co często doceniali krytycy.
Role w filmach oraz serialach telewizyjnych.
Znany jest też z ról w filmach i serialach telewizyjnych, m.in. z roli księcia mazowieckiego Janusza I w polskim filmie historycznym "Krzyżacy" w reż. Aleksandra Forda (1960), wystąpił także w "Czarnych chmurach", "Ziemi obiecanej" i "Pannach z Wilka". Partnerował Zofii Lindorf w przedwojennym melodramacie "Trzy serca" (kamerdyner Aleksander i jego żona Michalinka), grając w tej produkcji z Elżbietą Barszczewską, Jerzym Pichelskim i Aleksandrem Żabczyńskim. Jedną z jego najbardziej znanych ról była rola pułkownika Herberta Reinera w odcinku pt. "Żelazny Krzyż" w serialu telewizyjnym "Stawka większa niż życie".

</doc>
<doc id="142530" url="https://pl.wikipedia.org/wiki?curid=142530" title="Mieczysław Kalenik">
Mieczysław Kalenik

Mieczysław Kalenik (ur. 1 stycznia 1933 w Międzyrzecu Podlaskim, zm. 16 czerwca 2017 tamże) – polski aktor filmowy i teatralny.
Życiorys.
Urodził się jako syn Jana i Aleksandry z domu Chmielewskiej. Ukończył Szkołę Podstawową nr 2, a następnie Gimnazjum Ekonomiczno-Handlowe w Międzyrzecu Podlaskim. Maturę zdał w 1952. Przyszłość swoją wiązał z zawodem marynarza. Bardzo interesował się recytacją wierszy. W 1952 brał udział w Ogólnopolskim Konkursie Recytatorskim, który odbył się w Lublinie. Tam zauważyła go profesor PWST w Warszawie Zofia Małynicz.
W latach 1953–1957 studiował w PWST. Jeszcze przed uzyskaniem dyplomu został zaangażowany do zespołu Teatru Komedia w Warszawie. Debiutował w musicalu "Pocałuj mnie, Kasiu" w reż. Jerzego Rakowieckiego. W czasie studiów grał też role epizodyczne w wielu filmach: "Godziny nadziei", "Syrenie warszawskiej", "Zimowym zmierzchu", "Skarbie kapitana Martensa".
W latach 1958–1959, gdy grał w Teatrze Powszechnym w Warszawie, został zaangażowany przez Aleksandra Forda do filmu "Krzyżacy" w roli Zbyszka z Bogdańca. Był aktorem w Teatrze Narodowym, Teatrze Nowym i Polskim w Warszawie. Od 1954 występował w Teatrze Telewizji. Brał udział w znanych serialach: "Czterdziestolatek", "Polskie drogi", "Czarne chmury", "Lalka". W 2001 otrzymał tytuł Honorowego Obywatela Miasta Międzyrzeca Podlaskiego.
W 2008 został odznaczony Srebrnym Medalem „Zasłużony Kulturze Gloria Artis”. Został pochowany na cmentarzu parafialnym w Międzyrzecu Podlaskim.
Życie prywatne.
Był mężem pisarki i publicystki Wiesławy Czapińskiej. Ich córka Magdalena jest operatorem kamery.

</doc>
<doc id="142531" url="https://pl.wikipedia.org/wiki?curid=142531" title="Józef Kostecki">
Józef Kostecki

Józef Kostecki (ur. 26 lutego 1922 w Krakowie, zm. 18 sierpnia 1980 w Warszawie) – polski aktor. 
Życiorys.
W 1948 roku ukończył studia na Akademii Teatralnej w Warszawie. Znany z roli księcia Witolda w polskim filmie historycznym Krzyżacy.

</doc>
<doc id="142533" url="https://pl.wikipedia.org/wiki?curid=142533" title="Janusz Strachocki">
Janusz Strachocki

Janusz Strachocki (ur. 8 lutego 1892 w Warszawie, zm. 29 grudnia 1967 tamże) – polski aktor i reżyser teatralny. Najbardziej znany z roli wielkiego mistrza Konrada von Jungingena w filmie "Krzyżacy" (1960).
Życiorys.
Urodził się 8 lutego 1892 w Warszawie, w rodzinie Bronisława, inżyniera kolejowego, i Jadwigi ze Szpetów, nauczycielki. W 1911 zdał maturę w Gimnazjum Wojciecha Górskiego w Warszawie. W latach 1912–1913 studiował wokalistykę w konserwatorium w Berlinie, ale choroba uniemożliwiła mu karierę śpiewaczą. Jesienią 1913 został słuchaczem Szkoły Aplikacyjnej przy Warszawskich Teatrach Rządowych, a w grudniu debiutował w epizodach na deskach Teatru Rozmaitości i Teatru Letniego. Po wybuchu I wojny światowej został wraz z rodziną ewakuowany do Rosji, gdzie w 1915 trafił do Teatru Polskiego Arnolda Szyfmana w Moskwie. Po wojnie występował w teatrach Warszawy. W latach 30. grał i reżyserował także w teatrach Łodzi i Lwowa.
„Okres okupacji niemieckiej spędził w Warszawie. Zajmował się handlem, był robotnikiem w fabryce zup, kelnerem. Należał do AK, współpracował z jej wywiadem. Brał udział w konspiracyjnych koncertach poetyckich”.
Pod koniec II wojny światowej założył pierwszą powojenną polską szkołę aktorską – Miejską Szkołę Dramatyczną, działającą od października 1944 na warszawskiej Pradze. W kwietniu 1947 przekształcono ją w Państwową Wyższą Szkołę Aktorską, a rektorem został Aleksander Zelwerowicz. Strachockiemu zaproponowano objęcie dyrekcji Teatru im. Stefana Jaracza w Olsztynie. Ofertę Ministerstwa Kultury i Sztuki przyjął, tym bardziej, że ministerstwo zadeklarowało subwencjonowanie placówki i w niedalekiej przyszłości jej upaństwowienie. Do Olsztyna Strachocki przyjechał w czerwcu 1947 z dwunastoosobową grupą wychowanków. Wystartował kilka miesięcy później, 4 października, premierą „Fantazego” Słowackiego, reżyserując tę komedię romantyczną i grając w niej główną rolę. Spośród absolwentów jego szkoły na olsztyńskiej scenie debiutowali w zawodzie znani później aktorzy: Tadeusz Janczar, Józef Nalberczak, Ryszard Pietruski. W lipcu 1948 roku Strachocki zrezygnował ze stanowiska „wobec niedostatecznej troski miejscowych władz o byt zespołu” – jak to elegancko ujął. I jak przyszedł do Olsztyna z grupą wychowanków, tak i z nią odszedł.
Rok kierowania przez Strachockiego olsztyńską sceną to jedenaście premier i 292 spektakle, które obejrzało 95,2 tys. widzów. Mniej premier niż w poprzednim sezonie, ale lepszej jakości. Ani jednej z repertuaru poważnego. Repertuar lżejszy stanowiły sztuki A. Fredry, G. B. Shawa i autorów współczesnych, Jacques'a Companéeza i Noego, André Claude’a Pugeta, Viktora Eftimiu, Scribe’a, J. B. Priestleya, Arnolda Ridleya, Konstantego Krumłowskiego, O. Connorsa. Nie wystawiono żadnej farsy bulwarowej. W recenzjach prasowych rok Strachockiego w olsztyńskim teatrze jawi się jako „okres starannych i przemyślanych inscenizacji, świeżych i ożywczych prezentacji aktorskich” (Tadeusz Prusiński, „Jest teatr w Olsztynie", Olsztyn 2005, s. 62–65).
Po Olsztynie Strachocki związał się z teatrami Warszawy (głównie z Narodowym). Jego ostatnią rolą był Achilles w „Kleopatrze” Cypriana Kamila Norwida, wyreżyserowanej przez Mieczysława Górkiewicza w Teatrze Narodowym (premiera 15 czerwca 1967 roku).
Zmarł w Warszawie. Pochowany na Cmentarzu Wojskowym na Powązkach w Warszawie (kwatera C2-4-3).
Życie prywatne.
W lutym 1914 ożenił się ze Stefanią Czajkowską, polonistką i aktorką. Miał dwóch synów: Andrzeja (1922–2001), inżyniera architekta i scenografa, oraz Jeremiego (1924–1998), inżyniera architekta.

</doc>
<doc id="142538" url="https://pl.wikipedia.org/wiki?curid=142538" title="Batman">
Batman

Batman (jego "alter ego" – Bruce Wayne) – fikcyjna postać (superbohater) znany z licznych serii komiksowych, wydawanych przez DC Comics, oraz z różnych adaptacji związanych z tą postacią. Po raz pierwszy postać Batmana pojawiła się w czasopiśmie komiksowym "Detective Comics vol. 1 #27" w maju 1939 roku. Postać Batmana została stworzona wspólnie przez Boba Kane’a i Billa Fingera, lecz przez wiele lat tylko Kane był oficjalnie podawany jako autor. W zamyśle twórców Batman miał być pogromcą przestępczości, powstałym z kombinacji cech różnych bohaterów magazynów pulpowych i filmów. Bob Kane wzorował się przede wszystkim na Zorro, którego znał z oglądanej w młodości ekranizacji jego przygód, zatytułowanej "Znak Zorro" ("The Mark of Zorro") z 1920 roku (stamtąd zaczerpnął ideę zamaskowanego mężczyzny jakim był Bruce Wayne). Innymi inspiracjami były dla niego Shadow i Drakula z filmowej adaptacji z 1931 (idea mrocznej postaci), postać złoczyńcy z filmu "The Bat Whispers" z 1930 roku (idea kostiumu nietoperza, idea bat-sygnału), Sherlock Holmes (idea błyskotliwego detektywa i stratega), jak również szkice skrzydłowca autorstwa Leonarda da Vinci. Imię "alter ego" Batmana – Bruce zostało zainspirowane postacią króla Szkocji Roberta I Bruce’a, zaś nazwisko rodowe – Wayne pochodzi od bohatera rewolucji amerykańskiej – Anthony’ego Wayne’a. Oryginalnie był nazywany „The Bat-man” lub „The Batman”, w Polsce znany również jako „człowiek-nietoperz”, posiada także przydomki: "The Caped Crusader" ("Krzyżowiec w pelerynie"), "The Dark Knight" ("Mroczny Rycerz"), oraz "The World's Greatest Detective" ("Najlepszy Detektyw Świata").
Batman obok Supermana należy do najbardziej znanych postaci komiksowych. Obaj są superbohaterami, których zadaniem jest walka ze złem i pomoc ludziom. Batman nie posiada żadnych nadludzkich mocy, swoje zdolności zawdzięcza treningowi fizycznemu, unikalnym gadżetom i pojazdom. W komiksowym uniwersum DC uchodzi za najwybitniejszego detektywa. Pilnuje porządku w rodzinnym mieście Gotham City.
Znany jest również z licznych seriali aktorskich i animowanych, filmów fabularnych i gier komputerowych, bazujących na komiksach. Pierwszy raz na ekranie pojawił się w 15-odcinkowym serialu kinowym "Batman" z 1943 roku, gdzie w tytułową postać wcielił się Lewis Wilson. W kontynuacji serialu, pod tytułem "Batman and Robin" z 1949 roku miejsce Wilsona zajął Robert Lowery. W serialu telewizyjnym z lat sześćdziesiątych oraz w filmie "Batman zbawia świat" ("Batman: The Movie") w rolę człowieka-nietoperza wcielił się Adam West. W dwóch filmach w reżyserii Tima Burtona: "Batman" z 1989 roku oraz "Powrót Batmana" ("Batman Returns") z 1992 roku tytułową postać zagrał Michael Keaton, natomiast w kontynuacjach (reżyserowanych odtąd przez Joela Schumachera), Batmana zagrali kolejno: Val Kilmer w "Batman Forever" z 1995, oraz George Clooney w "Batman i Robin" ("Batman and Robin") 1997 roku. W trylogii "Mrocznego Rycerza" ("The Dark Knight") w reżyserii Christophera Nolana w postać Batmana wcielił się Christian Bale. W sequelu "Człowieka ze Stali" ("Man of Steel") pod tytułem ' ("Batman v Superman: Dawn of Justice") z 2016 roku, nowym odtwórcą Batmana został Ben Affleck. W serialu telewizyjnym "Gotham" w rolę młodego Bruce’a Wayne’a wcielił się młody aktor David Mazouz, a w filmie "Batman" ("The Batman") z 2022 rolę tytułową zagrał Robert Pattinson. Natomiast w serialu animowanym "Batman" ("Batman: The Animated Series"), oraz w jego kontynuacjach, a także grze komputerowej ' głosu postaci Batmana użyczył aktor Kevin Conroy.
W 2000 roku w Warszawie odnalazł się pierwszy amerykański numer komiksu o Batmanie. Jego właściciel kupił go podczas pobytu w USA w 1939 roku i od powrotu do Polski przechowywał w domu, po czym sprzedał jednemu z warszawskich sklepów z komiksami. Tego typu komiks jest wart ok. 150 tysięcy dolarów i jest jedynym takim znaleziskiem w Europie, co potwierdziło – podobnie jak autentyczność komiksu – jego amerykańskie wydawnictwo.
Batman został uznany za największego superbohatera wszech czasów przez magazyn SFX.
Opis postaci.
Bruce Wayne był spokojnym, szczęśliwym dzieckiem pary miliarderów. Rodzice nie rozpieszczali go, obdarzając mądrą miłością. Pewnego wieczoru wybrali się we trójkę do kina na seans filmu Zorro (w wersji filmowej był to teatr). Po skończonym spektaklu udawali się do domu, gdy nagle zza rogu wyłonił się bandyta, zażądał pieniędzy i biżuterii, a gdy Wayne’owie stawili opór, ten zabił ich bez skrupułów na oczach chłopca.
To wydarzenie odmieniło dalsze życie Bruce’a. Zaczął trenować umysł i ciało. Wrócił do rodzinnego miasta, by chronić je przed bandytami.
Umiejętności i wyposażenie.
Batman w odróżnieniu od wielu innych superbohaterów nie posiada żadnych nadprzyrodzonych mocy. Ich rolę pełni wysoka inteligencja i znakomita kondycja fizyczna, znajomość psychologii (np. wykorzystywanie mrocznego wizerunku mściciela i teatralności w celu zyskania przewagi psychologicznej nad przeciwnikiem lub wymuszenia od niego zeznań), kryminalistyki (znajomość metod i technik śledczych, przydatnych np. przy rozwiązywaniu zagadek Riddlera), strategii, sztuk walki (znajomość ponad 127 różnych stylów, w tym skoncentrowanych na uderzeniach m.in.: boks klasyczny, boks francuski, boks tajski, capoeira, style karate np. Shōtōkan i Gōjū-ryū, style wushu np. Wing Chun, oraz skoncentrowanych na chwytach m.in.: judo, brazylijskie jiu-jitsu i sambo, a także z wykorzystaniem broni białej np. szermierka), znajomość wielu języków oraz korzystanie z różnych fikcyjnych osobowości (np. Matches Malone).
Początkowo Batman używał broni palnej, a nawet zabijał swoich oponentów. Dopiero, kiedy w 1940 roku redaktorem komiksów o przygodach tej postaci został Whitney Ellsworth, Batman zaczął posługiwać się kodeksem moralnym, który zabraniał mu zabijać i korzystać ze śmiercionośnej broni. Odtąd, aby móc prowadzić swoją krucjatę ze zbrodnią, Batman zaczął posługiwać się wyłącznie gadżetami i wysoce zaawansowaną technologią. Z lubością, nazywając swoje wynalazki, dodaje przedrostek "bat-" (ang. "nietoperz)", np. batlina, batmobil.

</doc>
<doc id="142540" url="https://pl.wikipedia.org/wiki?curid=142540" title="Jan XII (papież)">
Jan XII (papież)

Jan XII (łac. "Ioannes XII", właśc. Oktawian, ur. ok. 937, zm. 14 maja 964) – papież w okresie od 16 grudnia 955 do 4 grudnia 963 i od lutego 964 do kwietnia 964.
Życiorys.
Przed wyborem na papieża.
Urodził się w Rzymie, jako Oktawian, syn Alberyka II; pochodził z rodu Tusculum. Na wyraźną prośbę swojego ojca (co było pogwałceniem dekretu Symmachusa z 499 roku) został wybrany papieżem w wieku osiemnastu lat. Oktawian, w chwili wyboru miał już święcenia kapłańskie; przyjął imię Jan XII.
Pontyfikat.
Jan sprawował zarówno władzę duchową, jak i świecką, jednak nie interesował się sprawami duchownymi – źródła podają, że zamienił Pałac Laterański w dom publiczny. Był najmłodszym papieżem w historii Kościoła. Za jego pontyfikatu rozpoczął się nowy okres w dziejach Państwa Kościelnego (papiestwa) – związek ze Świętym Cesarstwem Rzymskim. Jan XII, w zamian za pomoc w odzyskaniu Kapui i Benewentu, koronował króla Niemiec Ottona I na cesarza (2 lutego 962), któremu całkowicie się podporządkował pod naciskiem rzymskiej opozycji. Państwo Kościelne odzyskało utracone ziemie, ale cesarz zawiódł papieża, bo wprowadzając „przywilej Ottoniański”, przywrócił obowiązek składania przez kolejnych następców św. Piotra przysięgi na wierność cesarzowi, a także konieczność zatwierdzania wybranego kandydata przez cesarza.
Jan XII nadał paliusze arcybiskupom: Canterbury – Dunstanowi i Yorku – Oksydelowi. W kwestii chrystianizacji Słowian, papież podporządkował przyszłe biskupstwa arcybiskupstwu magdeburskiemu, które miało mieć wkrótce nadany status metropolii.
Abdykacja.
W pierwszej połowie X wieku w klasztorze benedyktynów w opactwie w Cluny zaczęto głośno mówić o potrzebie reformy Kościoła. Podczas swojego pontyfikatu Jan XII zaczął spiskować z Berengarem i jego synem Adalbertem, a także z Węgrami, przeciwko Ottonowi. Zirytowany tym cesarz przybył do Rzymu i zajął miasto 1 listopada 963, natomiast papież uciekł do Tivoli, plądrując wcześniej skarbiec kościelny. Pięć dni później, Otton zwołał kler rzymski i przeprowadził synod, na którym oskarżono zaocznie Jana XII o zdradę, morderstwo i nieobyczajność. Ponieważ Jan, pomimo wielu wezwań, nie stawił się, by złożyć wyjaśnienia, synod złożył go z urzędu 4 grudnia 963 i zastąpił go Leonem VIII, który został wyświęcony dwa dni później.
Powrót i śmierć.
3 stycznia 964 roku Jan powrócił do Rzymu i wywołał powstanie, które zostało krwawo stłumione. Jednak, gdy pod koniec stycznia cesarz Otton wyjechał, w lutym Jan ponownie wstąpił na Stolicę Piotrową, zmuszając Leona do ucieczki. Wobec swoich przeciwników Jan zastosował ciężkie represje, anulował święcenia Leona VIII i dekrety cesarskie na synodzie 26 lutego 964. Jednak wkrótce potem Otton powrócił do Rzymu, co w kwietniu zmusiło Jana do ucieczki do Kampanii, gdzie miał umrzeć miesiąc później na atak serca.
Okoliczności śmierci są jednak niepewne. Istnieje legenda mówiąca, że zmarł na udar mózgu w trakcie cudzołóstwa. Według innych podań został zabity przez męża kobiety, z którą dopuścił się cudzołóstwa.
Był ostatnim papieżem okresu pornokracji.

</doc>
<doc id="142541" url="https://pl.wikipedia.org/wiki?curid=142541" title="Superman">
Superman

Superman (jego "alter ego" – Clark Kent, urodzony jako Kal-El) – fikcyjna postać (superbohater), znany z serii komiksów wydawanych przez DC Comics, oraz wszelkich adaptacji związanych z tą postacią. Został stworzony przez Joe Shustera i Jerry’ego Siegela. Po raz pierwszy pojawił się w magazynie "Action Comics vol. 1 #1" (czerwiec 1938 roku).
Pochodzenie postaci.
Pierwowzorem Supermana była postać złoczyńcy o telepatycznych zdolnościach z historii "The Reign of the Superman", która ukazała się w styczniu 1933 roku w trzecim numerze wydawanego przez Shustera i Siegela fanzinu "Science Fiction". Historia ta czerpała z koncepcji nadczłowieka ("Übermensch"), opisanej przez Friedricha Nietzschego, w książce pod tytułem "Tako rzecze Zaratustra" ("Also Sprach Zarathustra"). Później jednak Siegel i Shuster postanowili uczynić z tej postaci herosa, a w tworzeniu jego nowego wizerunku pomogły im kreacje aktorskie Douglasa Fairbanksa, odtwórcy tytułowych ról m.in. w takich filmach jak: "Znak Zorro" ("The Mark of Zorro") z 1920 roku czy też "Robin Hood" z 1922 roku. Dużą rolę w kreacji postaci Supermana odegrała fantastyczno-naukowa powieść Philipa Wylie’a pod tytułem "Gladiator" z 1930 roku. Jej główny bohater – Hugo Danner, obdarzony nadludzką siła i szybkością jest powszechnie uważany za protoplastę późniejszego przybysza z planety Krypton. Z kolei z innej powieści Wylie’a pod tytułem "When Worlds Collide" z 1933 roku, zaczerpnięto motyw ucieczki z planety, którą czeka zagłada. Także twórczość innego pisarza science fiction, Edgara Rice’a Burroughsa, autora powieści o przygodach Johna Cartera na Marsie m.in. "Księżniczka Marsa" ("A Princess of Mars") z 1912 roku, miała stanowić ważną inspirację dla twórców Supermana.
Twórcy czerpali również natchnienie z judaizmu (Shuster i Siegel byli z pochodzenia Żydami) i mitologii greckiej: Mojżesz (idea zbawiciela, pochodzącego z niemal wymarłego ludu), jak również Samson i Herakles (idea bohatera, dokonujących czynów niewykonalnych dla zwykłego śmiertelnika). Prawdziwe, kryptońskie nazwisko Supermana brzmi Kal-El (oryginalnie Kal-L), co przypomina hebrajskie „głos Boga”. Sam przyrostek -El, jest w rzeczywistości nazwiskiem rodowym i pochodzi od semickiego słowa „El”, oznaczającego boga. Ziemskie imię Kal-Ela – Clark, zostało zainspirowane imieniem amerykańskiego aktora Clarka Gable’a, natomiast jego nazwisko Kent, zostało zapożyczone od imienia innego aktora, Kenta Taylora. Pierwowzorem "alter ego", Supermana, czyli nieśmiałego reportera Clarka Kenta pracującego na co dzień w redakcji "Daily Planet", były różne kreacje filmowe amerykańskiego aktora komediowego Harolda Lloyda, jak również sam współtwórca postaci Joe Shuster, który w latach 30. XX wieku pracował dla gazety "Toronto Star". Superman jest powszechnie uważany za ikonę amerykańskiej popkultury XX wieku. Jest obok Batmana i Spider-Mana najbardziej rozpoznawalną postacią komiksową. Jako przybysz z innej planety stanowi odzwierciedlenie przedstawiciela obcej kultury, imigranta, który zaaklimatyzował się w amerykańskim społeczeństwie, co jest zresztą kolejną aluzją do przeszłości Joe Shustera, gdyż on sam był imigrantem z Kanady. Superman obdarzony jest nadludzkimi zdolnościami, dzięki którym jest w stanie nieść pomoc ludzkości, stawać w obronie słabszych i uciśnionych. Nosi on niebiesko-czerwony kostium z peleryną, wzorowany na stroju siłacza cyrkowego. Na jego piersi widnieje charakterystyczny symbol – duża łacińska litera „S”, wpisana w przypominająca diament tarczę. Znany jest także pod przydomkami: „The Last Son of Krypton”, „The Man of Steel” i „The Man of Tomorrow".
Poza komiksami Superman pojawiał się również w licznych serialach animowanych, filmach fabularnych i grach komputerowych bazujących na komiksach DC Comics.
Pierwszy raz w kinowej wersji aktorskiej pojawił się w 15-odcinkowym serialu kinowym "Superman" z 1948 roku, w tym w kontynuacji pod tytułem "Atom Man vs. Superman" z 1950 roku, gdy w główną rolę wcielił się aktor Kirk Alyn.
W serialu telewizyjnym "Adventures of Superman" z lat 1951–1958, oraz w pełnometrażowym filmie "Superman and the Mole Men" z 1951 roku, pierwszy raz w telewizyjnej roli Supermana zagrał aktor George Reeves. Śmierć George’a Reevesa w wieku 45 lat od postrzału jest kontrowersyjna; niektórzy uważają, że został zamordowany lub był ofiarą przypadkowej strzelaniny, ponieważ dochodzenie przyczyn jego śmierci zostało zakończone szybciej niż normalnie. W 1960 George Reeves otrzymał pośmiertnie gwiazdę w Alei Gwiazd w Los Angeles, a w 1985 znalazł się na liście 50 zasłużonych osób ze świata komiksu i filmu opublikowanej w specjalnym komiksie Fifty Who Made DC Great.
W 4-częściowej serii filmów kinowych, zapoczątkowanej obrazem "Superman" ("Superman: The Movie") z 1978 roku, w reżyserii Richarda Donnera, w postać Supermana wcielił się aktor Christopher Reeve.
W serialu telewizyjnym "Superboy" z lat 1988–1992 w tytułową rolę wcielił się aktor John Newton.
W serialu telewizyjnym "Nowe przygody Supermana" ("Lois &amp; Clark: New Adventures of Superman") z lat 1993–1997 w rolę człowieka ze stali wcielił się aktor Dean Cain.
W serialu telewizyjnym "Tajemnice Smallville" ("Smallville"), w rolę młodego Clarka Kenta wcielił się aktor Tom Welling.
W pseudo-sequelu do serii filmów z lat 1978–1987 pod tytułem "" ("Superman Returns") z 2006 roku (reżyseria Bryan Singer), następcą Christophera Reeve’a został aktor Brandon Routh.
W filmie "Człowiek ze stali" ("Man of Steel") w reżyserii Zacka Snydera, rolę Supermana zagrał aktor Henry Cavill.
Superman jest na pierwszym miejscu najważniejszych bohaterów komiksowych w zestawieniu magazynu Empire, jak również serwisu internetowego IGN.
Opis postaci.
Złota era komiksu (lata 30.–50.).
Według historii pokazanej w oryginalnej serii komiksów m.in. w "Action Comics vol. 1 #1" (czerwiec 1938 roku), "Superman vol. 1 #1" (lato 1939), oraz "Superman vol. 1 #53" (sierpień 1948), szanowany naukowiec Jor-L (imię zmienione potem na Jor-El) odkrywa, że jego rodzinnej planecie, Kryptonowi, grozi całkowite zniszczenie. W najwcześniejszej wersji pochodzenia Supermana ("Action Comics vol. 1 #1"), zdający sobie sprawę z nieuchronnej zagłady planety, Jor-L decyduje się zbudować niewielką rakietę, w której umieszcza swojego nowo narodzonego syna Kal-La (późniejszy Kal-El). Statek odlatuje z Kryptona na chwilę przed jego eksplozją, obierając kierunek w stronę planety Ziemi. Rakietę z niemowlęciem odnajduje przypadkowy kierowca, który oddaje dziecko z kosmosu do sierocińca. Później Kal-L zostaje oddany pod opiekę Jonathana i Marthy Kentów (w pierwszych komiksach nie ma podanego ich nazwiska ani żadnych szczegółów), samotne małżeństwo farmerów. Chłopiec otrzymuje imię Clark. W późniejszych publikacjach motyw pobytu w domu dziecka zostaje całkowicie porzucony. Powoli odkrywa on i rozwija swoje niezwykłe umiejętności, a po śmierci swoich przybranych rodziców przenosi się do Metropolis (nazwa miasta pojawia się dopiero w komiksie "Action Comics vol. 1 #16" z września 1939 roku), by podjąć pracę reportera w redakcji gazety "Daily Star" (później przemianowano ją na "Daily Planet"). Tam również poznaje Lois Lane, swoją największą miłość.
W złotej erze komiksu wiele elementów historii Supermana jest dopiero rozwijanych, a jego moce są znacznie mniejsze w stosunku do tych, które posiada współczesna wersja postaci. Także o swoim kryptońskim pochodzeniu Superman dowiaduje się dopiero w historii "Superman Returns To Krypton!" z komiksu "Superman vol. 1 #61" (listopad 1949). Początkowo Superman walczy głównie z takimi przestępcami jak skorumpowani policjanci, politycy, biznesmeni ("Superman vol. 1 #1", "#2", "#3", "#7"). Pod koniec lat 40. po raz pierwszy pojawiają się bardziej fantastyczni przeciwnicy, jak na przykład dinozaury, giganci, szaleni naukowcy m.in. Ultra-Humanite (debiut w "Action Comics vol. 1 #13" z czerwca 1939 roku), oraz późniejszy arcy-wróg mocarza – Alexei Luthor (lepiej znany dzisiaj jako Lex Luthor, debiut w "Action Comics vol. 1 #23" z kwietnia 1940 roku). Latem 1939 roku postać doczekała się własnej serii wydawniczej (jak dotąd historie z nim ukazywały się wyłącznie w serii komiksów "Action Comics"), zatytułowanej po prostu "Superman".
Wkrótce zaczęto wykorzystywać postać Supermana do celów propagandowych. W 1940 roku w lutowym numerze amerykańskiego magazynu "Look" pojawia się dwustronicowy komiks pod tytułem "What If Superman Ended the War?". W tej krótkiej historii Superman kończy wojnę w Europie, łapiąc dwóch głównych jej prowodyrów: Adolfa Hitlera i Józefa Stalina i stawia obu dyktatorów przed obliczem Ligi Narodów. Po przystąpieniu Stanów Zjednoczonych do II wojny światowej komiksy z superbohaterami zaczęły powszechnie służyć jako narzędzie propagandy wojennej. Komiksy z tamtych czasów ukazywały przygody kostiumowych herosów walczących z hitlerowcami, bądź Japończykami. Odniesienia do bieżących działań wojennych miały również swoje miejsce w pierwszej animowanej adaptacji przygód bohatera pod tytułem "Superman" (znanej powszechnie jako "Fleischer &amp; Famous Superman") z 1941 roku. Pod koniec lat 40. zaczęto emitować słuchowisko radiowe pod tytułem "The Adventures of Superman", w którym pierwszy raz pojawiła się postać Jimmy’ego Olsena, kryptonit, oraz popularna fraza „prawda, sprawiedliwość i amerykański styl życia” („truth, justice, and the American way”). Słuchowisko zasłynęło również tym, ze wypowiedziało kampanię przeciwko amerykańskiej organizacji rasistowskiej, o nazwie Ku Klux Klan. W 1948 roku została wyemitowana pierwsza aktorska ekranizacja tej postaci – 15-odcinkowy serial kinowy "Superman" z Kirkiem Alynem w roli głównej.
Charakter Supermana także jest odmienny od tego, który przedstawiano potem. Jest bardziej gwałtowny, agresywny, działa z zimną krwią. Stopniowo autorzy czynią go jednak coraz bardziej łagodnym. Także jego moce stopniowo wzrastają. Początkowo mówi się, że jest „szybszy od lecącej kuli, ma siłę lokomotywy i może przeskoczyć najwyższy budynek”. Potem pojawia się jego wzrok rentgenowski, wzrok termiczny i zdolność do latania. W dalszych latach pojawi się odporność na bezpośredni wybuch bomby atomowej (chociaż początkowo był zdolny wytrzymać tylko wybuch pocisku artyleryjskiego). Wiosną 1941 roku zaczęto wydawać magazyn "World’s Finest Comics", opowiadające o wspólnych przygodach Supermana i Batmana. W 1949 roku dołączył do Stowarzyszenia Sprawiedliwości Ameryki (Justice Society of America), pierwszej drużyny superbohaterów ("All-Star Comics vol. 1 #7" i "#36"). Młodzieńcze przygody Supermana w miasteczku Smallville ukazuje historia opisana w komiksie "Superboy vol. 1 #2" (maj 1949). Pod tym pseudonimem będzie pojawiał się jeszcze wielokrotnie w seriach komiksów towarzyszących wersji kanonicznej Supermana.
Superman był też wydawany w Polsce – jako nieautoryzowany przedruk komiksu w "Świecie Przygód". Ukazały się trzy numery od marca do lipca 1939 roku.
Srebrna era komiksu (lata 50.–60.).
W 1954 roku powołano do życia urząd ds. cenzury komiksu (Comics Code Authority, CCA). Powstanie tej instytucji było następstwem wydania w tym samym roku książki psychiatry Fredrica Werthama pod tytułem "Seduction of the Innocent", w której autor zarzucał wydawnictwom komiksowym demoralizowanie młodzieży. Według Werthama Superman był typowym faszystą. Działalność CCA w latach 50. odbiła się negatywnie na rynku komiksowym, a w szczególności na DC Comics. Dla DC Comics srebrna era komiksu została zapoczątkowana przez pojawienie się nowych superbohaterów, a także wprowadzeniem koncepcji równoległych światów, w którym żyją superbohaterowie. Wprowadzono wówczas pojęcie Ziemi-Dwa (Earth-Two), w którym rozgrywały się przygody postaci z komiksów wydawanych w czasach II wojny światowej (np. oryginalny Flash – Jay Garrick, oryginalny Green Lantern – Alan Scott) oraz Ziemi-Jeden (Earth-One), która stała się domem zupełnie nowych postaci (np. Martian Manhunter), jak również nowych wersji starych herosów (np. nowy Flash – Barry Allen, nowy Green Lantern – Hal Jordan).
Wydawnictwo postanowiło kontynuować przygody Supermana, który również miał być rezydentem Ziemi-Jeden (uniwersum to stało się wówczas głównym uniwersum komiksów DC). Główna różnica między tymi dwoma wersjami postaci polegała na tym, że oryginalny Superman z Ziemi-Dwa rozpoczął swoją karierę superbohatera dopiero jako dorosły mężczyzna, zaś jego odpowiednik z Ziemi-Jeden działał już jako nastolatek pod pseudonimem Superboy. W pierwszym komiksie przedstawiającym genezę Supermana/Superboya, czyli w "More Fun Comics vol. 1 #101" (styczeń 1945), Jor-Elowi udaje się zbudować jeden niewielki statek na chwilę przed eksplozją Kryptona (spowodowaną geologiczną niestabilnością) i skierować go w stronę Ziemi. W tym okresie zarówno historia samego Supermana, jak i wizja planety Krypton zostaje znacząco dopracowana. Ojciec Kal-Ela był znanym naukowcem na Kryptonie, ojczyźnie niezwykle zaawansowanej cywilizacji. Na jego rodzimej planecie, rządzonej przez Radę Naukowców, prowadzono zaawansowane eksperymenty nad możliwością podróży kosmicznych. W jednym z eksperymentów wojskowych zleconych przez generała Dru-Zoda naukowiec Jax-Ur niszczy jeden z dwóch księżyców Kryptona. Od tego momentu podróże kosmiczne zostają zabronione ("Phantom Zone vol. 1 #1" ze stycznia 1982 roku). Pojawia się także więcej szczegółów na temat młodości Supermana. Pomaganiem ludziom jako Superboy zajmował się już od 8. roku życia. Jako nastolatek podkochiwał się w Lanie Lang, dziewczynie z sąsiedztwa, i przyjaźnił się z Pete’em Rossem. Wielokrotnie podróżował w czasie. Został przyjęty w szeregi pochodzącej z XXX wieku, drużyny nastoletnich herosów o nazwie Legion Superbohaterów (Legion of Super-Heroes), z której członkami odbył wiele przygód w odległej przyszłości. Potem, w czasie dziennikarskich studiów w Metropolis poznał Lori Lemaris, jednak tajemnica, którą skrywała dziewczyna (Lori była w rzeczywistości syreną), uniemożliwiła im kontynuowanie związku. Jako Clark Kent tymczasem kończy uniwersytet na kierunku dziennikarstwa i otrzymuje pracę w "Daily Planet". Również rozwijany zostaje motyw relacji Clarka z Lois Lane. Perypetie dziewczyny Clarka/Supermana mażna było śledzić m.in. w serii "Superman's Girlfriend, Lois Lane" (wydawanej w latach 1958–1974). Kolejną postacią z otoczenia Supermana, która zyskała na znaczeniu był Jimmy Olsen. W serii wydawniczej "Superman's Pal, Jimmy Olsen" (wydawanej w latach 1954–1974) ukazywały się (przeważnie przepełnione tematyką fantastyczno-naukową) historie, w których Jimmy zyskiwał najróżniejsze moce, bądź przybierał to najrozmaitsze postacie (np. w "Superman's Pal, Jimmy Olsen vol. 1 #31" Jimmy stał się superbohaterem o pseudonimie Elastic Lad, natomiast w "Superman's Pal, Jimmy Olsen vol. 1 #52" zmienił się w wilkołaka).
Od końca lat 50. zaczął pojawiać się szereg najróżniejszych postaci bazujących na koncepcji Supermana. W komiksie "Action Comics vol. 1 #252" z maja 1959 roku (historia "The Supergirl from Krypton!") na Ziemię przybywa Kara Zor-El, kuzynka Supermana, która stanie się superbohaterką na wzór Kal-Ela, o pseudonimie Supergirl. Debiutują również super-zwierzęta: Krypto, super-pies z Kryptonu ("Adventure Comics vol. 1 #210" z marca 1955 roku), Beppo, super-małpka z Kryptonu ("Superboy vol. 1 #76" z października 1959 roku), Streaky, kot obdarzony super-mocami ("Action Comics vol. 1 #261"z lutego 1960), oraz Comet, skrzydlaty koń Supergirl ("Action Comics vol. 1 #292" z września 1962 roku). Razem tworzyły one drużynę noszącą nazwę Legion Super-Zwierzaków (Legion of Super-Pets). Supermanowi dochodzą nowi potężni wrogowie – jego mroczny sobowtór – Bizarro (początkowo jako Bizarro Superboy, debiut w "Superboy vol. 1 #68" z listopada 1958 roku), oraz android z kosmosu – Brainiac (debiut w "Action Comics vol. 1 #242" z lipca 1958). W komiksie "Action Comics vol. 1 #241" z czerwca 1958 (historia "The Super-Key to Fort Superman") roku debiutuje nowa siedziba Kryptonianina – arktyczna Forteca Samotności (Fortress of Solitude). Zastąpiła pierwotną siedzibę noszącą nazwę Secret Sanctuary bądź Secret Citadel (pierwszy raz pojawiła się w "Superman vol. 1 #17" z lipca 1942). W komiksie "Brave and the Bold vol. 1 #28" (marzec 1960 roku) zadebiutowała nowa, drużyna superbohaterów DC Comics – Liga Sprawiedliwości Ameryki (Justice League of America). Jej członkami stali się tacy herosi jak Aquaman, Batman, Wonder Woman, Flash, Martian Manhunter i Green Lantern. W historii założenia tejże drużyny najwięksi superbohaterowie komiksów DC łączą siły, aby stawić czoło przypominającej ogromną rozgwiazdę istocie z kosmosu o nazwie Starro.
W latach 50. emitowany był w telewizji serial aktorski pt. "Adventures of Superman" z George’em Reevesem w roli głównej. Pojawiły się również seriale animowane, takie jak "The New Adventures of Superman" (z lat 1966–1970), czy też "The Adventures of Superboy" (z lat 1966–1969).
Brązowa era komiksu (lata 60.–80.).
Mimo spadku popularności tej formy literatury – przygody Supermana wciąż są jedną z najlepiej sprzedających się serii komiksów. W latach 1971–1985 redaktorem tytułów o przygodach Supermana został Julius Schwartz. Pojawili się wówczas nowi scenarzyści historii o przygodach człowieka ze stali: Dennis O’Neil, Elliot S. Maggin, Cary Bates, oraz rysownik Neal Adams. Superman stopniowo rozwijał swoje moce. W historii potocznie znanej jako "Sandman Saga" ("Superman vol. 1 #233-#235", "#237-#238", oraz "#241-#243"), autorstwa scenarzysty Dennisa O’Neila i rysownika Neala Adamsa, zostały wyeliminowane (jednak tylko na krótko) ograniczenia, związane z oddziaływaniem kryptonitu. W historii tej, prezes Galaxy Broadcasting System (GBS) Morgan Edge wykupił "Daily Planet", a następnie uczynił Clarka głównym prezenterem stacji telewizyjnej – WGBS-TV. Później przyjaciółka Clarka – Lana Lang również rozpoczęła pracę w należącej do Morgana Edge’a stacji. Wrogowie Supermana również stali się coraz potężniejsi. W komiksie "Superman's Pal, Jimmy Olsen vol. 1 #134" z grudnia 1970 roku, do którego scenariusz napisał Jack Kirby, debiutuje (w tym numerze zostaje pokazany tylko gościnnie) nowy złoczyńca – Darkseid. Kirby wykorzystał później tą postać do stworzenia w 1971 roku koncepcji "Czwartego świata" ("Jack Kirby’s Fourth World").
Komiksowy świat, w którym żyje Clark Kent/Superman, staje się coraz bardziej skomplikowany. Okazuje się, że oprócz właściwego świata istnieją inne, paralelne jego wersje, na których żyją również inne wersje Supermana, nie zawsze tak dobre jak właściwy. W brązowej erze komiksu kontynuowano przygody Supermana z Ziemi-Dwa. W komiksie "Action Comics vol. 1 #484" (czerwiec 1978) Superman wziął ślub z Lois Lane. Później, w komiksie "Superman Family vol. 1 #196" z sierpnia 1979 roku (historia "Editor of the Star"), Clark stał się redaktorem naczelnym "Daily Star". W "All-Star Comics vol 1 58" z lutego 1976 roku, Kal-L odkrywa kryptońską rakietę, w której przyleciała jego kuzynka – Kara Zor-L, lepiej znana jako Power Girl (odpowiedniczka Kara Zor-El/Supergirl z Ziemi-Jeden). W innych uniwersach jeden z największych wrogów Supermana – Alexander Luthor Sr. (uniwersum Ziemi-Trzy), jest jedynym bohaterem i obrońcą świata, żonatym z Lois Lane, a w jeszcze innych Superman jest tylko częścią większej drużyny superbohaterów.
Utrzymanie znaczącej popularności postać Supermana zawdzięcza także znanej aktorskiej kreacji Christophera Reeve’a w filmach poświęconych przygodom superbohatera. Pierwszy film z serii z 1978 roku (w reżyserii Richarda Donnera), został pozytywnie przyjęty zarówno przez krytyków jak i publiczność i otworzył furtkę do trzech kontynuacji, które jednak nie odniosły porównywalnego z pierwszą częścią sukcesu. Oprócz Reeve’a w czteroczęściowej serii wystąpili m.in. tacy aktorzy jak: Marlon Brando, Gene Hackman, Margot Kidder, Terence Stamp, Richard Pryor, Robert Vaughn i Jackie Cooper.
Komiksy po "Kryzysie na Nieskończonych Ziemiach" (lata 80.-2011).
W 1985 roku, DC wydało 12-częściowy crossover zatytułowany "Kryzys na Nieskończonych Ziemiach" ("Crisis on Infinite Earths"), który łączy wielowymiarowy świat w jeden wymiar a wszyscy bohaterowie DC prowadzą walkę ze złoczyńcą o nazwie Anti-Monitor, powodując przy tym unicestwienie większości alternatywnych światów. Wszystkie dotychczasowe wersje Supermana, Lexa Luthora i Lois Lane zostają wymazane z rzeczywistości. Po tej serii wszystkie postacie w uniwersum DC zostały zmienione i zaktualizowane.
W 1986 roku ukazała się sześcioczęściowa seria autorstwa Johna Byrne’a, zatytułowana "Man of Steel", będąca pierwszą współczesną próbą pokazania genezy Supermana. Restart z 1986 roku przyniósł istotne zmiany w ukazywaniu postaci. Zauważalną różnicą, była odmienna wizja planety Krypton. Byrne wprowadził kryptońskie urządzenie, zwane matrycą narodzin (kryptonian birthing matrix), w którym płód rozwijał się poza ciałem matki, nienarażony na działanie promieniowania kryptonitowego, jakie dziesiątkowało populację Kryptonian pod koniec istnienia ich planety. To właśnie w matrycy zdolnej przemierzyć kosmos (a nie jak dotychczas to ukazywano – w rakiecie ratunkowej), Kal-El został wysłany na Ziemię i znaleziony przez małżeństwo Kentów. Współczesność przyniosła także zmiany dotyczące dawnych wrogów Supermana. Lex Luthor przestał być pokazywany wyłącznie jako szalony naukowiec i stał się pozbawionym skrupułów przedsiębiorcą i szefem korporacji LexCorp. Powracają również pozostali złoczyńcy m.in. Metallo (John Corben), Bizarro, Darkseid i inni.
Mimo początkowego sukcesu popularność komiksów z odnowioną postacią zaczęła stopniowo maleć. W roku 1992 ukazuje się historia "The Death of Superman" (całość składała się z trzech części: "Doomsday!", "Funeral for a Friend" i "Reign of the Superman!"), w której Superman umiera podczas pojedynku z bestią z Kryptonu, zwaną Doomsday. W następnych częściach pojawia się kilku pretendentów do miana Supermana (seria "Reign of the Superman!"). Pojawiają się zatem Cyborg Superman (Henry Henshaw), Last Son of Krypton (Eradicator), Steel (John Henry Irons) i nowy Superboy – hybryda DNA Supermana, oraz Lexa Luthora. Wreszcie prawdziwy Superman powraca – nosi odtąd długie włosy i tymczasowo pozbawiony jest mocy, a wkrótce po ich odzyskaniu on i Lois zawierają małżeństwo ("Superman: The Wedding Album" z grudnia 1997 roku), co zbiega się także z małżeństwem Clarka z Lois w serialu telewizyjnym "Nowe przygody Supermana" ("Lois &amp; Clark: New Adventures of Superman"). Pod koniec lat 90. Superman traci swoje tradycyjne moce i przekształca się w istotę manipulującą energią elektromagnetyczną (historia "Superman Red/Superman Blue" wydawana od lutego do czerwca 1998 roku). Dawną formę odzyskał dopiero w historii "Superman Forever". W 2001 roku jego arcy-wróg – Lex Luthor został wybrany Prezydentem Stanów Zjednoczonych ("Superman: Lex 2000" ze stycznia 2001 roku), jednak szybko został pozbawiony tego urzędu przez Batmana i Supermana, kiedy wyszły na jaw jego zbrodnicze intencje (historia "The World’s Finest" w "Superman/Batman"). Superman musiał ratować świat przed zagrożeniem z kosmosu – Imperiexem (crossover "Our Worlds at War"). Twórcy serialu animowanego "Batman" ("Batman: The Animated Series"), stworzyli nową animację "Superman" ("Superman: The Animated Series"). Serial emitowany był w stacji The WB Television Network latach 1996–2000, a jego akcja rozgrywała się w tym samym uniwersum co wcześniejsze przygody Batmana. Przygody obu superbohaterów kontynuowane były na Cartoon Network w postaci seriali animowanych "Liga Sprawiedliwych" ("Justice League") (z lat 2001–2004) i "Liga Sprawiedliwych bez granic" ("Justice League Unlimited") (z lat 2004–2006).
Po klęsce filmu "Superman IV" ("Superman IV: The Quest for Peace") z 1987 roku, w reżyserii Sidneya J. Furie, przez bardzo długi okres postać nie pojawiała się w żadnym filmie kinowym. Od początku lat 90. studio Warner Bros. bezskutecznie próbowało przywrócić postać na duży ekran m.in.: plany zrealizowania "Superman V" (ponownie z Christopherem Reeve’em w roli głównej), "Superman Reborn" (którego fabuła miała opierać się na popularnej wówczas historii "The Death of Superman"), "Superman Lives" (na podstawie poprawianego przez Kevina Smitha scenariusza "Superman Reborn", miał zostać wyreżyserowany przez Tima Burtona, a tytułową rolę miał zagrać Nicolas Cage), "Batman vs. Superman" (obraz miał wyreżyserować Wolfgang Petersen), czy też "Superman: Flyby" (na podstawie scenariusza J.J. Abramsa, mającym opowiedzieć historię Supermana od nowa). Ostatecznie w 2006 roku do kin trafił "" ("Superman Returns"), w reżyserii Bryana Singera, z Brandonem Routhem w roli głównej. Film był luźną kontynuacją wydarzeń z poprzednich kinowych filmów o Supermanie.
Wiele zmian wprowadziło pojawienie się w stacji The WB (później przemianowanej na The CW) w 2001 roku serialu "Tajemnice Smallville" ("Smallville"). Ze względu na jego ogromną popularność wydawcy zdecydowali się wprowadzić nowe wątki w świeżo wydawanych komiksach poświęconych przygodom Supermana. Szczególe widać to było w składającej się z dwunastu zeszytów limitowanej serii "Superman: Birthright" z lat 2003–2004, na podstawie scenariusza Marka Waida i rysunków Leinila Francisa Yu. "Superman: Birthright" ukazywał zupełnie odmienną od historii Johna Byrne’a z 1986 roku, uwspółcześnioną wizję genezy superbohatera. Mark Waid przywrócił wiele motywów ze srebrnej ery komiksu m.in. przywrócił koncepcję klasycznej rakiety, w której Jor-El wysłał swojego syna na Ziemię jako niemowlę, nie zaś jak ukazał to Byrne jako płód. Wprowadził także wiele nowych pomysłów np. tarcza na piersi Supermana, przypominająca literę „S” stanowi odtąd kryptoński symbol nadziei, Superman został wyposażony w moc widzenia aury żywych istot, Waid uczynił również Clarka wegetarianinem.
W latach 2005–2006 DC Comics wydało crossover zatytułowany "Kryzys Nieskończoności" ("Infinite Crisis"), na podstawie scenariusza Geoffa Johnsa, nawiązujący do wydarzeń z "Kryzysu na Nieskończonych Ziemiach" ("Crisis on Infinite Earths"). Oryginalny Superman z Ziemi-Dwa (Kal-L) ucieka z alternatywnego, „niebiańskiego” wymiaru wraz ze swoją żoną Lois, Alexandrem Luthorem Jr. (z uniwersum Ziemi-Trzy) i Superboy-Prime’em (z Ziemi-Prime). Kal-L chce odtworzyć wszechświat, który jego zdaniem jest uszkodzony przez istnienie multiwersum. Uważa on również, że to jedyny sposób aby uratować umierającą Lois ze swojego macierzystego uniwersum. Alexander Luthor Jr. buduje na bazie zwłok Anti-Monitora maszynę zasilaną energią porwanych nadludzi, która ponownie tworzy Ziemię-Dwa, i przetransportowuje tam Kal-La i Lois. Lois na krótko wraca do zdrowia, po czym nagle umiera. Pogrążony w smutku Kal-L, zrzuca winę na przybyłego na Ziemię-Dwa Supermana z aktualnego uniwersum i zaczyna z nim walczyć, aż w końcu obu mocarzy rozdziela Wonder Woman. W międzyczasie Superboy-Prime staje się bezwzględnym złoczyńcą. Dochodzi do decydującej bitwy w której herosi powstrzymują Alexandra Luthora Jr. przed próbą unicestwienia wszechświata, zaś Superman (Kal-L) stacza walkę z Superboy-Prime’em w której ponosi śmierć. Uwięziony Superboy-Prime, poprzysięga zemstę.
Po "Kryzysie Nieskończoności" przedstawiono kolejna wersję początków działalności człowieka ze stali, a mianowicie limitowaną serię (z lat 2009–2010) pod tytułem "Superman: Secret Origin" (scenariusz: Geoff Johns, rysunki: Gary Frank). Seria opowiadała historię Clarka/Supermana od czasów jego dzieciństwa do początku jego kariery jako superbohatera jak i reportera "Daily Planet". Twórcy wówczas zaprezentowali wygląd głównego bohatera, inspirowany byłym odtwórcą tej postaci – Christopherem Reeve’em, aczkolwiek nie tyczyło się to wyglądu młodego Clarka. Podobnie jak w serialu "Tajemnice Smallville" ("Smallville"), fabuła dwóch pierwszych zeszytów skupia się na latach młodości Clarka. Zostają tam pokazane m.in. odkrycie przez Clarka prawdy o swoim pochodzeniu, pierwsze manifestacje mocy, jego relacje z Laną Lang i Pete’em Rossem, a zwłaszcza z Lexem Luthorem. Historia Lexa w dużym stopniu nawiązuje do popularnego wówczas serialu. Ukazywany jest jako przyjaciel z dzieciństwa Clarka Kenta, który dopiero po jakimś czasie odwrócił się od niego. Według wersji serialowej tłem stała się obsesja Luthora na punkcie odkrycia sekretu Clarka, oraz konkurowanie o względy Lany Lang, zaś w "Superman: Secret Origin" – zazdrość i urażona duma. Postać ojca Lexa – Lionela Luthora różni się znacznie od serialowego pierwowzoru. W "Superman: Secret Origin" ukazano nowe genezy dwóch innych wrogów herosa: Parasite'a (Rudolpha Jonesa) i Metallo (Johna Corbena). W następnych wydaniach "Action Comics" zostali odnowieni klasyczni przeciwnicy m.in. generał Zod i Brainiac. W historii "Superman: Last Son" (składających się z numerów "Action Comics vol. 1 #844-845", "#846", "#851" i "Action Comics Annual vol. 1 #11"), Generał Zod, wraz ze swoimi poplecznikami poszukiwał na Ziemi swojego syna – Lor-Zod, który został później zaadoptowany przez Clarka i Lois i był wychowywany jako Christopher Kent. W "Superman: Brainiac" ("Action Comics vol. 1 #866-870") Superman musiał stawić czoło Brainiacowi i uratować Metropolis. Clark odkrywa na statku kosmity tysiące zmniejszonych i zabutelkowanych miast z niemal całej galaktyki, w tym kryptońskie miasto Kandor, które później wraca do normalnych rozmiarów. W tej historii ginie również przybrany ojciec Clarka, Jonathan Kent. W "Superman: New Krypton", bohater utworzył dla swoich rodaków nową planetę – Nowy Krypton i przeniósł ją naprzeciwko Ziemi, pod drugiej stronie Słońca. W "Superman: World of New Krypton", Superman postanawia opuścić Ziemię, aby żyć pośród innych Kryptonian, chcąc w ten sposób zaprowadzić pokój między rasą ludzką a Kryptonianami. Wątek nowej ojczyzny rasy kryptońskiej był kontynuowany w historii "Last Stand of New Krypton", która opowiada o odparciu ataku Brainiaca na Nowy Krypton, który uległ poważnemu zniszczeniu w wyniku walk jak i lekkomyślnych działań Zoda. Pod koniec Zod wypowiada wojnę Ziemi, co było podstawą fabuły kolejnej historii – "War of the Superman". W czasie ataku sił Zoda, przetrzymywany na Nowym Kryptonie złoczyńca Reactron, wysadził się w powietrze niszcząc planetę, zabijając przy tym jej mieszkańców. Luthor i wojsko USA wykorzystują na krótko moc czerwonego słońca, co wystarczyło jednak by zabić część przebywających w kosmosie Kryptonian. Historia kończy się bitwą Supermana z Zodem, po której fanatyczny generał zostaje ponownie uwięziony w Strefie Widmo. Superman postanawia pozostać na Ziemi, lecz teraz musiał odbudować zaufanie ludzkości ("Superman: Grounded"). Zaczął więc przemierzać Stany, starając się pomagać ludziom, tam gdzie jest to konieczne. W "Reign of Doomsday", Superman i jego najbliżsi sojusznicy musieli pokonać Doomslayera, tajemniczą istotę, która postawiła sobie za cel zniszczenie oryginalnego Doomsdaya i wszelkiego życia na Ziemi.
W 2011 roku DC Comics wydało crossover "Flashpoint", opowiadający o paradoksie jaki nieświadomie wywołał Flash. Jego następstwem było wykształcenie się alternatywnej linii czasowej, w której historie poszczególnych postaci zostały całkowicie zmienione. Losy Supermana zostały opowiedziane w "Flashpoint: Project Superman vol. 1 #1-3". Rakieta z Kal-Elem zamiast w Smallville, rozbiła się w Metropolis, czyniąc ogromne zniszczenia i zabijając tysiące osób. Niemowlę odtąd stało się własnością rządu o nazwie „obiekt nr. 1”. Kal-El dorastał w zamknięciu, pozbawiony dostępu do promieni słonecznych, w tajnej bazie badawczej. Na podstawie DNA chłopca, rząd USA próbował stworzyć klony, mogące posłużyć jako broń. Zyskał on sympatię generała Sama Lane’a, który traktował go jak syna, którego sam nigdy nie miał. Kal zostaje w końcu uwolniony przez siejącego w bazie spustoszenie osobnika o nazwie „obiekt nr. 0” (Neila Sinclaira). Następnie Kryptonianin udaje się do biura generała Lane’a, gdzie znajduje jego córkę – Lois. Sinclair próbuje zabić ich oboje, lecz zostaje powstrzymany przez generała Lane’a, który wysyła siebie i napastnika do Strefy Widmo. Po przejęciu projektu przez generała Nathaniela Adama, Kal-El zostaje zamknięty w bunkrze. W końcu uwalniają go Flash, wraz z Batmanem (Thomasem Wayne’em) i Cyborgiem. Barry chce, aby przybysz z Kryptonu pomógł im zapobiec wojnie pomiędzy imperiami Wonder Woman i Aquamana oraz naprawić zakłóconą rzeczywistość, jednak widzi zarazem, że strasznie szczupły Kal w ogóle nie przypomina tego Supermana, którego on znał sprzed paradoksu. Kiedy ciało kosmity zostaje poddane działaniu promieni słonecznych, ten udaje się do okupowanej przez Amazonki Wielkiej Brytanii, gdzie przebywa Lois. Na miejscu ratuje przyjaciółkę przed atakiem Amazonek, jednak w tym samym czasie zjawia się Sinclair, który chce zemsty. Walka kończy się zwycięstwem Kal-Ela, lecz wraz ze śmiercią Sinclaira, Lois zostaje śmiertelnie ranna i ostatecznie umiera w ramionach przybysza z innej planety. Nie widząc innej możliwości, atakuje walczące ze sobą armie Atlantydów i Amazonek.
"New 52" (od 2011).
Następny restart uniwersum DC miał miejsce po zakończeniu wydarzeń z crossoveru "Flashpoint" i po raz kolejny historia wszystkich rezydentów mainstreamowego uniwersum (w tym Supermana) zostaje opowiedziana od nowa. W historii "Superman and the Men of Steel" ("Action Comics Vol. 2 #1-8") autorstwa Granta Morrisona, ukazano przygody superbohatera, na pięć lat przed założeniem Ligi. Wczesny kostium Clarka składa się z peleryny, niebieskiego t-shirta z klasycznym logiem Supermana, i dżinsów. Jego moce nie są jeszcze w pełni rozwinięte. Pomimo iż stara się być obrońcą Metropolis, zostaje uznany wrogiem publicznym. Jest ścigany przez policję, a później przez wojsko dowodzone przez generała Sama Lane’a i wspierającego go Lexa Luthora, którym w końcu udaje się go pojmać. Luthor każe go torturować w celu wymuszenia zeznań, jednak Clarkowi udaje się uwolnić. W bazie znajduje pojazd kosmiczny, w którym przybył na Ziemię. W tej historii pojawia się również Brainiac (tutaj nazywany Kolekcjonerem Światów). W retrospekcji ukazano jak uprowadza on miasto Kandor, z którego w ostatniej chwili udaje się uciec Lorze-Van z dzieckiem (małym Ka-Elem). Teraz jego celem stała się Ziemia. Kiedy Brainiac przypuszcza atak na Metropolis, przejmuje również kontrolę nad noszącym egzoszkielet Johnem Corbenem (Metallo). Kiedy Superman wraz z Johnem Henrym Ironsem (noszącym własny egzoszkielet) stawiają czoło siłom najeźdźcy, część Metropolis w którym przebywali m.in. Luthor, Lois Lane i Jimmy Olsen zostaje uprowadzone przez Brainiaca. Superman wyrusza na ratunek i trafia na statek Kolekcjonera. Tam oprócz zabutelkowanego miasta, znajduje również nowy kostium. Po zwycięskiej walce z Kolekcjonerem i Corbenem przywraca Metropolis do normalnych rozmiarów.
W pozostałych seriach wydawniczych ("Superman vol. 3", "Superboy vol. 6" i "Supergirl vol. 6") scenarzyści skupiają się na aktualnych przygodach bohatera i jego sprzymierzeńców. Superman ma odtąd również nowego przeciwnika, nazywającego się H'El (debiut w "Supergirl vol. 6 #13"), który staje się głównym antagonistą w crossoverze "H'El on Earth".
W czerwcu 2013 do kin trafiła najnowsza wersji przygód Supermana "Człowiek ze stali" ("Man of Steel"), w reżyserii Zack Snyder. Odtwórcą głównej roli został Henry Cavill. W tym samym roku, na odbywających się w San Diego targach Comic-Con, Zack Snyder zapowiedział pojawienie się postaci Batmana w sequelu.
Moce i umiejętności.
Superman jako archetyp superbohatera posiada szereg mocy znacznie przewyższających każdego normalnego człowieka. Zakres jego mocy i umiejętności rozwijał się przez lata. W pierwszym komiksie o przygodach Supermana ("Action Comics vol. 1 #1", z czerwca 1938), przedstawiono pierwszą próbę wyjaśnienia ich pochodzenia. Moce Supermana miały wynikać z tego, iż należał on do rasy bardziej rozwiniętej fizycznie niż ludzie. Miało to w praktyce oznaczać, że rasa kryptońska, żyjąca w swoim naturalnym środowisku jakim była planeta Krypton, miała dysponować takimi samymi mocami, jakimi Superman dysponował na Ziemi. Wśród pierwszych mocy herosa były: nadludzka siła (Clark był silniejszy od pędzącej lokomotywy), nadludzka szybkość (był szybszy od lecącej kuli), wyostrzone zmysły, niezniszczalność (był w stanie wytrzymać trafienie amunicji karabinowej i wybuch pocisku artyleryjskiego), a także wykonanie dalekiego skoku, wówczas na odległość 1/8 mili (201 m) (bez trudu też przeskakiwał najwyższe budynki jednym skokiem). Jeszcze w latach 40. doszły nowe moce: latanie, wzrok emitujący promieniowanie rentgenowskie i cieplne, a także odporności na wybuch nuklearny. W historii "The Origin of Superboy" z komiksu "More Fun Comics vol. 1 #101" (styczeń 1945) wyjaśniono zdolność latania. Zdolność ta miała być wynikiem przystosowania się rasy kryptońskiej do przyciągania grawitacyjnego znacznie cięższego, od tego jakie panuje na Ziemi.
Od czasów srebrnej ery komiksu fenomen mocy Supermana tłumaczono unikalną fizjologią Kryptonian. Rasa do której należał Kal-El rozwinęła się na planecie Krypton, która krążyła wokół czerwonego słońca o nazwie Rao (będący w zależności od publikacji albo czerwonym karłem, albo też czerwonym olbrzymem). Wraz z zetknięciem się Kryptonian (a także innych żywych istot z Kryptonu) z promieniami „żółtego słońca”, zachodziła w ich organizmach mutacja, która powodowała pojawienie się nadzwyczajnych mocy:
Wrogowie Supermana.
Do najsławniejszych wrogów Supermana należą:
Rodzina, przyjaciele i sprzymierzeńcy Supermana.
Wśród osób z najbliższego otoczenia Supermana znajdują się przybrani rodzice i dawni przyjaciele ze Smallville, koledzy z redakcji "Daily Planet" w Metropolis, oraz nieliczni Kryptonianie, którym udało się przeżyć zagładę ich ojczystej planety. W walce ze złem korzysta z pomocy wielu superbohaterów z uniwersum DC, zrzeszonych w drużynę o nazwie Liga Sprawiedliwości (Justice League). Wśród nich są:
Wersje alternatywne.
Superman pojawił się niektórych komiksach z serii "Elseworlds" oraz innych niekanonicznych historiach, która przedstawiają znanych bohaterów uniwersum DC w zupełnie innych realiach i czasach, m.in.:

</doc>
<doc id="142542" url="https://pl.wikipedia.org/wiki?curid=142542" title="Lioré et Olivier LeO H.13">
Lioré et Olivier LeO H.13

Lioré et Olivier LeO H.13B – francuska rozpoznawczo-bombardująca łódź latająca zbudowana w 1923 roku we francuskiej wytwórni samolotów Lioré et Olivier w Levallois-Perret.
Historia.
Prototyp łodzi latającej "LeO H.13" został opracowany w 1922 roku przez inż. Andrieu z wytwórni samolotów Lioré et Olivier. Zaprojektowano ją na zamówienie francuskich linii lotniczych Aéronavale. Prototyp zbudowano i oblatano w lipcu 1922 roku.
Samolot "LeO H.13" była to dwupłatowa łódź latająca napędzana przez dwa silniki rzędowe chłodzone cieczą, zamocowane pod górnym płatem, w niewielkiej odległości od kadłuba, po obu jego stronach, na wewnętrznych słupkach duraluminiowych mocujących i utrzymujących górny płat nad dolnym. Pod płatem górnym, nad silnikami znajdowały się chłodnice cieczy chłodzącej. Kadłub miał konstrukcję kratownicową, drewnianą, w kształcie łodzi z redanem i pokryty był w całości sklejką. W kadłubie mieściły się dwie odkryte kabiny, każda z dwoma miejscami obok siebie. W przedniej kabinie, pod komorą płatów z lewej strony siedział pilot, a z prawej pasażer, w tylnej kabinie za płatami dwóch pasażerów. Między kabinami do kadłuba przytwierdzony był płat dolny, pod którym znajdowały się dwa pływaki ustateczniające Nad dolnym płatem na słupkach duralowych zamocowany był płat górny. W środkowej części tego płata znajdował się zbiornik paliwa o pojemności 400 litrów. Komora płata była usztywniona cięgami stalowymi. Płaty o kształcie prostokątnym były trójdzielne, dwudźwigarowe, drewniane, kryte płótnem. Lotki usytuowano na obu płatach. Samolot posiadał usterzenie klasyczne umocowane na końcu nieco uniesionego kadłuba, o konstrukcji drewnianej i pokryte płótnem.
Po próbach w locie uruchomiono w połowie 1923 roku produkcję seryjną pasażerskich łodzi latających oznaczonych "LeO H.13A". Wtedy też wprowadzono pierwsze samoloty tego typu w liniach lotniczych Aéronavale na Morzu Śródziemnym, a potem na Bliskim Wschodzie. Łącznie wyprodukowano 23 samoloty w wersji "LeO H.13A".
Jesienią 1923 roku przystąpiono do opracowania wersji wojskowej tego samolotu oznaczonego jako "LeO H.13B", który był rozpoznawczo-bombardującą łodzią latającą. Różnił się on od wersji cywilnej tylko tym, że zamontowano mu uzbrojenie składające się z 1 lub 2 karabinów maszynowych sprzeżonych, ruchomych, mocowanych z przodu kadłuba, przed kabiną pilota siedzącego z lewej strony i obserwatora je obsługującego siedzącego z prawej strony przedniej kabiny. Zamontowano również na obrotnicy karabin maszynowy w tylnej kabinie obsługiwany przez strzelca pokładowego. Dodatkowo samolot miał podwieszane 4 bomby pod dolnym płatem na zamkach po dwie z każdej strony kadłuba.
Użycie w lotnictwie polskim.
W listopadzie 1924 roku Morski Dywizjon Lotniczy w Pucku otrzymał 4 łodzie latające "LeO H.13B" w ramach zamówionych we Francji przez szefa Departamentu IV Żeglugi Powietrznej Ministerstwa Spraw Wojskowych gen. Armanda Levécque. W marcu 1925 roku samoloty te zmontowano w warsztatach dywizjonu, następnie zostały one oblatane przez pilota fabrycznego wytwórni Lioré et Olivier – Lucien Bourdina. On także przeszkolił polskich pilotów.
Samoloty te zostały przydzielone do Eskadry Szkolnej i Bliskiego Wywiadu Morskiego Dywizjonu Lotniczego. Eksploatowano je do 1931 roku, gdy zostały zastąpione przez samoloty – amfibie LeO H.135B3.
Opis techniczny.
Samolot "LeO H.13B" był trzy- lub czteromiejscową rozpoznawczo-bombardującą łodzią latającą. Dwupłatem o konstrukcji mieszanej. Napęd: 2 silniki rzędowe chłodzone cieczą. Śmigło ciągnące, dwułopatowe drewniane o średnicy 2,3 m.

</doc>
<doc id="142545" url="https://pl.wikipedia.org/wiki?curid=142545" title="Wojciech Alaborski">
Wojciech Alaborski

Wojciech Alaborski (ur. 23 września 1941 w Drohobyczu, zm. 5 kwietnia 2009 w Warszawie) – polski aktor teatralny, filmowy i telewizyjny.
Życiorys.
W 1963 roku ukończył studia w Państwowej Wyższej Szkole Teatralnej w Krakowie.
Grób aktora znajduje się na cmentarzu Wolskim w Warszawie.
Teatr.
W latach 1963–1966 pracował w Teatrze Polskim w Bielsku-Białej. W latach 1966–1968 był aktorem Teatru Narodowego w Warszawie, a 1968–1970 – Teatru Współczesnego w Warszawie. Od 1970 roku występował w warszawskim Teatrze Polskim.

</doc>
<doc id="142548" url="https://pl.wikipedia.org/wiki?curid=142548" title="Sam Gamgee">
Sam Gamgee



</doc>
<doc id="142549" url="https://pl.wikipedia.org/wiki?curid=142549" title="Wolne Państwo Irlandzkie">
Wolne Państwo Irlandzkie

Wolne Państwo Irlandzkie () – istniejące w latach 1922–1937 niepodległe państwo, obejmujące 26 z 32 hrabstw Irlandii, oddzielonych od Zjednoczonego Królestwa Wielkiej Brytanii i Irlandii.
Historia.
Wolne Państwo Irlandzkie powstało w wyniku traktatu, podpisanego 6 grudnia 1921 w Londynie przez przedstawicieli państwa brytyjskiego oraz Republiki Irlandzkiej. Traktat wszedł w życie 6 grudnia 1922.
Wolne Państwo uwolnione było spod kontroli Wielkiej Brytanii, ale pozostawało z nią w unii personalnej jako dominium brytyjskie. 29 grudnia 1937 przemianowane na Irlandię. 18 kwietnia 1949 Irlandię oficjalnie przekształcono w republikę, co było równoznaczne z zerwaniem wszelkiej, nawet formalnej zależności od władz brytyjskich.
Od 1923 r. członek Ligi Narodów, w 1928 r. jedno z państw założycielskich Paktu Brianda-Kellogga.

</doc>
<doc id="142551" url="https://pl.wikipedia.org/wiki?curid=142551" title="Moja Wola">
Moja Wola

Moja Wola – dawniej Kuźnica Sośniewska, osada w powiecie ostrowskim, w województwie wielkopolskim, w gminie Sośnie.
Położona jest na skraju wsi Sośnie, około 25 km na południowy zachód od Ostrowa Wielkopolskiego.
Geografia i środowisko naturalne.
Osada położona jest na terenie Parku Krajobrazowego Dolina Baryczy oraz Obszaru Chronionego Krajobrazu Wzgórza Ostrzeszowskie i Kotlina Odolanowska. Leży nad strumieniem Młyńska Woda, z trzech stron sąsiaduje z Lasem Moja Wola.
W osadzie oraz jej najbliższej okolicy znajdują się m.in. aleja dębowa oraz stawy rybne Możdżanów, będące siedliskiem wielu zwierząt chronionych, głównie ptaków, szlak pieszy Moja Wola wokół osady, kąpielisko, zespół folwarczny, na który składają się czworaki (5), domy z II połowy XIX wieku (2), oraz dawne nadleśnictwo, przy którym pomnikowe: buki i lipy drobnolistne (4).
Pałac Moja Wola.
W Mojej Woli znajduje się drewniany pałac na podmurówce z rudy darniowej zbudowany dla księcia brunszwicko-oleśnickiego Wilhelma.
Obiekt wzniesiony został w roku 1854 według projektu architekta Carla Wolfa. W 1895 i w latach 1902–1903 rozbudowano go o człony południowo-zachodni, piętrowy północno-wschodni oraz wieżę. Budynek kryty jest dachem dwuspadowym z ornamentowanymi deskami okapowymi i szczytowymi. Od strony frontowej znajdują się dwa podcienia wsparte na drewnianych słupach z zastrzałami. Na jednej ze ścian znajduje się głowa słonia. Stropy są drewniane, wzmocnione belkami. Wewnątrz znajduje się wiszący pośrodku sali kuty świecznik w kształcie koła. Pałac jest jednym z prawdopodobnie tylko dwóch w Europie obiektów, których elewacja jest wyłożona korą z dębu korkowego (uzupełnione korą dębów rodzimych).
W pobliżu pałacu stoi oficyna o wystroju podobnym do pałacowego: elewacje wyłożone są korą dębową, dachy dwuspadowe z ornamentyką na deskach szczytowych i okapowych. Zabudowania otacza park krajobrazowy o powierzchni 10,1 ha, który w 1989 został uznany za powierzchniowy pomnik przyrody. Na terenie parku znajduje się 11 pomnikowych drzew – 9 dębów i dwa buki. Przy jednej z alei umiejscowiono alpinarium. Na skraju parku położona jest sezonowa stanica turystyczna Biały Daniel.
Początkowo obiekty pałacowe wchodziły w skład dóbr międzyborskich, od 1886 stanowiły centrum dóbr Moja Wola barona Daniela von Diergardt, a od 1891 wdowy po nim, Agnes von Diergardt. Po II wojnie światowej obiekt stał się własnością Lasów Państwowych, w latach 1951–1975 znajdowało się tu technikum leśne. W 2001 roku został on przekazany Gminie Sośnie w celu zagospodarowania turystycznego. Obecnie jest własnością prywatną.
Pałac oraz park został wpisany do rejestru zabytków nieruchomych województwa wielkopolskiego.

</doc>
<doc id="142552" url="https://pl.wikipedia.org/wiki?curid=142552" title="Komisja Nadzoru Bankowego">
Komisja Nadzoru Bankowego

Komisja Nadzoru Bankowego (KNB) – instytucja sprawująca nadzór nad działalnością polskich banków od 1 stycznia 1998 do 31 grudnia 2007. Organem wykonawczym Komisji był Generalny Inspektorat Nadzoru Bankowego działający w strukturze Narodowego Banku Polskiego.
Komisja została powołana 29 sierpnia 1997, kiedy sejm uchwalił ustawy: prawo bankowe i o Narodowym Banku Polskim. Przejęła ona wcześniejsze kompetencje Narodowego Banku Polskiego i prezesa NBP.
1 stycznia 2008 kompetencje Komisji Nadzoru Bankowego przejęła Komisja Nadzoru Finansowego.
Skład Komisji.
Członkowie Komisji.
Od dnia 19 września 2006 do 31 grudnia 2007 na mocy ustawy z dnia 21 lipca 2006 o nadzorze nad rynkiem finansowym () w skład Komisji wchodzili:

</doc>
<doc id="142554" url="https://pl.wikipedia.org/wiki?curid=142554" title="Wilhelmina z Holandii">
Wilhelmina z Holandii



</doc>
<doc id="142555" url="https://pl.wikipedia.org/wiki?curid=142555" title="Chemikaliowiec">
Chemikaliowiec

Chemikaliowiec – zbiornikowiec przeznaczony do przewozu płynnych chemikaliów. 
Budowa.
Zbiorniki i armatura (rurociągi, zawory, części robocze pomp) wykonane są z wysokiej jakości stali nierdzewnej, odpornej na działanie przewożonych ładunków, często substancji bardzo agresywnych chemicznie lub pokryte wewnątrz specjalną powłoką. Mogą to być farby epoksydowe, ale obecnie wiodącym rodzajem są powłoki oparte na wysoko zaawansowanych technologiach polimerowych; stosowany jest też teflon. Rodzaj stali lub pokrycia zależy od ładunków, jakie ma przewozić statek. Zbiorniki zaopatrzone są w instalacje do grzania ładunku (zazwyczaj wężownice grzewcze umieszczone wewnątrz zbiornika), zawory bezpieczeństwa zabezpieczające przed nadmiernym nad- lub podciśnieniem, urządzenie do mycia zbiorników. 
Statki są wyposażone w urządzenia do utrzymywania odpowiedniej atmosfery (instalacja gazu obojętnego) wewnątrz zbiorników. Ze względu na dużą wrażliwość ładunków najczęściej wykorzystywany jest azot o dużej czystości 99,999%. Każdy zbiornik na chemikaliowcu jest wyposażony w osobną pompę do wypompowania ładunku, umieszczona bezpośrednio w zbiorniku. Pozwala to na przewożenie innego rodzaju ładunku w każdym zbiorniku. Chemikalia reagujące ze sobą, ze względów bezpieczeństwa nie mogą być przewożone w sąsiadujących zbiornikach. Pompy są napędzane silnikami elektrycznymi przeznaczonymi do pracy w atmosferze wybuchowej lub silnikami hydraulicznymi. Dodatkowo, statek musi posiadać sprzęt (kombinezony przeciwchemiczne, aparaty oddechowe) do pracy w atmosferze zawierającej substancje żrące lub trujące a także o niskiej zawartości tlenu, zwalczania pożarów i rozlewów ładunków oraz środki lecznicze przydatne w wypadku zatrucia. Załoga musi przejść dodatkowe, odpowiednie przeszkolenia a statki są poddawane częstym rygorystycznym kontrolom. 
Nie ma maksymalnego wieku dla eksploatacji chemikaliowca. Każdy chemikaliowiec musi spełniać wymagania dla statków IMO 1, IMO 2 lub IMO 3 (w zależności od przewożonego ładunku zgodnie z Kodeksem IBC). Wszystkie nowo budowane chemikaliowce muszą mieć podwójny kadłub, a starsze statki nieposiadające podwójnego kadłuba muszą być przebudowane.

</doc>
<doc id="142556" url="https://pl.wikipedia.org/wiki?curid=142556" title="Voyager 1">
Voyager 1

Voyager 1 – bezzałogowa sonda kosmiczna NASA, wystrzelona 5 września 1977 roku z Przylądka Canaveral na Florydzie w ramach programu Voyager. Na początku 2023 roku sondę dzieliła od Ziemi odległość około 158 au i była ona najdalszym i ciągle działającym obiektem wysłanym w przestrzeń kosmiczną przez człowieka. Sygnał wysłany przez sondę w kierunku anten Deep Space Network potrzebował ponad 22 godzin na przebycie tej drogi.
Sondy Voyager wykorzystały technikę przyspieszania w polu grawitacyjnym mijanych planet, co pozwoliło na osiągnięcie dużych prędkości bez konieczności używania paliwa. Voyager 1, wystrzelony 16 dni później niż Voyager 2, wyprzedził swoją siostrzaną jednostkę i pierwszy dotarł do dalszych planet Układu Słonecznego. Asysty grawitacyjne uczyniły z niego najszybszy obiekt wysłany przez człowieka w kosmos.
Pierwotnym celem misji Voyagera 1 było zbadanie Jowisza i Saturna oraz ich księżyców. Po zakończeniu eksploracji planet, główne zadanie stanowi badanie krańcowych obszarów heliosfery oraz pomiar właściwości fizycznych przestrzeni międzygwiezdnej.
Od grudnia 2004 sonda znajdowała się w obszarze płaszcza Układu Słonecznego. W sierpniu 2012 roku Voyager 1, jako pierwsza sonda wykonana przez człowieka, przekroczył heliopauzę i znalazł się w przestrzeni międzygwiezdnej.
Przewiduje się, że zasilanie energią elektryczną pozwoli utrzymać funkcjonowanie sondy do około 2025 roku.
Cele naukowe programu Voyager.
Misja główna.
Głównym zadaniem misji obu sond Voyager była eksploracja układów Jowisza i Saturna. Po zakończonych sukcesem przelotach obok tych planet NASA wydała zgodę na przedłużenie misji sondy Voyager 2 do, kolejno, Urana i Neptuna.
Zadania wykonywane podczas przelotu obok każdej z mijanych planet obejmowały:
Misja Międzygwiezdna.
Eksploracja planet zakończyła się wraz z przelotem Voyagera 2 obok Neptuna w 1989 roku. Głównym celem przedłużonej misji sond Voyager jest rozszerzenie eksploracji Układu Słonecznego poza planety zewnętrzne, do krańcowych obszarów heliosfery i – po przekroczeniu heliopauzy – dotarcie do lokalnego ośrodka międzygwiazdowego.
Zadania naukowe wykonywane podczas tej fazy misji obejmują:
Konstrukcja sond Voyager.
Obydwie sondy Voyager mają jednakową konstrukcję. Kadłub sondy ma kształt dziesięciobocznego pierścienia, o wysokości 47 cm i średnicy 1,78 m, otaczającego centralny zbiornik z hydrazyną. We wnętrzu kadłuba znajduje się wyposażenie elektroniczne, w tym komputery, rejestrator danych i nadajniki radiowe. Podstawowe urządzenia sondy zostały zdublowane. Do górnej powierzchni kadłuba zamontowana jest paraboliczna antena główna o wysokim zysku (HGA), mająca średnicę 3,66 m. Do kadłuba przymocowane są też trzy wysięgniki z dodatkowym wyposażeniem. Większość instrumentów naukowych umieszczono na wysięgniku naukowym o długości 2,5 m. Na jego końcu znajduje się ruchoma platforma skanująca, na której zamontowano kamery, fotopolarymetr, spektrometry oraz detektory plazmy i cząstek naładowanych. Instrumenty te mogły być dzięki temu precyzyjnie ustawiane w kierunku obserwowanych obiektów. Na oddzielnym wysięgniku o długości 13 m zostały zamontowane magnetometry. Na trzecim wysięgniku, umieszczonym po przeciwnej do wysięgnika naukowego stronie kadłuba, znajdują się radioizotopowe generatory termoelektryczne (RTG). Dwie prostopadłe anteny o długości 10 m służą do odbioru fal plazmowych i badań radioastronomicznych. Sonda jest stabilizowana trójosiowo, a antena wysokiego zysku jest zawsze skierowana ku Ziemi.
Sonda ma 70 kilobajtów pamięci komputerowej – nieco więcej niż komputery 8-bitowe jak Atari 65XE, dla porównania przeciętny smartfon w 2017 roku miał ponad 14000 razy więcej pamięci, co pokazuje jak rozwinęła się technika w czasie działania sondy. Do wysłania sygnału na Ziemię sonda potrzebuje zasilania o mocy 22 W, a prędkość transmisji aktualnie wynosi 160 bitów na sekundę (w 2021 roku).
Zasilanie w energię.
Energia elektryczna dostarczana jest przez trzy radioizotopowe generatory termoelektryczne (MHW-RTG). Każdy generator ma 50,8 cm długości, 40,6 cm średnicy, masę 39 kg i zawiera około 4,5 kg plutonu 238 w postaci dwutlenku. Ogniwa termoelektryczne generatorów wykonane są z krzemu i germanu, a osłona zbudowana jest z berylu. Na początku misji generatory wytwarzały napięcie stałe o wartości 30 V i łącznej mocy około 475 W. Dostarczana energia zmniejsza się z czasem z powodu rozpadu radioaktywnego plutonu i degradacji elementów ogniw termoelektrycznych.
Tempo spadku mocy wynosi średnio około 4,3 W rocznie, co zmusza do stopniowego wyłączania systemów pokładowych i instrumentów naukowych. W styczniu 2015 roku generatory sondy Voyager 1 wytwarzały energię o mocy 254,6 W, a generatory Voyagera 2 energię o mocy 255,8 W.
Łączność.
Łączność z sondami utrzymywana jest głównie za pośrednictwem anteny o wysokim zysku ("High-Gain Antenna", HGA) o średnicy 3,66 m. Kąt połowy mocy HGA dla pasma X wynosi 0,5°, a dla pasma S 2,3°. Na strukturze nośnej HGA zamontowana jest także antena o niskim zysku (LGA), która używana była sporadycznie podczas niektórych manewrów i w razie problemów z utrzymaniem łączności. Każda sonda ma dwa transpondery (główny i zapasowy). Każdy z transponderów zawiera nadajniki pracujące w paśmie S (2295 MHz) i w paśmie X (8418 MHz) oraz odbiornik w paśmie S (2113 MHz). Voyagery były pierwszymi sondami, które używały pasma X jako głównej częstotliwości nadawczej. Nadajnik w paśmie S mógł pracować z mocą 9,4 W oraz 28,3 W, natomiast nadajnik w paśmie X z mocą 12 W oraz 21,3 W.
Dane mogą być magazynowane na pokładzie sond, do późniejszej transmisji na Ziemię, przy użyciu cyfrowego napędu taśmowego ("Digital Tape Recorder") zapisującego na ośmiu ścieżkach z maksymalną szybkością 115,2 kilobitów na sekundę. Pojemność taśmy wynosi 536 megabitów, co jest równoważne zapisowi 96 zdjęć z kamer sondy.
Na Ziemi łączność z sondą utrzymywana jest przy użyciu sieci Deep Space Network (DSN) z antenami o średnicach 34 i 70 m, rozmieszczonymi w trzech kompleksach – w okolicy Madrytu w Hiszpanii, Canberry w Australii i Goldstone (w pobliżu Barstow) w Kalifornii.
Dane naukowe mogły być transmitowane w paśmie X z maksymalną szybkością 115,2 kb/s (przy Jowiszu). Możliwa do uzyskania szybkość przekazu maleje wraz ze wzrostem odległości sond od Ziemi – przy Saturnie wynosiła 44,8 kb/s, przy Uranie i Neptunie (Voyager 2) 21,6 kb/s. Podczas obecnej fazy misji Voyager (Misja Międzygwiezdna) dane typowo przesyłane są z sond w paśmie X w czasie rzeczywistym, z szybkością 160 b/s i odbierane przez anteny DSN o średnicy 34 m. Dane z szerokopasmowego odbiornika fal plazmowych o wysokim tempie zapisu (115,2 kb/s) na pokładzie Voyagera 1 są okresowo zapisywane na taśmie i co około pół roku przesyłane z szybkością 1,4 kb/s, co wymaga odbioru przez 70-metrową antenę DSN. Ponieważ dane z tego instrumentu na pokładzie Voyagera 2 nie są już dłużej użyteczne, pamięć taśmowa na jego pokładzie została w 2007 roku wyłączona.
Instrukcje ze stacji naziemnych są przesyłane do sond w paśmie S z szybkością 16 bitów na sekundę.
Systemy sterowania.
Konstrukcja sond umożliwia ich funkcjonowanie w stopniu wysoce autonomicznym. Na pokładzie znajdują się trzy połączone ze sobą systemy komputerowe, każdy złożony z dwóch komputerów – głównego i zapasowego:
Do kontroli położenia wykorzystywane są trzy żyroskopy (używane jedynie przez krótki czas, do kilku godzin, podczas niektórych manewrów) oraz czujniki Słońca ("Sun Sensor") i gwiazd ("Canopus Star Tracker"). Sterowany przez AACS system napędowy składa się z 16 silników o ciągu 0,889 N każdy. Cztery służą do wykonywania manewrów korekcji trajektorii, pozostałe służące do stabilizacji położenia sondy podzielono na dwa zestawy po 6 silników. Materiał pędny stanowi hydrazyna, której początkowy zapas wynosił 90 kg. W styczniu 2015 roku na pokładzie Voyagera 1 pozostało 17,38 kg, a Voyager 2 miał zapas 25,27 kg hydrazyny.
Instrumenty naukowe.
Na pokładzie każdej z sond Voyager zostało zainstalowanych 10 instrumentów naukowych. Instrumenty te, oraz system telekomunikacyjny sond, posłużyły do przeprowadzenia 11 eksperymentów:
Fotopolarymetr na pokładzie sondy Voyager 1 uległ awarii przed przelotem obok Jowisza i zebrane przez niego dane nie były analizowane.
Detektor plazmy PLS w listopadzie 1980 roku, wkrótce po minięciu przez sondę Saturna, uległ poważnej awarii, która znacznie ograniczyła jego zdolności obserwacyjne i utrudniła prowadzenie badań wiatru słonecznego. Instrument ten został wyłączony 1 lutego 2007.
Z powodu spadku wytwarzanej energii elektrycznej, po zakończeniu fazy badania planet, kolejno wyłączane są niektóre instrumenty naukowe sondy. W pierwszej kolejności zostały wyłączone wszystkie instrumenty znajdujące się na platformie skanującej, z wyjątkiem spektrometru ultrafioletu (UVS). UVS kontynuował zbieranie danych, chociaż bez możliwości skanowania, do 2010 roku. Pod koniec tego roku miał on także zostać wyłączony (według planu z połowy 2010 roku).
Odbiornik radiowy PRA został wyłączony 15 stycznia 2008.
Do 2020 roku planowane jest utrzymanie na pokładzie Voyagera 1 pracy następujących instrumentów: "Low-Energy Charged Particle Subsystem", "Cosmic Ray Subsystem", "Magnetometer" i "Plasma Wave Subsystem".
Golden Record.
Do kadłuba każdej z sond Voyager przymocowana jest 12-calowa płyta gramofonowa wykonana z pozłacanej miedzi. Zapisane są na niej pozdrowienia wypowiadane w 55 językach (w tym polskim), muzyka, dźwięki i obrazy przedstawiające różnorodność życia i kultury na Ziemi.
Przebieg misji.
Start sondy Voyager 1 nastąpił 5 września 1977 roku. Najpotężniejsza wówczas amerykańska rakieta nośna Titan IIIE-Centaur z dodatkowym stopniem napędzanym stałym materiałem pędnym wyniosła sondę na prowadzącą ku Jowiszowi orbitę o peryhelium wynoszącym 1,0 au i aphelium 8,9 au. Początek misji został opóźniony o 5 dni, w celu dokonania kontroli i wprowadzenia modyfikacji niektórych elementów sondy i jej oprogramowania, dla uniknięcia problemów, które napotkano podczas aktywacji wystrzelonej wcześniej sondy Voyager 2.
18 września, znajdując się w odległości 11,66 mln km, sonda skierowała platformę skanującą w kierunku Ziemi i wykonała pierwszą w historii fotografię, na której widoczne były razem pełne dyski Ziemi i Księżyca.
15 grudnia 1977 roku znajdując się w odległości 124 mln km od Ziemi, Voyager 1 prześcignął poruszającą się wolniej sondę Voyager 2. W tym momencie wzajemna odległość między sondami wynosiła 17 mln km.
23 lutego 1978 roku doszło do zacięcia platformy skanującej, jednak awaria ta ustąpiła po przeprowadzeniu testów jej ruchomości.
Jowisz.
W kwietniu 1978 roku, znajdując się w odległości 265 mln km od Jowisza, sonda zaczęła wykonywać pierwsze fotografie tej planety. Faza obserwacji Jowisza oficjalnie rozpoczęła się 4 stycznia 1979 roku 10 lutego Voyager 1 przekroczył orbitę Sinope, najbardziej odległego, spośród ówcześnie znanych, księżyca planety. 28 lutego sonda osiągnęła granice jowiszowej magnetosfery. W tym czasie rozmiar magnetosfery planety podlegał gwałtownym fluktuacjom, co spowodowało, że dopiero 3 marca sonda po raz ostatni przekroczyła magnetopauzę.
5 marca 1979 roku o 12:05:26 UTC Voyager 1 zbliżył się do Jowisza na najmniejszą odległość, wynoszącą  km od centrum planety, około  km od szczytów chmur. 5 marca sonda przeleciała także kolejno obok Amaltei (minimalna odległość  km), Io ( km) i Europy ( km). 6 marca Voyager 1 zbliżył się do Ganimedesa na odległość  km i do księżyca Kallisto na odległość  km.
Oddalając się od Jowisza, 20 marca sonda opuściła obszar jego magnetosfery, a 13 kwietnia 1979 roku zakończona została faza obserwacji planety. Dokonany podczas przelotu obok Jowisza manewr asysty grawitacyjnej zmienił orbitę Voyagera 1 na prowadzącą do Saturna orbitę hiperboliczną.
Sonda odkryła czynne wulkany na Io (było to pierwsze odkrycie aktywnego wulkanizmu poza Ziemią), obecność pierścienia wokół Jowisza, zorze polarne i potężne wyładowania atmosferyczne na planecie. Zbadano strukturę i dynamikę atmosfery Jowisza, zawartość w niej helu i wielu związków chemicznych. Poznano wiele szczegółów struktury magnetosfery. Sonda po raz pierwszy ukazała szczegóły morfologii powierzchni i budowy geologicznej największych księżyców planety. Na przekazanych zdjęciach odkryto także dwa niewielkie księżyce – Tebe i Metis. Łącznie sonda wykonała około 18 tysięcy fotografii Jowisza, jego księżyców i pierścienia.
Saturn.
Po minięciu Jowisza, sonda 9 kwietnia 1979 roku wykonała pierwszy manewr korekcji trajektorii, by umożliwić bliski przelot obok Tytana. Następny manewr 10 października 1979 roku zapewnił, żeby sonda nie uderzyła w powierzchnię tego księżyca. Na początku stycznia 1980 roku instrument radioastronomiczny (PRA) zaczął odbierać impulsy radiowe pochodzące z Saturna. 23 sierpnia Voyager 1 zaczął wykonywać pierwsze fotografie planety. 12 listopada sonda osiągnęła granice magnetosfery Saturna.
12 listopada 1980 roku o 05:41 UTC Voyager 1 zbliżył się do Tytana na najmniejszą odległość, wynoszącą 6498 km od centrum księżyca, przelatując około 4000 km od szczytów skrywających go mgieł. Następnie sonda zbliżyła się do księżyca Tethys na odległość  km. Największe zbliżenie do Saturna miało miejsce 12 listopada o 23:45:43 UTC w odległości  km od centrum planety, około  km nad szczytami chmur. 13 listopada sonda przeleciała kolejno obok Mimasa (minimalna odległość  km), Enceladusa ( km), Dione ( km), Rei ( km) i Hyperiona ( km). Oddalając się od Saturna, 16 listopada sonda opuściła obszar jego magnetosfery.
Głównym składnikiem atmosfery Tytana okazał się być azot, a warstwy chmur i mgieł całkowicie zakrywają jego powierzchnię. Ustalono wartości ciśnienia atmosferycznego i temperatury panującej na Tytanie. W przypadku innych księżyców uzyskano po raz pierwszy obrazy ich powierzchni. Fotografie systemu pierścieni planety ukazały ich niezwykle skomplikowaną, złożoną z tysięcy elementów strukturę. Nad powierzchnią pierścienia B zauważono ciemne radialne struktury, nazywane szprychami. Zbadano strukturę i dynamikę atmosfery planety, zawartość w niej helu i wielu związków chemicznych, odkryto obecność zórz polarnych. Poznano wiele szczegółów struktury magnetosfery. Na przekazanych zdjęciach odkryto także trzy niewielkie księżyce – Atlas, Prometeusz i Pandora. Łącznie sonda wykonała około 16 tysięcy fotografii Saturna, jego księżyców i pierścieni.
"Voyager Interstellar Mission".
Przelot obok Saturna zmienił tor lotu Voyagera 1 na, prowadzącą poza Układ Słoneczny, orbitę hiperboliczną o nachyleniu 35° na północ od płaszczyzny ekliptyki i mimośrodzie 3,72. Od tego czasu sonda wykonuje pomiary wiatru słonecznego, pól magnetycznych i promieni kosmicznych. Spektrometr UVS wykorzystywany był do obserwacji astronomicznych w ultrafiolecie. Po minięciu przez sondę Voyager 2 Neptuna, NASA oficjalnie przemianowała 1 stycznia 1990 roku misje obydwu sond Voyager na "Voyager Interstellar Mission" (Misja Międzygwiezdna Voyagera). Jej głównym zadaniem jest zbadanie krańcowych obszarów heliosfery, w tym dotarcie do heliopauzy.
14 lutego 1990 roku Voyager 1 po raz ostatni uruchomił swoje kamery i wykonał serię zdjęć ukazujących Słońce i planety, w tym Ziemię. 17 lutego 1998 roku sonda znalazła się w większej odległości od Słońca (69,4 au), niż wystrzelony w 1972 roku Pioneer 10. Tym samym Voyager 1 stał się najodleglejszym skonstruowanym przez człowieka obiektem w kosmosie.
16 grudnia 2004 roku, w odległości 94,01 au od Słońca, Voyager 1 przekroczył granicę szoku końcowego heliosfery i znalazł się w obszarze płaszcza Układu Słonecznego.
15 sierpnia 2006 roku sonda dotarła na odległość 100 au od Słońca.
W maju 2012 roku instrumenty Voyagera 1 zaczęły rejestrować szybki wzrost natężenia promieniowania kosmicznego pochodzenia galaktycznego, co było interpretowane jako oznaka zbliżania się sondy do heliopauzy.
Pomiędzy 28 lipca a 25 sierpnia 2012 roku sonda pięciokrotnie przekraczała granicę nowego obszaru, charakteryzującego się gwałtownym spadkiem liczby cząstek pochodzących z wiatru słonecznego, przy jednoczesnym dalszym wzroście natężenia promieniowania kosmicznego pochodzącego z przestrzeni międzygwiezdnej. Jednocześnie wzrosło natężenie otaczającego pola magnetycznego, przy niezmienionej jego orientacji. Początkowo zespół naukowy misji ogłosił, że sonda znajduje się w nieznanym uprzednio obszarze krańcowym heliosfery, w którym linie słonecznego pola magnetycznego są połączone z liniami pola międzygwiezdnego. Dodatkowe pomiary gęstości plazmy elektronowej otaczającej sondę, wykonane przez odbiornik fal plazmowych (PWS), wykazały wzrost jej wartości do spodziewanej w przestrzeni międzygwiezdnej. We wrześniu 2013 roku NASA oficjalnie ogłosiła, że 25 sierpnia 2012 roku, w odległości 121,7 au od Słońca, sonda Voyager 1 przekroczyła heliopauzę i znalazła się w przestrzeni międzygwiezdnej.
1 stycznia 2023 roku Voyager 1 znajdował się w odległości ponad  km (158,64 au) od Słońca, w punkcie o współrzędnych równikowych: deklinacja (J2000) +12° 01′, rektascensja (J2000) 17h 16m i współrzędnych ekliptycznych: szerokość ekliptyczna 35,0°, długość ekliptyczna 256,7°. Sonda oddala się od Słońca z prędkością  m/s (czyli  km/h = 3,574 au rocznie) w kierunku gwiazdozbioru Wężownika.
Przewiduje się, że wytwarzana przez generatory MHW-RTG energia wystarczy do utrzymania pracy ostatnich instrumentów naukowych na pokładzie sondy do około 2025 roku.
Przyszłość sondy.
Obłok Oorta.
Za 300 lat Voyager 1 dotrze do Obłoku Oorta, a jego przebycie zajmie mu lat. Jeśli sonda nie zostanie zniszczona, za około lat Voyager 1 oddali się od Słońca na odległość 1 roku świetlnego. W roku sonda minie gwiazdę Gliese 445 (AC+79 3888) w gwiazdozbiorze Żyrafy w najmniejszej odległości wynoszącej 1,64 roku świetlnego. Prędkość radialna Gliese 445 wynosi −119 km/s i gwiazda ta zbliża się obecnie do Słońca oraz do Voyagera. NASA stwierdziła, iż „sondy Voyager będą – prawdopodobnie wiecznie – przemierzać Drogę Mleczną”.
Voyager 1 i New Horizons.
Jeżeli Voyager 1 nie zderzy się z innym obiektem ani nie zostanie przechwycony, nigdy nie zostanie „wyprzedzony” przez sondę New Horizons, pomimo iż została ona wysłana z Ziemi z większą prędkością początkową od obu sond Voyager. New Horizons leci z prędkością ok. 15 km/s, czyli 2 km/s wolniej od Voyagera 1 i wciąż zwalnia. Gdy New Horizons osiągnie dystans 100 AU (co nastąpi w roku 2038), jej prędkość będzie wynosić ok. 13 km/s.
Kierownictwo i koszty misji.
Misje obydwu sond Voyager są prowadzone dla NASA przez Jet Propulsion Laboratory w Pasadenie. Stanowisko kierownika projektu Voyager ("Project Manager") pełnili kolejno: H.M. „Bud” Schurmeier (1972-76), John
Casani (1976-77), Robert Parks (1978-79), Raymond Heacock (1979-81), Esker Davis (1981-82), Richard Laeser (1982-86),
Norman Haynes (1987-89), George Textor (1989-97), Ed Massey (1998–2010) i Suzanne Dodd (od 2010 roku).
Głównym naukowcem projektu ("Project Scientist") jest od 1972 roku prof. Edward C. Stone z California Institute of Technology w Pasadenie. Zastępcą naukowca projektu podczas przelotów obok Jowisza był dr Arthur L. Lane, a podczas przelotów obok Saturna oraz (dla Voyagera 2) Urana i Neptuna dr Ellis D. Miner.
Całkowite koszty misji obydwu sond Voyager, w tym koszty startu, do minięcia Neptuna, wyniosły 865 milionów USD, a koszty misji międzygwiezdnej, do września 2013 roku – dalsze 123 mln USD.

</doc>
<doc id="142557" url="https://pl.wikipedia.org/wiki?curid=142557" title="Plac Świętego Piotra">
Plac Świętego Piotra

Plac świętego Piotra (wł. Piazza San Pietro) – plac znajdujący się przed bazyliką św. Piotra w Watykanie, należący do osi łączącej bazylikę i Via della Conciliazione. Został zaprojektowany w 1656 przez Berniniego jako prostopadły owal, który od strony zachodniej za pośrednictwem części w kształcie trapezu otwiera się na fasadę bazyliki, od strony wschodniej wychodzi na przebitą w latach 30. XX w. Via della Conciliazione.
Kolumnada Berniniego.
Otacza go portyk Berniniego zbudowany w latach 1656-1667. Olbrzymia, czterorzędowa kolumnada w porządku toskańskim, zwieńczona jest attyką, na której ustawiono posągi 140 świętych. Wśród nich, po lewej stronie, na wysokości fontanny, można znaleźć pomnik św. Jacka Odrowąża, dominikanina. Symbolika kolumnady ma związek z kontrreformacją i można się w niej dopatrywać wyciągniętych rąk Kościoła, pragnących ogarnąć wszystkich.
Obelisk.
Centralne miejsce placu zajmuje jeden z trzynastu egipskich obelisków w Rzymie. Pierwotnie zdobił cyrk Nerona, gdzie został ustawiony na cześć Juliusza Cezara (dlatego nazywano go potocznie „Julia”). Wedle tradycji był świadkiem męczeńskiej śmierci św. Piotra i innych chrześcijan.
Obelisk pochodzi z XIII w. p.n.e., w latach 37-41 sprowadzono go do Rzymu z polecenia cesarza Kaliguli. Sam obelisk w takiej postaci, jak go przywieziono z Egiptu, ważył 487 ton i miał 25,5 m wysokości. W tym celu zbudowano specjalny, jednomasztowy statek o ładowności 2,5 tys. ton, uznany wówczas za cud techniki. Maszt statku był tak gruby, że czterech ludzi ledwo mogło go objąć. Ładunek umieszczono na pokładzie, zaś by zapewnić statkowi stabilność pod pokład, w charakterze balastu, załadowano 60 tys. korców soczewicy. Przy ustawianiu obelisku w cyrku Nerona pracowało 20 tys. ludzi.
„Julia” była jedynym obeliskiem, który nie został zburzony po zdobyciu Rzymu przez Wizygotów w 410 r. W 1586 papież Sykstus V polecił przenieść go na obecne miejsce architektowi Domenico Fontanie. Obelisk opatrzono wtedy inskrypcjami w języku łacińskim:
Wraz z podstawą i krzyżem obelisk mierzy obecnie 39,81 m wysokości. Bernini przy projektowaniu placu wykorzystał go jako punkt wskazujący środek owalu. W roku 1675 zaprojektował otaczającą go fontannę.
Fontanny.
Na placu symetryczne ustawiono jeszcze dwie fontanny. Jedna z nich, znajdująca się po prawej stronie placu, jest dziełem Maderny, a druga jest jej wierną kopią (dzieło Fontany). Po lewej stronie, pomiędzy bazyliką a kolumnadą znajduje się Spiżowa Brama strzeżona przez Gwardię Szwajcarską. W głębi widoczne są Schody Królewskie – "Scala Regia" – dzieło Berniniego.
Wizerunek Matki Bożej.
W 1980 podczas spotkania UNIV jeden student spytał Jana Pawła II, czemu na placu brakuje wizerunku Matki Bożej. Papież zgodził się na jego wykonanie. Projekt przedstawili członkowie Opus Dei, wykonał go hiszpański architekt Javier Cotello. 8 grudnia 1981 roku Jan Paweł II poświęcił obraz. Wizerunek znajduje się po prawej stronie od bazyliki św. Piotra.
Ważne wydarzenia.
Plac był świadkiem wielu uroczystości roku kościelnego, beatyfikacji i kanonizacji, co środę odbywają się audiencje generalne. Na tym placu 13 maja 1981 papież Jan Paweł II został postrzelony przez zamachowca.
Największe zgromadzenia na placu:

</doc>
<doc id="142560" url="https://pl.wikipedia.org/wiki?curid=142560" title="Kontenerowiec">
Kontenerowiec

Kontenerowiec, dawniej pojemnikowiec – statek specjalnie wyposażony w prowadnice i przeznaczony do przewozu kontenerów, przy założeniu ich pionowego załadunku i wyładunku.
Pierwszym statkiem przeznaczonym do przewozu kontenerów był amerykański MS „Ideal-X”, przebudowany z tankowca w 1956 roku. Mógł przewozić 53 kontenery 35-stopowe.
Wraz z olbrzymią popularnością transportu drobnicy w kontenerach oraz stopniowym zwiększaniem się wymiany handlowej na świecie, rośnie popularność kontenerowców. Obecnie największe kontenerowce potrafią przewozić ponad 10 000 TEU i ledwo mieszczą się w klasie wymiarów panamax. Niektóre statki już tę klasę przekroczyły, w związku z tym są eksploatowane na trasach, które nie wymagają przechodzenia przez Kanał Panamski, np. Chiny – Zachodnie Wybrzeże Stanów Zjednoczonych.
Od 2012 roku najbardziej pojemnym kontenerowcem na świecie był MS CMA CGM Marco Polo o pojemności 16 000 TEU (wraz z powstałym w 2013 roku MS CMA CGM Alexander von Humboldt). Pod względem rozmiarów, największe są kontenerowce duńskiego armatora A.P. Møller-Mærsk (np. "MS Emma Mærsk" lub "MS Eleonora Mærsk"), o pojemności od 11 000 do 14 500 TEU.
Dla zapewnienia szybkiego przepływu kontenerów po całym świecie i obniżenia kosztów wielkie kontenerowce przewożą swoje ładunki na trasach międzykontynentalnych, odwiedzając kilka portów na kontynencie tzw. "hubów".
W 2013 zwodowany został pierwszy kontenerowiec z serii Triple-E, Mærsk Mc-Kinney Møller. Pomieścić on może 18000 TEU. Piastował on miano największego kontenerowca do końca 2014 roku, gdy w Korei zwodowany został CSCL Globe o pojemności 19100 TEU. W styczniu 2015 roku zwodowany został MSC OSCAR o pojemności 19224 TEU, który pływa obecnie pod nazwą MSC Maya pod banderą panamską.
Z mniejszych portów kontenery są dowożone do hubów przez mniejsze (200-500 TEU) kontenerowce dowozowe zwane "fiderami" (z ang. feeder). Część średnich (poniżej 3000 TEU) kontenerowców jest wyposażona w urządzenia przeładunkowe (dźwigi lub suwnice), co pozwala im zawijać do portów niewyposażonych w odpowiednie urządzenia. Największe kontenerowce są całkowicie zależne od urządzeń portowych. Ze względu na rozmiary statków i wagę kontenerów do przeładunku używa się specjalnych suwnic.
Kontenerowce są pierwszymi statkami morskimi, na których bardzo dużą część ładunku przewozi się na pokładzie (z reguły na pokładzie może zmieścić się więcej kontenerów niż pod pokładem, ale na pokład ładuje się lżejsze kontenery). Wymaga to rozwiązania problemów ze statecznością i mocowaniem kontenerów.
Stateczność kontenerowca zapewniają zbiorniki balastowe o dużej pojemności. Część z nich jest wykorzystywana w systemach przeciwprzechyłowych, zmniejszających kołysanie statku na morzu i ograniczających przechylanie statku w czasie przeładunku.
Do mocowania kontenerów rozwinięto cały system specjalistycznych złączy i odciągów (przekładki stożkowe, łączniki skrętne, łączniki mostkowe), które mają za zadanie połączenie kontenerów stojących obok siebie i na sobie w jeden blok oraz zamocowanie ich do statku.
Ładunek.
Kontenery muszą być rozmieszczone tak, aby cały statek był równo obciążony. Ponieważ mogą zawierać niemal każdy rodzaj towaru, ich ciężar jest bardzo niejednolity. Jeśli kontenerowiec odwiedza więcej niż jeden port w jednym rejsie, podczas wyładunku żaden kontener nieprzeznaczony do danego portu nie powinien być podniesiony tylko po to, aby dostać się do kontenera w jego porcie docelowym. Obsługa dźwigu powinna mieć zawsze pewność, że podnosi właściwy. Precyzyjne rozmieszczenie kontenerów, by to zapewnić, jest zadaniem skomplikowanym.

</doc>
<doc id="142562" url="https://pl.wikipedia.org/wiki?curid=142562" title="Klasa 12">
Klasa 12

Klasa 12 (R-12) - metryczna klasa jachtów, które według International Rule otrzymały rating regatowy 12. 
Wynik w International Rule jest niemianowany, jednak dane przedstawiane są w jednostkach metrycznych. Pierwsze jachty klasy 12 powstały w Europie w 1907, zaś po drugiej stronie Atlantyku zaczęto je projektować w 1935. Rozpowszechnienie się jachtów klasy 12 umożliwiło europejsko-amerykańskie z 1930 porozumienie ujednolicające system klasyfikacji jachtów. Na mocy tego porozumienia jednostki do metrycznej kasy 15 klasyfikowano według europejskiej International Rule, zaś większe według opracowanej przez New York Yacht Club Universal Rule. Jachty te okres świetności przeżywały w latach 1958-1987, gdy brały udział w regatach o Puchar Ameryki. Znak klasy to 12 na grocie.

</doc>
<doc id="142563" url="https://pl.wikipedia.org/wiki?curid=142563" title="Ojciec Święty">
Ojciec Święty



</doc>
<doc id="142565" url="https://pl.wikipedia.org/wiki?curid=142565" title="Wojna Hiszpanii z koalicją angielsko-francusko-austriacką">
Wojna Hiszpanii z koalicją angielsko-francusko-austriacką

Wojna Hiszpanii z koalicją angielsko-francusko-austriacką 1718–1720 – inaczej wojna czwórprzymierza.
Tło historyczne.
Po przejęciu władzy przez dynastię Burbonów, Hiszpania zeszła na margines polityki europejskiej. Pierwszy minister króla Filipa V, kardynał Giulio Alberoni, wraz z drugą małżonką króla Elżbietą Farnese, postanowili pomimo to podjąć starania o przejęcie w Italii księstw Parmy i Piacenzy oraz Toskanii, w których spodziewano się wygaśnięcia panujących tam dynastii Farnese oraz Medyceuszy. Dla królowej istotnym motywem działania była chęć zapewnienia tronu dla swoich synów, bowiem w sytuacji, w której Filip V miał potomstwo z pierwszego małżeństwa, dziedziczenie w Hiszpanii przez któregoś z jej synów nie wchodziło w rachubę. Jednocześnie Hiszpania nie wyrzekła się utraconych na mocy traktatów w Utrechcie, Rastatt i Baden Sycylii, Sardynii, Neapolu i Mediolanu, które po zakończeniu hiszpańskiej wojny sukcesyjnej znajdowały się pod panowaniem niedoszłego habsburskiego króla Hiszpanii, cesarza Karola VI.
Po zakończeniu wojny o sukcesję hiszpańską i podpisaniu pokoju w Utrechcie w 1713 nastąpiło zbliżenie pomiędzy dwoma czołowymi wielkimi europejskimi mocarstwami kolonialnymi: Wielką Brytanią i Francją, które zawarły sojusz („system francusko-brytyjski”) mający dominujące i stabilizujące znaczenie w świecie. System ów przetrwał do 1731. W jego ramach oba te państwa dążyły do zatrzymania ekspansji Imperium Rosyjskiego na Morzu Bałtyckim i Hiszpanii na Morzu Śródziemnym.
Konflikt.
Kiedy więc w roku 1717 Hiszpania zajęła Sardynię (należącą od czasu pokoju w Utrechcie do Austrii), zaś rok później w ręce Hiszpanów wpadła Sycylia, 2 sierpnia 1718 Wielka Brytania, Francja, Austria i Niderlandy zawarły sojusz antyhiszpański (tzw. czwórprzymierze). W tym samym roku flota angielska zwyciężyła ochraniającą hiszpańskie operacje na Sycylii flotę hiszpańską koło przylądka Passero w pobliżu Syrakuz i Mesyny. Francuzi tymczasem w roku 1719 wtargnęli do kraju Basków, co zmusiło Hiszpanię do rozpoczęcia rozmów pokojowych. Ostatecznie doszło do niego po nieudanej wyprawie hiszpańskiego korpusu ekspedycyjnego w sile 6000 ludzi do Szkocji, gdzie zamierzali wspomóc Jakobitów w walce z Anglikami. Flota w trakcie wyprawy została zniszczona przez sztorm. W grudniu 1719 król Filip V zwolnił w końcu kardynała Alberoniego odpowiedzialnego za agresywną politykę Hiszpanii.
Skutki.
Dnia 17 lutego 1720 w Hadze zawarto układ pokojowy na mocy którego Sabaudia zyskała ziemie Sardynii, a jej królem obrano Wiktora Amadeusza, Sycylia dostała się pod panowanie austriackie. Dodatkowo Hiszpania zmuszona była zwrócić zajęte tereny, z tym, że uznano prawa infanta hiszpańskiego Karola do Parmy i Piacenzy, w których miał panować jako wasal cesarza (wstąpił na tron w 1731).

</doc>
<doc id="142566" url="https://pl.wikipedia.org/wiki?curid=142566" title="Objaw Homansa">
Objaw Homansa

Objaw Homansa – objaw stwierdzany u około 30% chorych z zakrzepicą żył głębokich w obrębie podudzia. Polega na wywołaniu znacznej bolesności w obrębie łydki i dołu podkolanowego podczas grzbietowego zgięcia stopy, przy zachowaniu wyprostowanego kolana. Wynika to z bolesności zmienionych zapalnie żył głębokich przy ich napinaniu. Stwierdzenie tego objawu potwierdza rozpoznanie zakrzepicy żył głębokich kończyn dolnych.
Objaw został opisany przez Johna Homansa w 1934 roku na łamach „New England Journal of Medicine” w artykule "Thrombosis of the deep veins of the lower leg, causing pulmonary embolism" (Zakrzepica żył głębokich kończyn dolnych przyczyną zatorowości płucnej).
Ze względu na niską specyficzność (39-84%) i czułość (18-48%) oraz niewielkie, ale teoretycznie potencjalne ryzyko oderwania zakrzepu w wyniku przeprowadzania badania powoli odchodzi się od stosowania tego testu oraz nie zaleca się samodzielnego wykonywania w domu.

</doc>
<doc id="142568" url="https://pl.wikipedia.org/wiki?curid=142568" title="Workbench">
Workbench

Workbench – graficzny interfejs użytkownika stworzony dla systemu AmigaOS. Wydany w roku 1985 przez firmę Commodore wraz z systemem operacyjnym AmigaOS 1.0.

</doc>
<doc id="142570" url="https://pl.wikipedia.org/wiki?curid=142570" title="Curriculum vitae">
Curriculum vitae

Curriculum vitae, CV lub c.v. (łac. „bieg życia”, „przebieg życia”) – życiorys zawodowy.
Łacińskie skrzydlate słowa "curriculum vitae" pochodzą z mowy konsularnej "W obronie Rabiriusza" (63 p.n.e.) Cycerona.
Format.
Życiorys przedstawiony jest w formie odmiennej od biograficznej – informacje są wymieniane w oddzielnych, wyróżnionych nagłówkami bądź śródtytułami blokach tematycznych: dane personalne, wykształcenie, przebieg pracy zawodowej, doświadczenie zawodowe, preferencje osobiste (hobby, zainteresowania itp).
Ze względu na przeznaczenie CV, na przykład według polskiego prawa dokument może zawierać (tak jak w innych dokumentach aplikacyjnych) klauzulę zawierającą zgodę na przetwarzanie danych osobowych.
Układy curriculum vitae.
CV może mieć następujące układy:
Istotność informacji zawartych w CV.
Poszczególne elementy życiorysu zawodowego posiadają różną wagę z punktu widzenia procesów rekrutacyjnych, w których CV są wykorzystywane. Badania na temat istotności poszczególnych elementów CV w procesach rekrutacyjnych potwierdzają, że zdecydowanie najważniejszym elementem jest doświadczenie zawodowe. Z uwagi na szczególną wagę jaką w CV posiada opis doświadczenia zawodowego rekomenduje się aby ten element życiorysu był opisany najbardziej wyczerpująco.
Inne nazwy.
W Stanach Zjednoczonych, anglojęzycznej Kanadzie, na Filipinach oraz w Rosji na "curriculum vitae" używa się określenia "résumé" (ros. "pезюме").
W Ameryce Północnej terminu "curriculum vitae" używa się w zasadzie wyłącznie w środowisku naukowym i akademickim. Jeszcze prostszym określeniem jest używane (przy pozycjach nie wymagających szczególnych kwalifikacji) pojęcie "biodata".

</doc>
<doc id="142572" url="https://pl.wikipedia.org/wiki?curid=142572" title="Interfejs użytkownika">
Interfejs użytkownika

Interfejs użytkownika, UI (od ) – przestrzeń, w której następuje interakcja człowieka z maszyną.
W technice.
Interfejs użytkownika to część urządzenia lub oprogramowania odpowiedzialna za interakcję z użytkownikiem. Człowiek nie jest zdolny do bezpośredniej komunikacji z maszynami. Aby było to możliwe, są one wyposażone w urządzenia wejścia-wyjścia tworzące interfejs użytkownika. Do najczęściej stosowanych zaliczają się:
W informatyce.
W tej dziedzinie najczęściej jako interfejs użytkownika rozpatruje się część oprogramowania zajmującą się obsługą urządzeń wejścia-wyjścia przeznaczonych dla interakcji z użytkownikiem. W komputerach zwykle za obsługę większości funkcji interfejsu użytkownika odpowiada system operacyjny, który narzuca standaryzację wyglądu różnych aplikacji. Zwykli użytkownicy postrzegają oprogramowanie wyłącznie przez interfejs użytkownika.
W projektowaniu przemysłowym.
W części dziedziny projektowania przemysłowego dotyczącej interakcji człowieka z komputerem interfejsem użytkownika nazywana jest przestrzeń, w której dochodzi do interakcji. Celem tej interakcji jest umożliwienie skutecznego operowania i kontroli nad maszyną przez człowieka, podczas gdy maszyna dostarcza zwrotnych informacji ułatwiając operatorowi podejmowanie decyzji. Do przykładów tak szeroko rozumianej koncepcji interfejsów użytkownika należą interaktywne aspekty komputerowych systemów operacyjnych, jak również narzędzi ręcznych, ciężkich maszyn sterowniczych i kontroli procesu.
Specjalistami zajmującymi się projektowaniem interfejsów są projektanci interakcji lub architekci informacji, łączący przygotowanie techniczne z wiedzą psychologiczną o przetwarzaniu informacji przez człowieka i wiedzą o funkcjonalności aplikacji. Przygotowany przez nich projekt trafia do projektantów graficznych i programistów.
Naukowcy prowadzą badania nad nowymi interfejsami (interfejs mózg–maszyna), które mogą ułatwić użytkownikowi współpracę z komputerem.

</doc>
<doc id="142573" url="https://pl.wikipedia.org/wiki?curid=142573" title="Charon (astronomia)">
Charon (astronomia)



</doc>
<doc id="142577" url="https://pl.wikipedia.org/wiki?curid=142577" title="OGLE">
OGLE

The Optical Gravitational Lensing Experiment (OGLE), "Eksperyment Soczewkowania Grawitacyjnego" – projekt naukowy mający na celu wykrywanie i obserwację zjawisk mikrosoczewkowania grawitacyjnego prowadzony w Las Campanas Observatory w Chile przez naukowców z Obserwatorium Astronomicznego Uniwersytetu Warszawskiego pod kierunkiem prof. Andrzeja Udalskiego. Eksperyment prowadzony jest od kwietnia 1992 roku. W latach 1992-1995 polscy astronomowie wykorzystywali teleskop Swope, a od 1996 polski teleskop zlokalizowany w Las Campanas w Chile.
Od marca 2010 roku projekt znajduje się w czwartej fazie realizacji (OGLE-IV). Wcześniejsze fazy miały miejsce w latach: 1992-1995 (OGLE-I), 1997-2001 (OGLE-II), 2001-2009 (OGLE-III). Od 1996 roku projekt OGLE wykorzystuje dedykowany teleskop o średnicy zwierciadła 1,3 metra. Każda kolejna faza wiązała się z zastosowaniem detektora o coraz większym polu widzenia. Detektor OGLE-IV składa się z 32 matryc CCD zawierających 2048×4096 pikseli (w sumie ponad 268 Mpx). Pole widzenia teleskopu ma rozmiar 1,4 stopnia kwadratowego, czyli około 7 tarcz Księżyca. Zasadniczym obszarem obserwacji są bogate w gwiazdy rejony centralne naszej Galaktyki oraz sąsiednie galaktyki karłowate: Wielki Obłok Magellana i Mały Obłok Magellana. Każdej pogodnej nocy na bieżąco jest monitorowany blisko miliard gwiazd.
Odkrycia.
Do największych osiągnięć pierwszej fazy projektu OGLE należało odkrycie pierwszych przypadków mikrosoczewkowania grawitacyjnego (w sumie 20 zjawisk) w kierunku Centrum Drogi Mlecznej, w tym pierwszy przypadek mikrosoczewkowania przez gwiazdę podwójną. Ponadto uzyskane dane dostarczyły niezbitych dowodów na to, że gwiazdy w centralnych rejonach naszej Galaktyki układają się w podłużną strukturę zwaną poprzeczką.
Do najważniejszych wyników naukowych uzyskanych w czasie trwania drugiej fazy projektu należy kalibracja kilku tzw. świec standardowych (takich jak cefeidy, gwiazdy typu RR Lyrae, gwiazdy red clump), co przyczyniło się do rewizji skali odległości we Wszechświecie. Podczas fazy OGLE-II udało się zarejestrować ponad 160 zjawisk mikrosoczewkowania.
Trzecia faza projektu przyniosła liczne odkrycia planet pozasłonecznych. Projekt OGLE jako pierwszy dokonał masowego poszukiwania planet wokół innych gwiazd metodą tranzytu. W przypadku około 200 gwiazd zauważono okresowe przyćmienia przez krążące wokół nich niewielkie, ciemne obiekty. Dotychczas w siedmiu przypadkach potwierdzono, że obiektami tymi są planety. Oprócz tego grupa OGLE wraz z nowozelandzkim projektem MOA jako pierwsza zaobserwowała planetę pozasłoneczną używając metody mikrosoczewkowania grawitacyjnego (OGLE 2003-BLG-235/MOA 2003-BLG-53). Tą metodą w 2006 roku astronomowie OGLE odkryli pierwszy układ planetarny (OGLE-2006-BLG-109L), złożony z dwóch planet o masach i wielkości orbit zbliżonych proporcjami do Jowisza i Saturna w naszym Układzie Słonecznym. Innym ciekawym odkryciem zespołu OGLE jest jedna z najmniejszych dotąd gwiazd OGLE-TR-122b.
Podczas fazy OGLE-III w sumie zarejestrowano ponad 4 tys. zjawisk mikrosoczewkowania grawitacyjnego. Analiza statystyczna tych zjawisk przeprowadzona przez zespoły OGLE oraz PLANET (Probing Lensing Anomalies NETwork) pokazała, że planety wokół gwiazd nie są rzadkością: co najmniej jedna planeta powinna krążyć wokół każdej gwiazdy w naszej Galaktyce. Niewielka liczba zjawisk mikrosoczewkowania grawitacyjnego zaobserwowanych w kierunku na Obłoki Magellana (6 przypadków w Wielkim i 4 w Małym Obłoku) w okresie 12 lat (fazy OGLE-II i OGLE-III) umożliwiła oszacowanie zawartości ciemnej materii w postaci masywnych zwartych obiektów (MACHO) w halo galaktycznym na co najwyżej 2%.
Na podstawie danych OGLE-III dotychczas udało się sklasyfikować około 500 tys. gwiazd zmiennych, w tym natrafiono na pierwszą cefeidę w układzie podwójnym (OGLE-LMC-CEP-0227), co po raz pierwszy pozwoliło na dokładne wyznaczenie masy tego typu gwiazdy. Na bazie ponad 10 tys. gwiazd RR Lyrae zmierzono odległość do centrum naszej Galaktyki - 8,54 kpc.
Dzięki wieloletnim danym OGLE odkryto nowe klasy obiektów. Między innymi udało się pokazać, że wybuch gwiazdy V1309 Scorpii, obserwowany w 2008 roku jako nowa czerwona, był w rzeczywistości wynikiem zlania się dwóch gwiazd. Obiekty powstałe w takim procesie zostały nazwane merdżerami. Poszukiwania gwiazd zmiennych pulsujących typu RR Lyrae przyniosły odkrycie gwiazdy (OGLE-BLG-RRLYR-02792), będącej składnikiem układu podwójnego i naśladującej zmiany jasności charakterystyczne dla tego typu gwiazd, ale o masie około trzy razy mniejszej od samych RR Lyrae. Jest to pierwszy przypadek pseudopulsującego obiektu.
W fazie OGLE-IV tylko każdego roku rejestruje się 1500-2000 zjawisk mikrosoczewkowania. Około 2% z tych zjawisk wywoływana jest przez pojedyncze obiekty o masach planetarnych. Przyszłe badania pokażą, czy są to planety związane z gwiazdami, czy tzw. planety swobodne - samotnie przemierzające przestrzeń międzygwiazdową. Ponadto w ramach pierwszych obserwacji OGLE-IV odkryto 14 nowych obiektów należących do Pasa Kuipera.
Zespół OGLE stanowią (2013): Andrzej Udalski, Marcin Kubiak, Michał Szymański, Grzegorz Pietrzyński, Igor Soszyński, Łukasz Wyrzykowski, Krzysztof Ulaczyk, Radosław Poleski, Szymon Kozłowski, Paweł Pietrukowicz, Jan Skowron, Dorota Skowron (Szczygieł) i Przemysław Mróz z Obserwatorium Astronomicznego Uniwersytetu Warszawskiego. Współpracownikiem projektu i jednym z pomysłodawców był Bohdan Paczyński z Princeton University.

</doc>
<doc id="142579" url="https://pl.wikipedia.org/wiki?curid=142579" title="Ciwun">
Ciwun

Ciwun (łac. "tivunus", białor. цівун, ros. тиун, rus. тивун) – urząd ziemski w Wielkim Księstwie Litewskim, zapożyczona z Rusi nazwa o nordyckim źródłosłowie. 
Powstał w XIV w., gdy Litwa rozpoczęła ekspansję na tereny Rusi adaptując wiele zastanych rozwiązań prawno-ustrojowych. Początkowo ciwuni byli zarządcami lub dzierżawcami majątków (dóbr) książęcych. Takich majątków było na Litwie 12, natomiast na Żmudzi 14: ejragolski, wielko-dyrwiański, mało-dyrwiański, retowski, użwencki, pojurski, twerski, szadowski, berżański, tędziagolski, korszewski, wiekszwiański, gondyński i birżyniański. W późniejszym okresie, kiedy majątków królewskich ubywało, zmniejszyła się liczba ciwunów i funkcje przezeń pełnione. Konstytucja z 1588 r. przyznała ciwunowi pierwsze miejsce w hierarchii urzędów ziemskich na Litwie. W XVIII w. pozostało ich na Litwie już tylko dwóch: wileński i trocki - wybierani przez sejmiki a zatwierdzani przez króla. Na Żmudzi utrzymało się 12 - mianowanych przez króla.
Pierwsze miejsce w hierarchii urzędników ziemskich litewskich miało charakter czysto honorowy. Jedyną ich kompetencją było zagajanie sejmików ziemskich, co w innych województwach Wielkiego Księstwa było spełniane przez marszałków.
Na Żmudzi, gdzie był tylko jeden podkomorzy na cały obszar księstwa, wedle ustawy z 1764 roku , ciwunowie sprawowali sądy graniczne. Instancją apelacyjną od ich orzeczeń był kasztelan żmudzki. Tą ustawą określono niepołączalność urzędu ciwuna z sędzią ziemskim oraz grodzkim.

</doc>
<doc id="142580" url="https://pl.wikipedia.org/wiki?curid=142580" title="Aleksander Bardini">
Aleksander Bardini

Aleksander Bardini (ur. 17 listopada 1913 w Łodzi, zm. 30 lipca 1995 w Warszawie) – polski aktor, reżyser teatralny i filmowy oraz pedagog.
Życiorys.
Urodził się w Łodzi w rodzinie żydowskiej jako syn Józefa Bardyniego i Marii z domu Grad. Jego ojciec był z zawodu kucharzem i w 1913 prowadził wraz z żoną jadłodajnię na parterze domu w którym mieszkali, przy ulicy Zielonej 6. Według księgi adresowej m. Łodzi, 1937–1939 Józef Bardyni lokal ten określił jako „restauracja”. Budynek położony obok popularnego w Łodzi „Zielonego Rynku” (obecnie Plac Norberta Barlickiego) zapewniał restauracji Bardynich stałą i dobrą rentowność.
Jako nastolatek występował w kwartecie smyczkowym (skrzypce) oraz w awangardowym kabarecie „Ararat”, wystawiającym spektakle w jidysz, a także w Żydowskim Towarzystwie Literacko-Muzycznym „Hazomir” w Łodzi. Studiował aktorstwo (w latach 1932–1935) i reżyserię (1936–1939) w Państwowym Instytucie Teatralnym w Warszawie, gdzie jego wykładowcami byli Leon Schiller i Aleksander Zelwerowicz. Zmiana nazwiska z Bardyni na Bardini miała miejsce podczas zapisywania się w 1932 do Państwowego Instytutu Teatralnego w Warszawie.
Przed II wojną światową występował w Teatrze Polskim w Warszawie. Obie okupacje: sowiecką i niemiecką spędził we Lwowie. Od września 1939 do czerwca 1941 pracował jako aktor i reżyser w Polskim Teatrze Dramatycznym we Lwowie. Po zajęciu miasta przez wojska niemieckie został przesiedlony do lwowskiego getta. Po ucieczce na aryjską stronę ukrywał się w prywatnym mieszkaniu. Pracę w teatrze wznowił po ponownym zajęciu Lwowa przez wojska radzieckie w lipcu 1944. W 1945 przeniósł się ze lwowskim zespołem do Katowic. Zrealizował tam swoje pierwsze większe przedstawienia, m.in. "Dom otwarty" Michała Bałuckiego.
W kwietniu 1945 ożenił się z Julią Aftanasową, a 9 sierpnia 1945 we Lwowie urodziła się jego córka Maria, nazywana Maliną. Po pogromie kieleckim w 1946 wyemigrował z Polski. Do listopada 1948 przebywał w Monachium, gdzie pracował jako reżyser i kierownik artystyczny Żydowskiego Teatru Artystycznego. Następnie mieszkał w Montrealu. W Kanadzie pracował w firmie kuśnierskiej i krótko w fabryce lamp.
1 marca 1950 Bardini powrócił do Polski i nawiązał współpracę z warszawskimi teatrami: Wielkim i Polskim. Zrealizował "Intrygę i miłość" Fryderyka Schillera i "Balladynę" Juliusza Słowackiego. Ważnym wydarzeniem stała się jego wystawiona w 1955 inscenizacja "Dziadów" Adama Mickiewicza. W tym okresie rozpoczął współpracę z telewizją, obejmując 1 grudnia 1956 stanowisko naczelnego reżysera programu TVP.
W latach 1958–1960 był dyrektorem Teatru Ateneum. Był wieloletnim pracownikiem w Państwowej Wyższej Szkole Teatralnej w Warszawie (od 1953 profesor). W latach 70. prowadził popularne programy telewizyjne dla estradowców-amatorów w bloku programowym Studio 2. Nauczał na wydziale dramatycznym Uniwersytetu w Georgii i w Szkole Muzyczno-Dramatycznej w Sztokholmie.
Po siedmiu sezonach pracy w Teatrze Polskim został kierownikiem artystycznym Teatru im. Stefana Jaracza w Łodzi. Był dyrektorem naczelnym i artystycznym Teatru Ateneum w Warszawie. Współpracował z Teatrem Współczesnym w Warszawie. Od połowy lat 60. gościnnie reżyserował przedstawienia w Teatrze Starym w Krakowie.
Pod koniec lat 70. zrezygnował z reżyserii i zajęć ze studentami. Był członkiem Polskiego Ośrodka Międzynarodowego Instytutu Teatralnego ITI i jurorem na wrocławskim Przeglądzie Piosenki Aktorskiej.
Wśród spektakli, które reżyserował, na uwagę zasługują: "Balladyna", "Henryk IV", "Sen nocy letniej", "Tango" i "Stara kobieta wysiaduje" oraz spektakle Teatru Telewizji – "Profesja pani Warren" (1971), "Trzy siostry" (1974). Zrealizował też dzieła operowe m.in. "Borysa Godunowa", "Otella", "Halkę", "Straszny dwór". Grali u niego m.in. Andrzej Łapicki, Henryk Borowski, Bronisław Pawlik, Marek Walczewski, Piotr Fronczewski, Władysław Kowalski, Ewa Ziętek, Krystyna Janda, Joanna Szczepkowska.
Bardini stworzył wiele kreacji aktorskich. Za najbardziej znaczące krytycy uważają rolę Peachuma w "Operze za trzy grosze" i Giri w "Karierze Artura Ui". Widzowie zapamiętali go z ról filmowych m.in. w "Sprawie Gorgonowej", "Krajobrazie po bitwie", "Spirali" i "Dekalogu".
Pojawiał się w filmach (m.in. u Andrzeja Wajdy, Krzysztofa Zanussiego, Krzysztofa Kieślowskiego) i reżyserował przedstawienia telewizyjne. Zajął się także kształceniem młodzieży na przyszłych aktorów i reżyserów m.in. w Państwowej Wyższej Szkole Filmowej i Teatralnej w Łodzi.
W 1994 obchodził jubileusz 60-lecia pracy artystycznej i zarazem 80. urodzin. Był członkiem Towarzystwa Społeczno-Kulturalnego Żydów w Polsce. 
Zmarł w Warszawie. Jest pochowany w katakumbach na cmentarzu Powązkowskim Warszawie (rząd 107-3).

</doc>
<doc id="142581" url="https://pl.wikipedia.org/wiki?curid=142581" title="Grand Prix Bahrajnu 2005">
Grand Prix Bahrajnu 2005

Wyniki Grand Prix Bahrajnu, trzeciej rundy Mistrzostw Świata Formuły 1 w sezonie 2005.
Wyniki sesji.
Wyścig.
 
 
 

</doc>
<doc id="142582" url="https://pl.wikipedia.org/wiki?curid=142582" title="Rozmnażanie poprzez podział komórkowy">
Rozmnażanie poprzez podział komórkowy



</doc>
<doc id="142585" url="https://pl.wikipedia.org/wiki?curid=142585" title="Ludwik Benoit">
Ludwik Benoit

Ludwik Benoit (ur. 18 lipca 1920 w Wołkowysku, zm. 4 listopada 1992 w Łodzi) – polski aktor teatralny i filmowy.
Aktor charakterystyczny, znany m.in. z roli kasiarza w filmie "Ewa chce spać" i wachmistrza Luśni w "Przygodach pana Michała". Zagrał w blisko 100 filmach i serialach, w 130 spektaklach teatralnych i Teatru Telewizji. Użyczał też głosu postaciom animowanym, np. słoniowi Dominikowi w filmie i serialu "Proszę słonia".
Jest patronem łódzkiego Teatru Małego. Od 2019 jest także patronem nagrody „Złota Maska Ludwika”, przyznawanej dla najlepszego aktora/aktorki sezonu w Łodzi.
Życiorys.
Dzieciństwo spędził w Łowiczu, skąd pochodziła rodzina jego matki, tam też uczęszczał do gimnazjum; od strony ojca rodzina miała francuskie korzenie. Po zdaniu matury, w 1938 rozpoczął studia w Państwowym Instytucie Sztuki Teatralnej w Warszawie. W czasie wojny był żołnierzem Armii Krajowej Po wojnie brał udział w tworzeniu Teatru Ziemi Łowickiej, ale wkrótce trafił do Łodzi, gdzie na krótko został aktorem Teatru Kukiełkowego działającego przy łódzkim Centralnym Domu Kultury. W 1946 ukończył Studio Aktorskie Iwo Galla w Gdańsku i zdał eksternistyczny egzamin aktorski. Tam też zadebiutował na scenie w "Mickiewiczowskich balladach" w reż. Haliny Gallowej w Teatrze Wybrzeże w Gdańsku. Potem występował także na deskach Poznania, Wrocławia i Szczecina, gdzie był także dyrektorem i kierownikiem artystycznym. W 1957, po powrocie do Łodzi ukończył Wydział Aktorski PWSFTviT. Początkowo grał w Teatrze im. Jaracza, a od 1959 do końca życia związał się z Teatrem Nowym. 
Był żonaty z aktorką Marią Zbyszewską. Ich syn, Mariusz Benoit, jest także aktorem. W 1970 ożenił się ponownie, z Jadwigą Jędrzejczak. Z tego związku pochodzi córka Anna Benoit-Kołosko – łódzka dziennikarka radiowa.
Został pochowany w Alei Zasłużonych na Cmentarzu Komunalnym Doły w Łodzi (kwatera XI, rząd 43, grób 1).
Kariera.
Aktor teatrów:

</doc>
<doc id="142587" url="https://pl.wikipedia.org/wiki?curid=142587" title="Muzyka w średniowieczu">
Muzyka w średniowieczu

Muzyka w średniowieczu – muzyka tworzona i wykonywana w średniowiecznej Europie od około V do XV stulecia.
Chorał gregoriański.
Chorał (łac. "chorus" „chór”) jest to zbiór pieśni występujących podczas liturgii mszalnej w kościele. W okresie średniowiecza występowały różne rodzaje chorałów w zależności od ośrodka, wokół którego powstawały. Chorał gregoriański swoją nazwę zawdzięcza papieżowi Grzegorzowi I Wielkiemu (VI w.). Tradycja kościelna przypisywała mu skodyfikowanie i uporządkowanie tekstów śpiewu rzymskiego. Powszechnie jednak od drugiej połowy XX wieku kwestionuje się udział papieża Grzegorza w tym, przesuwając reformę śpiewu rzymskiego na czasy pontyfikatu papieża Sergiusza II (687–701).
Wprowadzenie precyzyjnego zapisu muzycznego miało pierwszorzędne znaczenie dla dalszego rozwoju i ujednolicenia chorału gregoriańskiego. Niezależnie od tradycji rzymskiej rozwijały się samodzielnie śpiewy w liturgii mediolańskiej, benewentyńskiej, gallikańskiej, mozarabskiej (Toledo), wizygockiej. Wszystkie te śpiewy wchodzą w skład tzw. monodii liturgicznej – "cantus planus", czyli śpiewów jednogłosowych opartych na systemie diatonicznym. Według teoretyków z X i XI wieku, termin „Planus” oznaczał śpiewy w rejestrze niskim. W tym znaczeniu użył go Guido z Arezzo w 12. rozdziale traktatu "Micrologus". W epoce notacji modalnej i notacji menzuralnej (od XIII wieku) określenie "musica plana" wiązało się z rytmem swobodnym i było przeciwieństwem menzuralnej - "musica mensurata".
Chorał gregoriański stał się również punktem wyjścia dla konstrukcji wielogłosowych, kontrapunktycznych (organum), modyfikujących pierwotną linię melodyczną – "cantus firmus".
Począwszy od XII w. chorał gregoriański coraz bardziej zaczął podlegać wpływom muzyki menzuralnej.
Z biegiem czasu chorał gregoriański rozwijał się, podlegał reformom i zmianom. Repertuar tzw. autentyczny skrystalizował się w VIII-IX wieku i był także używany do innych tekstów, lub nawet komponowano utwory pseudogregoriańskie – H. Du Mont.
Przeciwko deformacjom dawnego repertuaru chorału gregoriańskiego występowało wielu teoretyków i papieży. Okres ten kończy się uchwałami soboru trydenckiego - reformą chorału gregoriańskiego dokonaną przez papieża Grzegorza XIII (1577). W Polsce opracowano wydanie śpiewów oparte na dawnych rękopisach. Graduał i Antyfonarz zatwierdzone zostały w 1621 i 1628 roku przez Synod Piotrkowski i Uniwersytet Jagielloński.
Ars antiqua (1160–1320).
Jest to okres związany z działalnością szkoły Notre Dame oraz późniejszych teoretyków, jak Franco z Kolonii i Petrus de Cruce. Nastąpił wówczas rozkwit polifonii organalnej (organum), związanej z nią rytmiki i notacji modalnej oraz form organalnych, jak klauzula, konduktus i motet. Ostatnia z wymienionych form rozkwitła zwłaszcza w XIII w., w którym dokonał się dalszy rozwój rytmiki (wprowadzenie większej liczby relacji) oraz notacji muzycznej (notacja prefrankońska, notacja frankońska). Czołowymi reprezentantami "ars antiqua" byli Leoninus i Perotinus. W okresie tym bujnie rozwinęła się twórczość świecka; działali wówczas trubadurzy, truwerzy i minnesingerzy. Najważniejszymi zabytkami "ars antiqua" są: Magnus Liber Organi i kodeksy Montpellier, Bamberg i Huelgas.
Ars nova (1315–1400).
Jest to okres przeciwstawny do okresu Ars antiqua. Nastąpił wówczas wielki rozwój rytmiki, czemu towarzyszyły zmiany w notacji muzycznej (notacja francuska, notacja włoska). Sprecyzowanie pojęć konsonansu i dysonansu pozwoliło na ustalenie nowych zasad harmonicznych. Na pierwszy plan wysunęła się twórczość świecka. Szereg nowych form wykształcił się we Francji (ballada, rondo, virelai) i we Włoszech (madrygał i caccia). W dalszym ciągu kultywowano formę motetu, który przybrał postać izorytmiczną. W okresie ars nova zaczęto też opracowywać polifonicznie części stałe mszy. Głównymi ośrodkami ars nova były Francja (Guillaume de Machaut) i Włochy (Jacopo da Bologna, Giovanni da Cascia, później Francesco Landino). Obok Philippe'a de Vitry wybitnymi teoretykami tego okresu byli Johannes de Muris i Marchetto da Padova.
Muzyka świecka.
Podział muzyki świeckiej:
Muzyka w średniowiecznej Polsce.
W Polsce dominowała muzyka religijna w języku łacińskim. Śpiew chorałowy pojawił się wraz z przyjęciem chrześcijaństwa. Pielęgnowano go w zakonach i klasztorach. Hymny i sekwencje opiewały kult patronów rodzimych i przybranych. Do najstarszych i najcenniejszych zabytków muzyki polskiej należy "Bogurodzica" - jednogłosowa, ametryczna (śpiewana poza taktem), melizmatyczna pieśń religijna z XIII wieku. Między XIV i XV wiekiem powstało kilkadziesiąt jednogłosowych pieśni religijnych z polskimi tekstami, związanych z różnymi świętami. Wincenty z Kielczy (ur. ok. 1200 roku), ksiądz i zakonnik, był pierwszym znanym z imienia kompozytorem polskim. Jego pieśń "Gaude Mater Polonia" ("Raduj się, Matko Polsko") za czasów Władysława Łokietka była hymnem królewskim. Za czasów Jagiełły powstała pierwsza kapela dworska. Na Uniwersytecie Jagiellońskim wykładano muzykę.
Współczesne inspiracje.
Współcześnie muzyką wykonywaną w średniowieczu inspirują się twórcy muzyki neośredniowiecznej i rocka średniowiecznego.

</doc>
<doc id="142588" url="https://pl.wikipedia.org/wiki?curid=142588" title="Raniżów">
Raniżów

Raniżów – wieś w Polsce położona w województwie podkarpackim, w powiecie kolbuszowskim, w gminie Raniżów. Siedziba gminy Raniżów, rzymskokatolickiego dekanatu Raniżów i parafii Najświętszej Maryi Panny.
W latach 1975–1998 wieś administracyjnie należała do województwa rzeszowskiego.
Geografia.
Raniżów leży na Płaskowyżu Kolbuszowskim nad rzeką Łęg (Zyzogą). Otoczony jest przez lasy będące pozostałością dawnej Puszczy Sandomierskiej.
Dokładniej miejscowość położona jest w prowincji Karpat i Podkarpacia, podprowincji Północnego Podkarpacia, makroregionu Kotliny Sandomierskiej, mezoregionie Płaskowyżu Kolbuszowskiego. Gmina położona jest w obrębie Zapadliska Przedkarpackiego, stanowiącego rozległy rów tektoniczny wypełniony trzeciorzędowymi osadami pochodzenia morskiego z okresu środkowego miocenu (głównie iły krakowieckie). W obrębie wierzchowiny występują osady wodnolodowcowe w postaci wydm z piasków wodnolodowcowych oraz gliny zwałowe z głazami narzutowymi. W dolinach rzecznych, głównie w dolinie rzeki Łęg (Zyzoga), występują osady rzeczne.
Przez miejscowość przebiega droga wojewódzka nr 875.
Walory turystyczne.
Obfitość zwierzyny żyjącej w lasach i polach powoduje, że okolice Raniżowa są uczęszczanym terenem łowieckim.
Fauna: oprócz rozpowszechnionych zwierząt jak: sarny, dziki, zające, bażanty, bociany, jastrzębie występują też okazy tak rzadkie jak np. bielik. Ważną rolę, zarówno dla ochrony przyrody jak i dla turystyki czy wypoczynku, pełni sztuczny zbiornik wodny Maziarnia, położony w odległości około 8 km od miejscowości, który jest ostoją dla ptactwa, ryb i innych zwierząt oraz turystyczną atrakcją i miejscem wypoczynku dla ludzi. W centrum miejscowości znajduje się skromny park wraz z ławeczkami. Nieopodal znajduje się stadion, który jest głównym miejscem rekreacji mieszkańców. Na zaplecze gastronomiczne Raniżowa składają się m.in. hotel oraz pub-pizzeria.
Historia.
Historia Raniżowa zaczyna się jeszcze w głębokim średniowieczu, kiedy tereny te stanowiły serce Puszczy Sandomierskiej. Nie wiadomo jak rozwijała się miejscowość przed 1366 r., z którego to pochodzi pierwsza wzmianka o Raniżowie. Niewątpliwie jednak przed tą datą miejscowość już istniała, gdyż dokument z 1366 r. mówi: "Zakładamy wieś w naszym lesie Doblowa koło Raniżowa na prawie niemieckim obrządku magdeburskiego".
Kazimierz III Wielki upodobał sobie okoliczne lasy, zbudował zameczek myśliwski i uczynił zeń drugi stan myśliwski. Polowania na tych terenach urządzał też Władysław Jagiełło. Raniżów miał swój wkład w zwycięstwo nad Krzyżakami w 1410 r. ponieważ tu zaopatrywano się w mięso na wyprawę wojenną podczas wielkich polowań w 1409 r.
Okres od śmierci Jagiełły aż do pierwszego rozbioru Polski nie zaznaczył się niczym szczególnym w historii Raniżowa. Wieś podupadła, a kryzys pogłębiał się w II poł. XVII i na początku XVIII wieku, kiedy kraj niszczony był wojnami i napadami sąsiadów. W ciągu trwania Polski szlacheckiej istniał klucz raniżowski (królewszczyzna), na który składały się miejscowości (łącznie licznymi przysiółkami): Raniżów, Wola Raniżowska, Staniszewskie, Lipnica, Mazury, Dzikowiec, Nart i Zielonka.
Po pierwszym rozbiorze Polski Raniżów znalazł się pod panowaniem Habsburgów. W procesie kolonizacji józefińskiej na obszarze wsi została założona kolonia "Ranischau". Nowi osadnicy założyli tu zbór luterański. W 1782 Raniżów uzyskał prawa miejskie, które stracił 1919.
W latach następnych nastąpił rozwój handlu, a zwiększenie się liczby ludności zachęciło do osiedlania się Żydów. Raniżów nabrał cech małomiasteczkowych. Obok siebie żyły trzy odrębne narody i trzy kultury. Mieszając się nawzajem stworzyć miały z czasem specyficzny folklor charakterystyczny dla tego regionu.
W 1941 Niemcy wysiedlili wszystkich Żydów zamieszkujących miejscowość.
Po drugiej wojnie światowej Raniżów zamieszkiwany był już w zasadzie tylko przez ludność polską. Nowe władze, decydując się na rozwój rolnictwa stworzyły w miejscowości spółdzielcze gospodarstwo rolne oraz sieć związanych z nim zakładów i sklepów. Raniżów, tracąc charakter małomiasteczkowy zaczął się rozszerzać, wchłaniając pobliskie osiedla i przysiółki.
Od 1989 r. następują dalsze zmiany w wyglądzie i charakterze miejscowości. Wiele budynków zostało sprywatyzowanych, część zakładów upadła a na ich miejsce powstały nowe. Po reformie szkolnictwa w Raniżowie powstało gimnazjum gminne z potężną halą sportową. Raniżów jest prężnie rozwijającym się centrum samorządowym, kulturalnym oraz handlowo-usługowym gminy.
Do dziś w każdy czwartek odbywają się w Raniżowie targi, które stanowią niejako kontynuację kupiecko-handlowych tradycji miejscowości sięgających XIX w.
Gospodarka.
Na obrzeżach Raniżowa znajduje się fabryka mebli Bog-Fran Sp. z o.o. W miejscowości znajduje się także oddział Banku BPS.
Sport.
Klub Sportowy w Raniżowie został założony 24 października 1952 r.jako Koło Ludowego Zrzeszenia Sportowego, przyjmując nazwę „LZS Raniżów”. Pierwszą sekcją sportową była piłka nożna, później powstały kolejne: podnoszenia ciężarów, piłki ręcznej kobiet, lekkoatletyki, siatkówki, tenisa stołowego, szachów i kolarstwa. Największe sukcesy w prawie 50-letniej historii klubu są udziałem ciężarowców Tadeusza Olszowy oraz Stanisława Małek.
Nazwa klubu ewoluowała do obecnej KS „Raniżovia” Raniżów. Obecnie działa tylko sekcja piłkarska. Drużyna Seniorów gra w V lidze okręgowej grupy Dębickiej.

</doc>
<doc id="142590" url="https://pl.wikipedia.org/wiki?curid=142590" title="Jerzy Bińczycki">
Jerzy Bińczycki

Jerzy Bińczycki (ur. 6 września 1937 w Witkowicach, zm. 2 października 1998 w Krakowie) – polski aktor teatralny i filmowy.
Życiorys.
W 1961 ukończył studia w Wyższej Szkole Teatralnej im. Ludwika Solskiego. Zaraz po studiach zaczął pracować w Teatrze Śląskim im. Stanisława Wyspiańskiego w Katowicach. Zadebiutował rolą Starka w inscenizacji "Ludzi królestwa" Roberta Penna Warrena.
W 1965 został zaangażowany przez Zygmunta Hübnera do Starego Teatru w Krakowie. Pozostał wierny tej scenie do końca życia, kilka miesięcy przed śmiercią (w lipcu 1998) został jej dyrektorem. To w Starym stworzył swe najwybitniejsze kreacje, w spektaklach Jerzego Jarockiego (rola Edka w "Tangu" Sławomira Mrożka, Tomasza Becketa w "Mordzie w katedrze"), Andrzeja Wajdy (Poloniusz w "Hamlecie"), Konrada Swinarskiego (Kajetan w "Fantazym" Juliusza Słowackiego) i wielu innych. Podejmował się także prac reżyserskich – w 1975 dokonał adaptacji dwóch sztuk Antona Czechowa – "Niedźwiedź" i "Oświadczyny", sam też w nich zagrał.
W filmie zadebiutował w 1962 epizodyczną rolą policjanta w "Drugim brzegu". W kolejnych latach wcielał się w niewielkie role, głównie czarnych charakterów. W 1975 nastąpił przełom – Jerzy Antczak zaangażował go do roli Bogumiła w adaptacji "Nocy i dni" Marii Dąbrowskiej. Rola Bińczyckiego zachwyciła krytyków i publiczność, przeszła do historii polskiego kina. Aktor otrzymał za nią wiele nagród, a film został nawet nominowany do Oscara. Bińczycki ukazał tu siłę swojego aktorstwa, jak pisał Krzysztof Demidowicz – „Zbudował on fascynującą, ponadczasową sylwetkę zwyczajnego człowieka. Delikatnie odsłonił psychiczne rany bohatera, pokazując jednocześnie jego wewnętrzne bogactwo”.
Później Bińczycki zagrał w wielu innych filmach – w "Dreszczach" Wojciecha Marczewskiego, "Magnacie" Filipa Bajona, "Cieniach" Jerzego Kaszubowskiego, "Z biegiem lat, z biegiem dni..." Wajdy i innych. Do historii kina przeszła jego kreacja w "Znachorze" Jerzego Hoffmana. Ostatnim filmem, w jakim zagrał Jerzy Bińczycki, był "Pan Tadeusz" – wcielił się tam w postać Macieja Dobrzyńskiego. Podczas 36 lat pracy w filmie zagrał ponad 70 ról.
W teatrze jego ostatnią aktorską kreacją był Escalus w "Miarce za miarkę" Szekspira w reżyserii Tadeusza Bradeckiego. Ostatnim spektaklem, który wyreżyserował były "Śluby panieńskie" Aleksandra Fredry w Tarnowskim Teatrze im. Ludwika Solskiego, gdzie gościnnie zagrał również rolę Radosta.
Angażował się także politycznie, działając w Unii Demokratycznej i Unii Wolności. Z ramienia UD kandydował do Senatu w 1991 w województwie tarnowskim. Otrzymał 39150 głosów, do otrzymania mandatu zabrakło mu niespełna 1800 głosów.
Zmarł nagle na zawał serca 2 października 1998, w szpitalu im. Gabriela Narutowicza w Krakowie. Został pochowany w Alei Zasłużonych Cmentarza Rakowickiego w Krakowie (kwatera LXIX pas B-2-13). 
Życie prywatne.
Pierwszą żoną aktora w latach 60. była aktorka Elżbieta Willówna, z którą miał córkę Magdalenę. Wiele lat po rozwodzie poślubił aktorkę teatralną (później także pani polityk) Elżbietę z domu Godorowską, z którą miał syna Jana (ur. 1982), kulturoznawcę.
Upamiętnienie.
W 2001 na budynku Starego Teatru została odsłonięta tablica pamiątkowa z głową Jerzego Bińczyckiego.
23 kwietnia 2001 Szkole Podstawowej nr 68 w Krakowie-Witkowicach uroczyście nadano imię Jerzego Bińczyckiego, który był jej absolwentem.

</doc>
<doc id="142591" url="https://pl.wikipedia.org/wiki?curid=142591" title="PFK">
PFK



</doc>
<doc id="142593" url="https://pl.wikipedia.org/wiki?curid=142593" title="Ogle">
Ogle

Gminy w Stanach Zjednoczonych:
Hrabstwa w Stanach Zjednoczonych:
W Wielkiej Brytanii:

</doc>
<doc id="142602" url="https://pl.wikipedia.org/wiki?curid=142602" title="Dymitr Doński">
Dymitr Doński

Dymitr Doński (ros. Дмитрий Донской) (ur. 12 października 1350 w Moskwie, zm. 19 maja 1389 tamże) – wielki książę moskiewski 1359-1389 i włodzimierski; syn księcia Iwana II, wnuk Iwana Kality. Święty kościoła prawosławnego.
Polityka wewnętrzna.
Na początku rządów Dymitra decydującą rolę w państwie pełnili bojarzy z metropolitą Aleksym i tysięcznikiem Moskwy (przypuszczalnie wujem Dymitra) Wasylem Wieljaminowem na czele. Dzięki Aleksemu zachowano jedność państwową Wielkiego Księstwa Moskiewskiego, mimo konieczności podzielenia go między Dymitra i jego młodszego o 3 lata kuzyna Włodzimierza Andriejewicza. Dymitr został wielkim księciem, a Włodzimierz jedynie księciem sierpuchowskim, bez prawa prowadzenia wojen i własnej polityki zagranicznej, za to z obowiązkiem dostarczania posiłków na każdą wyprawę zbrojną wielkiego księcia. W tych latach rozbudowano i umocniono szereg grodów. Największym z tych przedsięwzięć była rozbudowa Kremla podjęta w 1367 roku. Dymitr dbał o rozwój handlu, jednak podporządkowywał go celom politycznym. Zwalczał kupców nowogrodzkich blokując im wielokrotnie Wołgę, a także genueńskich blokując im z kolei drogę na północ Rusi. Dążył do opanowania handlu z Bułgarią Kamską. Jako pierwszy władca ruski, od czasu najazdu mongolskiego, Dymitr zaczął wybijać własną monetę z zapisanym pismem arabskim imieniem aktualnego chana sarajskiego po jednej stronie oraz swoim wizerunkiem i imieniem zapisanym cyrylicą po drugiej.
Po śmierci Wasyla Wieljaminowa Dymitr zniósł urząd tysięcznika, przejmując bezpośrednią kontrolę nad sądami miejskimi i siłami porządkowymi Moskwy. Wywołało to bunt najstarszego syna Wasyla – Iwana (Wieljaminowowie sprawowali urząd tysięcznika od trzech pokoleń i był on uważany za naturalnego kandydata na opuszczone przez ojca stanowisko). Iwan w 1375 uciekł do Tweru i sprowokował jego księcia do wojny. Dymitr po zwycięstwie skazał Iwana na śmierć; był to pierwszy znany przypadek kary śmierci w Moskwie wykonanej na jej obywatelu. Rodzina Wieljaminowów pozostała jednak jedną z najbardziej wpływowych w państwie Dymitra. Przez całe życie udało mu się utrzymać bardzo dobre relacje z Włodzimierzem Andriejewiczem, a co za tym idzie, jedność i pokój wewnętrzny w Wielkim Księstwie Moskiewskim.
Sprawa metropolii kijowskiej.
Do końca życia Aleksego, Dymitr pozostawał pod jego silnym wpływem, m.in. wspierając go w walce o zachowanie jedności metropolii kijowskiej. Po jego śmierci w roku 1378 nie dopuścił początkowo do objęcia metropolii przez – wyznaczonego przez Patriarchat Konstantynopolitański – uważanego za stronnika Litwy Cypriana, usiłując uzyskać akceptację dla własnego kandydata Michała Mitiaja, który jednak zginął w tajemniczych okolicznościach w drodze do Konstantynopola. Wprawdzie poselstwo ruskie dotarło do patriarchy i jeden z jego członków, Pimen (przypuszczalnie dzięki sfałszowanym dokumentom), został wyznaczony na metropolitę, jednak Dymitr nie uznał wyboru i skazał go na wygnanie. Wezwał jednocześnie do Moskwy rezydującego w Kijowie Cypriana, który objął stolicę w 1381, lecz rok później powrócił do Kijowa. Sytuacja w Cerkwi nie unormowała się już do końca rządów Dymitra. Chaos ten był wywołany dążeniem do zachowania jedności metropolii kijowskiej i zachowania zwierzchnictwa rezydującego w Moskwie metropolity także nad prawosławnymi strukturami w Wielkim Księstwie Litewskim (zapobieżenie istnieniu samodzielnej metropolii litewskiej), a zarazem osobistą i polityczną niechęcią Dymitra do Cypriana.
Polityka zagraniczna.
Pierwsze lata.
Prawdopodobnie już w pierwszym roku swoich rządów (1359) odbył podróż do stolicy Złotej Ordy, gdzie z racji młodego wieku odebrano mu tytuł wielkiego księcia włodzimierskiego, który oddano Dymitrowi Suzdalskiemu – księciu suzdalskiemu. Staraniem bojarów jarłyk odzyskano po zmianie władzy w Ordzie w roku 1362. Później jeszcze kilkakrotnie kolejni władcy Ordy przekazywali jarłyk wielkoksiążęcy innym władcom ruskim (Dymitrowi Suzdalskiemu i Michałowi II Twerskiemu), jednak Dymitr nigdy nie dopuścił do ich koronacji.
Walki z sąsiadami.
Od początku lat 60. XIV wieku prowadzi nieustanne wojny z sąsiadami. Najpierw walczył o władzę wielkoksiążęcą z Dymitrem Suzdalskim, przeciwko któremu odbył trzy zwycięskie wyprawy wojenne, w latach 1362 1363 i 1364. W roku 1365, nastąpiła poprawa stosunków między nimi. Dymitr interwencją dyplomatyczną, z pomocą Aleksego i świętego Siergiusza, skłania młodszego brata księcia suzdalskiego, do ustąpienia mu księstwa niżnonowogrodzkiego. Rok później Dymitr Doński żeni się z córką Dymitra Suzdalskiego, Jewdokią. Przez następne kilkanaście lat obaj książęta zgodnie współpracują, co zmieniło się dopiero w latach 80. pod wpływem synów Dymitra Konstantynowicza. Następnie toczył wojny z wielkim księciem twerskim Michałem II, którego w 1368 roku zwabił do Moskwy pod pozorem sądu polubownego (w sporze między Michałem a jego wujem), uwięził i zmusił do podpisania niekorzystnej ugody. Uwolniony książę zbiegł do swego szwagra wielkiego księcia litewskiego, Olgierda, którego namówił do trzech kolejnych łupieżczych wypraw na Moskwę w latach 1368, 1370 i 1373. Podczas tej ostatniej Olgierd zostaje skutecznie odparty w nierozstrzygniętej bitwie pod Lubutskiem. W pokoju podpisanym po tej bitwie Dymitr po raz pierwszy określa Wielkie Księstwo Włodzimierskie (a zatem władzę zwierzchnią nad całą Rusią) jako swoją ojcowiznę. W roku 1371 sprowokowany atakiem na przygraniczną Łopasnię zajął Riazań pozbawiając władzy tamtejszego księcia Olega riazańskiego (który jednak wkrótce ją odzyskał). W roku 1375 Mamaj oddaje jarłyk wielkoksiążęcy Michałowi II. Dymitr nie tylko nie dopuścił do koronacji, ale zorganizował wielką wyprawę na Twer z poparciem większości księstw ruskich. Michał zostaje zmuszony do ugody, w której znów potwierdza dziedziczność wielkoksiążęcej władzy Dymitra, a obaj książęta zobowiązują się do wspólnej obrony przed Tatarami.
Stosunki ze Złotą Ordą.
Na początku swoich rządów Dymitr dwukrotnie jeździł do Ordy złożyć hołd kolejnym chanom. Za pierwszym razem stracił tam stanowisko wielkiego księcia, aby dwa lata później je odzyskać. Później jednak wykorzystując częste zamachy stanu w Złotej Ordzie i jej faktyczny rozpad, zaprzestał płacenia trybutu, nie przestając jednocześnie zbierać go z podległych sobie księstw. Dopiero w 1371 roku udał się ponownie do Ordy i zapłacił trybut Mamajowi, który potwierdził jego władzę. Jednak w następnych latach znów nie płacił trybutu.
Wojna z Mamajem.
Od roku 1375 toczył już regularną wojnę z Mamajem. W tym właśnie roku Mamaj przeprowadził pierwszą ekspedycję karną na ziemie ruskie (jako karę za wyprawę Dymitra na Twer). Ekspedycja ta pustoszyła ruskie księstwa, nie wkraczała jednak na ziemie moskiewskie, bojąc się przekroczyć obstawionej przez wojska Dymitra Oki. W następnym roku popierał zwycięską wyprawę księcia niżnonowogrodzkiego Dymitra Konstantynowicza na podległy Tatarom Wielki Bułgar, w wyniku czego nastąpiła kolejna wyprawa karna wojsk Mamaja pod wodzą Arpaszy 2 sierpnia 1376, który rozbił wojska moskiewskie i niżnonowogrodzkie w bitwie nad rzeką Pjaną. W tym samym roku Dymitr wysłał ekspedycję karną na wspierających Tatarów Mordwinów. W roku 1378 Dymitr rozbił kolejną tatarską ekspedycję w bitwie nad Wożą. W roku 1380 zwyciężył Tatarów, tym razem pod wodzą samego Mamaja, w bitwie na Kulikowym Polu.
Po tej właśnie, rozegranej nad Donem bitwie, zyskuje przydomek Doński. Według legendy Dymitr Doński zabrał ze sobą w bój ikonę przedstawiającą zaśnięcie Matki Bożej, autorstwa prawdopodobnie Teofana Greka (koniec XIV wieku). Miało to mu pomóc w zwycięskiej wyprawie przeciwko Tatarom. Zwycięstwo to przesądziło o ostatecznej klęsce Mamaja, który został wkrótce po nim obalony i zamordowany. Bitwa ta uznawana jest często za początek upadku Złotej Ordy na Rusi. Podczas całej wojny z Mamajem Dymitr uzasadniał swoje działania nielegalnością władzy Mamaja. Formalnie nie walczył zatem wówczas o wyzwolenie Rusi z jarzma tatarskiego, ale uznawał się za podległego legalnym chanom, rezydującym w Saraju.
Relacje z Tochtamyszem.
Po upadku Mamaja Tochtamysz zjednoczył Złotą Ordę i nastąpiła chwilowa poprawa wzajemnych relacji, a Dymitr wysłał do Saraju poselstwo z darami. Jednak już w 1381 poselstwo chana dotarło jedynie do Niżnego Nowogrodu i zawróciło z nieznanych przyczyn. W roku 1382 przypuszczalnie podburzony przez synów Dymitra Suzdalskiego, Tochtamysz niespodziewanie zaatakował Moskwę; 26 sierpnia zdobył ją i spalił. Dymitr opuścił miasto przed atakiem w celu zebrania wojsk, jednak nie zdecydował się na walkę z Tochtamyszem rozpuszczając zebraną armię. Przywrócono tym samym zależność Moskwy od Złotej Ordy, jednak niesprowokowany napad rozwiał sympatie elit moskiewskich wobec chanów sarajskich. W następnym roku Dymitr wysłał do Saraju swojego syna Wasyla, który uzyskał dla niego potwierdzenie tytułu wielkoksiążęcego; jednocześnie wznawiając coroczną daninę dla Ordy. Wasyl pozostaje w Saraju jako zakładnik do roku 1386.
Podsumowanie.
Rządy Dymitra Dońskiego uznawane są przez historyków za jeden z najważniejszych okresów w rozwoju państwa rosyjskiego. Moskwa za jego rządów obroniła się przed naporem litewskim i faktycznie zdecydowała o konieczności wyzwolenia się spod jarzma tatarskiego.
Dymitr Doński został pochowany na Kremlu. Na ikonach Dymitr przedstawiany jest najczęściej w czerwonych szatach książęcych, z lewą ręką trzymającą miecz z ostrzem skierowanym w dół, oraz prawą ręką uniesioną do góry, jakby do modlitwy.
W 2002 r. prezydent Władimir Putin ustanowił Order Służby dla Ojczyzny ku czci św. Dymitra Dońskiego i Sergiusza Radoneżskiego.

</doc>
<doc id="142603" url="https://pl.wikipedia.org/wiki?curid=142603" title="Czapla łupkowata">
Czapla łupkowata

Czapla łupkowata ("Egretta vinaceigula") – gatunek dużego ptaka z rodziny czaplowatych (Ardeidae), zamieszkujący południową część Afryki. Narażony na wyginięcie. Nie wyróżnia się podgatunków.
Zasięg występowania.
Występuje w północnej Botswanie, północno-wschodniej Namibii, północno-zachodnim Zimbabwe i w Zambii. Być może także w południowej Demokratycznej Republice Konga, wschodniej Angoli, Mozambiku i Malawi. Dawniej występowała również w Południowej Afryce. Najliczniejsza w delcie Okawango. Jest to ptak w większości osiadły, ale część populacji podejmuje niezbyt dalekie sezonowe wędrówki po terenach podmokłych, w zależności od opadów deszczu.
Status.
Międzynarodowa Unia Ochrony Przyrody (IUCN) od 1994 roku uznaje czaplę łupkowatą za gatunek narażony (VU – "Vulnerable"). Obecnie populację szacuje się na 3000–5000 osobników, a trend liczebności uznawany jest za spadkowy. Od momentu swojego odkrycia był to gatunek z niewyjaśnionych powodów nieliczny. Jako zagrożenie wymienia się głównie regulację rzek i intensyfikację rolnictwa, a także płoszenie przez ludzi.

</doc>
<doc id="142606" url="https://pl.wikipedia.org/wiki?curid=142606" title="Greg Bear">
Greg Bear

Gregory Dale Bear (ur. 20 sierpnia 1951 w San Diego w Kalifornii, zm. 19 listopada 2022) – amerykański pisarz science fiction. Laureat pięciu Nebuli, dwóch nagród Hugo i Endeavour.
Życiorys.
Urodził się w San Diego, jako syn Wilmy oraz Dale’a Bearów. Ponieważ jego ojciec służył w marynarce wojennej, często podróżował. Gdy miał dziesięć lat, napisał swoje pierwsze opowiadanie. W wieku szesnastu lat ukazało się jego pierwsze opowiadanie, "Destroyers". Jego pierwsza powieść "Hegira" ukazała się w 1979.
Był zięciem innego pisarza science fiction, Poula Andersona. Mieszkał w Seattle.
8 listopada 2022 roku przeszedł operację serca, po której nie wybudził się z narkozy. Zmarł 19 listopada po odłączeniu od aparatury podtrzymującej życie.

</doc>
<doc id="142611" url="https://pl.wikipedia.org/wiki?curid=142611" title="Ciemiernik zielony">
Ciemiernik zielony

Ciemiernik zielony ("Helleborus viridis" L.) – gatunek rośliny należący do rodziny jaskrowatych. Występuje w stanie dzikim w południowo-zachodniej i zachodniej Europie, na północy sięga do Anglii, a na wschodzie do Szwajcarii i Austrii. W Polsce jest uprawiany jako roślina ozdobna, czasami dziczeje (efemerofit).
Biologia i ekologia.
Bylina, hemikryptofit. Siedlisko: górskie lasy lub zarośla na wilgotnych lub wapiennych glebach. Roślina trująca. Liczba chromosomów 2n = 32.
Uprawa.
Wymaga stanowiska cienistego lub półcienistego i żyznej, wapiennej gleby o stałej wilgotności. Źle znosi przesadzanie. Przed kwitnieniem należy usuwać stare liście. Nawożenie – raz do roku nawozem wieloskładnikowym lub obornikiem. Rozmnaża się z nasion wysiewanych jesienią lub przez podział rozrośniętych kęp.

</doc>
<doc id="142612" url="https://pl.wikipedia.org/wiki?curid=142612" title="Mariusz Bonaszewski">
Mariusz Bonaszewski

Mariusz Bonaszewski (ur. 26 sierpnia 1964 w Koszalinie) – polski aktor teatralny, filmowy, telewizyjny, dubbingowy i radiowy.
Wykształcenie.
Jest absolwentem I Liceum Ogólnokształcącego im. Bolesława Krzywoustego w Słupsku i Państwowej Wyższej Szkoły Teatralnej im. Aleksandra Zelwerowicza w Warszawie (1988).
Filmy i seriale.
Bonaszewski należy do aktorów, którzy skupiają się raczej na karierze teatralnej. W filmie zadebiutował w roku 1986 niewielką rolą w "Maskaradzie" Janusza Kijowskiego. Od czasu do czasu pojawia się jednak w filmach, serialach telewizyjnych oraz dubbingach. Współpracował m.in. z takimi reżyserami, jak Teresa Kotlarczyk, Władysław Pasikowski, Andrzej Trzos-Rastawiecki.
Do ważniejszych ról filmowych można zaliczyć Anda w "Świetle odbitym", Świra w "Zakładzie", Kostka w "Gnojach" i Jozuego w "Metanoi". Popularność przyniosła mu rola profesora medycyny, nauczyciela akademickiego, Jana Sarapaty w serialu "Na dobre i na złe". W "Glinie" Pasikowskiego również wcielił się w rolę lekarza Krzysztofa, tym razem jednak bohatera zdecydowanie negatywnego.
Teatr.
Pierwsze kroki na scenie stawiał w Słupskim Teatrze Dramatycznym (1984), gdzie trafił zaraz po ukończeniu liceum. W latach 1988–1997 był aktorem Teatru Dramatycznego w Warszawie, gdzie współpracował m.in. z reżyserem Maciejem Prusem. Jedną z najważniejszych ról zagranych w tym teatrze był Konstanty Trieplew w "Mewie" Czechowa. Bardzo dobrze ocenili ją krytycy. Rok później otrzymał możliwość zagrania Hamleta w dość kontrowersyjnej i prowokacyjnej inscenizacji Andrzeja Domalika. Rolę tę szczególnie ciepło przyjęła publiczność, zwłaszcza nastoletnia.
Przez pewien czas Bonaszewski współpracował z wrocławskim Teatrem Polskim, gdzie miał możliwość grać w spektaklach reżyserowanych przez Jerzego Jarockiego. Współpraca ta okazała się dla aktora znacząca. Zagrał m.in. Fryderyka Wettera w "Kasi z Heilbronnu" w 1994 roku i tytułowego "Płatonowa" w r. 1996. Ta ostatnia rola jest określana przez krytyków jako "karykatura Hamleta w rosyjskim wydaniu" i została przez nich wysoko oceniona.
Od 1997 roku Mariusz Bonaszewski należy do zespołu Teatru Narodowego w Warszawie. Grywa tam w klasyce polskiej (m.in. Nos w "Weselu" i Piotr Wysocki w "Nocy listopadowej" w 2000, Leonard w "Nie-Boskiej komedii" w 2002) i obcej (Edgar w "Królu Learze" w 1998, Piotr Trofimow w "Wiśniowym sadzie" w 2000, Tomasz Mowbray w "Ryszardzie II" w 2004, Tezeusz w "Fedrze" i Mecenas Helmer w "Norze" w 2006).
W 2001 zagrał główną rolę, psychopatę Tinkera, w kontrowersyjnej sztuce Sarah Kane "Oczyszczeni", zrealizowanej przez Wrocławski Teatr Współczesny, Teatr Polski w Poznaniu, Teatr Rozmaitości w Warszawie, Hebbel-Theater w Berlinie i Theor-Europejski Komisji Kultury.
Współpracuje także z teatrem radiowym i z Teatrem Telewizji.
Spektakle teatralne.
Słupski Teatr Dramatyczny
PWST, Warszawa
Teatr Dramatyczny, Warszawa
Teatr Polski, Wrocław
Teatr „Scena Prezentacje”, Warszawa
Teatr Narodowy, Warszawa
Wrocławski Teatr Współczesny im. Edmunda Wiercińskiego
Teatr Śląski im. S. Wyspiańskiego, Katowice
Teatr Wybrzeże
Życie prywatne.
Jest związany z aktorką, Dorotą Landowską. Para ma dwoje dzieci, Marię i Stanisława.

</doc>
<doc id="142613" url="https://pl.wikipedia.org/wiki?curid=142613" title="Kozuka">
Kozuka

 – japoński nóż niewielkich rozmiarów, umieszczany razem ze szpilą kōgai (lub wari-kōgai) na pochwie (saya) samurajskiego miecza, np. katany.
Nazwa kozuka (dosł. „mały uchwyt”, „mała rękojeść”) oznacza tylko uchwyt (często ozdobny) małej broni pomocniczej, noża. Rzeczywisty nóż nazywa się "ko-gatana" (dosł. „mały miecz”, ok. 20 cm długości).

</doc>
<doc id="142615" url="https://pl.wikipedia.org/wiki?curid=142615" title="Jerzy Bończak (aktor)">
Jerzy Bończak (aktor)

Jerzy Bończak (ur. 29 lipca 1949 w Bieżuniu) – polski aktor teatralny, filmowy i telewizyjny, reżyser teatralny. Sporadycznie użycza głosu w dubbingu.
Życiorys.
W dzieciństwie przeprowadził się wraz z rodzicami z Bieżunia do Warszawy. Absolwent PWST w Warszawie (1971). W latach 1971–1972 występował na deskach Teatru im. Stefana Jaracza w Olsztynie oraz w warszawskich teatrach: Rozmaitości (1972–1982), Nowym (1982–1990), Kwadrat (1990–1999).
Życie prywatne.
Od 1976 roku jest w związku małżeńskim z Ewą. Mają dwoje dzieci, Piotra i Annę.

</doc>
<doc id="142617" url="https://pl.wikipedia.org/wiki?curid=142617" title="Waribashi">
Waribashi

 – jednorazowe, japońskie pałeczki (nazwa ogólna: hashi) – drewniane lub bambusowe – do jedzenia potraw, m.in.: ryżu, makaronów, ryb, sushi i mięs. Stosowane są w barach, restauracjach itp., także do kupienia w sklepach. 
Jak nazwa wskazuje ("waru" – rozpoławiać, rozłamać, rozdzielać; "bashi/hashi" – pałeczki) należy je rozdzielić, odłamując wzdłuż, żeby móc z nich korzystać.

</doc>
<doc id="142619" url="https://pl.wikipedia.org/wiki?curid=142619" title="Andrzej Bogucki">
Andrzej Bogucki

Andrzej Bogucki (ur. 11 listopada 1904 w Warszawie, zm. 29 lipca 1978 tamże) – polski aktor teatralny i filmowy, śpiewak operetkowy, piosenkarz.
Życiorys.
Był synem Stanisława Boguckiego i Róży z domu Rapackiej (a wnukiem ze strony matki Wincentego Rapackiego, ojca) oraz siostrzeńcem Honoraty Leszczyńskiej i bratem ciotecznym Jerzego Leszczyńskiego. Jego żoną była Janina Godlewska, piosenkarka.
Był uczniem Gimnazjum Reja w Warszawie. Ukończył Szkołę Podchorążych w Grudziądzu. Był zawodowym oficerem kawalerii (z woli swojego ojca), służył w 7 Pułku Ułanów w Mińsku Mazowieckim. Z powodów zdrowotnych zakończył służbę w 1929 roku. Od tego czasu poświęcił się aktorstwu.
Okres okupacji spędził we Lwowie i w Warszawie. Pomagał ukrywającym się uciekinierom z getta, m.in. kompozytorowi Władysławowi Szpilmanowi i fotografowi Benedyktowi Jerzemu Dorysowi.
Związany z Warszawą, choć był też aktorem teatrów innych miast. Od roku 1947 do końca życia mieszkał w stolicy. Mieszkał na osiedlu Mariensztat. Pracował do swych ostatnich dni.
Pochowany został na cmentarzu Powązkowskim (kwatera 14-4-20/21/22).
Kariera aktorska.
Pochodził z rodziny o głęboko zakorzenionych tradycjach aktorskich Rapackich i Leszczyńskich. Jego ojciec, Stanisław Bogucki był barytonem Opery Warszawskiej. Zarówno ze sceną, jak i z filmem związany był od dzieciństwa. Jego matką była Róża Rapacka, córka Wincentego Rapackiego.
Film.
W filmie zadebiutował rolą dziecka w "Tajemnicach Alei Ujazdowskich" ("Tajemnice Warszawy").
Teatr.
Oficjalny debiut teatralny aktora przypadł na dzień 30 kwietnia 1930 roku.
Początkowo Bogucki związany był z warszawskim Teatrem Polskim (1930–1933), następnie z Teatrem Nowej Komedii (1933–1934), Redutą i Teatrem Ateneum w Warszawie. Potem współpracował z teatrami krakowskimi i łódzkimi. Po wojnie był kolejno aktorem teatrów: Wojska Polskiego w Łodzi (1945–1947) oraz warszawskich – Nowego (1947–1950), Polskiego (1950–1954), Klasycznego (1954–1969), Narodowego w Warszawie (1969–1978). Gościnnie występował w Teatrze Małym i Teatrze Rozmaitości. Często pojawiał się w komediach muzycznych i operetkach. Grał też role dramatyczne.
Kariera muzyczna.
Jako piosenkarz zadebiutował w roku 1931 w teatrzyku „Banda”, w którym występował do 1932 roku.
Miał bardzo charakterystyczny głos. To właśnie działalność piosenkarska przyniosła mu największą popularność. Po 1945 roku przez wiele lat występował wraz z Chórem Czejanda, z którym nagrał wiele utworów. Spopularyzował znaną piosenkę "Czerwony autobus", a także piosenki o stolicy: "Jak przygoda, to tylko w Warszawie", "Warszawska piosenka", "A tu jest Warszawa". Wylansował też wiele przebojów lirycznych w radiu, takich jak: "Czy ty wiesz, moja mała, Mnie się żadna tak nie podoba jak ty", "Jest jedna jedyna", "A mnie jest szkoda lata", "Dorotka".
Inna działalność.
Kabaret i rewia.
Występował z powodzeniem w warszawskich kabaretach „Wielka Rewia” i „Małe Qui Pro Quo”.
Praca w Radiu.
Był długoletnim pracownikiem Polskiego Radia. Przez wiele lat prowadził w nim audycje dla dzieci, m.in. "Zabawa przy muzyce" oraz "Śpiewany piosenki", ucząc dzieci śpiewania piosenek. Współpracował z radiowym Teatrem Wyobraźni (jako prezenter, piosenkarz i recytator, a także – popularyzator muzyki i literatury), a także z teatrzykiem Eterek.
Upamiętnienie.
Niektóre z piosenek wykorzystano w polskich filmach już po śmierci piosenkarza. Jego piosenki można usłyszeć w wykonaniu m.in. takich artystów, jak: Andrzej Dąbrowski, Robert Janowski, Jan Kobuszewski, Bohdan Łazuka, Jerzy Połomski, Irena Santor, Krzysztof Tyniec, Marianna Wróblewska oraz Zespół Pieśni i Tańca „Mazowsze”.

</doc>
<doc id="142620" url="https://pl.wikipedia.org/wiki?curid=142620" title="Rannik zimowy">
Rannik zimowy

Rannik zimowy ("Eranthis hyemalis" (L.) Salisb.) – gatunek rośliny wieloletniej z rodziny jaskrowatych ("Ranunculaceae"). Występuje w stanie dzikim w Europie środkowej i południowo-wschodniej. W pozostałej części kontynentu jest uprawiany i dziczejący. Uprawiany jest także, choć rzadko, w Polsce i także czasem rośnie jako uciekinier z upraw (efemerofit). Nazwa rośliny pochodzi od greckich słów: "er" – wiosna, "anthos" – kwiat i łacińskiego słowa "hyems" – zima.
Rozmieszczenie geograficzne.
Gatunek rośnie w naturze od południowo-wschodnich krańców Francji, poprzez północne Włochy, Austrię, kraje byłej Jugosławii, Węgry, Rumunię, po Bułgarię. Bywa podawany także z Azji zachodniej (północny Irak i Turcja), ale na tamtym obszarze rośnie podobny rannik cylicyjski "E. cilicicus". 
Po rozprzestrzenieniu w uprawie gatunek występuje także jako zdziczały w środkowej i zachodniej części Europy. W Polsce uprawiany jest zwłaszcza w zachodniej części kraju i notowany jest jako gatunek przejściowo dziczejący (efemerofit).
Ekologia.
W naturze gatunek występuje w żyznych i cienistych lasach liściastych. Poza naturalnym zasięgiem, rośnie czasami dziko w Europie Środkowej i Zachodniej w zaroślach, lasach i starych parkach jako uciekinier z uprawy. Występuje na glebach wilgotnych, próchnicznych, wymaga dużej wilgotności gleby zwłaszcza w okresie wiosennym.
Biologia.
Bylina, geofit. Odnawia się co roku z bulw. Pęd z pąkiem kwiatowym zaczyna wzrost już w okresie zimowym. Podczas jego wzrostu przez grunt, znajdujący się na szczycie pąk kwiatowy osłonięty jest przez stulone wokół niego dłoniasto podzielone podsadki. Kwitnie od lutego do marca-kwietnia jako jedna z najwcześniej kwitnących roślin w klimacie umiarkowanym. Kwitnie długo, jeśli utrzymuje się niska temperatura. Gdy temperatury przekraczającą 10°C – bardzo szybko przekwita. Z kolei przymrozki i opady śniegu kwiatom nie szkodzą, a jedynie opóźniają rozwijanie się kolejnych. Wieczorami, a także podczas pochmurnej pogody, kwiaty stulają okwiat, prawdopodobnie w celu ochrony wnętrza przed niską temperaturą. Rozwijają się zwykle ok. godziny 9 rano. Szczyt kwitnienia przypada na godziny od 10 do 12. Pyłek uwalniany jest sukcesywnie z kolejnych pylników przez dwa do trzech dni. Po opróżnieniu pylników pręciki odpadają. Wraz z ostatnimi pręcikami odpadają także miodniki, a na końcu – listki okwiatu. Kwiaty wabią owady zapylające swoim zapachem, barwą i nektarem. W każdym kwiecie powstaje go średnio według różnych badań 1,23-1,46 mg. Zawiera średnio 26-72% cukrów. Po zakończeniu kwitnienia rozwijają się nad powierzchnią gruntu długoogonkowe liście asymilacyjne.
Nasiona kiełkują natychmiast po rozsianiu. W pierwszym i drugim roku wzrostu rozwijają tylko długoogonkowy i dłoniasto podzielony liść. W trzecim roku zakwitają po raz pierwszy.
Zmienność.
Z Bułgarii opisano odmianę var. "bulgaricus" o cechach nawiązujących do rannika cylicyjskiego "E. cilicicus".
Rannik zimowy tworzy mieszańca z rannikiem cylicyjskim "E. cilicicus" noszącego nazwę rannika Tubergena "Eranthis" × "tubergenii". Z roślin tych wyselekcjonowano odmianę uprawną 'Guinea Gold', o kwiatach osiągających 6 cm średnicy i liściach silniej podzielonych, często brązowo nabiegłych.
Zastosowanie.
Roślina ozdobna, uprawiana ze względu na swoją bardzo wczesną porę kwitnienia. Gatunek uprawiany i rozprzestrzeniany jest jako roślina ozdobna od 1570 roku. Jest to także roślina miododajna. 
Ranniki sadzone są zwykle w ogrodach skalnych oraz na rabatach wiosennych. Dobrze udają się także w pojemnikach. Zalecane są też do sadzenia pod drzewami i krzewami zrzucającymi liście na zimę. Dzięki ocienieniu gleba w takich miejscach wolniej przesycha, a w okresie kwitnienia ranniki mają odpowiednią ilość światła. Rekomendowane jest sadzenie roślin w dużych grupach wraz z innymi gatunkami kwitnącymi wczesną wiosną (np. śnieżyczką przebiśnieg i śnieżnikami). Sadzone są również w parkach.
Uprawa.
Roślina odporna na mróz, wymaga próchnicznej, przepuszczalnej ziemi o stałej wilgotności i odczynie zasadowym, stanowiska słonecznego lub półcienistego. Toleruje przesychanie podłoża jedynie w końcu wiosny i u progu lata. Ranniki są odporne na choroby i rzadko chorują.

</doc>
<doc id="142621" url="https://pl.wikipedia.org/wiki?curid=142621" title="Iapetus (księżyc)">
Iapetus (księżyc)



</doc>
<doc id="142624" url="https://pl.wikipedia.org/wiki?curid=142624" title="Paweł Deląg">
Paweł Deląg

Paweł Maciej Deląg (ur. 29 kwietnia 1970 w Krakowie) – polski aktor, reżyser, producent filmowy i wokalista. Odtwórca roli Marka Winicjusza w kinowej i telewizyjnej ekranizacji powieści Henryka Sienkiewicza "Quo Vadis?" (2001). 
Życiorys.
Wczesne lata.
Urodził się i dorastał w Krakowie. Ma młodszą o dwa lata siostrę, Dorotę, która również została aktorką. Gdy miał 15 lat, zmarł jego ojciec, od tamtej pory wychowywała go matka Sabina wraz z ciotką, Anną.
W 1989 ukończył XV Liceum Ogólnokształcące im. Marii Skłodowskiej-Curie w Krakowie. Zdawał egzaminy wstępne na trzy krakowskie uczelnie: Akademię Wychowania Fizycznego, Wydział Prawa i Administracji Uniwersytetu Jagiellońskiego i Państwowej Wyższą Szkoły Teatralnej im. Ludwika Solskiego, gdzie podjął studia na wydziale aktorskim i ukończył je w 1993. 
Kariera teatralna.
W 1993 zadebiutował w roli zbójnika Łamagi w spektaklu Ernesta Brylla "Na szkle malowane" w reż. Krystyny Jandy w warszawskim Teatrze Powszechnym im. Zygmunta Hübnera. Grał później w teatrach stołecznych: Na Woli (1995) i Sceny Prezentacje (1994) i im. Stefana Żeromskiego w Kielcach (1993). W latach 1995–1997 związał się z wrocławskim Teatrem Współczesnym im. Edmunda Wiercińskiego.
W 2004 był narratorem spektaklu Zbigniewa Książka "Świętokrzyska Golgota" w reż. Jerzego Zonia w Kieleckim Centrum Kultury w Kielcach. W 2010 zagrał w sztuce "Drzewo" Tima Croucha w reż. Lecha Mackiewicza w Teatrze Dramatycznym im. Aleksandra Węgierki w Białymstoku. W 2015 w krakowskim Teatrze Łaźnia Nowa został obsadzony w roli Macieja Korbowy w rekonstrukcji spektaklu dyplomowego PWST w Krakowie z 1993 – "Maciej Korbowa i Bellatrix" Witkacego w reż. Krystiana Lupy. W 2016 na deskach Teatru IMKA wystąpił w roli Richarda Burtona w przedstawieniu "Być jak Elizabeth Taylor" autorstwa Jakuba Przebindowskiego z Małgorzatą Foremniak jako Elizabeth Taylor. 
Kariera ekranowa.
Na dużym ekranie zadebiutował niewielką rolą Dolka Horowitza w dramacie wojennym Stevena Spielberga "Lista Schindlera" ("Schindler’s List", 1993). Następnie wystąpił w serialu telewizyjnym "Fitness Club" (1994) oraz zagrał Biedrona w filmie sensacyjnym "Młode wilki" (1995) i antropologa w filmie Andrzeja Żuławskiego "Szamanka" (1996). W 1997 pojawił się w pięciu produkcjach kinowych: "Ciemna strona Wenus", "Kiler", "Królowa złodziei", "Kochaj i rób co chcesz" i "Młode wilki 1/2". Po udziale w serialu "Siedlisko" (1998) i filmie "Złoto dezerterów" (1998) znalazł się w obsadzie seryjnej komedii Jerzego Gruzy "Tygrysy Europy" (1999) w roli szofera oraz prawej ręki nowobogackiego przedsiębiorcy Nowaka. Następnie zagrał postać Jarosława „Kellera” Psikuty w komedii sensacyjnej Olafa Lubaszenki "Chłopaki nie płaczą" (2000) oraz Kochanego, kochanka Violi w filmie "Sezon na leszcza" (2000) Bogusława Lindy. Następnie wcielił się w postać Marka Winicjusza, młodego patrycjusza, żołnierza, siostrzeńca Petroniusza w kinowej i telewizyjnej ekranizacji powieści Henryka Sienkiewicza "Quo Vadis?" (2001).
W latach 2006–2008 grał rolę doktora Stanisława Drzewieckiego, chirurga plastycznego w klinice Weiss-Korzyckiego w serialu TVP2 "Na dobre i na złe". W kolejnych latach wystąpił w kilku produkcjach zachodnich, m.in. w amerykańskim horrorze "Dom" (2008) z Leslie Easterbrook i Michaelem Madsenem. Pojawiał się w filmach produkowanych za wschodnią granicą, m.in. w miniserialu wojennym "Czerwiec 1941" ("В июне 41-го", 2008), dramacie wojennym "Snajper. Broń odwetu" ("Снайпер. Оружие возмездия", 2009) czy sensacyjnym filmie przygodowym "Klucz Salamandry" ("Ключ Саламандры", 2010) z Rutgerem Hauerem i Michaelem Madsenem. Jedną z najbardziej znaczących produkcji był film Andrieja Krawczuka "Wiking" (2016) o początkach chrześcijaństwa na Rusi Kijowskiej, gdzie zagrał postać Anastasa. Łącznie zagrał w ponad 60 filmach produkowanych w Rosji, na Ukrainie i Białorusi.
Od 2016 gra w serialu Polsatu "Przyjaciółki". Od 26 marca 2018 do 2 listopada 2021 wcielał się w postać Michała Ostrowskiego, szaleńczo, ale bez wzajemności zakochanego w sąsiadce (Barbara Kurdej-Szatan) w serialu TVP2 "M jak miłość". W 2018 reżyserował i wraz z synem wystąpił w fabularyzowanym historycznym filmie dokumentalnym "Zrodzeni do szabli". Wyreżyserował i wyprodukował krótkometrażowy film "Pani Basia" (2021) poruszający problem samotności w obliczu tragedii. Był producentem kreatywnym polsko-ukraińskiego serialu "Kawa z kardamonem", w którym także zagrał jedną z głównych ról.
Był uczestnikiem programów rozrywkowych TVN – drugiej edycji "Tańca z gwiazdami" (2005) i drugiej edycji "Ameryka Express" (2020). Pojawił się na okładce magazynów, takich jak „Film”, „Dobry Tydzień”, „Gala”, „Wprost”, „Viva!”, „Tele Tydzień”, „Twoje Imperium”, „Zwierciadło” i „Życie na Gorąco”.
Życie prywatne.
W latach 1990–1993 był związany z aktorką Katarzyną Gajdarską, z którą ma syna Pawła (ur. 1993). Z innego, nieformalnego związku ma syna Mikołaja. W kolejnych latach media rozpisywały się o jego romantycznych relacjach z Marią Seweryn, Katarzyną Skrzynecką (1996), Bogną Sworowską (2000–2002), Violettą Kołakowską (2002−2003), Elizą Ryciak (2003), Patrycją Markowską (2003–2005), Agnieszką Harlą (2005–2006), Marie Mouté (2007–2008), Agnieszką Sienkiewicz (2008), Jolantą Borowiec (2009), Emmą Kiworkową-Rączkowską (2009–2016), Dominiką Kulczyk (2016) i Ewą Misiak (2018).
W 2013 zamieszkał w Moskwie.

</doc>
<doc id="142625" url="https://pl.wikipedia.org/wiki?curid=142625" title="Umabari">
Umabari

 – japoński nóż o obustronnie zaostrzonej głowni (dł. ok. 15 cm, szer. ok. 9 mm)
Używany przez jeźdźców do puszczania krwi z żył na nogach wyczerpanych biegiem koni
Umabari był noszony przeważnie w schowku na pochwie nihon-tō. Służył także pomocniczo do walki i obrony oraz naprawy uzbrojenia.

</doc>
<doc id="142631" url="https://pl.wikipedia.org/wiki?curid=142631" title="Kożuchów">
Kożuchów

Kożuchów () – miasto w województwie lubuskim, w powiecie nowosolskim, siedziba gminy miejsko-wiejskiej Kożuchów. Historycznie na Dolnym Śląsku.
Według danych GUS z 30 czerwca 2021 r. Kożuchów liczył 9231 mieszkańców.
Nazwa.
Słownik geograficzny Królestwa Polskiego wymienia dwie nazwy miejscowości – "Kożuchów" oraz niemiecką "Freystadt". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Freistadium", "Eleutheropolis". W 1750 roku nazwa "Kożuchów" wraz z niemiecką "Freystad" wymieniona jest w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska.
Miasto nosiło również zgermanizowane nazwy na przestrzeni wieków jak Wriegenstadt, Friegenstadt, Freinstadt, Freystadt. Polską nazwę "Kożuchów" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa.
Historia.
Kożuchów (niem.Freystadt) należy do najstarszych miast Dolnego Śląska. Pierwsza udokumentowana wzmianka pochodzi z 1273 roku (Cosuchov), choć prawdopodobnie istniał tu gród już w czasach plemienia Dziadoszan. Położone przy skrzyżowaniu dróg handlowych, miasto szybko zyskało na znaczeniu. Jego ówczesny status podkreśla nie tylko prawa bicia monet, ale także rolę, jaką miasto odegrało podczas wojny sukcesyjnej o Księstwo Głogowskie. Prawa miejskie osada targowa uzyskała ok. 1291. W latach 1397-1467 stolica udzielnego księstwa. Od XIV do XVI w. miasto było ośrodkiem sukiennictwa, garbarstwa, garncarstwa i piwowarstwa. Upadek miasta nastąpił podczas wojny trzydziestoletniej. W XIX wieku stało się lokalnym ośrodkiem przemysłowo-handlowym, powstała tu fabryka maszyn rolniczych i zakłady ceramiczne. Podczas II wojny światowej miasto zostało znacząco zniszczone, 13 lutego 1945 do Kożuchowa wkroczyła Armia Czerwona. Do dnia dzisiejszego zachowały się znaczne fragmenty murów obronnych, zamek i kościół..
Położenie.
Kożuchów położony jest w południowej części województwa lubuskiego w powiecie nowosolskim. Gminę Kożuchów tworzą miasto Kożuchów i 22 wsie.
W latach 1975–1998 miasto administracyjnie należało do woj. zielonogórskiego.
Miasto leży na skrzyżowaniu dróg wojewódzkich:
Zabytki.
Do wojewódzkiego rejestru zabytków wpisane są:
Inne zabytki:
Gospodarka.
Kożuchów jest ośrodkiem przemysłowo-usługowym.
Handel w Kożuchowie.
W Kożuchowie mieszczą się punkty usługowe, sklepy i inne obiekty handlowe, są stacje benzynowe, stacje obsługi pojazdów, warsztaty mechaniczne i elektrotechniczne, liczne magazyny, oddziały banków, towarzystw ubezpieczeniowych i leasingowych. Istnieje poczta, komisariat policji, straż pożarna, ośrodek zdrowia, przychodnie, Dom Pomocy Społecznej i gabinety lekarskie, a także targowisko miejskie przy ul. Kolorowej.
Strefa przemysłowa.
Od strony północnej miasta przy drodze wojewódzkiej nr 283 powstała nowa strefa przemysłowa o powierzchni 34 ha, czekająca na inwestorów. Na terenie strefy znajduje się nowo wybudowana oczyszczalnia ścieków oraz market budowlany PSB Mrówka.
Kultura.
W mieście istnieje kilka instytucji, które stanowią kulturalną bazę Kożuchowa. Są to:
Sekcje i koła działające przy Centrum Kultury „Zamek”:
Imprezy cykliczne odbywające się w mieście:
Sport.
W mieście swoją siedzibę ma klub piłkarski Miejski Klub Sportowy „Korona” Kożuchów (do stycznia 2009 r. Miejski Klub Sportowy „Polmo” Kożuchów), który został założony w 1946 roku i występuje w IV lidze lubuskiej.
Pozostałe kluby sportowe:
Od 2015 roku swoją działalność prowadzi Uczniowski Klub Sportowy SG Kożuchów. Klub siatkarski zrzeszający blisko 40 zawodniczek. Od 2018 roku Klub współpracuje z Fundacją Małgorzaty Glinki.
Rekreacja.
Kożuchów posiada dość dobrze rozwiniętą bazę rekreacyjno-sportową. Przy ul. Zielonogórskiej znajduje się stadion miejski i boiska rekreacyjno-sportowe. Przy Zespole Szkół Ponadgimnazjalnych znajduje się nowoczesna hala sportowa. Druga hala położona jest przy ulicy Anny Haller. 15 czerwca 2009 r. otwarto dwa nowe boiska, jedno przy stadionie miejskim (współfinansowane z programu „Moje Boisko – Orlik 2012”) oraz drugie przy ulicy Anny Haller (współfinansowane z programu „Blisko Boisko – PZU”). W 2016 r. przy ul. Moniuszki powstało kąpielisko miejskie z budżetu obywatelskiego. W 2019 r. stadion miejski został rozbudowany o część lekkoatletyczną i uzyskał certyfikat Polskiego Związku Lekkiej Atletyki.
Edukacja.
Na terenie miasta i Gminy Kożuchów funkcjonują 2 przedszkola publiczne, 3 szkoły podstawowe i 1 szkoła średnia.
Lista szkół w Kożuchowie:
Przedszkola:
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:

</doc>
<doc id="142633" url="https://pl.wikipedia.org/wiki?curid=142633" title="Belzebub">
Belzebub

Belzebub (hebr. בעל זבוב "Ba‘al Zebûb", "Ba‘al Zəbûb", "Ba‘al Zəvûv", arab. بعل الذباب, gr. Βεελζεβούλ – dosł.: "pan much i komarów", popularnie: "władca much") – semickie imię demona, wodza demonów. Pojawia się ono w Ewangelii Łukasza, w opisie sytuacji, gdy Żydzi (faryzeusze i uczeni) oskarżają Jezusa, że "mocą Belzebuba, władcy złych duchów, wyrzuca złe duchy" (Łk 11, 15). Bywał także nazywany "karmazynowym królem bądź antychrystem". W niektórych kodeksach Nowego Testamentu pojawiają się ponadto inne greckie wersje zapisu Βεελζεβούλ, takie jak Βεεζεβούλ i Βεελζεβούβ. Z tymi różnicami leksykalnymi nie wiążą się żadne nowe odcienie znaczeniowe. W celu pogodzenia tych rozbieżności leksykalnych, niektórzy egzegeci stosują zapis
Βεε(λζεβούλ(β), który jednak nie wydaje się ani praktyczny, ani konieczny.
Prawdopodobnie imię Belzebub pochodzi od jednego z imion boga Baala: Baal-Zebul (sem. "pan podziemia" lub "pan podziemnych wód"). Pierwotnie był kananejskim bóstwem opiekuńczym miasta Akkron (Ekron). Bóstwo to rywalizowało z kultem Boga Jahwe, dlatego też Żydzi starali się zdyskredytować Baal-Zebula ("pana podziemi"), przekręcając jego imię na Baal-Zevuv ("pan much") lub Beel-Zebul ("pan odchodów").
W późniejszej literaturze Belzebub stał się synonimem diabła. Uważany jest w okultyzmie oraz w demonologii chrześcijańskiej za strażnika bram piekielnych. Według rang piekielnych ma być "przybocznym generałem piekła". Przedstawiany jako demon (w tej postaci posiada wiele wizerunków) albo mucha.
Belzebub jest dobrze poświadczony w literaturze ugaryckiej, gdzie występuje w formach zbl b’l lub zbl b’l ars jako „pan podziemia”, „książę podziemnego świata”. To znaczenie jest wyraźną analogią do chrześcijańskiej lokalizacji Belzebuba spotykanej w apokryfach (zob. np. Ewangelia Bartłomieja 11; Ewangelia Nikodema).

</doc>
<doc id="142635" url="https://pl.wikipedia.org/wiki?curid=142635" title="The Wall Street Journal">
The Wall Street Journal

The Wall Street Journal – wydawana w Nowym Jorku jedna z najbardziej znanych gazet o tematyce gospodarczej. Według danych z 2005 roku, dzienny nakład wynosi 2,6 miliona egzemplarzy.
3 lipca 1884 roku na łamach nowojorskiej gazety Customers Afternoon Letter pojawił się pierwszy indeks giełdowy dla giełdy na Wall Street, opracowany przez Charlesa Dow. Nazywał się Dow Jones Averages i dotyczył 11 firm. Pomysł cieszył się tak dużym zainteresowaniem, że wydawcy po kilku latach zmienili tytuł gazety na jeszcze bardziej związany z nowojorską giełdą. Tytuł "The Wall Street Journal" zadebiutował w poniedziałek, 8 lipca 1889 roku. Pierwszy numer miał 4 strony i kosztował dwa centy.
26 lutego 1897 roku na łamach WSJ (skrót pochodzący od nazwy gazety) pojawiły się pierwsze w historii prasy ekonomicznej tickery. Kilkuznakowe kody, służące do identyfikacji akcji danej spółki.
1 sierpnia 2007 r. ogłoszono finalną decyzję o przejęciu gazety z rąk rodziny Bancroftów przez News Corporation Ruperta Murdocha. Obecnie jej właścicielem jest Dow Jones &amp; Company należąca do grupy News Corp.
Polskojęzyczna wersja ukazywała się, na licencji, jako dodatek The Wall Street Journal Polska do gazety Dziennik Polska-Europa-Świat wydawanej przez koncern Axel Springer do roku 2009.
Od 26 listopada 2012 r. część nakładu europejskiej wersji gazety jest drukowana w Polsce. Umożliwia to wydawcy dotarcie do polskich czytelników w dniu wydania gazety, co nie było możliwe przy druku poza Polską. W Polsce gazeta drukowana jest w drukarniach firmy Polska Press.

</doc>
<doc id="142636" url="https://pl.wikipedia.org/wiki?curid=142636" title="Aleksander Fabisiak">
Aleksander Fabisiak

Aleksander Fabisiak (ur. 8 września 1945 w Katowicach) – polski aktor filmowy i teatralny.
Życiorys.
Absolwent PWST w Krakowie, później Dziekan Wydziału Aktorskiego w tejże uczelni. W latach 1967–2012 aktor Starego Teatru w Krakowie.
Znany między innymi z roli prokuratora w filmie "Psy". Pracował z takimi reżyserami jak Andrzej Wajda czy Krzysztof Zanussi.
Syn aktora Kazimierza Fabisiaka.

</doc>
<doc id="142641" url="https://pl.wikipedia.org/wiki?curid=142641" title="Wall Street Journal">
Wall Street Journal



</doc>
<doc id="142643" url="https://pl.wikipedia.org/wiki?curid=142643" title="Sztafok">
Sztafok

Sztafok – jeden z żagli zaliczanych do sztaksli przednich, trójkątny żagiel, ostatni od strony dziobu, położony najbliżej fokmasztu, występujący na dużych żaglowcach. W zależności od typu ożaglowania zamiast sztafok może nosić nazwę foksztaksla.

</doc>
<doc id="142644" url="https://pl.wikipedia.org/wiki?curid=142644" title="Satellite">
Satellite

Satellite – polska grupa muzyczna wykonująca rock progresywny. Powstała w 2000 roku z inicjatywy Wojciecha Szadkowskiego.

</doc>
<doc id="142645" url="https://pl.wikipedia.org/wiki?curid=142645" title="Bandżul">
Bandżul

Bandżul (ang. "Banjul") – stolica i czwarte co do wielkości miasto Gambii (największe jest pobliskie miasto Serrekunda), usytuowane na wyspie St. Mary (albo "Banjul Island") u ujścia rzeki Gambii do Oceanu Atlantyckiego. Ludność miasta zmniejszyła się w ostatnich latach, obecnie zamieszkuje je 34,4 tys. (2006), podczas gdy w 1993 mieszkało tu 42,6 tys. osób. Gwałtownie natomiast rosła liczba ludności zespołu miejskiego Wielki Bandżul ("Greater Banjul Area"). W 2003 zamieszkiwało go 357,2 tys. osób, czyli blisko dwa razy więcej niż 20 lat wcześniej.
Miasto zostało założone w 1816 jako placówka wojskowa, która miała pilnować przestrzegania wprowadzonego wcześniej zakazu niewolnictwa. Nosiło ono wówczas nazwę Bathurst, od nazwiska ministra ds. kolonii, hrabiego Bathursta. 18 lutego 1965 roku miasto stało się stolicą niepodległej Gambii. 24 kwietnia 1973 roku starą kolonialną nazwę Bathurst zmieniono na Bandżul, co oznacza bambus.
W mieście znajduje się główny port oceaniczny kraju, a w jego pobliżu główny port lotniczy kraju, Banjul International Airport, którego 3600-metrowa droga startowa była w latach 1990-2002 jednym z awaryjnych miejsc lądowania dla amerykańskich promów kosmicznych.
Miasto ma połączenie promowe z Barra na północnym brzegu rzeki Gambia. Przez przeprawę prowadzi międzynarodowa droga samochodowa do północnej części Senegalu.

</doc>
<doc id="142647" url="https://pl.wikipedia.org/wiki?curid=142647" title="Pucz monachijski">
Pucz monachijski

Pucz monachijski (niem. "Hitlerputsch" – pucz Hitlera, "Hitler-Ludendorff-Putsch" – pucz Hitlera-Ludendorffa, "Bürgerbräu-Putsch" – pucz w Bürgerbräu), zwany też puczem piwiarnianym – nieudana próba przeprowadzenia zamachu stanu w Republice Weimarskiej przez Adolfa Hitlera i gen. Ericha Ludendorffa, zorganizowana w nocy z 8 na 9 listopada 1923 w Monachium przy pomocy bojówek partyjnych SA; zakończona rozwiązaniem Narodowosocjalistycznej Niemieckiej Partii Robotników (NSDAP) i skazaniem Hitlera na pięć lat więzienia.
Zdarzenia poprzedzające.
W Bawarii w kwietniu 1919, w trakcie rewolucji listopadowej, została na krótko utworzona socjalistyczna Bawarska Republika Rad. Ponieważ większość kierownictwa Bawarskiej Republiki Rad było pochodzenia żydowskiego, spowodowało to wywołanie w narodzie niemieckim skojarzenia, że bolszewizm i judaizm były zasadniczo czymś zbieżnym.
NSDAP powstała na nurcie niemieckiej frustracji po przegranej I wojnie światowej i mogła wzrastać tylko w atmosferze politycznej destabilizacji. Narodowi socjaliści wykorzystali nowy kryzys, wynikający z zajęcia w styczniu 1923 przez Francuzów i Belgów Zagłębia Ruhry, w związku z niewykonywaniem przez Republikę Weimarską postanowień traktatu wersalskiego. Zgodnie z traktatem wersalskim w tym regionie nie mogły stacjonować wojska niemieckie, dlatego Francuzi napotkali jedynie niewielki opór. Zagłębie było centrum niemieckiego przemysłu ciężkiego, dlatego okupacja spowodowała pogrążenie i tak już niedomagającej gospodarki kraju. Niemcy ogarnęły bardzo wysoka inflacja oraz bezrobocie i niemiecka gospodarka osiągnęła dno. W tym okresie jeden dolar amerykański kosztował 420 miliardów marek, w połowie listopada 1923 4,2 biliony marek. Wielu Niemców oczekiwało pojawienia się bohatera, silnego człowieka, który uratowałby kraj.
Bawaria, drugi co do wielkości (po Prusach) kraj związkowy Niemiec, była tradycyjnie konserwatywną częścią Niemiec. Lokalny bawarski rząd, złożony z członków różnych ugrupowań nacjonalistycznych, w początku lat 20. był silnie skonfliktowany z rządem centralnym w Berlinie, w którym wiodącą rolę odgrywali socjaldemokraci. Bawarscy politycy otwarcie opowiadali się za zniesieniem demokratycznych rządów. Rząd regionalny w Monachium działał właściwie samodzielnie, na własną rękę, ignorując rząd centralny. Atmosfera w Bawarii – podobnie jak w reszcie kraju – była burzliwa, a dodatkowo była pobudzana silnymi tendencjami separatystycznym. Większość społeczeństwa Bawarii stanowili katolicy, którzy nie identyfikowali się z protestantami z północy i wielu z nich było przeciwnych zwierzchnictwu Berlina.
W styczniu 1923 Hitler – ówcześnie mało znany polityk – przekonał władze Bawarii, aby pozwoliły zorganizować w Monachium zjazd pięciu tysięcy członków SA. Na tym wiecu wypowiedział się z nienawiścią przeciwko rządowi centralnemu, obalenie którego uważał za ważniejsze niż walkę z Francuzami w Zagłębiu Ruhry. Wiosną zaczął namawiać Otto von Lossowa (dowódcę armii w Bawarii), aby wspólnie pomaszerować na Berlin, jednak bez powodzenia. Na 1 maja 1923, dzień zjazdu monachijskich socjalistów na Theresenwiese, Hitler zaplanował dużą demonstrację uzbrojonych oddziałów szturmowych, jednakże te, zgromadzone na Oberwiesenfeld, zostały przez von Lossowa rozbrojone i zmuszone do rozejścia się, a upokorzony Hitler, doznawszy ciężkiej politycznej porażki, poddał się von Lossowowi, wiedząc, że bez poparcia regularnej armii akcja nie przyniosłaby spodziewanych rezultatów. Jesienią 1923 roku Hitler i Hermann Göring (dowódca SA) ponownie próbowali namówić von Lossowa do wspólnej walki przeciw rządowi centralnemu. Hitler potrzebował choćby milczącego przyzwolenia niemieckich sił zbrojnych, czyli Reichswehry.
Latem 1923 r. Hitler potrzebował pieniędzy na sfinansowanie swego antyrządowego przewrotu. Jedną z jego wielbicielek była Helene Bechstein, żona znanego producenta fortepianów, która ofiarowała Hitlerowi luksusowe przedmioty i drogocenną biżuterię. Następnie Hitler złożył je jako zabezpieczenie papieru dłużnego. 2 września 1923 został założony Niemiecki Związek Walki ("Deutscher Kampfbund"), jednoczący SA i inne grupy paramilitarne ("Bund Oberland"; stowarzyszenie "Reichsflagge"), w celu obalenia rządu centralnego. Trzy tygodnie później, 25 września, Hitler objął polityczne kierownictwo związku. Po opublikowanym w prasie artykule atakującym prezydenta Niemiec Friedricha Eberta oraz dowódcę wojska (Reichswehra) Hansa von Seeckta minister wojska Otto Geßler nakazał zlikwidowanie struktur NSDAP. Rozkaz miał być wykonany przez żołnierzy dywizji bawarskiej, jednak jej dowódca, Otto von Lossow, odmówił wykonania rozkazu i został za to zwolniony ze stanowiska. Dodatkowo Gessler polecił von Lossowi i Gustavowi von Kahrowi zakazanie wydawania nazistowskiej partyjnej gazety "Völkischer Beobachter", czego obydwaj odmówili. Pozwolili Hitlerowi działać, w obawie przed odrodzeniem się niemieckiego komunizmu. Powszechnie pamiętano republikę rad jako rządy terroru. Rząd bawarski wydawał się bardziej przyjazny nazistom niż władzom innych niemieckich krajów.
26 września 1923 rząd Bawarii ogłosił stan wyjątkowy i mianował von Kahra komisarzem generalnym ("General-Staatskommissar") Bawarii, który zakazał wszelkich demonstracji. Von Kahr – ambitny patriota – planował z użyciem zbrojnych ugrupowań i Reichswehry pozbawienie berlińskiego, republikańskiego rządu władzy. Monarchistyczny triumwirat zdecydował o ogłoszeniu niepodległości Bawarii, na co rząd berliński domagał się wprowadzenia stanu wojennego. Von Kahr zignorował polecenia rządu centralnego, a dodatkowo uznał, że wojsko ma złożyć przysięgę na wierność rządowi bawarskiemu. Również Hitler, Hermann Göring, Ernst Röhm i inni skupieni w obozie narodowosocjalistycznym planowali obalenie rządu. Decyzja triumwiratu była zła dla Hitlera, ponieważ była przeciwieństwem idei Hitlera – budowy silnej, zjednoczonej Rzeszy. Hitler chciał wyprzedzić ten niekorzystny bieg zdarzeń, planując z Röhmem opanowanie stolicy Bawarii przez oddziały paramilitarne na 11 listopada 1923. Oddziały miały przechwycić strategiczne punkty miasta, a von Kahr – wrogo nastawiony wobec rządu centralnego – nie mógłby zwrócić się do Berlina o pomoc wojskową. Byłby zmuszony uznać decyzje puczystów i współdziałać z nimi realizując przejęcie władzy w całym kraju. Hitler uznał, że nadarzyła się idealna sytuacja, aby zmusić rząd bawarski do obalenia rządu Republiki Weimarskiej. 30 października 1923 przemawiał do swych zwolenników w monachijskim cyrku „Krone”, przedstawiając perspektywę wywołania powstania.
Jeden bochenek chleba kosztował ponad bilion marek, a dramatyczny spadek siły nabywczej pieniądza zrujnował setki tysięcy Niemców. Apele o zrobienie w końcu porządku z nieudolną „gospodarką rządów parlamentarnych” stawały się coraz głośniejsze. Oddziały SA już od dawna czekały na możliwość działania. Hitler chciał wykorzystać istniejące napięcie w Zagłębiu Ruhry, które mogło zacząć opadać dzięki zmniejszanej hiperinflacji. Od kilku dni prowadził negocjacje z von Kahrem i von Lossowem, jednak obaj przejawiali ostrożność i brak zaufania do Hitlera. Gdy Hitler uznał, że sytuacja w Monachium osiągnęła odpowiednio wysokie napięcie, zaplanował na 10 listopada wielką manifestację w pobliżu miasta, która miała zapoczątkować przewrót. Następnie uznał, że wydarzenia trzeba przyspieszyć. Zbyt szybkie i chaotyczne przygotowania miały wkrótce zemścić się.
Przebieg.
Grupa Hitlera zamierzała ubiec grupę von Kahra, dlatego termin musiał zostać skrócony do 8 listopada. Monachijskie gazety poinformowały, że tego dnia wieczorem w znanej, przestronnej monachijskiej piwiarni "Bürgerbräukeller" (obiekt mieścił około 1800 osób) na wielkim wiecu narodowych organizacji von Kahr zamierzał zapoznać publiczność z celami swojej polityki (programem rządu). Data nie była przypadkowa, 8 listopada 1918 ostatni niemiecki cesarz Wilhelm II Hohenzollern został zmuszony do abdykacji. Hitler obawiał się, że podczas tego zebrania komisarz von Kahr proklamuje niepodległość Bawarii i zwróci tron Wittelsbachom, do czego Hitler nie mógł dopuścić.
Grupa Hitlera starannie przygotowała pucz na pierwszą wyznaczoną datę. Oddziały mające w nim uczestniczyć zostały uzbrojone w pistolety, karabiny i granaty z tajnych magazynów w okolicach Monachium. Ruszyli ciężarówkami w kierunku Rosenheimer Strasse. Na wykonanie puczu było zdecydowanych wiele organizacji, jednostek oraz kompanii, które było gotowe do podjęcia działań wojskowych. Röhm, pod pretekstem nocnych ćwiczeń swego oddziału, oficjalnie zaopatrzył w broń 1500 członków monachijskiego SA. Dodatkowo było 125 żołnierzy "Stosstrupp Adolf Hitler", 200 członków południowobawarskiej jednostki SA, 2000 członków bojówki "Bund Oberland", dwie jednostki piechoty "Reichskriegsflagge", w gotowości pozostawało 200 ochotników z organizacji bojowej "Kampfbund München".
Organizatorzy wiecu von Kahra – by uniknąć posądzenia, że boi się obywateli Monachium – dla zabezpieczenia wiecu podjęli tylko najbardziej potrzebne środki bezpieczeństwa. Nagle piwiarnia została obstawiona i zamknięta przez zwolenników Hitlera. Hitler przyjechał czerwonym mercedesem, ubrany w płaszcz. Göring w stalowym hełmie wysiadł z kabrioletu i wymachując szablą wbiegł bocznym wejściem. Trwało spotkanie Gustava von Kahra, Otto von Lossowa (miejscowego komendanta wojskowego), Hansa von Seißera (szefa policji) i licznych innych czołowych polityków narodowych. O dwudziestej trzydzieści, około pół godziny po rozpoczęciu spotkania na salę wkroczyli Hitler, Göring i dalsi naziści. Joseph Berchtold – dowódca "Stosstrupp Adolf Hitler" ustawił przy drzwiach piwiarni karabin maszynowy. Hitler wystrzelił z rewolweru w sufit, aby przerwać dyskusję i zwrócić uwagę na to, co miał do powiedzenia zebranym. Ogłosił, że sala została otoczona przez członków SA i że rozpoczęła się właśnie "rewolucja narodowa". Dodatkowo skłamał, że jego ludzie zajęli koszary Reichswehry i policji, a żołnierze i policjanci przyłączyli się do puczu. Chwilę później, by uniknąć nieprzyjemnych incydentów, przybył generał Erich Ludendorff. W tym samym czasie Ernst Röhm i jego zwolennicy byli zebrani w piwiarni "Löwenbräukeller", w innej części miasta. Czekali tam na rozkazy Hitlera, które dostarczył kurier: „Poród udany” – było to umówione hasło do wyruszenia. Następnie Röhm na czele grupy około 400 bojówkarzy SA przejął kontrolę nad kwaterą główną bawarskiej armii, w gmachu dawnego Ministerstwa Wojny. Budynek był niemal całkowicie pusty i został zajęty bez najmniejszych kłopotów. Zadaniem Röhma było zorganizowanie w gmachu „kwatery głównej” dla generała Ludendorffa (Hitler mianował Ludendorffa dowódcą niemieckich sił zbrojnych). Rano Röhm rozkazał przygotować budynek do obrony. Nie udało im się jednak zająć centrali telefonicznej, budynków rządowych i koszar.
Hitler poprosił triumwirat złożony z von Kahra, von Lossowa i von Seißera na rozmowę do mniejszej bocznej salki, zaś w tym czasie Göring wygłosił mowę do zgromadzonych. Uzbrojonemu Hitlerowi dość szybko udało się przekonać triumwirat do przystąpienia do rewolucji. Hitler oświadczył zebranym, że rząd Rzeszy został rozwiązany, a na czele nowego staje on sam – kanclerz Hitler, Ludendorff jako szef Reichswehry, von Lossow jako minister obrony Rzeszy i von Seißer jako minister policji Rzeszy. Zadaniem nowego rządu będzie skupienie w jednej ręce wszystkich sił Rzeszy oraz marsz na Berlin i ratowanie narodu niemieckiego. Rudolf Hess – wymachując pistoletem – odczytał z listy obecnych nazwiska osób, które miały zostać zatrzymane w celu przesłuchania i osądzenia. Pozostali mogli opuścić piwiarnię. Puczyści byli już przekonani, że przewrót powiódł się i dowodzenie na miejscu przejął Ludendorff, który wypuścił na słowo von Kahra, von Lossowa i von Seißera. Morale puczystów wzrosło, gdy kadeci ze szkoły piechoty opanowali trzy główne piwiarnie. Zadaniem Hessa było uwięzienie premiera rządu bawarskiego oraz kilku jego ministrów i wywiezienie ich samochodem do upatrzonego domu (willi wydawcy J.F. Lehmanna w Großhesselohe). Dodatkowo miało zostać uwięzionych pięćdziesięciu żydowskich zakładników, których nazwiska wyszukano w książce telefonicznej. Naziści ograbili kasę zakładów graficznych i wypłacili żołd członkom SA.
Uwolniony von Lossow telefonicznie zażądał wsparcia wszystkich wiernych rządowi oddziałów z okolic Monachium. Von Kahr o 2:55 w nocy drogą radiową odżegnał się również od udziału w puczu. W tajemnicy przed Hitlerem i Ludendorffem, zmobilizował siły przeciwko nim. Tej samej nocy von Kahr nakazał druk plakatów (i rozmieszczenie ich w Monachium), w których ogłosił rozwiązanie partii narodowych socjalistów, organizacji "Oberland" i "Reichskriegsflagge". Puczystom nie udało zająć się budynków prezydium policji ani budynków rządowych przy Maximilianstraße. Gdy generał von Lossow wrócił do swojej siedziby, tam czekał na niego rozkaz z Berlina stłumienia przewrotu. Publicznie oświadczył, że został zmuszony siłą do opowiedzenia się po stronie Hitlera, a żołnierze von Lossowa otoczyli miasto. Hitler otrzymał bolesny cios; nie chciał występować przeciwko wojsku, ale razem z nim pójść na Berlin. Zamierzał na wzór włoskich faszystów pod wodzą Mussoliniego (marsz na Rzym z 1922 roku) przejąć kontrolę nad zgromadzonymi w Bawarii wojskami i wraz z połączonymi bojówkami antydemokratycznymi poprowadzić je na Berlin, aby tam objąć władzę. Jeśli udało się to tak łatwo i bezkrwawo włoskim faszystom, dlaczego nie miałoby udać się im? Hitler sądził, że szybko otrzyma poparcie społeczeństwa, jednak pomylił się. W tej sytuacji Ludendorff zasugerował zajęcie centrum Monachium. Hitler miał jeszcze nadzieję, że zdoła wzniecić swą nazistowską rewolucję i uniknąć porażki. Von Kahr przeniósł rząd krajowy do Ratyzbony, co potwierdziło, że poprzedni rząd pozostał u władzy oraz kierował pacyfikacją puczu. Rano do "Bürgerbräukeller" dotarł brytyjski korespondent gazety "The Times".
Rankiem 9 listopada 1923 częściowo uzbrojony tłum (2000-3000 osób) opuścił "Bürgerbräukeller" i pod wodzą Hitlera oraz Ludendorffa przemaszerował przez zaśnieżone centrum miasta, aby zyskać wsparcie obywateli. Hitler uważał, że żaden żołnierz ani policjant nie odważy się podnieść broń na generała, a dodatkowo najpewniej przyłączą się do marszu. W jego opinii policja monachijska nie odważyłaby się zatrzymać takiej masy ludzi. Na początku kolumny jechała ciężarówka wioząca szturmowców z karabinami maszynowymi. Göring dopilnował, by po drodze wzięto kilku zakładników. Kolumna nazistów sforsowała policyjną blokadę ustawioną na moście Ludwiga. Göring po prostu poszedł do dowódcy policjantów i poinformował, że mają zakładników – w tym ministrów, którzy zostaną rozstrzelani w razie zatrzymania marszu. Szturmowcy rozbroili policjantów. Gdy Hitler i Ludendorff dowiedzieli się, że armia wystąpiła przeciwko Röhmowi i bojówkarzom, ruszyli z pomocą. Szli ze śpiewem na ustach, w trzech rzędach. Jacyś pojedynczy widzowie wznosili jeszcze okrzyki aplauzu, jednak większość szydziła z puczystów. Byli już blisko budynków rządowych i monachijskiej Feldherrnhalle przy Odeonsplatz, lecz w uliczce Residenzstrasse prowadzącej do placu natknęli się na policyjny kordon, blokujący drogę na plac. Policjanci byli wyposażeni w ciężkie karabiny maszynowe i samochód pancerny. Hitler rozkazał policjantom złożyć broń, co zignorowali. Przed puczystów wystąpił Ulrich Graf i zwrócił się do policjantów: "„Nie strzelajcie! Nadchodzą jego ekscelencja Ludendorff oraz Hitler”". Następnie padł pierwszy strzał. Zginął Max Erwin von Scheubner-Richter (ur. 1884), który upadając przewrócił Hitlera i wywichnął mu bark. Hitler myślał, że również został trafiony i uciekł. Inni maszerujący również rzucili się do ucieczki. Ostatecznie przemarsz został krwawo wstrzymany przez policję. Zostali postrzeleni bojówkarze, którzy osłaniali Hitlera; on sam jednak uniknął trafienia. Göring został poważnie postrzelony w pachwinę i upadł na ulicy. Szturmowcy przenieśli go do pobliskiego domu, gdzie został prowizorycznie opatrzony i przechowany. Gdy główni przywódcy zostali ranni, aresztowani lub uciekli, pochód nazistów rozpierzchł się. W czasie walki zginęło czterech policjantów oraz zastrzelono szesnastu bojówkarzy. Bojówkarze SA aresztowali przedstawicieli mniejszości żydowskiej, radnych lewicy oraz zdemolowali redakcję pisma o profilu socjaldemokratycznym ("Münchener Post"). Dopiero po zniszczeniu redakcji i maszyn drukarskich przyszło polecenie Hitlera, by oszczędzić wydawnictwo, gdyż Hitler chciał je przejąć dla gazety narodowosocjalistycznej. Pod Ministerstwem Wojny również doszło do strzelaniny, w której zostało zabitych dwóch SA-manów. Z wielkim zaangażowaniem udział w puczu wziął Hess, który w górach – w pobliżu Tegernsee – przetrzymywał jako zakładników dwóch ministrów bawarskiego rządu (m.in. ministra rolnictwa Johanna Wurzelhofera (1871-1939)), nieprzychylnych nazistom. Kiedy dotarła wiadomość o rozgromieniu przewrotu zwolnił ministrów, a sam przedostał się przez granicę austriacką i uniknął aresztowania. Berchtold po puczu również uciekł do Austrii. W puczu wzięli udział m.in. Julius Schreck, Wilhelm Frick, Hans Frank, Emil Maurice, Alfred Rosenberg, Gregor Strasser. Ostatecznie operetkowo zrealizowany pucz nie wyszedł poza śródmieście Monachium.
Po puczu.
Jeszcze tego samego dnia Ludendorff został pojmany, zaś ukrywający się w Uffing Hitler 11 listopada 1923 został zabrany z domu bliskiego przyjaciela Ernsta Hanfstaengla. Tuż przed aresztowaniem Hitler próbował popełnić samobójstwo, ale żona Hanfstaengla wytrąciła mu broń z ręki. Hitler został zatrzymany w sypialni, ubrany w piżamę, do której przypiął swoje dwa Krzyże Żelazne. Ludendorff został umieszczony w strzeżonej rezydencji. Aresztowany został również Heinrich Himmler. Ranny Göring został wieczorem potajemnie zabrany z tymczasowego schronienia i dotarł do kliniki znajomego. Von Lossow wydał nakaz jego aresztowania. Göring błagał swoją żonę Carin, by uratowała go przed uwięzieniem. Z Garmisch, w pobliżu austriackiej granicy, przyjechali znajomi i zabrali go do swojego domu, jednak zabrudzona rana nie chciała się wygoić. Carin próbowała wywieźć Göringa do bezpiecznej Austrii, co nie udało się i został aresztowany. Został umieszczony pod ochroną strażników w szpitalu w Garmisch i dał policji słowo honoru, że nie będzie próbował nadal uciekać. Ostatecznie z pomocą sympatyków został przetransportowany samochodem z łóżka szpitalnego do granicy z Austrią, którą przekroczył posługując się fałszywym paszportem. Transportujący go ludzie udawali policjantów, którym wydano rozkaz zabrania go, dzięki czemu uniknął aresztowania i więzienia (wrócił do Niemiec po ogłoszeniu w 1926 roku amnestii).
15 listopada 1923 na terenie Niemiec został wprowadzony nowy pieniądz, marka rentowa, co ustabilizowało sytuację gospodarczą kraju. Jedna nowa marka stanowiła równowartość jednego biliona dawnych marek (1 000 000 000 000 do 1). Samego Hitlera ludzie oskarżali o tchórzostwo. Razem z wieloma nazistowskimi towarzyszami został umieszczony w więzieniu w Landsbergu. Od dnia jego aresztowania były organizowane coraz liczniejsze manifestacje prohitlerowskie, jednak Hitler myślał o samobójstwie, aby uniknąć plutonu egzekucyjnego. Za podobne przestępstwo była przewidziana kara dożywotniego więzienia lub kara śmierci. Bawarski rząd intensywnie i skutecznie starał się o przeniesienie procesu z Trybunału Rzeszy w Lipsku, do Sądu Ludowego w Monachium.
Ludendorff, ubrany w galowy mundur i udekorowany wszystkimi odznaczeniami, codziennie przyjeżdżał do sądu swoją limuzyną. Hitlerowi zezwolono na występowanie we własnym ubiorze, zamiast w więziennym. NSDAP została zakazana (zdelegalizowana) w większości niemieckich landów, zaś po rozpoczęciu się 26 lutego 1924 procesu, 1 kwietnia 1924 Hitler został skazany przez bawarski trybunał pod przewodnictwem Georga Neithardta za zdradę na pięć lat uwięzienia w twierdzy (o łagodnym rygorze), z możliwością zwolnienia warunkowego po sześciu miesiącach oraz grzywnę w wysokości 200 marek w złocie. Hitler zdominował proces swoimi rozwlekłymi przemówieniami. Generał Ludendorff jako bohater I wojny światowej został uniewinniony. Oświadczył w sądzie, że był nieświadomym uczestnikiem wydarzeń. Röhm aresztowany po puczu, został skazany na piętnaście miesięcy więzienia, ale uzyskał zwolnienie krótko po wyroku (jednak został wydalony z Reichswehry i poddany nadzorowi kuratora). Gdy zapadły bardzo niskie wyroki dla puczystów, Hess postanowił poddać się sprawiedliwości. W maju 1924 oddał się dobrowolnie w ręce władz i został aresztowany. Zdawał sobie sprawę, że nie zostanie potraktowany bardziej surowo niż Hitler. Puczyści zostali skazani na stosunkowo łagodną formę odbywania kary – "Festungshaft", uważaną za honorową, zwykle zarezerwowaną dla tych, którzy „działali ze szlachetnych pobudek”. Sąd stwierdził, że działaniami oskarżonych kierował „duch czystego patriotyzmu i najszlachetniejsza wola”. Spośród uwięzionych 216 puczystów sądy skazały około 40.
Włoski pucz powiódł się, ponieważ zaistniał w zupełnie innych warunkach. We Włoszech partia faszystowska liczyła 700 tys. członków, których popierał Kościół i większość Włochów, którzy po dwóch latach strajków oraz wobec groźby komunistycznej rewolty chcieli bezpieczeństwa i stabilności; byli gotowi oddać władzę silnemu przywódcy. Partia Hitlera miała znacznie mniej członków, w dodatku jej bojówki kojarzono głównie z bijatykami, a nie z chęcią przywrócenia gospodarczej i społecznej stabilności. Okupacja Zagłębia Ruhry niosła zagrożenie dla państwa od zewnątrz. Dodatkowo przesunięcie terminu koncentracji nazistowskich oddziałów (10 listopada) i ataku (11 listopada) wprowadziło ogromne zamieszanie. Nie zostały wydane rozkazy zajęcia strategicznych obiektów i zablokowania łączności telefonicznej oraz telegraficznej, co pozwoliło przeciwnikom na zorganizowanie przeciwdziałań. Duża część oddziałów puczystów w ogóle nie weszła do akcji, bo zostały powiadomione zbyt późno. Ponadto Hitler w ogóle nie opracował wariantu postępowania w razie, gdyby triumwirat nie podjął z nim współpracy.
W więzieniu Hitler miał zapewnione wyjątkowe warunki, m.in. bardzo liczne odwiedziny. Wszystko wskazywało na to, że nastąpił koniec Hitlera i jego zwolenników, jednak dzięki zamachowi Hitler zdobył sławę. Twierdził, że próbował ocalić naród z tragicznej sytuacji.
Hitler podczas odbywania kary w Landsbergu napisał pierwszą część swojej książki "Mein Kampf" (Moja walka), z pomocą towarzyszącego mu w więzieniu Rudolfa Hessa. 20 grudnia 1924 Hitler opuścił więzienie. Bawarski prokurator państwowy wniósł sprzeciw wobec wcześniejszego zwolnienia warunkowego, jednak Sąd Najwyższy Bawarii utrzymał je w mocy. Hitler wyciągnął odpowiednie wnioski z puczu monachijskiego i od tej pory naziści próbowali zdobyć władzę działając w zakresie systemu demokratycznego (→rząd Adolfa Hitlera). Uznał, że opcja siłowa w przypadku tak małego ruchu politycznego, którego centrum na dodatek znajdowało się w Bawarii, nie miała szans. Jednocześnie próba przewrotu i umiejętnie wykorzystany propagandowo proces uczyniły z nieznanego szerzej Hitlera postać znaną w całych Niemczech, co ułatwiło późniejszą rozbudowę NSDAP. Klęska puczu uczyniła jednak z Hitlera bohatera i męczennika. Nieustraszonego przywódcę, który nie uciekł, lecz został ranny w trakcie wycofywania się z pola walki. Hess, skazany na osiemnaście miesięcy pozbawienia wolności z przewidywanym zawieszeniem pięciu szóstych okresu kary, opuścił więzienie 1 stycznia 1925. W lutym 1925 Hitler zaczął odbudowywać NSDAP, jednak w niemal całych Niemczech miał zakaz publicznego przemawiania.
Hitler, jako obcokrajowiec (obywatel Austrii), po zwolnieniu z więzienia obawiał się deportacji z Niemiec, jednak ocalił go przed nią jego Krzyż Żelazny – odznaczenie z I wojny światowej; twierdził, że był Niemcem. Władze Austrii oświadczyły, że nie wpuszczą go na swoje terytorium, bo utracił obywatelstwo służąc w obcej armii podczas wojny. 7 kwietnia 1925 zrzekł się obywatelstwa austriackiego i stał się bezpaństwowcem.
W 1926 roku podczas kongresu NSDAP w Weimarze miało miejsce uroczyste przekazanie SS sztandaru krwi, który był niesiony podczas puczu i został wówczas zakrwawiony. Stopniowo (w latach 1927–1928) cofnięto Hitlerowi zakazy przemawiania, głównie dlatego, że wydawał się już niegroźny. Liczba członków partii nazistowskiej wzrosła w 1928 roku do około 100 tys. 8 i 9 listopada 1933 roku narodowi socjaliści, którzy właśnie doszli do władzy uczcili po raz pierwszy w historycznym miejscu pamięć poległych kolegów. Od tej pory spotykali się co roku w "Bürgerbräukeller". Poległych wystylizowano na „krawawe ofiary Ruchu” i uczyniono z nich męczenników. W 1935 roku został oddany w Monachium zespół Ehrentempel („Świątynia honoru”), upamiętniający pucz; w 1947 roku został zniszczony przez armię USA w ramach denazyfikacji. Gustav von Kahr został zamordowany na rozkaz Hitlera w czasie nocy długich noży (30 czerwca 1934). 7 listopada 1938 Herschel Grynszpan, polski Żyd postrzelił Ernsta vom Ratha, urzędnika niemieckiej ambasady w Paryżu. Vom Rath zmarł 9 listopada 1938, w „święty” dzień nazizmu, co uruchomiło pogromy nocy kryształowej.

</doc>
<doc id="142648" url="https://pl.wikipedia.org/wiki?curid=142648" title="Obiekt sterowania">
Obiekt sterowania

Obiekt sterowania, obiekt regulacji (ang. "plant") – każdy proces (np. napędzanie) lub zjawisko (np. przepływ cieczy) podlegające sterowaniu (regulacji).

</doc>
<doc id="142649" url="https://pl.wikipedia.org/wiki?curid=142649" title="Rodzic">
Rodzic



</doc>
<doc id="142650" url="https://pl.wikipedia.org/wiki?curid=142650" title="Obwód regulacji">
Obwód regulacji



</doc>
<doc id="142652" url="https://pl.wikipedia.org/wiki?curid=142652" title="Rodzice biologiczni">
Rodzice biologiczni



</doc>
<doc id="142653" url="https://pl.wikipedia.org/wiki?curid=142653" title="Cewka moczowa">
Cewka moczowa

Cewka moczowa (łac. "urethra") – końcowa część układu moczowego wyprowadzająca mocz na zewnątrz (mikcja). Jest to przewód rozpoczynający się na dnie pęcherza moczowego ujściem wewnętrznym cewki, a kończący ujściem zewnętrznym u mężczyzn na końcu żołędzi prącia, u kobiet na brodawce cewkowej położonej w przedsionku pochwy.
Cewka moczowa męska.
Ma ona długość od 15 do 20 cm. Poza funkcją wyprowadzania moczu pełni również u samców ssaków funkcję wyprowadzania nasienia. Dzieli się ona na:
Cewka moczowa żeńska.
Jest ona znacznie krótsza od męskiej (długość od 3 do 5 cm) i szersza. Cewkę moczową żeńską dzieli się na:
Biegnie ona równolegle do pochwy, do przodu od niej. Znacznie mniejsza długość cewki moczowej żeńskiej stwarza dogodniejsze warunki rozwoju infekcji wstępującej dróg moczowych w porównaniu z cewką męską.
Badanie cewki moczowej.
Istnieją różne bezpośrednie i pośrednie metody badania cewki moczowej. Prostą metodą, na przykład identyfikacji urazów lub zachyłków, jest badanie palpacyjne. Uretrocystoskopia to zabieg endoskopowy, w którym endoskop jest wprowadzany do cewki moczowej i powoli wprowadzany do pęcherza moczowego. Umożliwia to dokładną lokalizację zwężeń, wybrzuszeń lub guzów. Procedura służy do określenia wskazań do wszelkich zabiegów w obrębie szyi pęcherza moczowego, np. przezcewkowej resekcji prostaty.
Procedury obrazowania obejmują (wsteczną) uretrografię, w której cewkę moczową wypełnia się rentgenowskim środkiem kontrastowym w celu identyfikacji kamieni moczowych, ciał obcych, zwężeń, wad rozwojowych, guzów i innych nieprawidłowości oraz cystouretrogramu opróżniania, w którym pęcherz jest wypełniony środkiem kontrastowym przez cewnik. Podobnie jak w przypadku cewki moczowej, gdy środek kontrastowy jest wydalany, można wykryć występy lub niedrożność cewki moczowej. W przypadku badania USG w celu zdiagnozowania ewentualnych zwężeń, lub zachyłków cewkę moczową należy najpierw napełnić wodą lub lubrykantem.
Badania pośrednie w celu wykrycia czynników zakaźnych można przeprowadzić za pomocą wymazu z cewki moczowej, tj. pobranie wymazu lub badanie wydzieliny z cewki moczowej. Badanie moczu nie jest zalecane, ponieważ zawartość drobnoustrojów w wydzielinie cewki moczowej jest bardzo zmniejszona przez przepływający sterylny mocz.
Wady rozwojowe, choroby i urazy.
Wady rozwojowe, choroby i urazy mogą wpływać na cewkę moczową wszystkich ssaków, przy czym w szczególności infekcje są różne i czasami specyficzne dla gatunku. Poniższe reprezentacje odnoszą się głównie do ludzi, ale mogą być odpowiednio przeniesione na inne ssaki. 
Wady rozwojowe powstają w czasie rozwoju embrionalnego pod wpływem wielu czynników. Jeżeli powodują dolegliwości, powinny być leczone i korygowane chirurgicznie.
Jeżeli cewka moczowa nie jest wykształcona, mówi się o agenezji, jeśli jej światło jest zamknięte w jakimś miejscu stwierdza się atrezję.
Jedną z najczęstszych wad rozwojowych męskich narządów płciowych jest spodziectwo. W tym przypadku cewka moczowa jest niecałkowicie zamknięta wzdłuż i otwiera się na spodniej (brzusznej) stronie prącia. Występuje również bardzo rzadko u dziewcząt, w którym to przypadku cewka moczowa otwiera się do pochwy. Rzadko występuje również szczelina grzbietowa, epispadia. U chłopców rozszczep znajduje się na szczycie prącia, u dziewczynek łechtaczka jest zwykle rozszczepiona.
Uchyłki cewki moczowej to wypukłości, które mogą występować we wszystkich odcinkach, zwykle na spodzie cewki moczowej. Mogą one być wrodzone lub powstać później w odpowiedzi na zapalenie cewki moczowej poprzedzające jej zwężenie. Uchyłki zwykle obserwuje się z powodu przewlekłego zapalenia cewki moczowej.
Przetoki to połączenia między narządem ze światłem (rurowym) a innym narządem. One również mogą być wrodzone lub nabyte. U kobiet nabyte przetoki cewkowo-pochwowej, czyli przetoki między cewką moczową a pochwą, są zwykle wynikiem ropni, np. zapalenia uchyłków cewki moczowej lub urazów powypadkowych i powikłań operacyjnych.
W przypadku wypadnięcia cewki moczowej (wypadanie cewki) błona śluzowa cewki wystaje z zewnętrznego ujścia cewki moczowej. Wypadanie cewki moczowej występuje głównie u młodych dziewcząt. Przyczyna nie jest jasna, leczenie chirurgiczne – waginoplastyka.
Urazy cewki moczowej dzielą się na urazy „tylne” i „przednie”, które różnią się przyczyną. Urazy tylnej cewki moczowej to urazy cewki moczowej powyżej jej przejścia przez dno miednicy. Zwykle pojawiają się przy złamaniach miednicy w wyniku wypadków drogowych i upadków z dużych wysokości. Męskie cewki moczowe są częściej dotknięte niż żeńskie. Urazy przedniej cewki moczowej to urazy cewki moczowej poniżej dna miednicy. U osób dorosłych główną przyczyną są zabiegi medyczne, np. zbyt długie utrzymywanie cewników pęcherza moczowego. Również tutaj męskie cewki moczowe są częściej dotknięte. Urazy spowodowane innymi wprowadzonymi przedmiotami, na przykład w celu stymulacji seksualnej, są rzadkie i dotyczą cewki moczowej w pobliżu jej otwarcia. Urazowe urazy przedniej cewki moczowej są częstsze u dzieci niż u dorosłych, głównie od urazu udarowego krocza.
Występujące kamienie moczowe (kamica nerkowa), które są wypłukiwane z pęcherza do cewki moczowej lub rozwijają się w cewce moczowej mogą prowadzić do jej zwężenia.

</doc>
<doc id="142657" url="https://pl.wikipedia.org/wiki?curid=142657" title="Organizmy macierzyste">
Organizmy macierzyste



</doc>
<doc id="142658" url="https://pl.wikipedia.org/wiki?curid=142658" title="Zastawianie">
Zastawianie

Zastawianie, także brama weselna to zwyczaj towarzyszący zaślubinom, polegający na tym, iż młodzi są zatrzymywani, w drodze z kościoła na salę weselną, gdzie ma odbyć się ich wesele. Osoby zastawiające świadek powinien przekupić, aby młodzi mogli iść dalej.
Dawniej, gdy zaręczeni szli do ślubu piechotą zatrzymywano ich przy pomocy różnego rodzaju drągów lub sznurów, zastawiając drogę na całej szerokości tak, by nie było miejsca do przejścia. Obecnie najczęściej rytuał wygląda bardziej symbolicznie. Pochód lub samochód wiozący parę młodą jest zatrzymywany przy pomocy taśmy czy wstążki. 
Świadkowie przekazuje zastawiającym butelkę wódki lub cukierki. 
W niektórych regionach Polski zwyczaj jest nazywany "szlabanem" (woj. świętokrzyskie).

</doc>
<doc id="142662" url="https://pl.wikipedia.org/wiki?curid=142662" title="Louis Nicholas Davout">
Louis Nicholas Davout



</doc>
<doc id="142668" url="https://pl.wikipedia.org/wiki?curid=142668" title="Adam Ferency">
Adam Ferency

Adam Ferency (ur. 5 października 1951 w Warszawie) – polski aktor filmowy i teatralny oraz reżyser teatralny.
Życiorys.
Jest absolwentem VI Liceum Ogólnokształcącego im. Tadeusza Reytana w Warszawie (1969). W roku 1976 ukończył PWST w Warszawie, a następnie zadebiutował przed kamerami rolą milicjanta w pierwszym odcinku serialu "07 zgłoś się". Przez wiele lat występował na deskach warszawskich teatrów na Woli i Współczesnego. Od 1994 jest aktorem Teatru Dramatycznego.
W 1993 roku wystawił w Teatrze Współczesnym sztukę "Hollywood, Hollywood" Davida Mameta. Był to jego debiut reżyserski.
Życie prywatne.
Z Małgorzatą Dziewulską ma syna Antoniego i córkę. Ze związku z aktorką Patrycją Soliman ma córkę Franciszkę. Deklaruje się jako ateista.

</doc>
<doc id="142669" url="https://pl.wikipedia.org/wiki?curid=142669" title="Płucoserce">
Płucoserce

Płucoserce – urządzenie, które podczas operacji na otwartym sercu przejmuje funkcję serca przy użyciu pompy mechanicznej, pompującej krew do układu krążenia chorego i płuc przez zastosowanie oksygenatora, w którym zachodzi wymiana gazowa. Krążenie takie jest nazywane krążeniem pozaustrojowym.
Obecnie produkowane są przenośne aparaty płucoserca, umożliwiające transport chorych, którzy wcześniej nie mogli być transportowani, do ośrodków mogących udzielić im dalszej pomocy. Klasyczne płucoserce ma masę ok. 200 kg i odznacza się dużymi gabarytami.
Wprowadzenie.
Leczenie chorób lub nieprawidłowości w budowie serca wymaga często zabiegów operacyjnych na otwartym i unieruchomionym sercu. W połowie XX w. stało się to możliwe dzięki skonstruowaniu aparatu, który przejmuje funkcję serca i zapewnia zaopatrzenie organizmu w utlenowaną krew. W sztucznym płucosercu rolę płuc przejmuje oksygenator, który realizuje wymianę gazową: krew oddaje dwutlenek węgla, przejmując w zamian tlen. Drugi główny składnik płucoserca, pompa (układ pomp), utrzymuje krążenie krwi w organizmie, transportując do niego natlenioną krew. Droga krwi zwykle biegnie od żył głównych lub z prawego przedsionka do sztucznego płucoserca i po filtracji, wzbogaceniu w tlen i eliminacji dwutlenku węgla oraz podgrzaniu i wielokrotnym filtrowaniu z powrotem przez aortę do krążenia pacjenta.
W innych, pozakardiochirurgicznych dziedzinach krążenie pozaustrojowe stosuje się w niektórych przypadkach przeszczepu wątroby a w medycynie ratunkowej i intensywnej terapii w przypadkach ostrej odwracalnej niewydolności oddechowej jako metoda pozaustrojowego wspomagania układu oddechowego (ECMO).
Elementy płucoserca.
Pompa.
Płucoserce wyposażone jest zazwyczaj w kilka (2–4) pomp, spełniających oprócz zasadniczej funkcji (utrzymanie krążenia w krwiobiegu pacjenta), także dodatkowe funkcje podczas operacji lub stanowiące rezerwę. Jedną zasadniczą funkcją dodatkową jest odsysanie krwi z pola operacyjnego i wprowadzenie jej po filtrowaniu i odpowietrzaniu, czyli po pozbawieniu piany z powrotem do krwiobiegu.
Pompy rolkowe są nadal preferowane w krążeniu pozaustrojowym. Plastikowy wąż leżący w półkulistej rynnie jest wyciskany przez dwie przeciwległe rolki dociskowe obracającej się centralnie głowicy pompy. Alternatywne zastosowanie pomp odśrodkowych jest technicznie trudniejsze i bardziej złożone. Pompy zębate lub osiowe powodują znacznie wyższą hemolizę niż pompy rolkowe, co zależy od siły i czasu trwania ssania zachodzącego podczas procesu pompowania. Pompy są zaprojektowane do pracy ciągłej. Kontrolowane szybkości podawania mieszczą się w zakresie od 0,01 l/min do 10 l/min. Wysoka precyzja głowicy pompy zapewnia możliwie najmniejsze uszkodzenia krwi (w przypadku pomp rolkowych szybkość hemolizy zależy od docisku pompy). Elektroniczne sterowanie niezawodnie zapobiega niekontrolowanym zmianom prędkości głowicy pompy.
Oksygenator.
Oksygenator jest tą częścią płucoserca, która spełnia funkcję płuc. Tutaj następuje wymiana gazowa: doprowadzony do przestrzeni oksygenatora tlen zajmuje miejsce dwutlenku węgla we krwi. W połowie XX w. używane były dwa rodzaje oksygenatorów, trzeci wprowadzony został później:
Wymiennik ciepła.
Pompowaną przez organizm krew można wykorzystać do zmiany temperatury ciała. Ponieważ zapotrzebowanie na tlen zmniejsza się wraz ze zmniejszeniem temperatury ciała, wykorzystuje się tę właściwość przy dłużej trwających operacjach lub wtedy, gdy w trakcie operacji następuje przerwa w dopływie natlenionej krwi do mózgu. Wymiennik ciepła to zazwyczaj metalowy zbiornik, w którym spotykają się w dwóch oddzielnych obwodach krew i płyn chłodzący. Pod koniec operacji wymiennik ciepła wykorzystany jest do ogrzewania krwi i wraz z nią także pacjenta.
Aparatura pomiarowa i uzupełniająca.
Dla prawidłowego przebiegu operacji potrzebna jest znajomość całego szeregu parametrów definiujących jej techniczną stronę – ale także stan pacjenta. W tym celu integralną częścią płucoserca bywają mierniki obrotów pomp do ustalenia przepływu i ciśnienia w linii tętniczej temperatury krwi i czynników chłodzących oraz ilości dawkowanych gazów. W zależności od założeń konstrukcyjnych danego aparatu to wyliczenie może być niekompletne.
Zarys historyczny.
Dwie główne, efektywne podstawy które umożliwiły konstrukcję płucoserca, stworzono dopiero w XX w. Jedną z nich było odkrycie w 1916 heparyny (Jay McLean), środka zapobiegającego krzepnięciu krwi. Drugą była konstrukcja deBakey'a z 1934 pompy rolkowej, naśladującej perystaltykę jelit. 6 maja 1953 John Gibbon przeprowadził pierwszą udaną operację zamknięcia ubytku w przegrodzie międzyprzedsionkowej z użyciem aparatu płucoserca.
Poznańskie płucoserce.
W 1953 Jan Moll we współpracy z inżynierami – Franciszkiem Płużkiem i Władysławem Szymkowiakiem z Zakładów im. Hipolita Cegielskiego (wtedy Zakłady im. J. Stalina) w Poznaniu skonstruował pierwsze polskie urządzenie do krążenia pozaustrojowego. Nazwano je MPS-1 od pierwszych liter nazwisk konstruktorów. Tak powstał prototyp poznańskiego płucoserca, który po udoskonaleniach wykorzystano później pod nazwą MPS-2 i MPDS 2 w klinice. Po opatentowaniu aparatu sprzedano 10 egzemplarzy do klinik w Polsce, NRD i Związku Radzieckim.
Przewody (rury) do płucoserca z neutralnego tworzywa dla przepływającej krwi wykonano w Pomorskich Zakładach Tworzyw Sztucznych w Wąbrzeźnie.
W 1962 MPS-2 wyposażono w cylindryczny oksygenator spieniający MPD-3 (od nazwisk konstruktorów – Jan Moll, Franciszek Płużek, Antoni Dziatkowiak). Od stycznia 1966 MPS-2 z oksygenatorem MPD-3 był używany do operacji wad serca w normotermii.
Śląskie płucoserce.
W 1967 rozpoczęto w Zakładzie Doświadczalnym Elektroniki i Mechaniki Precyzyjnej Politechniki Śląskiej prace nad konstrukcją polskiego aparatu, opartego w całości na materiałach i częściach dostępnych w kraju – niejako w konkurencji do aparatury zachodniej, dostępnej za dewizy. W tym czasie tylko dwa ośrodki krajowe dysponowały aparaturą importowaną. Najgęściej zaludniona w Polsce kraina, Śląsk, był go pozbawiony, choć posiadał odpowiednie zaplecze lekarskie oraz Śląską Akademię Medyczną.
Chronologia.
Całe przedsięwzięcie realizowano w trzech etapach, w których stworzono trzy kolejne modele.
Opis.
Model seryjny płucoserca wykonany był w wersji modułowej. Walory takiego rozwiązania to łatwiejsze czyszczenie, wymienialność zespołów i serwis.
Twórcy.
Lekarze Śląskiej Akademii Medycznej zarazili myślą o skonstruowaniu takiego urządzenia pracowników Politechniki Śląskiej. Doc. Tadeusz Paliwoda, anestezjolog dr Zygmunt Antoszewski, Józef Wajchenig i Andrzej Zembala stworzyli zalążek idei, którą przetworzono w następnych latach w serię ponad 20 maszyn.
Ewenementem było „samowolne” działanie Zakładu Politechnicznego z jednej strony (bo działanie bez planu), zaś bezinteresowna praca wielu ludzi z Zakładu Doświadczalnego Elektroniki i Mechaniki Precyzyjnej z drugiej strony. Czyli począwszy od inżynierów konstruktorów: tych ww. oraz Rudolfa Wojnara, Karola Moslera, Güntera Völkela, Romualda Stefanickiego, Zygmunta Katlewicza i Haralda Moslera, do wykonawców: A. Kossaka, E. Gurgula, R. Konowalika, H. Grotowskiego, K. Grodzińskiego, J. Rynkara i wielu innych – oraz koordynatorów stanowiących podczas pracy z pierwszym modelem łącznik pomiędzy kliniką i zakładem.

</doc>
<doc id="142672" url="https://pl.wikipedia.org/wiki?curid=142672" title="Henryk Gołębiewski (aktor)">
Henryk Gołębiewski (aktor)

Henryk Julian Gołębiewski (ur. 15 czerwca 1956 w Warszawie) – polski aktor filmowy i telewizyjny. W 2003 nagrodzony Złotą Kaczką za rolę w filmie "Edi".
Życiorys.
Wychował się, mieszkał i mieszka na warszawskim Mokotowie, przy ulicy Dąbrowskiego. Pochodzi z rodziny wielodzietnej, urodził się jako dziewiąte dziecko.
Przedstawiciel grupy tzw. naturszczyków, czyli aktorów na ogół bez wykształcenia aktorskiego, grających „siebie samych”. Został odkryty przez Janusza Nasfetera w czasie castingu do filmu "Abel, twój brat" i wraz z resztą dziecięcej obsady regularnie zatrudniany przez Stanisława Jędrykę do seriali przygodowych dla młodzieży, takich jak "Wakacje z duchami" (1971), "Podróż za jeden uśmiech" (1972) i "Stawiam na Tolka Banana" (1973).
Powrócił na ekrany pod koniec lat 90., za sprawą Jerzego Gudejki, w rolach epizodycznych. Przełomem okazała się rola tytułowego zbieracza złomu – Ediego – w filmie Piotra Trzaskalskiego z 2002.
W 2007 wystąpił wraz Filipem Łobodzińskim w teledysku "Gdzie są przyjaciele moi" zespołu Yugopolis i Macieja Maleńczuka, w rolach Poldka i Dudusia z "Podróży za jeden uśmiech".
W 2016 zainaugurował działalność kabaretu Ro-Pa, który współtworzy.
Występował regularnie w serialu "Świat według Kiepskich" (2015-2022) jako Tadeusz Bocian. Gra w serialu "Lombard. Życie pod zastaw" (od 2017) jako Ziutek.
Życie prywatne.
W 2006 ożenił się z Marzeną Matusik. 12 sierpnia 2008 urodziła się im córka, Róża.

</doc>
<doc id="142675" url="https://pl.wikipedia.org/wiki?curid=142675" title="Plewen">
Plewen

Plewen, dawniej (obecnie rzadko) Plewna (bułg. Плевен) – miasto w północnej Bułgarii, na Nizinie Naddunajskiej, ośrodek administracyjny obwodu Plewen oraz okolicznego regionu rolniczego.
Podczas wojny rosyjsko-tureckiej w latach 1877–1878 był to główny turecki punkt strategiczny; po długiej obronie Osmana Paszy 10 grudnia 1877 został zdobyty przez Rosjan, z generałem Totlebenem na czele, co zdecydowało o wyniku wojny (upamiętnia ją postawiony w tym mieście pomnik).
W Plewenie istnieje rozwinięty przemysł spożywczy (młynarski, olejarski, konserwowy, cukrowniczy, winiarski, tytoniowy), włókienniczy (bawełniany, lniarski), maszynowy (głównie maszyny rolnicze), materiałów budowlanych.
W 1985 roku miasto liczyło około 130 tysięcy mieszkańców.

</doc>
<doc id="142676" url="https://pl.wikipedia.org/wiki?curid=142676" title="Operator filmowy">
Operator filmowy

Operator filmowy (operator zdjęć, kierownik zdjęć, reżyser obrazu, autor zdjęć, operator obrazu) – szef zespołu fotograficzno-operatorskiego, ustalający z reżyserem i scenografem kompozycję plastyczną kadru, oświetlenia i rodzaje stosowanych planów filmowych. Główne zadanie operatora obrazu to ustalanie kompozycji plastycznej kadru według koncepcji artystycznej reżysera. Jest odpowiedzialny za wszystko, co wiąże się z obrazem.
W pionie operatorskim znajdują się między innymi:

</doc>
<doc id="142677" url="https://pl.wikipedia.org/wiki?curid=142677" title="Operator kamery">
Operator kamery

Operator kamery, drugi operator, potocznie szwenkier (od szwenk) – najbliższy współpracownik operatora filmowego, pod jego kierownictwem własnoręcznie obsługujący kamerę.

</doc>
<doc id="142678" url="https://pl.wikipedia.org/wiki?curid=142678" title="Ignacy Gogolewski">
Ignacy Gogolewski

Ignacy Gogolewski (ur. 17 czerwca 1931 w Ciechanowie, zm. 15 maja 2022 w Warszawie) – polski aktor teatralny i filmowy, reżyser, scenarzysta.
Życiorys.
Maturę uzyskał w Otwocku i w 1949 rozpoczął studia na wydziale teatralnym w Państwowej Wyższej Szkole Teatralnej w Warszawie, gdzie w 1953 zdał egzamin dyplomowy.
Debiutował rolą Demetriusza w przedstawieniu PWST "Sen nocy letniej" Williama Szekspira, w reżyserii Jana Kreczmara (premiera 26 stycznia 1953). Pierwszą rolą w zawodowym teatrze był Sekretarz w "Lalce" Bolesława Prusa w reż. Bronisława Dąbrowskiego (Teatr Polski w Warszawie, 1 stycznia 1954), jednak prawdziwy rozgłos przyniosła mu rola Gustawa w "Dziadach" Adama Mickiewicza w reż. Aleksandra Bardiniego. Z warszawską sceną związany był do 1959, a później także w latach 1975–1980 i 1992–2000.
Był aktorem Teatru Dramatycznego w Warszawie (1959–1962 i 1968–1971) i Teatru Współczesnego w Warszawie (1965–1968). Był dyrektorem Teatru Śląskiego w Katowicach (1971–1974), Teatru im. Juliusza Osterwy w Lublinie (1980–1985) i Teatru Rozmaitości w Warszawie (1985–1989). Po pożarze tego ostatniego teatru w 1989, Gogolewski na dłuższy czas wycofał się z aktywnego życia zawodowego. W ostatnim czasie był aktorem Teatru Narodowego w Warszawie.
Członek Rady Krajowej PRON w 1983 roku, członek Narodowej Rady Kultury w 1986 roku, w latach 2005–2006 był prezesem ZASP-u.
W 1992 ukazała się książka Ignacego Gogolewskiego "Wszyscy jesteśmy aktorami". Składają się na nią wspomnienia aktora oraz refleksje na temat pracy zawodowej. W 2008 opublikowano wywiad-rzekę "Od Gustawa-Konrada do... Antka Boryny", będący swoistą autobiografią filmową i teatralną Gogolewskiego. Książka ujawnia również sporo faktów z życia prywatnego aktora. Rozmowy przeprowadziła Jolanta Ciosek.
Ignacy Gogolewski bywa czasem określany mianem jednego z ostatnich mistrzów starej szkoły aktorskiej, opierającej się na szacunku dla słowa, dbałości o frazę muzyczną tekstu, uwzględnianiu rytmu prozy i poezji oraz właściwym operowaniu głosem. Początkowo w szkole teatralnej mówił typową gwarą warszawską, co było rzekomo powodem żartów ze strony kolegów.
W 2020 ogłosił zakończenie kariery aktorskiej.
Postawa w stanie wojennym.
W stanie wojennym Ignacy Gogolewski, wówczas dyrektor teatru w Lublinie, zdecydował się złamać bojkot środowiska i podjął współpracę z telewizją publiczną, przenosząc do Teatru Telewizji lubelskie przedstawienia, m.in. wyreżyserowany przez siebie "Pierwszy dzień wolności" Leona Kruczkowskiego (1982). Później wielokrotnie bronił swej decyzji, uzasadniając ją wykorzystaniem szansy, jaka pojawiła się przed prowincjonalnym teatrem.
W stanie wojennym występował w filmach Ryszarda Filipskiego i Bohdana Poręby, krytykował też w prasie aktorów bojkotujących reżim. W 1983 r. w wywiadzie dla pisma „Ekran” mówił: „To środowisko to zgrupowanie niebywale wybujałych indywidualności. Może to była obawa przed nieuniknioną stratą pozycji, jaką w latach 60. ten zawód sobie wywalczył”.
Życie prywatne.
Jego pierwszą żoną (od 1954 do 1964 roku) była aktorka Katarzyna Łaniewska (1933–2020), z tego małżeństwa ma córkę Agnieszkę. Para rozwiodła się w 1964 roku.
Drugą żoną była dziennikarka telewizyjna Marina Samet-Niecikowska (1941–1978), dyrektorka Departamentu Programowego Naczelnego Zarządu Kinematografii, którą poślubił w styczniu 1978 roku. Zginęła w katastrofie lotniczej w Gabare 16 marca 1978 roku.
Miał syna Tadeusza (ur. 1975) z nieformalnego związku z Elżbietą, pracownicą Ministerstwa Kultury i Sztuki z lat 70. Zmarł 15 maja 2022 roku. Został pochowany 23 maja na cmentarzu parafialnym w Otwocku.
Odznaczenia.
"kolejność według rangi"

</doc>
<doc id="142681" url="https://pl.wikipedia.org/wiki?curid=142681" title="Dubler">
Dubler

Dubler (fr. "Doubleur", ang. "photo double", "body double") – osoba, która zastępuje aktora w różnych scenach, w których ten nie może uczestniczyć, np. szczególnie niebezpiecznych, albo wymagających specjalnego przygotowania lub umiejętności (np. jazdy konnej, fechtunku). Do znanych w historii kina dublerów zaliczyć można Yakimę Canutta oraz Shelley Michelle.
W anglojęzycznej terminologii funkcjonują trzy główne określenia dublera. "Photo double" oznacza po prostu osobę zastępującą danego aktora na planie zdjęciowym. Bardziej szczegółowym pojęciem jest zaś "body double", którego rolą jest przede wszystkim zastępowanie aktora tam, gdzie potrzebna jest osoba o podobnych walorach fizycznych (np. w scenach erotycznych lub kaskaderskich). Trzecim i najwęższym znaczeniowo terminem używanym na określenie dublera jest "stunt double", oznaczający kaskadera. Nie należy też mylić roli dublera z tzw. "stand-in" – ten drugi uczestniczy bowiem jedynie jako model w pracach przygotowawczych przed realizacją zdjęć na planie.

</doc>
<doc id="142684" url="https://pl.wikipedia.org/wiki?curid=142684" title="Cyganówka (powiat garwoliński)">
Cyganówka (powiat garwoliński)

Cyganówka – wieś w Polsce położona w województwie mazowieckim, w powiecie garwolińskim, w gminie Wilga. Leży przy drodze krajowej 76. Przez wioskę przepływa rzeka Wilga.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Wildze.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
We wsi znajduje się leśniczówka, która utworzyła atrakcję turystyczną - leśne zoo.

</doc>
<doc id="142685" url="https://pl.wikipedia.org/wiki?curid=142685" title="Władysław Hańcza">
Władysław Hańcza

Władysław Hańcza; właśc. Władysław Tosik (ur. 18 maja 1905 w Łodzi, zm. 19 listopada 1977 w Warszawie) – polski aktor filmowy i teatralny, pedagog.
Młodość i kariera sceniczna.
Urodził się w Łodzi 18 maja 1905 w rodzinie związanej z przemysłem włókienniczym. Naprawdę nazywał się Władysław Tosik, a nazwisko zostało zmienione 17 lipca 1946 aktem nr XX.O.IV.3-1/76/46 prezydenta miasta Łodzi. W 1924 zdał maturę w Gimnazjum Humanistycznym im. ks. I. Skorupki w Łodzi. Początkowo miał być inżynierem włókiennikiem, ale sprawy rodzinne przeszkodziły mu w wyjeździe na studia do Belgii. Wtedy zdecydował przenieść się do Poznania, gdzie na Uniwersytecie Poznańskim podjął studia filozoficzne i polonistyczne. W 1927 rozpoczął również naukę w Szkole Dramatycznej przy Teatrze Polskim w Poznaniu, statystując także na scenie.
27 listopada 1927 zadebiutował jako aktor na poznańskiej scenie rolą Hermesa w przedstawieniu "Noc listopadowa" według Wyspiańskiego. W czerwcu 1929 zdał egzamin kwalifikacyjny ZASP-u i stał się pełnoprawnym aktorem. Na poznańskiej scenie występował do roku 1930, później do wybuchu wojny grał kolejno w: Teatrze Śląskim w Katowicach w latach 1930–1931, Teatrze Miejskim w Toruniu w latach 1931–1932, Teatrze Stanisławy Wysockiej w Łodzi w latach 1932–1933, ponownie w Teatrze Polskim w Poznaniu w latach 1933–1937 oraz w łódzkich teatrach – w sezonie 1937/1938 w teatrze Kameralnym i Teatrze Miejskim w latach 1937–1939. Tuż przed wybuchem wojny przeniósł się do Warszawy, gdzie miał grać w Teatrze Narodowym. W czasie wojny pracował w Warszawie jako magazynier i konwojent. Po upadku powstania warszawskiego został wywieziony przez Niemców do obozu pracy w Chociebużu, gdzie przebywał od października 1944 do maja 1945.
Po powrocie do kraju występował w latach 1945–1946 i 1947–1948 w Teatrze Wojska Polskiego w Łodzi, a w sezonie 1946–1947 krótko grał w Krakowie, gdzie zadebiutował również jako reżyser teatralny. W 1948 rozpoczął pracę w Teatrze Polskim w Warszawie, którego aktorem pozostał aż do śmierci w 1977. Lektor Polskiej Kroniki Filmowej w latach 1944–1953. Przez wiele lat był wykładowcą PWST w Warszawie.
Kariera filmowa.
W filmie zadebiutował dopiero po wojnie rolą byłego obozowego kapo Filipa w filmie "Dwie godziny" z 1946 (premiera odbyła się w 1957). To właśnie role filmowe przyniosły Hańczy największą popularność i uznanie. Zagrał w ok. 40 filmach i serialach telewizyjnych; kreował zwykle role drugoplanowe, jednak jego wyrazista sylwetka, dykcja i charakterystyczny głos zwracały uwagę i utrwalały się w pamięci. Prawdziwą sławę i stałe miejsce w pamięci widzów przyniosły mu głównie trzy wybitne filmowe kreacje. Pierwsza z nich to Władysław Kargul w komediowej trylogii Sylwestra Chęcińskiego, na którą składają się filmy: "Sami swoi" (1967), "Nie ma mocnych" (1974) oraz "Kochaj albo rzuć" (1977). Stworzył w nich niezapomniany duet z Wacławem Kowalskim. Kolejnymi wielkimi rolami Hańczy były: Maciej Boryna w serialu "Chłopi" (1971–1972) Jana Rybkowskiego oraz Janusz Radziwiłł w "Potopie" (1974) Jerzego Hoffmana.
22 lipca 1973 otrzymał Nagrodę Ministra Kultury i Sztuki I stopnia.
Życie prywatne.
Pierwszą żoną Hańczy była aktorka Helena Chaniecka. Byli małżeństwem od 1929 do rozwodu w 1948. Mieli jednego syna, również Władysława (ur. 1932, zm. 1966). Jego drugą żoną była popularna aktorka Barbara Ludwiżanka. Byli małżeństwem do śmierci Hańczy w 1977. Nie mieli dzieci.
Zachorował niespodziewanie jesienią 1977. Trafił do szpitala w Warszawie, gdzie zmarł 19 listopada 1977. Miał 72 lata. Został pochowany na cmentarzu Powązkowskim w Warszawie (kwatera 167-III-4). W 1990 spoczęła obok niego żona, Barbara Ludwiżanka.

</doc>
<doc id="142688" url="https://pl.wikipedia.org/wiki?curid=142688" title="Gustaw Holoubek">
Gustaw Holoubek

Gustaw Teofil Holoubek (ur. 21 kwietnia 1923 w Krakowie, zm. 6 marca 2008 w Warszawie) – polski aktor teatralny i filmowy, reżyser i dyrektor teatrów, pedagog, prezes Stowarzyszenia Polskich Artystów Teatru i Filmu, członek Polskiej Akademii Umiejętności, poseł na Sejm PRL VII i VIII kadencji (1976–1982), senator I kadencji (1989–1991). Określany mianem jednego z najwybitniejszych polskich aktorów oraz reżyserów teatralnych i filmowych w historii.
Życiorys.
Młodość i wykształcenie.
Był jedynym dzieckiem Czecha Gustawa, który osiedlił się w Polsce po I wojnie światowej, żeniąc się z owdowiałą Eugenią Estreicher z Krakowa. Jego ojciec ukończył Terezjańską Akademię Wojskową, w czasie I wojny światowej służył w II Brygadzie Legionów Polskich.
Gustaw Holoubek miał piątkę przyrodniego rodzeństwa. W dzieciństwie grał w piłkę nożną w juniorach Cracovii. W 1935 podjął naukę w I Gimnazjum przy Placu na Groblach, w 1939 – jeszcze przed wybuchem wojny – zdał egzamin dojrzałości.
W 1939 na ochotnika zaciągnął się do wojska i uczestniczył w kampanii wrześniowej. Został żołnierzem 20 Pułku Piechoty w Krakowie, z którym znalazł się we Lwowie. Gdy oddział zaczął się wycofywać, Gustaw Holoubek znalazł się w grupie, która przekroczyła granicę stref okupacyjnych pod Przemyślem. Po ujęciu osadzono go w obozie jenieckim w Magdeburgu, następnie przeniesiono do fortu w Toruniu. Tam na przełomie lat 1939/1940 zachorował na gruźlicę, z którą zmagał się później przez wiele lat. W kwietniu 1940 uzyskał zwolnienie; nastąpiło to po interwencji jego matki, która powołała się na zasługi ojca z czasów I wojny światowej. Do końca okupacji Gustaw Holoubek mieszkał w Krakowie, tam pracował w lokalnej gazowni.
Uczęszczał do I Państwowego Liceum i Gimnazjum im. Bartłomieja Nowodworskiego w Krakowie. W 1945 rozpoczął naukę w Studiu Aktorskim przy Teatrze im. Juliusza Słowackiego. W trakcie nauki grał epizodyczne role oraz statystował w wystawianych w teatrze przedstawieniach. W 1947 ukończył studia w krakowskim Państwowym Studiu Dramatycznym (przekształconym później w Państwową Wyższą Szkołę Teatralną).
Działalność artystyczna.
Kariera teatralna.
W teatrze zadebiutował 1 marca 1947 rolą Charysa w "Odysie u Feaków" Stefana Flukowskiego w Starym Teatrze w Krakowie. 9 lipca 1947 zdał egzamin do ZASP, w ramach zadania egzaminacyjnego przedstawił wraz z Haliną Gryglaszewską scenę z dramatu "Sędziowie" Stanisława Wyspiańskiego, otrzymując ocenę celującą.
W latach 1949–1956 pracował jako kierownik artystyczny, reżyser i aktor Teatru Śląskiego w Katowicach.
W trakcie swojej kariery teatralnej wcielił się m.in. w doktora Ranka w dramacie "Dom lalki" Henrika Ibsena. Główną rolę żeńską w tej sztuce (wyreżyserowanej przez aktora) zagrała jego żona Danuta Kwiatkowska (Teatr Śląski im. Stanisława Wyspiańskiego w Katowicach, 1954). Zagrał także rolę tytułową w "Fantazym" Juliusza Słowackiego we własnej reżyserii (Teatr Śląski im. Stanisława Wyspiańskiego w Katowicach, 1955), sędziego Custa w "Trądzie w pałacu sprawiedliwości" Ugo Bettiego w reż. Marii Wiercińskiej (Scena Kameralna Teatru Polskiego w Warszawie, 1958), Goetza w "Diable i Panu Bogu" Jean-Paula Sartre’a w reż. Ludwika René (Teatr Dramatyczny w Warszawie, 1960), Skrzypka w "Rzeźni" Sławomira Mrożka (1975), tytułową w "Królu Learze" Williama Szekspira (1977, oba przedstawienia w reż. Jerzego Jarockiego w Teatrze Dramatycznym w Warszawie). W 1989 wystąpił w przedstawieniu "Mała apokalipsa" na podstawie powieści swego przyjaciela Tadeusza Konwickiego, wyreżyserowanym przez Krzysztofa Zaleskiego (Teatr Ateneum w Warszawie).
Był Gustawem-Konradem w "Dziadach" Adama Mickiewicza, inscenizowanych w 1967 przez Kazimierza Dejmka w Teatrze Narodowym. Zdjęcie tego przedstawienia z afisza przez władze przyczyniło się do wybuchu demonstracji studenckich i zapoczątkowało w wydarzenia marcowe w 1968. Kreacja Gustawa Holoubka, odtwórcy głównej roli, wpłynęła na wymowę widowiska i oddźwięk społeczny przedstawienia. W 1981 zagrał Superiusza w "Pieszo" Sławomira Mrożka, w reżyserii Jerzego Jarockiego. Zaprotestowała wówczas m.in. grupa wojskowych, publikując list w „Żołnierzu Wolności”.
Był wykładowcą Akademii Teatralnej w Warszawie. Przez wiele lat pełnił funkcję dyrektora Teatru Dramatycznego w Warszawie. Został odwołany w styczniu 1983 z powodu konfliktu z ówczesnymi władzami.
Kariera filmowa i telewizyjna.
W filmie zadebiutował rolą Feliksa Dzierżyńskiego w filmie biograficznym "Żołnierz zwycięstwa" (1953) w reż. Wandy Jakubowskiej. Pod koniec lat 50. stworzył głośne kreacje w "Pętli" (1957) oraz "Pożegnaniach" (1958) Wojciecha Hassa, surrealistycznym "Jak daleko stąd, jak blisko" (1971) oraz "Lawie" (1989) Tadeusza Konwickiego, z którym aktor przez wiele lat się przyjaźnił, a także w filmie "Prawo i pięść" (1964) Jerzego Hoffmana. Do jego znaczących ról należały występy w "Rękopisie znalezionym w Saragossie" (1965) oraz "Sanatorium pod Klepsydrą" (1973) Wojciecha Hasa. W ciągu całego swojego życia aktor zagrał ponad 50 ról filmowych.
Był reżyserem noweli filmowej "Czas przybliża, czas oddala", będącej pierwszą częścią cyklu "Spóźnieni przechodnie" (1962), a także reżyserem i scenarzystą filmu "Mazepa" (1975), zrealizowanego na podstawie dramatu Juliusza Słowackiego.
Zagrał w prawie stu przedstawieniach Teatru Telewizji, współpracując z wieloma polskimi reżyserami, m.in. Adamem Hanuszkiewiczem, Zygmuntem Hübnerem, Andrzejem Łapickim, Olgą Lipińską, Jerzym Gruzą, Janem Englertem, Andrzejem Wajdą i Krzysztofem Kieślowskim. Jako reżyser przeniósł na ekran Teatru Telewizji m.in. "Fantazego" (1971) i "Kordiana" (1980) Juliusza Słowackiego, "Hamleta" Williama Szekspira (1974), "Na dnie" Maksima Gorkiego (1994), "Dwa teatry" Jerzego Szaniawskiego (1999) i "Króla Edypa" Sofoklesa (2005).
Działalność publiczna.
W 1976 i 1980 uzyskiwał mandat posła na Sejm PRL z ramienia Frontu Jedności Narodu. W 1982, po wprowadzeniu w Polsce stanu wojennego, zrezygnował z zasiadania w parlamencie.
W latach 1989–1991 był senatorem I kadencji wybranym z ramienia Komitetu Obywatelskiego (w trakcie kadencji przeszedł do Unii Demokratycznej). Od 1992 do 1993 zasiadał w radzie ds. kultury przy prezydencie Lechu Wałęsie.
Od 1994 był członkiem Polskiej Akademii Umiejętności. Współpracował z miesięcznikiem psychologicznym „Charaktery”.
Był autorem dwóch książek – "Teatr jest światem" (1986, wraz z Andrzejem Hausbrandtem) oraz "Wspomnienia z niepamięci" (1999).
Życie prywatne.
Był mężem aktorek: Danuty Kwiatkowskiej, następnie Marii Wachowiak (którą poznał na planie filmu "Pożegnania", gdzie Maria Wachowiak wcieliła się w postać Lidki), a od 1973 Magdaleny Zawadzkiej. Miał troje dzieci: Ewę (aktorkę lalkarkę związaną z Teatrem Lalek Guliwer) – z pierwszego małżeństwa, Magdalenę – z drugiego i Jana (operatora filmowego) – z trzeciego.
Kibicował klubowi piłkarskiemu Cracovia.
Gustaw Holoubek zmarł 6 marca 2008. Pośmiertnie prezydent Lech Kaczyński, "w uznaniu znamienitych zasług dla kultury polskiej, za wybitne osiągnięcia w pracy artystycznej i dydaktycznej", odznaczył go Orderem Orła Białego. Został pochowany 12 marca na cmentarzu Powązkowskim w Warszawie (kwatera 14-1-1).

</doc>
<doc id="142693" url="https://pl.wikipedia.org/wiki?curid=142693" title="Murad V">
Murad V

Murad V (ur. 21 września 1840 w Konstantynopolu, zm. 29 sierpnia 1904 tamże) – sułtan Imperium Osmańskiego od 30 maja do 31 sierpnia 1876.
Murad był najstarszym synem sułtana Abdülmecida. Objął władzę w wyniku zamachu stanu, który obalił jego stryja, Abdülaziza.
Wykształcony, o liberalnych poglądach, ukształtowanych pod głębokim wpływem kultury francuskiej, zbliżył się z aktywnym podówczas ruchem młodoosmańskim, mającym na celu przekształcenie imperium osmańskiego w silne, nowoczesne państwo.
Po wiadomości o śmierci i potwierdzonych później pogłoskach o zamordowaniu odsuniętego od władzy kilka dni wcześniej Abd-ul-Aziza, Murad zemdlał, a po odzyskaniu przytomności wymiotował przez półtorej doby. Ze względu na załamanie nerwowe nie był w stanie pełnić funkcji i ogłosić przygotowanej już nowej konstytucji. Po 93 dniach panowania został obalony pod pretekstem choroby psychicznej i uwięziony w pałacu Çiragan, gdzie pozostał aż do śmierci. Władzę przejął jego brat Abdülhamid II.

</doc>
<doc id="142695" url="https://pl.wikipedia.org/wiki?curid=142695" title="Abdul Aziz">
Abdul Aziz

 

</doc>
<doc id="142699" url="https://pl.wikipedia.org/wiki?curid=142699" title="Lutowiska">
Lutowiska

Lutowiska (1944–1957 "Szewczenko") – wieś (dawniej miasto) w Polsce położona w województwie podkarpackim, w powiecie bieszczadzkim, w gminie Lutowiska. Leży nad potokiem Smolnik, na styku pasm Ostre i Otryt przy drodze wojewódzkiej nr 896; siedziba gminy Lutowiska.
Wieś jest siedzibą sołectwa, w którego skład wchodzą również miejscowości Smolnik, Żurawin i obszar nieistniejącej już wsi Krywka.
Lutowiska uzyskały lokację miejską przed 1742 rokiem, zdegradowane przed 1919 rokiem.
Nazwa miejscowości.
Nazwa miejscowości wykazywała w przeszłości znaczne wahania językowe. Najstarszą jej znaną formą są "Letowiszcza" ("Lethawyszcza" 1484, "Lyetowyszcza" 1515), później "Letowiszcze" ("Letovysce" 1494), "Latowiszcze" (1649), "Litowiska" (1589) i "Litowisko" (1678). Dzisiejsza postać nazwy pojawia się dopiero w zapisie z 1828 r. Nazwa pochodzi z jęz. ukraińskiego ("l’itowyszcze" – „miejsce wypędzania i wypasu bydła w lesie”).
Odgórne zmiany nazwy w XVIII w. ("Urbanice") i XX w. ("Szewczenko") nie utrzymały się.
Historia.
Osada powstała w X w. Właścicielami osady byli do 1553 Piotr Kmita Sobieński, a następnie do 1579 Barbara Kmita z Herburtów (wdowa po Piotrze Kmicie). Lokacja osady na prawie wołoskim nastąpiła w 1580. Właścicielem po śmierci Barbary Kmity w 1580 został jej brat – Stanisław Herburt (s. Jana) – kasztelan lwowski. W 1589 właścicielem Lutowisk był jeszcze Stanisław Herburt, a potem Erazm Herburt; w 1620 Iwan Polański; w 1663 Polańscy (Piotr z Terenowy Polański).
Lutowiska kupił następnie Bazyli Ustrzycki i przekazał je w posagu córce Mariannie, zamężnej z Szymonem Urbańskim – łowczym kamienieckim. W latach trzydziestych właścicielem osady był XVIII w. Michał Urbański, podczaszy żydaczowski. W 1739 roku erygował parafię w Cisnej, gdzie też był dziedzicem.
W 1742 roku Lutowiska otrzymały od Augusta III, prawo odbywania 10 jarmarków rocznie, a nazwę miejscowości zmieniono na "Urbanice", aby uczcić właściciela Ludwika Urbańskiego. Nowa nazwa nie przyjęła się.
Majątek w Lutowiskach przejęli następnie Górscy. I tak w 1779 – właścicielem był Józef Górski, w 1819 – Ignacy Górski, 1828–1848 – Józef Górski. Hrabia Ksawery Konarski, uczestnik powstania listopadowego z 1831, był właścicielem dóbr Lutowiska.
21 lutego 1846 powstańcy z południowej części obwodu sanockiego zmierzali na północ w celu opanowania Sanoka trzema szlakami: z Cisnej przez Baligród, z Lutowisk oraz z Ustrzyk Dolnych i z Ustianowej. Po zniesieniu pańszczyzny w 1848 nastąpiło rozdrobnienie gruntów. Licytowane majątki przejęli przedsiębiorcy drzewni, budując tartaki. Córka Ksawerego Konarskiego, hr. Aleksandra Krasicka z d. Konarska, dziedziczka tej miejscowości, uczestniczka powstania styczniowego z 1863, ukrywała zbiegów w swoim majątku w Lutowiskach. W 1868 Lutowiska były własnością Franciszka Konarskiego, a pod koniec XIX w. właścicielem Lutowisk był hrabia Stanisław Konarski.
25 stycznia 1915 w bitwie pod Lutowiskami Austriacy (w 30 stopniowym mrozie) rozbili rosyjską kawalerię chana Nachiczewskiego. W czasie tych walk Lutowiska zostały spalone, zaś wielu jej mieszkańców zginęło lub zostało przez Rosjan wywiezionych na Syberię za sprzyjanie Austrii.
W maju 1919 roku Ukraińcy wycofali się w rejon Hołowiecka, a do Lutowisk wkroczyło Wojsko Polskie pod dowództwem kapitana Rawskiego. Lutowiska utraciły prawa miejskie w 1919 roku, ale do II wojny światowej stanowiły okoliczne centrum handlowe i administracyjne. W miejscowości istniały 2 rynki - Rynek Górny i Rynek Dolny.
W latach 1939–1941 miejscowość na mocy paktu niemiecko-radzieckiego z 23 sierpnia 1939 należała do ZSRR. Sowieci przeprowadzili nacjonalizację, która dotknęła przede wszystkim zamożniejsze grupy społeczne – Żydów i Polaków. Miejscowemu przedsiębiorcy Januszowi Ziółkowskiemu odebrano olejarnię, tartak i jedyną bieszczadzką spalinową elektrownię (Ziółkowski zelektryfikował Lutowiska zaledwie dwa lata wcześniej). Od listopada 1941 do sierpnia 1944 wieś była siedzibą urzędu gminy w powiecie sanockim.
W czerwcu 1941 roku miejscowość została zajęta przez Niemców. W czerwcu 1942 Johann Bakcer i Arnold Doppke – gestapowcy, którzy przybyli z Ustrzyk Dolnych – rozstrzelali ok. 650 miejscowych Żydów, Polaków i 30 Romów. Na miejsce kaźni ofiary spędziła i zwiozła Ukraińska Policja Pomocnicza. Po zlikwidowaniu Żydów spalono ich zabudowania, czyli całą drewnianą zabudowę położoną przy rynku oraz synagogi. W 1943 rozstrzeliwano ludność w wąwozie za Kościołem. W egzekucjach brali udział gestapowcy Juni i Henemilck. 18 lipca 1944 Niemcy wywieźli volksdeutschów, administrację, nadleśnictwo, pracowników kopalni ropy i wszystkich, którzy mogli im się przydać. 20-22 lipca 1944 bojówki UPA wymordowały w Lutowiskach polskie rodziny Górali, Góraszewskich, Kukurowskich, Raszowskich, Samborskich, Ziółkowskich, Federeszczaka.
W latach 1944–1951 Lutowiska należały do Związku Radzieckiego i zostały przemianowane na "Szewczenko". W czasie przynależności Lutowisk do ZSRR (1944–1951) świątynia katolicka w Lutowiskach uległa całkowitej dewastacji. Nabożeństwa musiały odbywać się w cerkwi aż do 1963 roku, do gruntownego remontu zorganizowanego przez pierwszego powojennego proboszcza ks. Antoniego Zawiszę.
Lutowiska znalazły się ponownie w Polsce w 1951 roku w ramach umowy o zamianie granic. Ludność dotychczas tu zamieszkującą wysiedlono. Miejscem przesiedlenia 274 rodzin (1043 osób) stała się wieś Dudczany w kołchozie Krasnoflotiec nad dolnym Dnieprem, prawie tysiąc kilometrów na południowy wschód od Bieszczadów. Do Szewczenka przesiedlono natomiast polskich mieszkańców z Sokalszczyzny i Hrubieszowszczyzny. Pierwotną nazwę "Lutowiska" przywrócono dopiero w 1957 roku. Za PRL w miejscowości funkcjonowało kino "Strażnica".
W latach 1975–1998 miejscowość administracyjnie należała do województwa krośnieńskiego. W miejscowości działało państwowe gospodarstwo rolne – "Państwowe Przedsiębiorstwo Rolne Lutowiska".
W miejscowości ma siedzibę rzymskokatolicka parafia Świętego Stanisława Biskupa.
Zabytki.
W rejestrze zabytków:
Pozostałe:
Galeria.
Lutowiska - zdjęcia archiwalne (sierpień 1938 r.)

</doc>
<doc id="142700" url="https://pl.wikipedia.org/wiki?curid=142700" title="Tajemnice fatimskie">
Tajemnice fatimskie

Tajemnice fatimskie – część przesłania i wizji związanych z objawieniami w Fatimie, które początkowo nie zostały upublicznione przez wizjonerów, Franciszka i Hiacyntę Marto oraz Łucję dos Santos. Dwie z trzech wizji zostały zapisane i upublicznione w 1941 roku na polecenie biskupa Fatimy. Trzecią z wizji (zapisaną w 1944) upubliczniono w 2000 roku. W okresie od 13 maja do 13 października 1917 roku dzieci z Fatimy miały być świadkami objawień Matki Bożej Fatimskiej, podczas których miały im zostać przekazane trzy tajemnice fatimskie.
Franciszek i Hiacynta zmarli niedługo po zdarzeniach opisywanych jako doznanie objawień. Papież Jan Paweł II beatyfikował oboje 13 maja 2000, natomiast papież Franciszek kanonizował ich 13 maja 2017. Łucja wstąpiła do zakonu karmelitanek, zmarła w 2005 roku.
Pierwsza tajemnica fatimska.
Pierwsza tajemnica ukazuje wizje piekła, do którego idą dusze grzeszników. Relacja siostry Łucji przedstawiona w „Trzecim wspomnieniu” z dnia 31 sierpnia 1941 roku, przeznaczonym dla biskupa Leirii:
Druga tajemnica fatimska.
Relacja siostry Łucji przedstawiona w „Trzecim wspomnieniu” z dnia 31 sierpnia 1941 roku, przeznaczonym dla biskupa Leirii:
Według jej relacji, w drugiej tajemnicy fatimskiej Maryja przepowiedziała także wybuch i nieszczęścia II wojny światowej, wystąpienie głodu na rozległych obszarach świata, rozpoczęcie na wielką skalę prześladowań Kościoła i znieważanie osoby papieża. Prosiła o poświęcenie Rosji swemu Niepokalanemu Sercu i o przyjmowanie Komunii Św. wynagradzającej w pierwsze soboty każdego miesiąca. Podkreśliła, że jeśli papież dokona tego poświęcenia, Rosja nawróci się i świat będzie cieszył się pokojem.
Wszystkie te zdarzenia miały poprzedzić nieznane światła na niebie. W nocy z 24 na 25 stycznia 1938 r. w wielu krajach Europy, części Kanady i Ameryki Północnej widziano silną zorzę polarną. Według interpretatorów przepowiedni to zjawisko miało ostrzec świat przed nową wojną.
Należy zwrócić jednak uwagę, iż cytowany tekst został napisany w roku 1941, czyli po tych wydarzeniach (łac. "vaticinium post eventum"). Ponadto papież Pius XI zmarł 10 lutego 1939 r., a 1 września tegoż roku, kiedy to wybuchła wojna papieżem był już Pius XII.
Trzecia tajemnica fatimska.
Trzecia tajemnica fatimska zrobiła największe wrażenie zarówno na dzieciach, jak i na wszystkich, którzy zetknęli się z objawieniami. Pełna treść, jak podkreślała Łucja, jest „przeznaczona tylko dla samych papieży”. Z początku nie ujawniła ona wszystkich tajemnic, dopiero za namową kanonika Galamba de Olivera biskupa diecezji Leiria (na terenie której leży Fatima), który wpłynął na spisanie wszystkich objawień. Siostra Łucja spisała trzecią część tajemnicy fatimskiej na wyraźne żądanie biskupa, kiedy poważnie zachorowała na przełomie roku 1943 i 1944. Dokument po kilkunastu latach doręczony został Janowi XXIII przez nuncjusza papieskiego w Lizbonie.
Źródła kościelne podają, że między październikiem 1958 a lutym 1959 trzecia tajemnica fatimska została odczytana przez papieża Jana XXIII oraz kardynała Alfredo Ottavianiego, prefekta Świętego Oficjum. Następnie dokument złożono w tajnych archiwach Watykanu.
Treść trzeciej tajemnicy fatimskiej ujawnił publicznie Jan Paweł II 26 czerwca 2000, była w niej mowa o m.in. kapłanie w bieli ginącym od kul z broni palnej i strzał z łuków, co część osób odnosi do nieudanego zamachu na Jana Pawła II z 13 maja 1981.
Relacja Łucji:
Sam Jan Paweł II przypisywał swoje ocalenie wstawiennictwu Maryi. Pocisk, którym został raniony, przekazał jako wotum do sanktuarium fatimskiego. Został on umieszczony w koronie figury Matki Bożej z Fatimy. Własne wspomnienia i refleksje na ten temat wyraża w ostatnim rozdziale polskiej edycji książki "Pamięć i tożsamość".

</doc>
<doc id="142701" url="https://pl.wikipedia.org/wiki?curid=142701" title="Lutowiska (gmina)">
Lutowiska (gmina)

Lutowiska (daw. "gmina Szewczenko") – gmina wiejska w województwie podkarpackim, w powiecie bieszczadzkim. Najbardziej na południe wysunięta gmina w Polsce. W latach 1975–1998 gmina położona była w województwie krośnieńskim.
Siedziba gminy to Lutowiska. Jest to jedna z największych gmin w Polsce (7. miejsce według powierzchni), a jednocześnie mająca najniższą gęstość zaludnienia.
Według danych z 30 czerwca 2004 gminę zamieszkiwało 2221 osób. Dla porównania, w 1931 gminę zamieszkiwało 18 491 osób.
Tereny współczesnej gminy Lutowiska są miejscem akcji powieści autorki książek dla dzieci Marii Kownackiej pt.: „Na tropach węża Eskulapa”.
Struktura powierzchni.
Według danych z roku 2017 gmina Lutowiska ma obszar 475,6 km², w tym:
Gmina stanowi 41,81% powierzchni powiatu.
Demografia.
Dane z 31 grudnia 2017 roku:
Historia.
Gminę zbiorową Lutowiska 1 sierpnia 1934 roku w województwie lwowskim, w powiecie leskim, z dotychczasowych jednostkowych gmin wiejskich: Krywka, Lutowiska, Skorodne, Smolnik ad Lutowiska i Żurawin. Po wojnie jednostka weszła w struktury administracyjne ZSRR, gdzie nazwę Lutowisk zmieniono na "Szewczenko".
Gmina została reaktywowana pod nazwą "Szewczenko" w dniu 1 stycznia 1952 roku w woj. rzeszowskim, w nowo powstałym powiecie ustrzyckim, z części terenów nabytych od ZSRR w ramach umowy o zamianie granic z 1951 roku, a także z obszaru znoszonych „polskich” gmin Stuposiany i Tarnawa Niżna, wyłączonych z powiatu leskiego. W dniu 1 lipca 1952 gmina Szewczenko w dalszym ciągu nie została podzielona na gromady. Doszło do tego 29 września 1952, kiedy obszar odzyskany od ZSRR podzielono na cztery gromady:
Gmina została zniesiona 29 września 1954 roku wraz z reformą wprowadzającą gromady w miejsce gmin.
Jednostkę, ponownie pod nazwą "gmina Lutowiska", przywrócono 1 stycznia 1973 roku po reaktywowaniu gmin.
Sąsiednie gminy.
Cisna, Czarna. Gmina graniczy ze Słowacją i Ukrainą.

</doc>
<doc id="142702" url="https://pl.wikipedia.org/wiki?curid=142702" title="Papua Nowa Gwinea">
Papua Nowa Gwinea



</doc>
<doc id="142703" url="https://pl.wikipedia.org/wiki?curid=142703" title="Anna z Kleve">
Anna z Kleve

Anna Kliwijska (ur. 22 września 1515 w Düsseldorfie, zm. 16 lipca 1557) – księżniczka niemiecka/kliwijska. Była królową-małżonką Anglii i Irlandii jako czwarta z kolei żona Henryka VIII Tudora, od 6 stycznia do 9 lipca 1540.
Życiorys.
Młodość.
Anna urodziła się w Düsseldorfie jako druga córka Jana III, władcy księstwa Kleve i jego żony Marii, księżnej Julich-Berg. Wychowywała się na zamku Burg (Solingen). Książę był zwolennikiem łagodnej odmiany protestantyzmu i pozostawał pod wpływem Erazmusa z Rotterdamu. Był sojusznikiem Związku szmalkaldzkiego i przeciwnikiem Karola V. W 1526 jej starsza siostra Sybilla z Kleve wyszła za mąż za Jana Fryderyka I, przywódcę Związku szmalkaldzkiego, uznawanego za orędownika Reformacji. Dwa lata później Anna w wieku 12 lat została zaręczona z Franciszkiem I, księciem Lotaryngii, który wówczas miał 10 lat. Zaręczyny zostały jednak uznane za nieoficjalne i unieważniono je w 1535. Mówiono, że z przyczyn finansowych. Franciszek żądał od jej ojca astronomicznego posagu, lecz ten go odmówił i dlatego związek został unieważniony.
Małżeństwo z Henrykiem VIII.
W 1539, po śmierci Jana III, władcą Zjednoczonych Księstw Jülich-Kleve-Berg został jej brat Wilhelm Bogaty. Wilhelm był wprawdzie luteraninem, ale rodzina panująca była niejednolita religijnie. Spór z Cesarstwem o Geldrię czynił Wilhelma przeciwnikiem Karola V i atrakcyjnym sojusznikiem dla stronnictwa Reformacji na dworze angielskim, którego głównym przedstawicielem był Thomas Cromwell. To on był głównym architektem sojuszu Henryka VIII z państwami Reformacji (księstwami niemieckimi) poprzez małżeństwo z Anną. Namalowanie portretu przyszłej królowej, który miał być przedstawiony królowi, powierzono Hansowi Holbeinowi. Prawdopodobnie za namową Cromwella ukrył on niedostatki urody osoby portretowanej; przypuszcza się, że twarz Anny nosiła ślady po przebytej ospie wietrznej. W marcu 1539 negocjacje były w pełnym toku i nadzorował je osobiście Cromwell, już 4 października tego roku został podpisany kontrakt.
Ze względu na pogodę jej podróż do Anglii opóźniała się. Kiedy wiadomość o tym, że wylądowała w Dover, dotarła do Londynu, zniecierpliwiony Henryk podążył na spotkanie. Dotarł do Rochester, gdzie przebywał orszak Anny i wedle licznych relacji współczesnych podczas ich pierwszego spotkania Henryk nie zapanował nad swoim wyrazem twarzy, kiedy zamiast pięknego wizerunku z portretu ujrzał kogoś, kogo określił potem w swoim gronie "tą flamandzką kobyłą". Anna nie umiała porozumieć się po angielsku. Henryk cenił u kobiet wykształcenie i finezję, ze względu na wychowanie Anny żadnej z tych cech nie mógł u niej znaleźć. Umiała pisać i czytać, ale tylko po niemiecku. Nie otrzymała żadnej formalnej edukacji, potrafiła szyć i podczas podróży do Anglii nauczyła się grać w karty. Była delikatna, cnotliwa i posłuszna, co mogłoby się spodobać Henrykowi, gdyby chciał jej towarzyszyć. Po pierwszym wrażeniu, jakie na nim wywarła, starał się jej jednak unikać, jak to tylko było możliwe. Natychmiast zażądał od swoich doradców znalezienia sposobu na uniknięcie małżeństwa. Jak jednak wyjaśnił to Cromwell, było to niemożliwe bez narażenia sojuszu z państwami niemieckimi.
Sam Henryk twierdził, iż nie skonsumował małżeństwa, więc nie było później większego problemu z przeprowadzeniem jego unieważnienia. O Annie z Kleve wyraził się: "nic nie ma w sobie pięknego i roztacza złe wonie i z przodu i z tyłu. Obwisłe piersi i inne cechy wywołały u mnie pewność, że nie jest dziewicą. Jej ciało nie nadaje się do wywołania jakiegokolwiek pożądania". Nikt Anny o zdanie na temat Henryka nie pytał, wiadomo jednak, że król miał wówczas 145 cm obwodu w pasie, nieuleczalny, ropiejący wrzód na nodze i cierpiał prawdopodobnie na impotencję.
Mimo to Henryk zawarł z nią małżeństwo 6 stycznia 1540 r. w Pałacu Placentii w Greenwich. Ślubu udzielił im arcybiskup Tomasz Cranmer. Natychmiast po przybyciu do Anglii Anna – tak jak oczekiwał tego Henryk – przeszła na anglikanizm. Na jej obrączce ślubnej wygrawerowany był napis „God send me well to keep” (w dowolnym tłumaczeniu: "Boże daj mi to znieść w dobrym zdrowiu"), ponieważ król zyskał sobie opinię postępującego niesprawiedliwie i okrutnie rozprawiającego się z żonami. Tym razem jednak postanowił poszukać pretekstu do rozwodu. Jak wyjaśnił Cromwellowi, podczas wspólnych nocy do niczego nie doszło bo „nie podobała mi się od pierwszego spotkania, ale później było jeszcze gorzej”. Anna, znając los poprzednich żon Henryka usiłowała zachowywać pozory, mając nadzieję na zmianę sytuacji. Jeszcze w lutym wychwalała małżeńskie zapały Henryka Eleanor Manners hrabinie Rutland mówiąc „kiedy przychodzi do mego łoża całuje mnie i trzyma za rękę mówiąc 'dobranoc kochanie’, a rano całuje i mówi 'do zobaczenia kochanie'”, na co hrabina odrzekła „Ależ Madame, musi być coś więcej ponad to, inaczej nigdy nie doczekamy się następcy tronu, a czeka na to całe królestwo”.
Anulowanie małżeństwa.
24 czerwca Henryk stanowczo poprosił Annę o opuszczenie dworu królewskiego, a 6 lipca została poinformowana o tym, że rozważa anulowanie małżeństwa. Zebrano zeznania dworzan i dwóch lekarzy świadczące o rozczarowaniu wyglądem Anny. Henryk dowodził także, że na pewno nie jest dziewicą. Wkrótce potem Anna została poproszona o zgodę na anulowanie małżeństwa, której natychmiast udzieliła, ponieważ bała się, że zostanie ścięta, tak jak druga małżonka Henryka – królowa Anna Boleyn, lub zostanie publicznie upokorzona, tak jak pierwsza małżonka Henryka – królowa Katarzyna Aragońska. Małżeństwo zostało anulowane 9 lipca 1540 z powodu jego nieskonsumowania oraz uprzedniego kontraktu małżeńskiego z Franciszkiem Lotaryńskim, który to układ nigdy nie istniał. Przyszło to tym łatwiej, że wkrótce potem racje polityczne, wymagające jego zawarcia, przestały się liczyć w związku ze zmianą sytuacji w Niemczech.
„Droga Królewska Siostra”.
Annie zostały przyznane liczne dobra, w tym zamek Hever, siedziba dawnych teściów Henryka, Boleynów, oraz pałac w Richmond. Z Henrykiem pozostała w przyjaźni jako honorowy członek rodziny królewskiej, nosiła oficjalnie tytuł „Drogiej Królewskiej Siostry”. W dowód wdzięczności za posłuszeństwo była często zapraszana na dwór i Henryk dał jej pierwszeństwo przed wszystkimi damami Anglii z wyjątkiem swojej żony i córek. Anna pozostała w Anglii do końca życia i zmarła w Londynie jako ostatnia z żon tego króla. Pozostawała w dobrych stosunkach ze swoją niegdysiejszą pasierbicą, księżniczką Marią (późniejszą królową Marią I), oraz Elżbietą, przyszłą królową Elżbietą I Wielką. Była obecna na koronacji Marii Tudor i było to jej ostatnie publiczne wystąpienie. Przed śmiercią, za namową królowej Marii Tudor, przeszła na katolicyzm. Od przyjazdu do Anglii nigdy nie opuściła swojej przybranej ojczyzny, a świadectwa jej współczesnych są zgodne, że była zadowolona ze swojego losu, nie pragnęła wrócić do rodziny i unikała angażowania się w politykę, sama prosząc, by dla uniknięcia nieporozumień poddani króla kontrolowali jej korespondencję.
Małżeństwo Henryka z Anną w dużej mierze zaaranżował jego wpływowy minister i jeden z architektów angielskiej reformacji (przeprowadzał m.in. sekularyzację wielkich kościelnych dóbr na rzecz skarbu państwa) Thomas Cromwell. Po tym nieudanym przedsięwzięciu król nabrał do niego nieufności i kazał go uwięzić, osądzić i ściąć jako zdrajcę.
Po egzekucji Katarzyny Howard Anna miała przez jakiś czas nadzieję, że Henryk przywróci ją do godności królowej-małżonki. Dowiedziawszy się o wyborze o 5 lat młodszej od niej Katarzyny Parr, wykrzyknęła z oburzeniem, że nowa partnerka króla odznacza się dużo mniejszą urodą niż ona sama. Jak jednak wiadomo, Henryk nigdy do niej nie wrócił, choć do śmierci Henryka pozostawali oboje w dobrych stosunkach. Nowe małżeństwo Henryka skomentowała słowami „tamta nie wie, jaki ciężar będzie musiała dźwigać”, mając być może na myśli olbrzymią tuszę Henryka, jego kłopoty zdrowotne, wypełnianie obowiązków małżeńskich oraz gwałtowny temperament.
Kiedy jej zdrowie zaczęło podupadać, królowa Maria pozwoliła jej zamieszkać w Chelsea Manor, tam w lipcu 1557 Anna podyktowała testament, który dotyczył głównie losu jej służby. Została zapamiętana jako hojna i miła. Umarła prawdopodobnie na raka 16 lipca 1557, w wieku 42 lat, 17 lat po rozwodzie. Pogrzeb odbył się 3 sierpnia. Jako jedyna z żon Henryka VIII Anna z Kleve została pochowana w Opactwie Westminsterskim. Ma tam grobowiec koło głównego ołtarza naprzeciwko grobowca Edwarda Wyznawcy, prawie niewidoczny dla turystów, którym tej części kościoła nie zezwala się zwiedzać, gdyż jest zarezerwowana dla uroczystości koronacyjnych i innych ceremonii dworskich.

</doc>
<doc id="142704" url="https://pl.wikipedia.org/wiki?curid=142704" title="Ciemiernik cuchnący">
Ciemiernik cuchnący

Ciemiernik cuchnący ("Helleborus foetidus") – gatunek rośliny należący do rodziny jaskrowatych. Pochodzi z południowo-zachodniej Europy oraz północnej Afryki (Maroko). W Polsce nie występuje dziko, jest uprawiany jako roślina ozdobna.
Biologia i ekologia.
Bylina, geofit. W swoim naturalnym środowisku rośnie w lasach liściastych, na kamienistych zboczach pokrytych zaroślami, na obrzeżach lasów, głównie na podłożu wapiennym. W Polsce kwitnie bardzo wczesną wiosną, lub nawet zimą; jeśli nie ma śniegu to już od lutego. Cała roślina jest trująca.

</doc>
<doc id="142705" url="https://pl.wikipedia.org/wiki?curid=142705" title="Czarna (gmina w powiecie bieszczadzkim)">
Czarna (gmina w powiecie bieszczadzkim)

Czarna – gmina wiejska w województwie podkarpackim, w powiecie bieszczadzkim. W latach 1975–1998 gmina położona była w województwie krośnieńskim.
Siedziba gminy jest Czarna Górna.
Według danych z 30 czerwca 2007 gminę zamieszkiwało 2384 osób. Natomiast według danych z 31 grudnia 2017 roku gminę zamieszkiwało 2418 osób.
Struktura powierzchni.
Według danych z roku 2005 gmina Czarna ma obszar 184,62 km², w tym:
Gmina stanowi 16,22% powierzchni powiatu.
Demografia.
Dane z 31 grudnia 2017 roku:
Sołectwa.
Miejscowości niezamieszkane na terenie sołectwa:
Historia.
Gminę zbiorową Czarna 1 sierpnia 1934 roku w województwie lwowskim, w powiecie leskim, z dotychczasowych jednostkowych gmin wiejskich: Czarna, Paniszczów, Rabe ad Ustrzyki Dolne, Sokołowa Wola, Zadwórze i Żołobek. Po wojnie jednostka weszła w struktury administracyjne ZSRR.
Gmina została reaktywowana w dniu 1 stycznia 1952 roku w woj. rzeszowskim, w nowo powstałym powiecie ustrzyckim, z części terenów nabytych od ZSRR w ramach umowy o zamianie granic z 1951 roku. W jej skład weszły miejscowości wchodzące przed wojną do gminy Czarna, a także przedzielonej granicą gminy Łomna (Bystre, Lipie, Michniowiec). W dniu 1 lipca 1952 gmina Czarna w dalszym ciągu nie została podzielona na gromady. Doszłо do tego 29 września 1952, kiedy obszar odzyskany od ZSRR podzielno na siedem gromad:
Paniszczów, należący przed wojną do gminy Czarna wszedł w skład nowej gminy Polana.
Gminę Czarna zniesiono 29 września 1954 roku wraz z reformą wprowadzającą gromady w miejsce gmin.
Jednostkę przywrócono 1 stycznia 1973 roku po reaktywowaniu gmin.
Sąsiednie gminy.
Cisna, Lutowiska, Solina, gmina Ustrzyki Dolne. Gmina sąsiaduje z Ukrainą.

</doc>
<doc id="142707" url="https://pl.wikipedia.org/wiki?curid=142707" title="Czarna Górna">
Czarna Górna

Czarna Górna – wieś w Polsce położona w województwie podkarpackim, w powiecie bieszczadzkim, w gminie Czarna. Leży przy drodze wojewódzkiej nr 894 i drodze wojewódzkiej nr 896.
Miejscowość jest siedzibą gminy Czarna oraz rzymskokatolickiej parafii Podwyższenia Krzyża Świętego.
Wieś leży na zbiegu małej i dużej pętli bieszczadzkiej, na wschodnim miejscu ich połączenia. Znajdują się w niej: Szkoła Podstawowa im. Ignacego Łukasiewicza, Gminny Dom Kultury, Gminna Biblioteka Publiczna w Czarnej, Gminny Ośrodek Pomocy Społecznej, Zakład Gospodarki Komunalnej, a także kilka sklepów, poczta, przystanek PKS oraz galeria sztuki „Barak”.
W miejscowości istnieje klub piłki nożnej, "Jawornik Czarna", grający w A klasie, grupa "Krosno I".
Dawniej Czarna była jedną wsią. Obecnie podzielona jest administracyjnie na Czarną Górną i Czarną Dolną.
Historia.
Osada lokowana na prawie wołoskim w 1505 przez Andrzeja Wyderkę. Był on pierwszym wójtem w tej miejscowości. Otrzymał to prawo od Stanisława Kmity Sobieńskiego herbu Szreniawa (ok. 1450–1511), starosty przemyskiego. Istniał tu dwór obronny. Właścicielami Czarnej byli m.in.: Czarnieccy, Tarłowie, ks. Konstanty Korybut Wiśniowiecki, Stadniccy, Ossolińscy,
Mniszchowie, Kierzkowscy i Raszewscy. Na przełomie XVIII/XIX wieku właścicielami dóbr byli Kieszkowscy herbu Krzywda: Antoni, a następnie Stanisław. W połowie XIX wieku właścicielami posiadłości tabularnej w Czarnej byli spadkobiercy po Raszewskim.
W latach 1939–1941 na mocy paktu Związku Radzieckiego z hitlerowskimi Niemcami oraz w latach 1944–1951 wieś należała do ZSRR. Ponownie znalazła się w Polsce w ramach umowy o zamianie granic.
Od października 1939 do sierpnia 1944 wieś była siedzibą urzędu gminy w powiecie sanockim.
W czasie II wojny światowej powołano tu dwa plutony AK i drużynę dywersyjną. Dowódcą Placówki AK był ppor. Bolesław Knebloch ps. "Łachman", a pierwszym zastępcą kpt. Bolesław Rudziński ps. "Irka" oraz por. Paweł Rudyński. W czasie wojny oddziały AK spaliły w Czarnej 2 zbiorniki z ropą.
Z Czarnej pochodził Jan Dobrzański – uczestnik powstania styczniowego z 1863 roku, założyciel i kierownik Komitetu Bratniej Pomocy niosącej pomoc powstańcom styczniowym w 1864 roku. Naczelnik Ławy Lwowskiej, współorganizator polskiego Sokoła, dyrektor Teatru we Lwowie, dziennikarz, m.in. twórca "Gazety Narodowej", "Dziennika Mód Paryskich", "Dziennika Literackiego".
Zabytki.
We wsi znajduje się cerkiew greckokatolicka pw. św. Dymitra Męczennika wzniesiona w 1834, obecnie kościół parafialny rzymskokatolicki w parafii pw. Podwyższenia Krzyża Świętego. Świątynia jest jednym z nielicznych już reprezentantów nurtu klasycyzującego w drewnianej architekturze cerkiewnej. Zabytek szlaku architektury drewnianej województwa podkarpackiego.

</doc>
<doc id="142708" url="https://pl.wikipedia.org/wiki?curid=142708" title="Duesseldorf">
Duesseldorf



</doc>
<doc id="142709" url="https://pl.wikipedia.org/wiki?curid=142709" title="Dusseldorf">
Dusseldorf



</doc>
<doc id="142713" url="https://pl.wikipedia.org/wiki?curid=142713" title="Nikołaj Przewalski">
Nikołaj Przewalski

Nikołaj Michajłowicz Przewalski (ros. Николай Михайлович Пржевальский; ur. w Kimborowie koło Smoleńska, zm. w Karakole) – rosyjski geograf polskiego pochodzenia, generał, badacz środkowej i wschodniej Azji. Członek Rosyjskiego Towarzystwa Geograficznego od 1864, od 1878 członek honorowy Petersburskiej Akademii Nauk.
Biogram.
Urodził się w polskiej rodzinie szlacheckiej. Ojca, porucznika armii carskiej, stracił we wczesnym dzieciństwie. Był wychowywany przez matkę, Elenę Karetnikową. Po ukończeniu gimnazjum w Smoleńsku wstąpił w 1855 na ochotnika do armii, po roku uzyskał stopień oficerski, a po kilku latach służby skierowany na kurs do Akademii Sztabu Generalnego, który ukończył w 1863 i na ochotnika zgłosił się do walki z powstaniem styczniowym. W roku 1864 został nauczycielem geografii w szkole wojskowej w Warszawie. W roku 1867 został wysłany na Syberię do Irkucka. Do roku 1869 prowadził badania przyrodnicze w Kraju Ussuryjskim.
W 1870 wyruszył przez Mongolię do Pekinu, a stamtąd do północnego Tybetu. Ekspedycja zakończyła się w 1873. W latach 1876–1877 odbył drugą wyprawę badając jezioro Lob-nor jako drugi Europejczyk po Marco Polo. Odkrycie to zapoczątkowało długi spór między Przewalskim a innymi geografami, ponieważ odkrył je w innym miejscu niż wskazywały mapy chińskie. Dopiero późniejsze badania wykazały, że jezioro to zmienia swoje położenia w zależności od migracji rzek. W czasie tej wyprawy odkrył po drodze pasmo górskie Ałtyn-tag.
W 1879–1880 podjął wyprawę do Tybetu, ale napotkawszy zdecydowany opór władz tybetańskich wobec obcokrajowców udał się nad jezioro Kuku-nor i zbadał źródła Huang He. W tym czasie opisał po raz pierwszy w świecie dzikiego konia, nazwanego później koniem Przewalskiego.
W 1883–1885 zorganizował swoją ostatnią wyprawę przez Ułan Bator i Kuku-nor do źródeł Huang He.
W 1888 organizował kolejną wyprawę, jednak na samym początku, po przybyciu w rejon jeziora Issyk-kul i napiciu się nieprzegotowanej wody zapadł prawdopodobnie na tyfus brzuszny i umarł.
Przemierzył łącznie ponad 33 tys. km, publikując książkowe relacje ze swoich wypraw, gromadząc wraz ze współpracownikami wielką kolekcję fauny (7,5 tys. eksponatów) i flory (16 tys. eksponatów), w tym ponad 200 nowych gatunków. Jednym z ważniejszych zadań tych ekspedycji było sporządzanie map i chociaż uznano je później za niezbyt staranne, to były to pierwsze mapy tych obszarów dostępne Europie. Największe znaczenie w jego badaniach przyrodniczych miało odkrycie gatunku dzikiego konia stepowego, nazwanego koniem Przewalskiego. Na jego cześć przemianowano miejscowość Karakoł, gdzie zmarł, na Przewalsk. Nazwa ta obowiązywała w latach 1889–1921 i 1939–1991. Za swoje zasługi odznaczony za życia honorowymi medalami naukowymi rosyjskimi i międzynarodowymi, przyjęty do rosyjskiej Akademii Nauk (1878) oraz awansowany na generała – majora (1886). W środkowej części Kunlunu, w Azji Centralnej, na terytorium Chińskiej Republiki Ludowej istnieją Góry Przewalskiego.
Kontrowersyjne wątki z życia Przewalskiego.
W Polsce dyskutuje się pochodzenie Przewalskiego. Często wskazuje się, że był zrusyfikowanym Polakiem, inne źródła wymieniają narodowość rosyjską, białoruską, litewską czy ukraińską. W istocie prapradziad uczonego Korniło Anisimowicz Perewalski był Kozakiem, za zasługi wojskowe w wojnie przeciw Rosji obdarzonym szlachectwem przez Batorego. Wtedy zmienił wiarę na katolicką i nazwisko na Przewalski. Jego wnuk, Kazimierz po ucieczce z kolegium jezuickiego przeszedł na prawosławie i to wyznanie utrzymało się w rodzinie, która później służyła Rosji. Ojciec Nikołaja, Michał, służył jako ochotnik w carskiej armii i walczył przeciwko Polakom w powstaniu listopadowym. Sam Nikołaj Przewalski uważał się za Rosjanina i jako ochotnik prosił o skierowanie przeciwko powstaniu styczniowemu. Dlatego powszechne w źródłach międzynarodowych i rosyjskich traktowanie go jako Rosjanina wydaje się w pełni uzasadnione.
Według Donalda Rayfielda, profesora University of London, Przewalski był też homoseksualistą ukrywającym się za parawanem małżeństwa, a o jego skłonnościach wiedziały władze carskie. Tolerowano m.in. towarzystwo jego kochanków podczas wypraw badawczych.

</doc>
<doc id="142715" url="https://pl.wikipedia.org/wiki?curid=142715" title="Za linią wroga">
Za linią wroga

Za linią wroga (ang. "Behind Enemy Lines") – amerykański film wojenny z 2001 roku w reżyserii Johna Moore’a, z Gene’em Hackmanem i Owenem Wilsonem w rolach głównych.
Fabuła.
Lata 90. XX wieku. Trwa wojna domowa na Bałkanach. Lotniskowiec USS "Carl Vinson" (CVN-70) pod dowództwem admirała Leslie Reigarta (Gene Hackman) patroluje wody Morza Adriatyckiego. Służą na nim porucznik nawigator Chris Burnett (Owen Wilson) i porucznik pilot Jeremy Stackhouse (Gabriel Macht).
W trakcie rutynowego lotu rozpoznawczego Burnett ma dziwne odczyty na radarze. Decydują się zejść z ustalonej trasy patrolu. Okazuje się, że Serbowie dokonują masowych rozstrzeliwań ludności cywilnej. Piloci rozpoczynają fotografowanie tego wydarzenia. Okazuje się jednak, że stacjonujące w lesie wojska posiadają wyrzutnie rakiet przeciwlotniczych i ich samolot zostaje zestrzelony. Obaj katapultują się.
Gdy po wylądowaniu na spadochronach lotnicy spotykają się, okazuje się, że Jeremy jest lekko ranny w nogę. Wspólnie uzgadniają, że Chris uda się na pobliskie wzgórze, skąd będzie mógł wezwać pomoc przez radiostację ratunkową. Niestety, widzi stamtąd, że jego kolegę okrążają Serbowie pod dowództwem generała Miroslava Lokara. Podczas przesłuchania Stackhouse zapewnia, że jest sam, potem Serbowie wycofują się. Zostaje z nim jedynie najemnik Sasza. Ten stawia Jeremy’ego na nogi, po czym wyjmuje pistolet i, na wcześniejszy rozkaz Lokara, strzela mu w głowę. Widząc to Chris krzyczy z przerażenia i demaskuje się przed pościgiem. Generał Lokar nakazuje Saszy wytropienie i zabicie drugiego lotnika, chcąc pozbyć się świadków masakry ludności cywilnej i uniknąć odpowiedzialności.
W bezpiecznym miejscu Chris kontaktuje się z admirałem Reigartem i przekazuje informacje o zestrzeleniu i egzekucji Stackhouse’a. Reigert każe mu udać się do innej strefy, bo tam, gdzie się obecnie znajduje, nie może dotrzeć zespół ratunkowy.
Tymczasem na lotniskowcu admirał Piquet (Joaquim de Almeida) zakazuje Reigertowi organizowania akcji ratunkowej, ponieważ lotnicy złamali regulamin, wlatując w strefę zdemilitaryzowaną, co narażało na zerwanie rozmów pokojowych. Po osiągnięciu przez Chrisa wyznaczonego punktu w strefie zakazu lotów, ze względu na możliwość wywołania incydentu i nasilenia wojny domowej, Reigart rozkazuje Burnettowi udać się do punktu poza tą strefą. Jest to okolica miasta Hač. Admirał Piquet wysyła francuski oddział ratunkowy.
Na drodze do miasta ścigany przez najemnika Burnett zatrzymuje samochód, którym dociera do celu. Tam okazuje się, że na miasto wyruszyła wielka serbska ofensywa. W stosunkowo bezpiecznym miejscu dochodzi do konfliktu między Chrisem a mieszkańcami, którzy zarzucają mu, że jego kraj twierdzi przed kamerami, że jest pokój, a nie przejmuje się tym, co dzieje się naprawdę. W czasie ataku na jego kryjówkę, ubiera zabitego w swój kombinezon i wyposażenie, a sam przebiera się w serbski mundur i ucieka z miasta razem z jednym z pasażerów samochodu, młodym chłopakiem. Serbowie odnajdują ciało zabitego i pomimo zdemaskowania podstępu Chrisa, pokazują je reporterom telewizyjnym jako zwłoki porucznika Burnetta. Dowiadując się z telewizji o znalezieniu Burnetta, dowództwo odwołało francuski oddział komandosów tuż przed dotarciem do miejsca, gdzie Chris już czekał na ratunek. Zauważywszy charakterystyczny element w okolicy – posąg anioła nad przepaścią, Chris rozpoznaje miejsce, gdzie wylądował na spadochronie i gdzie spadł jego fotel. Rozstaje się z chłopakiem, a sam idzie aby uruchomić sygnalizator ratunkowy oraz by wyjąć z fotela nagranie, obciążające generała Lokara. Na miejscu podejmuje walkę z najemnikiem. W końcu udaje mu się pomścić przyjaciela, zabijając mordercę flarą.
Admirał Reigert organizuje zaś drugą akcję ratunkową, w której osobiście bierze udział. Serbowie jednak namierzają lotnika i wysyłają na niego bardzo liczny oddział wojska, w tym transportery opancerzone. Pod osłoną silnego ognia ze śmigłowców Chris Burnett wyjmuje nośnik z nagraniem z fotela i ucieka przed zagrożeniem.
Porucznik Chris Burnett pozostał w Marynarce Wojennej. Odzyskane nagranie umożliwiło skazanie Miroslava Lokara za zbrodnię ludobójstwa. Admirał Leslie Reigart został pozbawiony dowództwa Grupy Uderzeniowej, ale w drodze rekompensaty dano mu pracę „za biurkiem” w Waszyngtonie. Zamiast tego odszedł na zasłużoną emeryturę.
Film jest inspirowany autentycznymi wydarzeniami.
Realizacja.
Ze względu na fakt, że Serbowie zostali przedstawieni jako postacie jednoznacznie negatywne, twórcy mieli problem ze znalezieniem serbskich aktorów, którzy zgodziliby się zagrać swoich rodaków. Do pomocy wykorzystano Chorwatów i Słoweńców. Epizod w filmie zagrał polski aktor Olek Krupa (jako generał Miroslav Lokar).
Pomimo akcji toczonej w Bośni, film powstawał na Słowacji, między innymi w bratysławskim Koliba Studios. Gdy ekipa zjawiła się na planie, okazało się, że po raz pierwszy od ponad stu lat na Słowacji nie spadł śnieg na zimę. Zmusiło to twórców do zastosowania sztucznego śniegu i dowożenia go z górskich rejonów. Niektóre z ujęć kręcono na lotniskowcach USS "Carl Vinson" (CVN-70) i USS "Constellation" (CV-64) na akwenie Oceanu Spokojnego.
Do zdjęć wykorzystano również sprzęt pochodzenia radzieckiego, m.in. wóz plot. Strieła-10 i czołg T-72. W trakcie kręcenia sceny, gdy czołg przebija się przez ścianę, reżyser John Moore znalazł się niebezpiecznie blisko jego gąsienic. Stojący w pobliżu kaskader zdążył go jednak odciągnąć od maszyny.
Okres zdjęciowy trwał od 16 października 2000 roku do stycznia 2001. Budżet, jaki posłużył twórcom do nakręcenia obrazu, szacunkowo wynosił czterdzieści milionów dolarów.
Kontrowersje.
Film został zainspirowany prawdziwą historią kapitana Scotta O’Grady’ego, który 2 czerwca 1995 roku został zestrzelony przez serbską obronę przeciwlotniczą w trakcie wykonywania zadań w ramach operacji "Deny Flight". O’Grady miał pozwać twórców filmu za zekranizowanie jego przeżyć bez jego zgody, zarzut jednak oddalono. Powodem był fakt, że film i historia O’Grady’ego noszą więcej różnic niż podobieństw. O’Grady wykonywał lot w jednomiejscowym myśliwcu F-16 (a nie dwumiejscowym F/A-18 Hornet, jak pokazano to w filmie), a w trakcie swojej ucieczki przed serbską obławą ani razu nie zbliżył się do zamieszkanych rejonów Bośni. O’Grady nie leciał również na misję rozpoznawczą i nie sfotografował Serbów nad masowymi grobami, jak zostało to przedstawione w filmie.

</doc>
<doc id="142716" url="https://pl.wikipedia.org/wiki?curid=142716" title="New Wave of British Heavy Metal">
New Wave of British Heavy Metal

New Wave of British Heavy Metal (Nowa fala brytyjskiego heavy metalu) – nurt w muzyce metalowej zapoczątkowany pod koniec lat 70. przez zespoły brytyjskie. Powstał przede wszystkim pod wpływem rozwijającej się wówczas w Londynie muzyki punkrockowej. Towarzyszył temu spadek zainteresowania zespołami typu Led Zeppelin, Deep Purple, Black Sabbath czy Rush. 
Po kilkunastu miesiącach gwałtownego rozwoju punk rock utracił zarówno masową popularność jak i zainteresowanie mediów, co pozwoliło na odrodzenie hard rocka i heavy metalu, właśnie dzięki artystom reprezentującym NWOBHM. Termin został ukuty przez brytyjskiego dziennikarza muzycznego Geoffa Bartona, który użył sformułowania po raz pierwszy na łamach czasopisma "Sounds" 19 maja 1979, relacjonując imprezę muzyczną w klubie Music Machine znajdującym się w londyńskiej dzielnicy Camden.
Reprezentantami tego nurtu są m.in. Iron Maiden (uważani za awangardę i pionierów NWOBHM), Judas Priest, Motörhead, Venom, Raven, Tygers of Pan Tang, Def Leppard, Angel Witch, Diamond Head, Saxon. Choć nowa fala brytyjskiego metalu była odpowiedzią na punk rock, muzyka zespołów nurtu zawiera wiele elementów wspólnych z punkiem, np. szybkie tempo utworów, szorstkie brzmienie czy charakterystyczna estetyka. Elementy te rzadko występowały w hard rocku przed eksplozją popularności punk rocka.
NWOBHM odegrał istotną rolę w dalszym rozwoju heavy metalu m.in. zapoczątkował kształtowanie się nowych sub-gatunków metalu, takich jak m.in. thrash metal, speed metal, black metal, death metal, power metal, funk metal, grindcore czy crossover.

</doc>
<doc id="142717" url="https://pl.wikipedia.org/wiki?curid=142717" title="Keanu Reeves">
Keanu Reeves

Keanu Charles Reeves (/kiˈɑːnu: tʃɑɹlz ɹˈiːvz/) (ur. 2 września 1964 w Bejrucie) – kanadyjski artysta i przedsiębiorca: aktor, reżyser, producent filmowy, muzyk i filantrop.
Występował w seriach filmowych, takich jak: "Matrix" oraz "John Wick". Uważany za jednego z najlepszych producentów filmowych na świecie i jednego z najlepiej opłacanych aktorów swojego pokolenia.
31 stycznia 2005 otrzymał gwiazdę w Alei Gwiazd w Los Angeles znajdującą się przy 6801 Hollywood Boulevard.
Życiorys.
Wczesne lata.
Urodził się 2 września 1964 w Bejrucie jako syn geologa Samuela Nowlina Reevesa Jr., Amerykanina azjatyckiego pochodzenia (pół Chińczyka, pół Hawajczyka, mającego także portugalskie korzenie) oraz Patricii Taylor – Angielki, stylistki i projektantki kostiumów dla artystów, takich jak Alice Cooper, Dolly Parton, Emmylou Harris czy David Bowie. Wychowywał się z siostrą Kim (ur. 1966), urodzoną z pierwszego małżeństwa ojca, w Australii. Jego matka pracowała jako tancerka w lokalnym klubie, gdy poznała jego ojca. Kiedy małżeństwo zakończyło się rozwodem, przeniosła się z Keanu i Kim do Nowego Jorku. W 1967, kiedy Keanu miał trzy lata, zmarł jego ojciec. W 1969 matka po raz drugi wyszła za mąż za Paula Aarona, broadwayowskiego reżysera, a następnie przeniosła się z dziećmi do Toronto w Kanadzie, gdzie uzyskała obywatelstwo. Małżeństwo trwało tylko rok. Za mąż wychodziła jeszcze dwukrotnie – za promotora rockowego Roberta Millera, z którym ma córkę Karinę Miller (ur. 1976), a następnie za właściciela salonu fryzjerskiego, Jacka Bonda. Z nowego związku ojca Keanu ma przyrodnią siostrę, Emmę.
Gdy miał dziewięć lat, wystąpił w przedstawieniu George’a Abbotta "Damn Yankees". W Kanadzie uczęszczał do Jesse Ketchum Public School, a następnie studiował na De La Salle College. Cierpi na dysleksję. Jako nastolatek grał w hokeja jako bramkarz zespołu i otrzymał przydomek „The Wall” (pol. „Mur”), ponadto należał do drużyny szachowej. Naukę kontynuował w Etobicoke School of the Arts w Ontario. Nie mógł przystosować się do szkoły – choć uczył się przeciętnie, miał trudności związane z rówieśnikami i nauczycielami. W 1981, mając 17 lat, porzucił szkołę. Dorabiał, pracując jako ogrodnik, poza tym ostrzył łyżwy i był kucharzem w restauracji Patissima.
Kariera.
Na początku kariery sugerowano, by aktor ze względu na swoje oryginalne imię posługiwał się pseudonimem (wśród propozycji pojawiły się K.C. Reeves, Norman Kreeves czy Chuck Spadina), jednak Reeves pozostał przy swoich prawdziwych personaliach. W wieku 19 lat zadebiutował na scenie w homoerotycznym dreszczowcu "Wolfboy" (1984) w reżyserii Johna Palmera na profesjonalnej scenie Leah Posluns Theatre w Toronto, gdzie rok potem wystąpił jako Merkucjo w tragedii szekspirowskiej "Romeo i Julia" (1985).
Swoje pierwsze doświadczenia przed obiektywem kamery nabywał dzięki występom w niewielkich produkcjach kanadyjskiej telewizji. Pojawił się w reklamie Coca-Coli oraz gościnnie w sitcomie CBS "Hangin’ In" (1984) i serialu policyjnym CTV Television Network "Nocna gorączka" ("Night Heat", 1985) z Jeffem Wincottem. W dramacie obyczajowym "Youngblood" (1986) zagrał postać hokeisty u boku Roba Lowe i Patricka Swayze. Wystąpił w niewielkiej roli Buddy’ego Martina w dramacie kryminalnym HBO "Akt zemsty" ("Act of Vengeance", 1986) z Charlesem Bronsonem. Po roli Le Chevaliera Raphaela Danceny w filmie Stephena Frearsa "Niebezpieczne związki" ("Dangerous Liaisons", 1988) wystąpił w roli Toda, naiwnego ojca i męża w filmie "Spokojnie, tatuśku" ("Parenthood", 1989), oraz Teda Logana w komedii Stephena Hereka "Wspaniała przygoda Billa i Teda" ("Bill &amp; Ted’s Excellent Adventure", 1989) z Alexem Winterem.
Zagrał w teledysku do piosenki Pauli Abdul „Rush Rush” (1991). W następnych latach wystąpił w wielu filmach u licznych reżyserów światowego kina, tworząc kreacje m.in. w "Moje własne Idaho", "Mały Budda" czy "Wiele hałasu o nic". Za rolę początkującego agenta FBI Johnny’ego Utaha w dramacie sensacyjnym Kathryn Bigelow "Na fali" ("Point Break", 1991) otrzymał MTV Movie Award jako najbardziej pożądany aktor. Na potrzeby gry w filmie nauczył się surfować. Z kolei za występ w roli Jonathana Harkera w "Drakuli" (1992) był szeroko krytykowany przez krytyków, ponadto sam twierdził, że źle zagrał swoją postać.
W latach 1991–2002 grał na gitarze basowej w zespole folk-thrashowym Dogstar.
W 1994 zagrał Jacka Travena u boku Sandry Bullock w filmie ', który stał się ogromnym sukcesem komercyjnym (film zarobił 350 mln USD przy 30 mln budżecie). Uczynił on z niego gwiazdora Hollywood, a zarazem jednego z najlepiej zarabiających aktorów amerykańskich. Odrzucił propozycję ponownego zagrania Travena w kontynuacji "Speed" – ' (1995), a także odmówił głównej roli w filmie "Gorączka", bo wolał występować w "Hamlecie" na scenie Royal Manitoba Theatre Centre. Następnie zagrał postać prawnika Kevina Lomaxa w "Adwokacie diabła" (1997) u boku Ala Pacino i Charlize Theron. Jego popularność wzrosła dzięki roli Neo w "Matriksie" (1999) i jego sequelach, a krytycy – dotychczas chłodno oceniający występy aktora – przychylniej ocenili jego grę, uznaje się także, iż występ Reevesa w roli pierwszoplanowej miał duży wpływ na sposób przedstawiania w mediach aktorów reprezentujących mniejszości etniczne, a także wpłynął na szerszą ekspozycję w kinach amerykańskich aktorów azjatyckiego pochodzenia. Na potrzeby roli w filmie przez cztery miesiące poświęcał po osiem godzin dziennie na treningi kung-fu pod okiem kaskadera Yuena Woo-pinga.
W komediodramacie sportowym Briana Robbinsa "Krótka piłka" ("Hardball", 2001) zagrał niespokojnego uzależnionego od hazardu Conora O’Neilla, który zamierza spłacić swoje wierzytelności i podejmuje się szkolenia drużyny baseballowej. Sukces odniosły również "Constantine" (2005) i "Przez ciemne zwierciadło" (2006).
W 2010 zdjęcia Reevesa stały się inspiracją dla internautów do tworzenia memów. Sam aktor ocenił przeróbki swoich zdjęć jako „czystą, dobrą zabawę”.
W 2011 zadebiutował jako producent filmowy obrazem "Skok Henry’ego", w którym zagrał główną rolę. W tym samym roku wydał tomik poezji "Ode to Happiness" oraz założył z zaprzyjaźnionym projektantem motocykli Gardem Hollingerem firmę produkcyjną Arch Motorcycle Company.
W 2010 i 2012 pojawił się na festiwalu Camerimage w Bydgoszczy.
W 2013 zadebiutował jako reżyser filmem "Człowiek Tai Chi", w którym zagrał postać Donaki Marka. W kolejnym roku premierę miał film "John Wick", w którym zagrał rolę tytułowego byłego zabójcy, którego nowe życie rozpada się, pozostawiając żądzę zemsty. Film odniósł sukces komercyjny (zarobił 86 mln USD przy budżecie 20 mln) i zyskał przychylne recenzje krytyków, rozpoczynając nową franczyzę. W 2017 sukces odniósł sequel filmu – "John Wick 2", w 2019 do kin trafił "John Wick 3: Parabellum", w tym samym roku zapowiedziano też czwartą część serii.
W 2017 wraz z zaprzyjaźnioną malarką Alexandrą Grant założył wydawnictwo książkowe X Artists’ Books. W 2019 na E3 przedsiębiorstwo CD Projekt Red przedstawiło zwiastun gry "Cyberpunk 2077", w której Reeves użyczył głosu i wizerunku jednemu z głównych bohaterów, Johnny’emu Silverhandowi, buntownikowi walczącemu o przetrwanie.
Życie prywatne.
W latach 1986–1990 spotykał się z Jill Schoelen. W pierwszej połowie lat 90. był związany z Sofią Coppolą. W 1998 związał się z Jennifer Syme. 24 grudnia 1999 jego jedyna córka urodziła się martwa. 2 kwietnia 2001 Jennifer Syme zginęła w wypadku samochodowym. W 2008 spotykał się z modelką i aktorką Chiną Chow.
W 1988 w wyniku wypadku motocyklowego przeszedł operację usunięcia śledziony. Jest leworęczny.

</doc>
<doc id="142724" url="https://pl.wikipedia.org/wiki?curid=142724" title="Żelazostopy">
Żelazostopy

Żelazostopy, ferrostopy, stopy wstępne żelaza - stopy przejściowe zawierające pewne ilości żelaza i jeden lub więcej pierwiastków należący do metali nieżelaznych bądź półmetali i są to najczęściej – krzem, mangan i chrom, będące składnikami stopowymi. Są one dodatkami w produkcji stali. Wprowadzenie pierwiastków stopowych za pomocą żelazostopów zapewnia nadanie odpowiednich właściwości produkowanej stali stopowej. Spełniają one funkcje modyfikatorów i odtleniaczy.
Wbrew temu, co sugeruje nazwa, zwykle zawartość żelaza jest mniejsza niż pozostałych składników żelazostopu.

</doc>
<doc id="142726" url="https://pl.wikipedia.org/wiki?curid=142726" title="Paweł IV (papież)">
Paweł IV (papież)

Paweł IV (łac. "Paulus IV", właśc. Giovanni Pietro Carafa CRT; ur. 28 czerwca 1476 w Capriglia Irpina, zm. 18 sierpnia 1559 w Rzymie) – papież w okresie od 23 maja 1555 do 18 sierpnia 1559. Jeden z założycieli zakonu teatynów.
Życiorys.
Wywodził się z neapolitańskiej szlachty, był synem Giovanniego Antonia Carafy i Vittorii Camponeschi. W 1494 wstąpił do stanu duchownego. O jego edukację zadbał wuj, kardynał Oliviero Carafa (1430-1511). Nauczył się kilku języków starożytnych, m.in. greki i hebrajskiego. W 1500 został szambelanem papieskim. Dzięki protekcji wuja w 1505 został biskupem Chieti, a w 1512 uczestniczył w V Soborze Laterańskim. Następnie, w latach 1513-1514 był legatem Leona X wobec króla Anglii Henryka VIII. W czasie tej misji odwiedził Flandrię, gdzie nawiązał kontakt z Erazmem z Rotterdamu. W latach 1515-1519 był nuncjuszem w Hiszpanii. W 1518 został nominowany arcybiskupem Brindisi, zachowując diecezję Chieti. Po wystąpieniu Lutra, sympatyzujący dotąd z humanistami, Carafa przeszedł na pozycje im wrogie, upatrując w nich potencjalnych heretyków. Od pontyfikatu Hadriana VI działał na rzecz kontrreformacji. Aby móc sprostać temu zadaniu, w 1524 wyrzekł się posiadanych lukratywnych urzędów (w tym obu biskupstw) i stanął na czele zakonu żebraczego teatynów.
Wybrany w 1534 papież Paweł III wezwał Carafę do Rzymu i 22 grudnia 1536 mianował go kardynałem. Od roku 1537 do 1541 był kardynałem prezbiterem San Sisto, od 1541 do 1543 – kardynałem prezbiterem San Clemence, a od 1543 do 1544 kardynałem prezbiterem Santa Maria in Trastevere. Był jednym z czołowych współpracowników tego papieża w reformowaniu Kurii Rzymskiej, należał do kilku komisji kardynalskich poświęconych temu zagadnieniu. W 1542 wszedł w skład trybunału Rzymskiej Inkwizycji, gdzie był znany ze swojej bezkompromisowości. W 1544 został kardynałem biskupem Albano, a następnie Sabiny (1546), Frascati (1550), Porto e S. Rufina (1553) i na koniec Ostia e Velletri (1553). W 1537 Paweł III mianował go arcybiskupem Chieti, a w 1549 przeniósł do archidiecezji Neapolu. Od 1553 sprawował funkcję dziekana Kolegium Kardynałów. Na papieża został wybrany 23 maja 1555 i przyjął imię Paweł IV.
Pontyfikat.
Jako papież dążył do pogłębienia przeprowadzanych reform w Kościele, był jednak przeciwny kontynuowaniu obrad soboru trydenckiego. Reformy te chciał wprowadzać samodzielnie, opierając się głównie na odnowionej Inkwizycji, której pracami kierował bezpośrednio aż do 1558, gdy wyznaczył kardynała Michele Ghisleri nowym Wielkim Inkwizytorem. Przyczynił się do opublikowania pierwszego oficjalnego indeksu ksiąg zakazanych w 1559 (nieoficjalne spisy ksiąg zakazanych publikowane przez Inkwizycję ukazywały się już od 1543). Był przeciwny jakimkolwiek negocjacjom z protestantami, uważając ich za heretyków. Potępił augsburski pokój religijny z 1555. Podejrzeń o herezję nie uniknęli nawet kardynałowie. W 1557 nakazał wytoczenie procesu kardynałowi Giovanni Girolamo Morone i Reginaldowi Pole, i to pomimo że ten ostatni kierował wówczas dziełem rekatolicyzacji Anglii. Morone został wtrącony do więzienia, natomiast Pole uniknął tego losu tylko dlatego, że zmarł w 1558 w Anglii. Morone po śmierci Pawła IV został oczyszczony z zarzutów. Bardziej uzasadnione były represje wobec kardynała Ippolito d’Este, któremu papież zarzucił symonię. Wpływowy kardynał z książęcego rodu Ferrary uniknął więzienia, ale musiał udać się na wygnanie. Bulla "Cum ex apostolatus officio" z 15 lutego 1559 uznawała za nieważny wybór heretyka na papieża – powszechnie uważano, że ostrze tej bulli było wymierzone przeciwko kardynałom Morone i d’Este, którzy obaj uchodzili za papabile. Przyczynił się też do zamknięcia Żydów w getcie otoczonych murem, potępił również judaizm w swej bulli "Cum nimis absurdum" i nakazał nosić judaistom charakterystyczne nakrycia głowy. Swoją decyzję argumentował podejściem wyznawców religii mojżeszowej do chrześcijan i samej osoby Jezusa z Nazaretu. Paweł IV starał się wyplenić z Rzymu oznaki rozpusty. Pokładał nadzieję w przestrzeganiu celibatu wśród duchownych i zasad obyczajności wśród osób świeckich, czym naraził się na gniew zdemoralizowanej części duchowieństwa i licznych kurtyzan rzymskich. Kobietom zabraniał noszenia sukien z głęboko wyciętymi dekoltami.
Pod względem politycznym Paweł IV był zdecydowanym przeciwnikiem Hiszpanii, którą uważał za okupanta swojej ojczyzny, Neapolu. W grudniu 1555 zawarł antyhiszpański sojusz z Francją, jednak wojna, podczas której papież nie wahał się wzywać na pomoc muzułmańskich Turków, zakończyła się dla wojsk papieskich i Francji totalną klęską: pokój w Cateau-Cambrésis z 3 kwietnia 1559 ugruntował dominację Hiszpanii we Włoszech.
Program reform wdrażany przez Pawła IV nie przewidywał zniesienia nepotyzmu. Przeciwnie, wspierał on swoją rodzinę w nie mniejszym stopniu niż Aleksander VI czy Paweł III. Jego bratanek Carlo Carafa został w 1555 kardynałem, legatem Bolonii i superintendentem Państwa Kościelnego. Do Kolegium Kardynalskiego powołał też dwóch dalszych krewnych: Diomede Carafa i Alfonso Carafa. Carlo stał się prawą ręką papieża i szybko zdobył złą sławę. Był brutalny, chciwy i prowadził rozwiązły tryb życia. W trakcie wojny z Hiszpanią papież skonfiskował lenno Paliano, należące dotąd do prohiszpańskiego rodu Colonna, co nastawiło ten ród wraz z jego klientelą przeciwko Pawłowi IV i jego krewnym. Lenno to otrzymał Giovanni Carafa, brat Carla.
Występki Carlo Carafy długo były niezauważane przez Pawła IV, gdy jednak w styczniu 1559 przedstawiono papieżowi listę jego przestępstw, nadużyć i niemoralnych zachowań, popadł on w niełaskę, został pozbawiony władzy i wygnany z Rzymu.
Autokratyczny styl rządów Pawła IV i nadużycia jego krewnych, po jego śmierci doprowadziły do zamieszek. Wzburzony lud usiłował uniemożliwić jego pochówek. Splądrowano budynek Inkwizycji i zdewastowano pomnik papieża. Na jego głowę jeden z Żydów założył żółty kapelusz hańby, który nosili mieszkańcy getta.
Jego następca Pius IV wytoczył procesy członkom rodziny Carafa, kilku z nich (w tym kardynał Carlo i jego brat Giovanni) zostało straconych.
Kreował 18 kardynałów na trzech konsystorzach (lub 19 na czterech konsystorzach, jeśli liczyć Williama Peto, który nie przyjął nominacji).
Grobowiec papieża znajduje się w rzymskiej bazylice Najświętszej Maryi Panny powyżej Minerwy.

</doc>
<doc id="142728" url="https://pl.wikipedia.org/wiki?curid=142728" title="Paschalis III">
Paschalis III

Paschalis III, właśc. Guido di Crema (ur. ok. 1110 w Cremie, zm. 20 września 1168 w Rzymie) – włoski duchowny katolicki, kardynał, antypapież w okresie od 22 kwietnia 1164 do 20 września 1168.
Życiorys.
Pochodził z miasta Crema w Lombardii z rodziny hrabiów Camisano. W 1144 roku Lucjusz II mianował go kardynałem diakonem, a w 1145 papież Eugeniusz III nadał mu kościół tytularny S. Maria in Portico. W 1148 był legatem w Polsce w celu upomnienia się o prawa księcia Władysława II, pierworodnego syna Bolesława Krzywoustego, wygnanego przez młodszych przyrodnich braci. Guido rzucił wówczas klątwę na braci Władysława i ich stronników, nie zdołał jednak wyegzekwować przywrócenia go na tron. W następnych latach był jednym z liderów frakcji procesarskiej w kurii papieskiej. Na przełomie 1152/53 uczestniczył w negocjacjach, które doprowadziły do zawarcia tzw. Traktatu z Konstancji między cesarzem Fryderykiem I a Stolicą Apostolską. Traktat ten nie przetrwał długo, gdyż już wkrótce wybrany w 1154 papież Adrian IV popadł z cesarzem w konflikt i zawarł sojusz z sycylijskimi Normanami. Kardynał Guido wraz z grupą kilku innych kardynałów był przeciwnikiem tej zmiany polityki papiestwa, mimo to w marcu 1158 Adrian IV promował go do rangi kardynała prezbitera Santa Maria in Trastevere. Sygnował bulle papieskie między 18 czerwca 1144 a 23 maja 1159. W trakcie podwójnej elekcji w 1159 poparł wybór procesarskiego kandydata Wiktora IV, i stał się jednym z jego najgorliwszych stronników. Sygnował bulle Wiktora IV między jesienią 1159 a 18 kwietnia 1164. Jako legat we Francji bezskutecznie usiłował nakłonić władców Francji i Anglii do poparcia antypapieża. Po śmierci Wiktora IV w Lukce (20 kwietnia 1164) został naznaczony na nowego antypapieża przez Rainalda z Dassel, arcybiskupa Kolonii i zatwierdzony przez „wiktoryńskich” kardynałów (22 kwietnia 1164). Przyjął imię Paschalis III. Sakrę biskupią przyjął od biskupa Henryka z Liège 26 kwietnia.
Nowy antypapież miał duże problemy ze zdobyciem uznania. Po śmierci Wiktora IV znaczna część niemieckiego episkopatu uznała Aleksandra III i była przeciwna kontynuowaniu schizmy. Również cesarz Fryderyk Barbarossa początkowo się wahał, ostatecznie jednak na synodzie w Würzburgu w maju 1165 uznał go i wymusił to samo na niemieckich i północnowłoskich biskupach; oporni byli pozbawiani urzędu. W rewanżu Paschalis w dniu 8 stycznia 1166 kanonizował w Akwizgranie Karola Wielkiego, na co nalegał Fryderyk. Wiadomo, że podczas kanonizacji byli obecni biskupi z Polski, co świadczy, że również Polska wspierała wówczas antypapieża. Poza Cesarstwem i Polską, Paschalis miał jednak praktycznie zerowe poparcie, a i w samym Cesarstwie (zwł. w Bawarii i Lombardii) istniała dość silna opozycja przeciw niemu. W listopadzie 1165 Aleksander III powrócił do Rzymu, a antycesarski bunt w Lombardii doprowadził do wygnania prawie wszystkich biskupów wspierających Paschalisa i zastąpienia ich aleksandryjczykami. Dopiero zbrojna interwencja Fryderyka I we Włoszech w 1167 doprowadziła do częściowego spacyfikowania buntu i umożliwiła Paschalisowi zainstalowanie się w Rzymie. Tam 22 lipca 1167 został uroczyście intronizowany i koronowany, a 1 sierpnia koronował (powtórnie) Fryderyka I i jego żonę Beatrycze. Zmarł nieco ponad rok później w Rzymie, bez pojednania z Aleksandrem III.

</doc>
<doc id="142734" url="https://pl.wikipedia.org/wiki?curid=142734" title="Chang Jiang">
Chang Jiang



</doc>
<doc id="142737" url="https://pl.wikipedia.org/wiki?curid=142737" title="Grębocin">
Grębocin



</doc>
<doc id="142738" url="https://pl.wikipedia.org/wiki?curid=142738" title="Dexter Holland">
Dexter Holland

Dexter Holland, właśc. Bryan Keith Holland (ur. 29 grudnia 1965 w Garden Grove, Kalifornia) – amerykański wokalista i gitarzysta, jeden z założycieli punkowego zespołu The Offspring, właściciel niezależnej wytwórni płytowej Nitro Records, z wykształcenia biolog.
Życiorys.
Kariera z The Offspring.
Po niedostaniu się na koncert Social Distortion w 1984 roku postanowił stworzyć zespół ze szkolnym przyjacielem i kolegą z drużyny cross-country Gregiem Krieselem. Był to zespół Manic Subsidal, którego nazwa została wkrótce zmieniona na The Offspring. Po nagraniu demo w 1988 roku zespół podpisał porozumienie z małą wytwórnia Nemesis Records, dla której nagrał w marcu 1989 pierwszy pełnej długości album zatytułowany po prostu "The Offspring". Ten album został ponownie wydany 21 listopada 1995 przez wytwórnię Hollanda Nitro Records.
W 1991 roku zespół podpisał kontrakt z wytwórnią Epitaph Records, dla której nagrywały Bad Religion, L7, NOFX, Pennywise i inne podobne zespoły. Ostatnim albumem nagranym dla wytwórni był "Smash" z 1994 roku, który nadal posiada rekordową sprzedaż. Zespół podpisał następnie porozumienie z Columbia Records w 1996 roku (chociaż Dexter twierdzi, że Brett Gurewitz, właściciel Epitaphu sprzedał kontrakt Columbii), dla której wydał "Ixnay on the Hombre" (1997), "Americanę" (1998), "Conspiracy of One" (2000), "Splintera" (2003), "Rise And Fall, Rage And Grace" (2008) i "Days Go By" (2012).
Bryan Holland urodził się 29 grudnia 1965 w Garden Grove, w hrabstwie Orange jako syn administratora szpitala i nauczycielki. Jest trzecim dzieckiem z 4 rodzeństwa. Jest bratankiem reżysera Toma Hollanda i kuzynem aktora Josha Hollanda
Wykształcenie i kariera naukowa.
Holland uczęszczał do szkoły Pacifica High School w Garden Grove w Kalifornii. Był zawsze najlepszym uczniem, brał udział w biegach przełajowych i był prezesem koła matematycznego. Później studiował na University of South California (USC), gdzie uzyskał licencjat z biologii, a następnie tytuł magistra z biologii molekularnej. W 1994 zamierzał doktoryzować się w tej dziedzinie – jednak plany te pokrzyżowało mu wydanie płyty Smash i osiągnięcie przez zespół tą płytą tak dużego sukcesu. 
Po powrocie na studia kontynuował swoją pracę badawczą w Laboratorium Onkologii Wirusowej, w Keck School of Medicine, będącej częścią University of South California. 
11 maja 2017 roku uzyskał tytuł doktora w dziedzinie biologii molekularnej. Jego praca doktorska dotyczyła odkryć w genetyce, które mogą się przyczynić do poznania mechanizmów obrony organizmu przed wirusem HIV.
Życie osobiste.
12 sierpnia 1995 ożenił się ze stylistką fryzur Kristine Luna, współautorką piosenki „Session” z albumu Ignition, z którą rozwiódł się w 2012 roku. W 2013 poślubił Amber Sasse. 
Ma córkę Alexę z poprzedniego związku. Jej matka zginęła w 1994 w wypadku samochodowym. Prawdopodobnie jej poświęcił piosenkę "Gone Away".
Zainteresowania i filantropia.
Dexter jest właścicielem niezależnej wytwórni płytowej Nitro Records, którą założył z Gregiem K. w 1994. Razem z Jello Biafra, założył fundację FSU, która ma na celu promowanie „sprawiedliwości ekonomicznej”.
Dexter ma licencję pilota i własny samolot o nazwie "Anarchy Airlines". W 2004 roku odbył podróż dookoła świata w 10 dni samolotem Cessna Citation.
W 2006 roku uczestniczył w Los Angeles Marathon, aby zebrać pieniądze na rzecz The Innocence Project (kliniki zajmującej się badaniami DNA w sprawach dotyczących ustalania ojcostwa lub osób skazanych za gwałt).
Ma własną markę pikantnego sosu, "Gringo Bandito", która od 4 stycznia 2016 r. jest dostępna na rynku polskim.
Dexter interesuje się samolotami i lataniem, surfingiem oraz grami wideo.
Używany sprzęt.
Dexter na co dzień używa gitar marki Ibanez RG, wykonanych z drewna mahoniowego. Podczas pracy nad albumem „Rise and Fall, Rage and Grace” używał gitary marki Gibson. Używa także wzmacniacze Mesa Boogie i Bogner oraz przetworniki marki Furman.

</doc>
<doc id="142740" url="https://pl.wikipedia.org/wiki?curid=142740" title="Gene Hackman">
Gene Hackman

Gene Hackman, właściwie Eugene Allen Hackman (ur. 30 stycznia 1930 w San Bernardino) – amerykański aktor i pisarz. 
W karierze, która trwała ponad sześć dekad, zdobył dwa Oscary, cztery Złote Globy, Nagrodę Gildii Aktorów Ekranowych, dwie nagrody BAFTA i Srebrnego Niedźwiedzia.
Był pięciokrotnie nominowany do Oscara; otrzymał nagrodę dla najlepszego aktora pierwszoplanowego jako niezłomny detektyw Jimmy „Popeye” Doyle dramacie kryminalnym Williama Friedkina "Francuski łącznik" (1971) i dla najlepszego aktora drugoplanowego jako „Mały” Bill Daggett w westernie Clinta Eastwooda "Bez przebaczenia" (1992). Ponadto był 3 razy nominowany do tej nagrody; za rolę pierwszoplanową Bucka Barrowa, starszego brata Clyde’a (Warren Beatty) w biograficznym dramacie kryminalnym Arthura Penna "Bonnie i Clyde" (1967), rolę drugoplanową profesora college’u Gene’a Garrisona w dramacie Gilberta Catesa "Nigdy nie śpiewałem dla mojego ojca" (1970) i agenta Ruperta Andersona w dramacie kryminalnym Alana Parkera "Missisipi w ogniu" (1988).
Życiorys.
Wczesne lata.
Urodził się w San Bernardino w Kalifornii jako syn Ann Lydii Elizabeth (z domu Gray) i Eugene’a Ezry Hackmana. Jego ojciec był Amerykaninem, a matka Kanadyjką, urodzoną w hrabstwie Lambton w Ontario. Jego przodkowie to Anglicy, Niemcy, Szkoci i Holendrzy. Wychowywał się w Danville w Illinois. Przez sześć miesięcy studiował dziennikarstwo na Uniwersytecie Illinois w Urbanie. Studiował w nowojorskiej szkole radiowej. Uczył się aktorstwa w Pasadena Playhouse. W latach 1947–1950 służył w United States Marine Corps jako disc jockey i prezenter wiadomości dla stacji radiowej jednostki.
Kariera aktorska.
W 1958 zadebiutował na scenie off-Broadwayu w przedstawieniu "Chaparral". W 1959 wystąpił jako John Kempe w produkcji off-broadwayowskiej "Świętość Margery Kempe". Po raz pierwszy wystąpił na ekranie w niewielkiej roli policjanta w biograficznym dramacie kryminalnym "Mad Dog Coll" (1961) z Tellym Savalasem i jako Joe Lawson w serialu kryminalnym "Tallahassee 7000" (1961) z Walterem Matthau. W 1963 trafił na Broadway jako Charles Widgin Rochambeau w sztuce Irwina Shawa "Dzieci z ich gier". 
Pierwszą znaczącą rolę jako Norman zagrał w dramacie Roberta Rossena "Lilith" (1964). Gwiazdą tego filmu był Warren Beatty, który później namówił Arthura Penna, by obsadził Gene’a w filmie "Bonnie i Clyde". Hackman otrzymał za rolę w nim swoją pierwszą nominację do Oscara, a jego kariera nabrała rozpędu. Prawdziwą gwiazdą stał się po zagraniu swojej życiowej roli we "Francuskim łączniku" z 1971. W swej karierze potrafił stworzyć skrajnie różne postacie – zarówno szlachetnych bohaterów, jak i tzw. „czarne” charaktery. Ze względu na aparycję nie był obsadzany w rolach amantów. Jego postacie to głównie dojrzali mężczyźni, profesjonaliści w jakimś fachu, o złożonej psychice, często stawiani w sytuacjach z dylematami moralnymi.
Hackman pozostaje jednym z najwybitniejszych aktorów w historii amerykańskiego kina. Stworzył szereg legendarnych kreacji, m.in. niezłomnego detektywa Jimmy’ego „Popeye'a” Doyle’a we "Francuskim łączniku", bohaterskiego pastora w "Tragedii „Posejdona”", speca od podsłuchów w filmie "Rozmowa", gen. Stanisława Sosabowskiego w "O jeden most za daleko", Lexa Luthora w serii filmów o Supermanie i wiele innych.
Z aktorstwa wycofał się w 2004, kiedy to pojawił się po raz ostatni na ekranie w filmie "Witamy w Mooseport", gdzie wcielił się w rolę byłego prezydenta USA, który kandyduje na urząd burmistrza małego miasteczka.
Pisarstwo.
Wspólnie z archeologiem podwodnym Danielem Lenihanem napisał trzy powieści: "Wake of the Perdido Star" (1999), "Justice for None" (2004) oraz "Escape from Andersonville" (2008).
Życie prywatne.
1 stycznia 1956 zawarł związek małżeński z Filipą „Faye” Maltese, z którą ma syna Christophera (ur. 1960) oraz dwie córki – Elizabeth Jean i Leslie Anne. W 1986 doszło do rozwodu. W latach 1973–1974 był związany z Cloris Leachman. W grudniu 1991 ożenił się z Betsy Arakawą.

</doc>
<doc id="142741" url="https://pl.wikipedia.org/wiki?curid=142741" title="From the Muddy Banks of the Wishkah">
From the Muddy Banks of the Wishkah

From the Muddy Banks of the Wishkah – album koncertowy grunge'owego zespołu Nirvana, wydany w 1996. Album uzyskał w Stanach Zjednoczonych status platynowej płyty, sprzedając się w liczbie 1,8 milionów egzemplarzy. Na całym świecie sprzedaż przekroczyła 6 milionów egzemplarzy.

</doc>
<doc id="142743" url="https://pl.wikipedia.org/wiki?curid=142743" title="Serce dzwonu">
Serce dzwonu

Serce dzwonu – zawieszony we wnętrzu klasycznego dzwonu ciężar, który kołysząc się w jego wnętrzu (bądź wisząc bezwładnie, podczas gdy kołysze się sam dzwon), uderza w czaszę dzwonu, wydając dźwięk. Serce dzwonu wykonane jest z miękkiej, kutej stali tak, aby uderzając w pierścień dzwonu (najgrubszą część), nie niszczył go. Dla uzyskania poprawnego dźwięku istotne jest właściwe ukształtowanie serca oraz jego zawieszenie.
Waga serca stanowi około 4% wagi dzwonu. Np. serce dziesięciotonowego Dzwonu Zygmunt waży 344 kg.
W dzwonach okrętowych serce dzwonu poruszane jest za pomocą ringabuliny.

</doc>
<doc id="142744" url="https://pl.wikipedia.org/wiki?curid=142744" title="Owen Wilson">
Owen Wilson

Owen Cunningham Wilson (ur. 18 listopada 1968 w Dallas) – amerykański aktor, scenarzysta i producent filmowy.
Życiorys.
Wczesne lata.
Pochodzi z rodziny irlandzkich katolików. Przyszedł na świat jako drugi syn Roberta Wilsona, realizatora reklam i operatora publicznej stacji telewizyjnej, i fotograf Laury Wilson. Ma dwóch braci-aktorów: starszego Andrew (ur. 1964) i młodszego Luke’a (ur. 1971).
W dzieciństwie i w okresie dojrzewania przysparzał swoim rodzicom wiele kłopotów. Został wyrzucony z prywatnej szkoły Texas’ St Mark’s w Dallas za oszustwo na egzaminie z geometrii. Podczas gry w piłkę nożną w szkole średniej i college’u miał dwukrotnie złamany nos. Po ukończeniu Thomas Jefferson High School i St. Marks School of Texas w Dallas, uczęszczał do New Mexico Military Institute w Roswell w stanie Nowy Meksyk i University of Southern California w Los Angeles. W 1991 studiował język angielski na University of Texas w Austin.
Kariera.
Początkiem jego filmowej kariery był napisany wspólnie z Wesem Andersonem scenariusz do 13-minutowej opowieści o trzech złodziejaszkach amatorach (1994), który po dwóch latach doczekał się realizacji jako kinowa komedia przygodowa "Trzech facetów z Teksasu" ("Bottle Rocket", 1996), a jego debiutancka rola nieudacznika Dignana przyniosła mu nagrodę Lone Star Film &amp; Television w Dallas. Kolejny scenariusz duetu Anderson-Wilson do filmu "Rushmore" (1998) zdobył nagrodę Lone Star Film &amp; Television, a następny do czarnej komedii "Genialny klan" ("The Royal Tenenbaums", 2001) był nominowany do Oscara i nagrody Brytyjskiej Akademii Filmowej (BAFTA) w kategorii Najlepszy Oryginalny Scenariusz.
Po udziale w thrillerze przygodowym "Anakonda" ("Anaconda", 1997) jako antropolog, filmie katastroficznym "Armageddon" (1998) w roli geologa, dramacie "The Minus Man" (1999) jako tajemniczy nieznajomy, thrillerze "Nawiedzony – niektóre domy rodzą się złe" ("The Haunting", 1999), dramacie wojennym "Za linią wroga" ("Behind Enemy Lines", 2001) jako stacjonujący na Bałkanach pilot amerykańskiej marynarki wojennej, jego żywiołem na ekranie stały się komedie. Najpierw zabłysnął w roli bandyty-nieudacznika, niepoprawnego podrywacza i przyjaciela Jackiego Chana w komediowym westernie przygodowm "Kowboj z Szanghaju" ("Shanghai Noon", 2000) i jego sequelu "Rycerze z Szanghaju" ("Shanghai Knights", 2003). Dużą popularność przyniosły mu komedie, w których zagrał razem z Benem Stillerem: "Telemaniak" ("The Cable Guy", 1996), "Wieczna północ" ("Permanent Midnight", 1998), "Gorąca wizja i Jack" ("Heat Vision and Jack", 1999), "Poznaj mojego tatę" ("Meet the Parents", 2000), "Zoolander" (2001) Zoolander 2 (2016) jako model Hansel, "Genialny klan" ("The Royal Tenenbaums", 2001) w roli przyjaciela rodziny, "Poznaj moich rodziców" ("Meet the Fockers", 2004) i w remake’u popularnego w latach 70. serialu "Starsky i Hutch" ("Starsky &amp; Hutch", 2004) jako obdarzony doskonałym instynktem i dużym poczuciem luzu detektyw Ken „Hutch” Hutchinson. Komedia sensacyjna "Ja, szpieg" ("I Spy", 2002) zebrała słabe recenzje, a jego rola agenta federalnego, który wraz z Eddiem Murphy poszukuje zaginionego supermyśliwca, zdobyła nominację do antynagrody Złotej Maliny.
W barwnej adaptacji powieści Juliusza Verne’a "W 80 dni dookoła świata" ("Around the World in 80 Days", 2004) pojawił się jako Wilbur, jeden z braci Wright, pionierów lotnictwa. Razem z Vince’em Vaughanem odebrał nagrodę MTV Movie Awards za stworzony znakomity ekranowy duet zatwardziałych kawalerów, podrywających dziewczyny na wybranych przyjęciach weselnych w komedii romantycznej "Polowanie na druhny" ("The Wedding Crashers", 2005). W swej kolejnej komedii "Ja, ty i on" ("You, Me And Dupree", 2006) wcielił się w drużbę i wiecznego kawalera, natarczywego współlokatora młodej pary.
Wystąpił w teledyskach "Start The Commotion" (1998) The Wiseguys i "Yeah, yeah, yeah" (2001) Uncle Kracker. Wziął udział w kilku reklamach radiowych piwa "Heineken" i "Michelob Lite".
Wraz z Jackiem Blackiem, Willem Ferrellem, Benem Stillerem, Vince’em Vaughnem i Lukiem Wilsonem należy do paczki zwanej "Frat Pack".
Życie prywatne.
Był związany z piosenkarką Sheryl Crow (1999–2001). Spotykał się z aktorką Giną Gershon (od 2000 do stycznia 2002), aktorką Demi Moore (2002), striptizerką Caroliną Cerisolą (2004), siostrzenicą Donatelli Versace – Francescą i Winoną Ryder.
Od września 2006 do 2007 związany był z aktorką Kate Hudson. 26 sierpnia 2007 roku Owen Wilson próbował popełnić samobójstwo. Powodem było rozstanie z Kate Hudson. Podciął sobie żyły i połknął garść tabeletek uspokajających. Nieprzytomnego znalazł go jego brat, Andrew. Owen został w bardzo ciężkim stanie przewieziony do szpitala św. Jana w Santa Monica w Kalifornii.
Z nieformalnego związku z Jade Duell ma syna Roberta Forda (ur. 14 stycznia 2011). Matką jego drugiego syna Finna (ur. 30 stycznia 2014) okazała się osobista trenerka Caroline Lindqvist, żona innego mężczyzny.

</doc>
<doc id="142748" url="https://pl.wikipedia.org/wiki?curid=142748" title="Dobrogniew">
Dobrogniew



</doc>
<doc id="142749" url="https://pl.wikipedia.org/wiki?curid=142749" title="Konklawe 2005">
Konklawe 2005

Konklawe 2005 – zgromadzenie kardynałów zwołane po śmierci papieża Jana Pawła II, który zmarł 2 kwietnia 2005 po ponad 26 latach pontyfikatu, w celu wyboru nowego biskupa Rzymu. Procedury regulujące wybór nowego papieża zawiera konstytucja apostolska Universi Dominici gregis z 1996 roku wydana przez Jana Pawła II. Do czasu dokonania wyboru przez konklawe, Kościołem kierowało Kolegium Kardynałów, a władzę administracyjną w Watykanie sprawował kamerling Eduardo Martinez Somalo.
Zgodnie z decyzją Kolegium Kardynałów, konklawe rozpoczęło się w Watykanie 18 kwietnia 2005 o godzinie 1630. Głosowania miały się odbywać codziennie: 2 razy do południa i 2 razy po południu. 19 kwietnia o godzinie 1750 z komina na dachu kaplicy Sykstyńskiej uniósł się, zgodnie z tradycją, biały dym, a kilka minut później na potwierdzenie tego sygnału rozległy się watykańskie dzwony, oznajmiając światu wybór nowego papieża. Bicie w dzwony to nowy znak zakończenia konklawe – wcześniej wybór Biskupa Rzymu ogłaszany był jedynie przez biały dym. Dym czarny pojawiał się natomiast po zakończeniu głosowania, które nie przyniosło rezultatu w postaci wyboru następcy św. Piotra. Ze względu na praktyczne trudności w uzyskaniu dokładnie białego dymu (co podczas wcześniejszych konklawe prowadziło do chwilowo błędnego odczytywania znaku przez wiernych zgromadzonych na placu św. Piotra, a także przez dziennikarzy) Jan Paweł II nakazał równoczesne bicie w dzwony na znak radości z wyboru papieża. Joseph Ratzinger (Benedykt XVI) był pierwszym papieżem, o wyborze którego bicie dzwonów bazyliki watykańskiej zawiadomiło na równi z białym dymem unoszącym się z komina kaplicy Sykstyńskiej. Konklawe 2005 roku zakończyło się po niespełna 26 godzinach od chwili rozpoczęcia.
Skład.
Prawo głosu mieli członkowie Kolegium Kardynałów, z wyłączeniem kardynałów, którzy ukończyli 80 lat. Kolegium składało się ze 183 kardynałów, z których 117 miało prawo głosu. Było wśród nich 20 Włochów, 11 Amerykanów, 6 Niemców, 6 Hiszpanów i pojedynczy kardynałowie z innych krajów, w tym 3 elektorów z Polski: Józef Glemp, Zenon Grocholewski, Franciszek Macharski. Z Polski pochodził również arcybiskup Lwowa reprezentujący łaciński episkopat Ukrainy, Marian Jaworski. Spośród elektorów aż 114 zostało mianowanych przez Jana Pawła II, a tylko 3 przez Pawła VI. W gronie kardynałów niemających praw wyborczych Paweł VI mianował 10, a Jan Paweł II pozostałych 56.
W 2003 roku mianując kardynałów, Jan Paweł II zachował imię jednego kardynała w tajemnicy, "w swoim sercu" (łac: "in pectore"). Spekuluje się, że mógł to być jeden z chińskich księży albo najbliższy współpracownik papieża, arcybiskup Stanisław Dziwisz. Papież nie umieścił tego nazwiska w swoim testamencie, w związku z czym prawdopodobnie zabrał je ze sobą do grobu. Jednakże gdyby tak nie było, to i tak nie istniałaby możliwość wyboru 118 kardynała – formalnym warunkiem jest podanie nazwiska tego kardynała w obecności przynajmniej dwóch świadków. Według oficjalnego komunikatu Watykanu sprawa kardynała "in pectore" nie będzie już podnoszona.
9 kwietnia biuro prasowe Watykanu podało, że kardynałowie Jaime Sin i Adolfo Antonio Suárez Rivera na pewno nie wezmą udziału w konklawe, ze względu na stan zdrowia.
Lista uczestników według porządku rang i starszeństwa.
Ostatecznie w konklawe wzięło udział 115 kardynałów, w tym 2 mianowanych przez Pawła VI i 113 nominatów Jana Pawła II:
Domniemani kandydaci na papieża.
Zawsze przed konklawe, dziennikarze i komentatorzy starają się odgadnąć kto zostanie wybrany papieżem. Za zdecydowanego faworyta uważano dziekana Kolegium Kardynalskiego Josepha Ratzingera, ale wśród domniemanych kandydatów (tzw. papabile) wymieniano także m.in. następujących kardynałów:
Wybór papieża.
19 kwietnia 2005 w 4. głosowaniu na następcę papieża Jana Pawła II, wybrano niemieckiego kardynała Josepha Ratzingera, który przyjął imię Benedykta XVI. Austriacki kardynał Schönborn powiedział, że w decydującym głosowaniu Ratzinger otrzymał znacznie więcej niż wymagane 2/3. Według prasy włoskiej Ratzinger otrzymał nie mniej niż 95 i nie więcej niż 107 głosów, przy wymaganej większości 77 głosów elektorskich. Jest to najstarszy w chwili wyboru papież od 275 lat. Benedykt XVI miał w chwili wyboru 78 lat i 3 dni. Jest to zarazem pierwszy Niemiec wybrany na ten urząd od ponad dziewięciu stuleci.
Jak wynika z doniesień prasowych, opierających się na trudnych do zweryfikowania przeciekach z Watykanu, jedynym poważniejszym konkurentem Ratzingera był 78-letni Carlo Maria Martini, uważany za lidera frakcji "postępowej". W pierwszym głosowaniu wieczorem 18 kwietnia Ratzinger i Martini mieli otrzymać po około 40 głosów, być może Martini dostał nawet nieco więcej. Cierpiący na chorobę Parkinsona Martini zrezygnował jednak z kandydowania, wskutek czego następnego dnia większość kardynałów stopniowo przerzucała swoje głosy na Ratzingera. W drugim głosowaniu Ratzinger dostał prawdopodobnie około 60 głosów, w trzecim ponad 70. Jednym z głównych promotorów Bawarczyka był wikariusz Rzymu Camillo Ruini, który sam w pierwszym głosowaniu mógł otrzymać około tuzina głosów. Według The Times frakcja "liberalna" po wycofaniu się Martiniego zaproponowała kandydaturę Jorge Mario Bergoglio z Argentyny. W porannych głosowaniach 19 kwietnia miało go poprzeć około 40 kardynałów (a więc ponad 1/3 wystarczająca do blokowania elekcji), jednak poparcie to okazało się nietrwałe i w czwartym głosowaniu Ratzinger został wybrany na papieża uzyskując około 95 głosów.
Benedykt XVI jest uważany za przedstawiciela nurtu konserwatywnego w Kościele. Jednocześnie jednak był wieloletnim bliskim współpracownikiem Jana Pawła II, co obserwatorzy odebrali jako zapowiedź kontynuacji jego nauki.
Domniemany dziennik elektora.
22 i 23 września 2005 roku na łamach gazet włoskich ukazały się kopie domniemanego dziennika jednego z elektorów, który wziął udział w pierwszym konklawe XXI w. Kardynał ten – wedle włoskiej prasy – zdradził przysięgę konklawe, w której wyraźnie mówi, że pod żadnym pozorem nie można ujawnić jego przebiegu.
Po przeczytaniu tego artykułu dochodzi się do wniosku, że największym rywalem Josepha Ratzingera – papieża Benedykta XVI – w konklawe 2005, był argentyński 68-letni kardynał Jorge Mario Bergoglio SJ (wybrany na papieża 8 lat później), a nie jak wcześniej uważano, włoski emerytowany arcybiskup Mediolanu kardynał Carlo Maria Martini SJ.
Prócz tej jednej sensacji, w dzienniku zapisano drugą. Joseph Ratzinger w ostatnim głosowaniu, w którym wybrano go następcą Jana Pawła II otrzymał podobno 84 głosów, a nie co najmniej 95, jak poinformowały niesprawdzone źródła watykańskie po konklawe. Oznaczać by to mogło, że prefekt Kongregacji Nauki Wiary miał w rzeczywistości mniejsze poparcie wśród elektorów, niż przypuszczano.
Oto wyniki poszczególnych głosowań według tego źródła:

</doc>
<doc id="142750" url="https://pl.wikipedia.org/wiki?curid=142750" title="Broń sportowa">
Broń sportowa

Broń sportowa – broń znajdująca zastosowanie w sporcie. Zasadniczo w celach sportowych korzysta się z następujących rodzajów broni:
Broń pneumatyczna jest stosowana do strzelań dokładnych oraz do tarczy ruchomej. Do strzelań dokładnych korzysta się z pistoletu oraz "karabinka" pneumatycznego. Do tarczy ruchomej korzysta się z karabinu lub karabinka.
Broń kulowa jest wykorzystywana w różnorodnych dyscyplinach, w tym:
Broń śrutowa jest stosowana do strzelań pozorujących polowanie na ptactwo, są to strzelania do tzw. rzutek, które należy rozbić trafieniem w powietrzu (skeet i trap) oraz do strzelań praktycznych (tzw. strzelba praktyczna).
Łuk jest stosowany w strzelaniach dokładnych i dyscyplinach tradycyjnych.
Oszczep jest aktualnie stosowany w dyscyplinie zaliczanej do lekkiej atletyki i rzut rozpatruje się wyłącznie w kategoriach odległości, a nie celności. Jest to odejście od idei stosowania broni.
Broń biała znajduje zastosowanie w szermierczych dyscyplinach klasycznych (szabla, szpada, floret), ale także w dyscyplinach bazujących na wschodnich stylach walki.

</doc>
<doc id="142753" url="https://pl.wikipedia.org/wiki?curid=142753" title="Hodysław">
Hodysław



</doc>
<doc id="142756" url="https://pl.wikipedia.org/wiki?curid=142756" title="MOPR">
MOPR



</doc>
<doc id="142758" url="https://pl.wikipedia.org/wiki?curid=142758" title="Miejski Ośrodek Pomocy Rodzinie">
Miejski Ośrodek Pomocy Rodzinie



</doc>
<doc id="142761" url="https://pl.wikipedia.org/wiki?curid=142761" title="Jodie Foster">
Jodie Foster

Jodie Foster, właśc. Alicia Christian Foster (ur. 19 listopada 1962 w Los Angeles) – amerykańska aktorka, reżyserka i producentka filmowa, zdobywczyni dwóch Oscarów i wielu nominacji do nagród aktorskich (Złoty Glob, David di Donatello Award, British Academy of Film and Television Arts Award i inne).
Zadebiutowała na ekranie w wieku trzech lat, uczestnicząc w reklamach preparatów do opalania "Coppertone". Później grała jako dziecko w filmach i serialach telewizyjnych, takich jak "Papierowy księżyc", "Napoleon i Samantha", "Bugsy Malone" oraz "Bonanza". Pierwszą poważną rolę zagrała w wieku 14 lat w filmie "Taksówkarz" (1976) i otrzymała za nią nominację do Oscara. Pierwszego Oscara dla najlepszej aktorki otrzymała w 1989 za rolę Sarah Tobias w filmie "Oskarżeni" (1988), drugiego – w tej samej kategorii – w 1992 za rolę Clarice Starling w filmie "Milczenie owiec" (1991). Inne znane filmy, w których zagrała Foster, to m.in. "Alicja już tu nie mieszka" (1974), "Hotel New Hampshire" (1984), "Nell" (1994), "Maverick" (1994), "Kontakt" (1997), "Anna i król" (1999), "Plan doskonały" (2006), "Odważna" (2008).
Jako reżyserka wyreżyserowała filmy pełnometrażowe "Tate-mały geniusz" (1991), "Wakacje w domu" (1995) i "Podwójne życie" (2011). Jako producentka założyła w 1992 wytwórnię filmową "Egg Pictures".
Kariera.
Dzieciństwo.
Karierę aktorską rozpoczęła od występu w kampanii reklamowej firmy Coppertone. Mając trzy lata, zagrała w filmie reklamującym preparaty do opalania. W ciągu następnych pięciu lat zagrała w ok. 40 reklamach firmy. W 1968 po raz pierwszy wystąpiła w telewizji – w serialu komediowym "Mayberry RFD", w którym jedną z głównych ról odgrywał jej starszy brat, Buddy. Zagrała w ponad 20 serialach, w tym w "Ulicy sezamkowej" i "Bonanzie".
W 1970 (w wieku ośmiu lat) zaliczyła debiut w filmie telewizyjnym "Menace on the Mountain" (reż. Vincent McEveety), odgrywając rolę siostry chłopca, który po wyjeździe ojca na wojnę musi utrzymać rodzinę. Debiut kinowy Foster nastąpił dwa lata później, w filmie wyprodukowanym przez wytwórnię Walta Disneya, "Napoleon and Samantha" (reż. Bernard McEveety). Zagrała w nim tytułową Samanthę, przyjaciółkę 11-letniego chłopca (Napoleona), który opiekuje się cyrkowym lwem, a po śmierci dziadka – tresera wyrusza w poszukiwaniu rodziny, by nie zostać odesłanym do sierocińca. W kolejnych latach wystąpiła jeszcze w kilku innych filmach Disneya przeznaczonych dla młodej widowni, m.in. "One Little Indian" (1973, reż. Bernard McEveety), "Freaky Friday" (1976, reż. Gary Nelson) i "Candleshoe" (1977, reż. Norman Tokar).
W 1974 po raz pierwszy spotkała się na planie z reżyserem Martinem Scorsese, grając jedną z drugoplanowych ról w filmie "Alice Doesn't Live Here Anymore" ("Alicja już tu nie mieszka"). W 1976 zagrała u boku Roberta De Niro nastoletnią prostytutkę Iris w jednym z najsłynniejszych amerykańskich filmów Scorsese "Taksówkarz". Za tę rolę nominowana została do Oscara w kategorii najlepsza aktorka drugoplanowa. W tym samym roku wcieliła się w rolę Tallulah w musicalu wyreżyserowanym przez Alana Parkera "Bugsy Malone", wystąpiła również w filmie "Freaky Friday" ("Zakręcony piątek" jako nastolatka Annabel Andrews, która zamienia się w swoją matkę – nominacja do nagrody Złotego Globu). Również w 1976 wystąpiła w thrillerze "Dziewczynka, która mieszka na końcu drogi" (reż. Nicolas Gessner), za który otrzymała nagrodę Saturna, przyznawaną przez Amerykańską Akademię Filmów Science Fiction, Fantasy i Horrów ("Academy of Science Fiction, Fantasy &amp; Horror Films").
Nastoletnią karierę Foster kończą filmy "Candleshoe", "Foxes" i "Carny" oraz dwie produkcje europejskie: francuska "Moi, Fleur Bleue" oraz włoska "Il Casotto".
Dorosłość.
W przeciwieństwie do wielu dzieci – gwiazd Hollywood, takich jak Shirley Temple, Tatum O’Neal czy Macaulay Culkin – Foster nie tylko udało się pozostać w show-biznesie, ale też odnieść w nim kolejne sukcesy. Początki dorosłej kariery nie były jednak łatwe: filmy realizowane po 1980 nie spotkały się z uznaniem ani krytyków, ani widzów (finansową klapę poniosły kolejno "The Hotel New Hampshire", "Five Corners", i "Stealing Home".). Przełomem okazała się dopiero rola w filmie "Oskarżeni" ("The Accused", 1988, reż. Jonathan Kaplan), w którym Foster zagrała rolę młodej kobiety – ofiary zbiorowego gwałtu, która walczy o sądowe ukaranie winnych. Za występ w tym filmie aktorka uhonorowana została dwiema nagrodami dla najlepszej aktorki: Oscarem i Złotym Globem.
W 1990 rozpoczęła debiutem reżyserskim "Tate – mały geniusz", w którym odegrała również rolę matki niezwykle uzdolnionego chłopca. Otrzymała też drugiego Oscara i drugi Złoty Glob dla najlepszej aktorki za główną rolę w filmie "Milczenie owiec", w którym zagrała agentkę FBI usiłującą uzyskać od psychopatycznego Hannibala Lectera (Anthony Hopkins) pomoc w znalezieniu i aresztowaniu seryjnego mordercy Buffalo Billa.
W 1992 po raz kolejny w swojej karierze zagrała rolę prostytutki ("Cienie we mgle" – "Shadows And Fog", reż. Woody Allen). Rok później można było oglądać ją na ekranach kin u boku Richarda Gere'a jako Laurel Sommersby. Film "Sommersby" to remake francuskiej produkcji "Le Retour De Martin Guerre". Główny bohater, Jack Sommersby, wraca do domu po wojnie secesyjnej. Żona i znajomi nie są jednak pewni, czy to prawdziwy Jack.
Podróżą w przeszłość była również komedia "Maverick", nakręcona w 1994. Akcja filmu dzieje się na Dzikim Zachodzie w XIX wieku. Foster gra rolę drobnej złodziejki i pokerzystki Annabell Branford, która – podobnie jak drugi główny bohater Maverick (Mel Gibson), usiłuje zebrać pieniądze, które pozwoliłyby jej wziąć udział w turnieju pokerowym.
W 1992 założyła własną wytwórnię filmową "Egg Pictures". Wytwórnia wyprodukowała kilka niskobudżetowych filmów, w tym: "Wakacje w domu" ("Home for the Holidays", 1995, reż. Jodie Foster), "Ministranci" ("The Dangerous Lives of Altar Boys", 2002, reż. Peter Care) oraz "Nell" (1994, reż. Michael Apted). Ta ostatnia produkcja przyniosła Foster, odtwórczyni głównej roli, kolejne nominacje do Oscara i nagrody Złotego Globu. Bohaterką dramatu jest Nell Kellty, młoda dziewczyna wychowana przez matkę w odosobnieniu. Nell nie jest w stanie komunikować się z otoczeniem, ponieważ zna tylko język, który sama wymyśliła. Naukowcy podejmują próbę porozumienia się z nią i odkrycia jej przeszłości.
Kolejne produkcje, w których Foster odegrała główne role, to: Kontakt ("Contact", 1997, reż. Robert Zemeckis, luźna adaptacja bestsellerowej powieści Carla Sagana, opowiadającej o odebraniu pierwszej w dziejach wiadomości od pozaziemskiej cywilizacji); Anna i król ("Anna and the King", 1999, reż. Andy Tennant, opowieść o romansie angielskiej nauczycielki Anny Leonowens z XIX-wiecznym władcą Tajlandii, królem Mongkutem); Azyl ("Panic Room", 2002, reż. David Fincher, thriller, bohaterkami są matka i nastoletnia córka, które kupują mieszkanie z pomieszczeniem, gdzie można schować się przed włamywaczami. Okazuje się jednak, że w azylu ukryto również pieniądze); "Plan lotu" ("Flightplan", 2005, reż. Robert Schwentke, Kyle Pratt leci wraz z córką do Nowego Jorku. W trakcie lotu dziewczynka znika. Zdesperowana matka zaczyna poszukiwania, choć załoga twierdzi, że dziecka nigdy na pokładzie nie było) oraz "Odważna" ("The Brave One", 2007, reż. Neil Jordan, kolejny film sensacyjny w karierze Jodie Foster, tym razem gra w nim kobietę, która szuka zemsty za śmiertelne pobicie narzeczonego).
Drugoplanowe role Foster zagrała w filmach "Bardzo długie zaręczyny" ("Un long dimanche de fiançailles", 2004, reż. Jean-Pierre Jeuneta) oraz "Plan doskonały" ("Inside Man", 2006, reż. Spike Lee).
Ostatnim filmem Foster jest kino familijne "Wyspa Nim" ("Nim's Island", 2008, reż. Jennifer Flackett i Mark Levin). Tym razem aktorka wcieliła się w rolę ekscentrycznej autorki powieści przygodowych, która rusza na pomoc ojcu największej fanki swoich książek – tytułowej Nim.
Życie prywatne.
Urodziła się w Los Angeles, jako córka Evelyn Foster (nazywanej Brandy) oraz Luciusa Fishera Fostera III – wysokiej rangi pilota wojskowego i weterana bitwy o Anglię, który po przejściu w stan spoczynku zajął się sprzedażą nieruchomości. Rodzice aktorki rozwiedli się, zanim przyszła na świat. Późniejsze kontakty Foster z ojcem ograniczyły się do kilku spotkań w całym życiu. Przemożny wpływ na wychowanie aktorki miała natomiast matka. Ma dwie starsze siostry i starszego brata (Lucinda Foster, ur. 1954, zwana przez rodzinę Cindy; Constance „Connie” Foster, ur. 1955 oraz Lucius Fisher „Buddy” Foster IV, ur. 1957). Buddy Foster, podobnie jak Jodie, był w dzieciństwie gwiazdą telewizyjną i filmową, jednak zrezygnował z kariery aktorskiej, jednocześnie opuszczając dom w wieku 15 lat. Do dziś pozostaje w konflikcie z Jodie. Powodem napiętych relacji jest między innymi napisana przez niego w 1997 roku i nieautoryzowana przez aktorkę biografia "Foster Child".
Jako nastolatka ukończyła z wyróżnieniem prywatne Liceum Francuskie ("Lycée Français de Los Angeles") i do dziś płynnie mówi po francusku (jak również po niemiecku). Jest absolwentką Uniwersytetu Yale (kierunek literatura, ukończony z wyróżnieniem w 1985 roku). W trakcie studiów niezrównoważony psychicznie John Hinckley Jr., chcąc zaimponować aktorce, postrzelił Ronalda Reagana (rany odniesione w czasie tego zamachu prawdopodobnie przyczyniły się do wielu chorób prezydenta, szczególnie w późniejszych latach). Zamach Johna Hinckleya był dla Foster traumatycznym przeżyciem: ze względu na zamieszanie wokół jej osoby oraz proces zamachowca przerwała na jeden rok naukę, później przez wiele lat odmawiała jakichkolwiek wypowiedzi na temat zdarzenia. John Hinckley został uniewinniony ze względu na niepoczytalność i osadzony w zakładzie psychiatrycznym.
Ma dwóch synów: Charlesa Bernarda Fostera (ur. 1998) i Kita Bernarda Fostera (ur. 2001). Aktorka nigdy nie ujawniła, kto jest ojcem dzieci ani w jaki sposób zostały poczęte. Media spekulują, że Foster poddała się sztucznemu zapłodnieniu, a dawcą nasienia był jej długoletni przyjaciel, gej Randy Stone.
W grudniu 2007, odbierając nagrodę za sukces, jaki odniosła w show-biznesie („Kobieta w show-biznesie” – "Women in Entertainment"), wygłosiła mowę, w której zwróciła się do producentki filmowej Cydney Bernard „moja piękna Cydney” i podziękowała za bycie przy niej podczas porażek i sukcesów. Media zinterpretowały tę wypowiedź jako ujawnienie przez Foster jej homoseksualizmu. Wiadomo, że Foster i Bernard poznały się w 1992 podczas pracy przy filmie "Sommersby". Nigdy nie pokazywały się razem podczas premier filmowych ani ceremonii wręczania nagród, ale wielokrotnie widziano je na ulicy razem z synami aktorki. Wiadomo też, że mieszkały razem.
W maju 2008 prasa bulwarowa zamieściła informacje o rozstaniu Foster i Bernard oraz nawiązaniu przez tę pierwszą bliskiej znajomości z poznaną podczas zdjęć do filmu "Odważna" scenarzystką Cindy Mort.
Orientacja seksualna artystki jest precyzowana jako homoseksualna, co publicznie potwierdziła podczas rozdania Złotych Globów w 2013 roku. W kwietniu 2014 Jodie poślubiła swoją partnerkę Alexandrę Hedison, 44-letnią fotografkę i byłą dziewczynę Ellen DeGeneres.
Jest ateistką, ale „darzy głębokim szacunkiem wszystkie religie i spędza wiele czasu, studiując święte teksty czy to religii Wschodu czy Zachodu”.

</doc>
<doc id="142764" url="https://pl.wikipedia.org/wiki?curid=142764" title="Airbus A310 MRT">
Airbus A310 MRT

Airbus A310 MRT ("Multi Role Transport") – adaptacja dla celów transportu wojskowego samolotu A310-300 firmy Airbus, powstała w latach dziewięćdziesiątych XX w. przy współpracy niemieckiej firmy "Lufthansa Technik". Od wersji podstawowej różni się przede wszystkim dużą boczną klapą przedziału ładunkowego, zajmującego 2/3 przedniej części kadłuba. Brak jest tylnej rampy ładunkowej charakterystycznej dla samolotów konstruowanych jako transportowe. Tylną część zajmuje przedział pasażerski dla 57 osób. Zasięg samolotu przy 30 tonach ładunku – 6500 km, przy 10 tonach ładunku – 11500 km.
Airbus A310 MRTT ("Multi Role Transport Tanker") – adaptacja A310-300 na latający tankowiec. Przebudowy dokonano w roku 2003 w zakładach "Elbe Flugzeugwerke" w Dreźnie; maszyna weszła do eksploatacji w Luftwaffe, obecnie 4 sztuki.
Airbus CC-150 Polaris – trzy Airbusy A310-304 MRT dla Canadian Forces Air Command (obecnie Royal Canadian Air Force), dwa wykorzystywane jako samoloty transportowe, "15001" przystosowano do transportu VIP. W 2013 samolot wykorzystywany przez rząd podczas oficjalnych wizyt zostanie przemalowany z jednolitego dla Polarisów szarego, wojskowego malowania na barwy państwowe.
Airbus CC-150T Polaris – konwersja CC-150 na samoloty transportowo-tankujące, 2 sztuki ("15004" i "15005") wyposażono w po dwa zasobniki podskrzydłowe Mk32B do tankowania w locie.
Airbus posiada także jednego testowego A310-304 MRTT (rejestracja EC-HLA), który wyposażono w sztywny podajnik do tankowania ARBS stosowany na Airbus A330 MRTT.

</doc>
<doc id="142765" url="https://pl.wikipedia.org/wiki?curid=142765" title="Aleksander V (antypapież)">
Aleksander V (antypapież)

Aleksander V (właśc. Pietro Philarges di Candia OFM; ur. ok. 1339 w Heraklionie, zm. 3 maja 1410 w Bolonii) – franciszkanin, antypapież obediencji pizańskiej w okresie od 26 czerwca 1409 do 3 maja 1410.
Życiorys.
Piotr z Candii był Grekiem i urodził się na Krecie, która znajdowała się wówczas pod panowaniem Republiki Weneckiej. Pochodził z ubogiej rodziny; wcześnie osierocony trafił pod opiekę franciszkanów. Po wstąpieniu do zakonu ok. 1357, studiował teologię w Padwie, Norwich i w Oksfordzie. Wizytował domy zakonne w latach 1370–1375 na Litwie, gdzie poznał osobiście późniejszego króla Władysława Jagiełłę. Następnie wykładał na uniwersytetach w Paryżu i w Padwie. Został biskupem Piacenzy, a potem kolejno: Novary i Vicenzy. W 1402 został arcybiskupem Mediolanu. Trzy lata później, w 1405 został przez papieża Innocentego VII mianowany kardynałem-prezbiterem SS. XII Apostoli i legatem w Lombardii.
Na soborze pizańskim w 1409 wygłosił główne przemówienie, uznające obu papieży (Benedykta XIII i Grzegorza XII) za heretyków i schizmatyków, a następnie został wybrany papieżem. Koronacja miała miejsce 26 czerwca. Zyskał uznanie Francji, Anglii, Czech, północnej Italii i Polski. Miał to być wstęp do zakończenia Wielkiej Schizmy, w rzeczywistości wybór tylko pogłębił kryzys. Na początku pontyfikatu uczynił swoich przyjaciół i zwolenników biskupami i połączył oba kolegia kardynalskie. Aby odzyskać Państwo Kościelne, Aleksander ekskomunikował króla Neapolu Władysława II i przekazał koronę Ludwikowi Andegaweńskiemu. Zorganizował także wyprawę na podbój Rzymu, na czele z Baldassare Cossą, która odniosła sukces w styczniu 1410.
Był trzecim papieżem panującym równocześnie z Benedyktem XIII i Grzegorzem XII. Wśród historyków nie ma pełnej zgody, który z nich był prawowitym papieżem. Przez cały swój pontyfikat rezydował w Bolonii, gdzie zmarł i został pochowany. Następcą Aleksandra po jego śmierci w Bolonii w 1410 został Jan XXIII.

</doc>
<doc id="142766" url="https://pl.wikipedia.org/wiki?curid=142766" title="Masala czaj">
Masala czaj

Masala czaj (hindi मसाला चाय, trl. masālā ćāy) – najpopularniejsza, spotykana powszechnie również w świecie zachodnim, forma przygotowania aromatycznej indyjskiej herbaty ćaj o ostrym smaku. Słowo "masala" (मसाला) w języku hindi oznacza "mieszankę przypraw". 
W Indiach każda rodzina kultywuje swoją własną metodę przygotowania "masala ćaj". I chociaż nie istnieje jeden precyzyjny przepis, bazę stanowią:
Również sam proces przygotowania może być różny. Zazwyczaj jednak polega on na doprowadzeniu do wrzenia zestawu przypraw z dodatkami słodzącymi, a następnie dodaniu herbaty i mleka oraz ponownym doprowadzeniu do wrzenia, po czym pozostawieniu całości na kilka minut do zaparzenia.
Proporcje składników mogą być zmieniane według indywidualnych gustów. Niektórzy wzbogacają smak tej herbaty dodając również takie przyprawy jak czarny pieprz w całości, czy kolendrę.

</doc>
<doc id="142767" url="https://pl.wikipedia.org/wiki?curid=142767" title="Edward Norton">
Edward Norton

Edward Harrison Norton (ur. 18 sierpnia 1969 w Bostonie) – amerykański aktor, reżyser i producent filmowy.
Życiorys.
Dzieciństwo.
Norton wychowywał się w Columbii, stanie Maryland.
Miał pięć lat, gdy zafascynowało go przedstawienie teatralne dla dzieci ("If I Were a Princess"), w którym wystąpiła jego opiekunka Betsy True. Wówczas postanowił, że zostanie aktorem.
Edward jest najstarszym z trojga dzieci państwa Norton. Ma siostrę Molly i brata Jamesa. Ojciec, Edward Norton Senior, prawnik, był prokuratorem federalnym w czasie prezydentury Jimmy’ego Cartera. Matka, Robin, pracowała w szkole. Dziadek Edwarda, architekt James Rouse, zaprojektował m.in. South Seaport w Nowym Jorku; znany jest również jako pomysłodawca shopping malli.
W wieku 8 lat młody Norton działał już w szkolnym kółku dramatycznym, by potem cały czas uczyć się aktorstwa na różnych kursach, w szkołach, warsztatach.
Studia.
Norton studiował astronomię i filologię japońską. W 1991 ukończył studia na Uniwersytecie Yale z dyplomem z historii. Rozpoczął pracę w firmie The Enterprise Foundation, którą założył jego dziadek. Edward pracował w filii w Osace, ponieważ płynnie mówi po japońsku. Po powrocie do Nowego Jorku zaczął grywać w teatrach off-broadwayowskich.
Kariera.
Na scenie po raz pierwszy pojawił się w Nowym Jorku, gdzie z przyjaciółmi wystawiał sztuki Edwarda Albee. Kiedy z jednym z przedstawień występowali w Hollywood, akurat trwały poszukiwania młodego człowieka do roli u boku Richarda Gere'a w thrillerze sądowym "Lęk pierwotny". Gere chciał już zrezygnować z projektu, zmęczony bezowocnymi poszukiwaniami nowej gwiazdy, kiedy pojawił się Norton i zwyciężył ponad 2000 rywali. Zanim jeszcze film miał premierę w kinach, wieść o sensacyjnie zdolnym Edwardzie rozniosła się na tyle, że zaoferowano mu kolejne role – we "" Allena i w filmie "Skandalista Larry Flynt" Formana. Aktor został uhonorowany Złotym Globem oraz nominacją do Oscara w kategorii „Najlepszy aktor drugoplanowy” i nominacją do nagrody Brytyjskiej Akademii Filmowej.
W 1997 odrzucił rolę poszukiwanego przez Toma Hanksa żołnierza w filmie "Szeregowiec Ryan" (1998), którą ostatecznie zagrał Matt Damon. Wybrał występ w "Więźniu nienawiści" (1998) i otrzymał kolejną nominację do Oscara, tym razem w kategorii „Najlepszy aktor”. Miloš Forman brał pod uwagę jego kandydaturę w czasie poszukiwań odtwórcy roli Andy’ego Kaufmana w filmie "Człowiek z księżyca" (1999). Producenci wybrali jednak Jima Carreya. Reżyser David Fincher widział Nortona tylko w filmie "Skandalista Larry Flynt", gdy zdecydował się na zaangażowanie go w roli schizofrenika w "Podziemnym kręgu". Edward i występujący w filmie Brad Pitt uczęszczali wówczas na lekcje wyrobu mydła.
Debiut reżyserski Nortona nosi tytuł "Zakazany owoc" (2000). Historię, która stała się podstawą do scenariusza napisał przyjaciel aktora z czasów studenckich, Stuart Blumberg. Edward wystąpił w filmie w roli Ojca Briana. Dedykował film zmarłej matce.
Życie prywatne.
Aktor zajmuje się działalnością charytatywną. Część pieniędzy z gaży przekazuje Akademii St. Frances, która przyznaje stypendia im. Robin Norton.
Jest fanem muzyki rockowej. W 1998 grał na gitarze w czasie koncertów punkrockowej grupy Hole w Los Angeles. Przyjaźni się z wokalistką tejże grupy – Courtney Love. Interesuje się też fotografią. Norton należy do tych aktorów, którzy bardzo sobie cenią swoją prywatność. Twierdzi, iż "aktor najlepiej przysłuży się swojej roli, jeżeli nie obciąży jej bagażem swojej osobowości i życiowych doświadczeń. Im więc mniej o aktorze wiadomo, tym lepiej". Jest członkiem zespołu nowojorskiego Signature Theatre Company, a na scenie tej debiutował w roku 1994.
W 2012 roku ożenił się z aktorką Shauną Robertson. Mają syna Atlasa (ur. 2013).

</doc>
<doc id="142769" url="https://pl.wikipedia.org/wiki?curid=142769" title="Herkules (ujednoznacznienie)">
Herkules (ujednoznacznienie)



</doc>
<doc id="142772" url="https://pl.wikipedia.org/wiki?curid=142772" title="Róża damasceńska">
Róża damasceńska

Róża damasceńska ("Rosa × damascena" Mill.) – jeden z kilku gatunków róż uprawianych w basenie Morza Śródziemnego od czasów starożytnych i rozpowszechniony w ogrodach południowej i zachodniej Europy przez Rzymian. Jest to gatunek pochodzenia mieszańcowego, przy czym dwie wyróżniane grupy odmian mają różnych rodziców. Róże damasceńskie letnie (kwitnące raz w roku) pochodzą od róży francuskiej ("R. gallica") i róży fenickiej "R. phoenicia", podczas gdy róże damasceńskie jesienne (powtarzające kwitnienie) powstały w wyniku zmieszania róży francuskiej z różą piżmową ("R. moschata") i południowoazjatycką "Rosa fedtschenkoana". Róża damasceńska występuje wyłącznie w uprawie. Jej walorem są intensywnie pachnące kwiaty. Z odmian 'Versicolor' i 'Tringipetala' wyrabia się olejek różany. Odmiany 'Quatre Saisons', 'Mme Hardy' i 'York &amp; Lancaster' sadzone są jako rośliny ozdobne.
Zastosowanie.
Roślina ozdobna. Uprawiana w ogródkach przydomowych, parkach, na skwerach. Uprawiana także do produkcji wody różanej oraz olejku różanego (służy do tego głównie odmiana 'Tringipetala' z największym zagłębiem upraw w Dolinie Róż w Bułgarii). 

</doc>
<doc id="142774" url="https://pl.wikipedia.org/wiki?curid=142774" title="Jean-Louis Tauran">
Jean-Louis Tauran

Jean-Louis Pierre Tauran (ur. 5 kwietnia 1943 w Bordeaux, zm. 5 lipca 2018 w Hartford) – francuski duchowny rzymskokatolicki, doktor prawa kanonicznego, sekretarz ds. relacji z państwami Sekretariatu Stanu w latach 1990–2003, archiwista i bibliotekarz Świętego Kościoła Rzymskiego w latach 2003–2007, kardynał od 2003 (najpierw w stopniu diakona, w 2014 promowany do stopnia prezbitera), przewodniczący Papieskiej Rady ds. Dialogu Międzyreligijnego w latach 2007–2018, protodiakon Kolegium Kardynalskiego w latach 2011–2014, członek grupy pięciorga doradców, którzy nadzorują Instytut Dzieł Religijnych w latach 2013–2018, kamerling Świętego Kościoła Rzymskiego w latach 2014–2018.
Życiorys.
Studiował w Instytucie Katolickim w Tuluzie oraz uczelniach rzymskich – Papieskim Uniwersytecie Gregoriańskim i Papieskiej Akademii Kościelnej. Święcenia kapłańskie przyjął 20 września 1969 w Bordeaux z rąk arcybiskupa Bordeaux Mariusa Maziersa, przez krótki czas pracował w archidiecezji Bordeaux jako duszpasterz.
Od 1975 pozostawał w służbie dyplomatycznej Stolicy Apostolskiej. W latach 1975–1983 pełnił funkcję sekretarza nuncjatur kolejno w Dominikanie i Libanie. W lipcu 1983 wszedł w skład Rady Spraw Publicznych Kościoła. Wielokrotnie uczestniczył w specjalnych misjach dyplomatycznych oraz reprezentował Watykan w spotkaniach roboczych organizacji międzynarodowych.
1 grudnia 1990 został mianowany przez Jana Pawła II arcybiskupem tytularnym Thélepte i jednocześnie sekretarzem ds. stosunków z państwami w watykańskim Sekretariacie Stanu. Sakry biskupiej udzielił mu w bazylice watykańskiej 6 stycznia 1991 sam papież. Funkcja ta oznaczała w praktyce wiceministra spraw zagranicznych Stolicy Apostolskiej.
21 października 2003 został wyniesiony do godności kardynalskiej, z tytułem diakona Sant Apollinare alle Terme Neroniane-Alessandrine. W listopadzie 2003 przeszedł na stanowisko archiwisty i bibliotekarza św. Kościoła Rzymskiego. Reprezentował papieża jako specjalny wysłannik m.in. na ceremonii otwarcia nowego Muzeum Historii Holocaustu w Jerozolimie 15 marca 2005.
Brał udział w konklawe 2005, które wybrało papieża Benedykta XVI.
25 czerwca 2007 został powołany na przewodniczącego Papieskiej Rady ds. Dialogu Międzyreligijnego przez papieża Benedykta XVI. Urząd objął 1 września.
Od 21 lutego 2011 do 12 czerwca 2014 sprawował funkcję protodiakona Kolegium Kardynalskiego. W tym charakterze 13 marca 2013 ogłosił światu wybór 266. papieża, wypowiadając kanoniczną formułę "habemus papam". Został nim Jorge Mario Bergoglio, który przybrał imię Franciszka. 12 czerwca 2014 papież promował kard. Taurana do tytułu kardynała-prezbitera na zasadzie "Pro hac vice".
Decyzją papieża Franciszka od 24 czerwca 2013 był członkiem grupy pięciorga doradców, którzy nadzorują Instytut Dzieł Religijnych.
20 grudnia 2014 został mianowany przez papieża Franciszka kamerlingiem Świętego Kościoła Rzymskiego.
Zmarł 5 lipca 2018 w Hartford w stanie Connecticut w Stanach Zjednoczonych, dokąd wyjechał na leczenie choroby Parkinsona.

</doc>
<doc id="142777" url="https://pl.wikipedia.org/wiki?curid=142777" title="Tadeusz Janczar">
Tadeusz Janczar

Tadeusz Janczar, właśc. Tadeusz Musiał (ur. 25 kwietnia 1926 w Warszawie, zm. 31 października 1997 tamże) – polski aktor.
Życiorys.
Wczesne lata.
Urodził się w Warszawie jako drugie dziecko Władysławy (z domu Janczak) i Stefana Musiała, podoficera zawodowego WP, st. sierżanta, który jako pirotechnik pracował w Zakładach Amunicyjnych „Pocisk”. Wychowywał się w podwarszawskim garnizonowym Rembertowie, gdzie ukończył Szkołę Podstawową nr 2. Kiedy miał 13 lat, we wrześniu 1939 pod Oszmianą Rosjanie rozstrzelali jego ojca, a dwa lata później, 28 lipca 1941 jego siostra Janina zmarła z wycieńczenia na gruźlicę. Jako 17–latek zatrudnił się w zakładach produkcji zabawek przy ul. Ząbkowskiej w Warszawie, by odciążyć matkę. Równocześnie uczęszczał do średniej szkoły zawodowej. W czasie II wojny światowej brał udział w konspiracyjnym harcerstwie, w Szarych Szeregach był członkiem Grup Szturmowych Hufca Romb, Osa (ps. „Wiąz”), później żołnierzem AK 2 kompanii III Rejonu „Dęby” Rembertów. Osadzony w obozie przyfrontowym w Wawrze z kolegą Edwardem Frączkiewiczem byli zatrudnieni przy minowaniu terenu, pod nadzorem niemieckich saperów. Po wielu perypetiach, w dogodnym czasie uciekli z tego obozu. Po wkroczeniu wojsk Armii Czerwonej, Janczar wstąpił na ochotnika do Wojska Polskiego, do 2 DP im. H. Dąbrowskiego.
Kariera.
Był aktorem frontowym w 1 Dywizji Piechoty im. Tadeusza Kościuszki. Przyjaźnił się wówczas z Józefem Nalberczakiem. W 1944 w sali kina „Srebrny Ptak” miała miejsce premiera spektaklu "Warszawa w ogniu", który także był wystawiany pod Berlinem. Po zakończeniu wojny teatr 2 DP stacjonował w Rembertowie. Następnie występował w teatrze Domu Wojska Polskiego. W 1947 ukończył Szkołę Dramatyczną Janusza Strachockiego w Warszawie. Po otrzymaniu dyplomu aktorskiego wyjechał do Olsztyna. W tym czasie zaczął posługiwać się pseudonimem „Janczar”, nawiązującym do nazwiska panieńskiego matki – Janczak.
W sezonie 1947/1948 grał na deskach Teatru im. Stefana Jaracza w Olsztynie. W 1948 zdał egzamin eksternistyczny w PWST w Łodzi. Był jednym z czołowych aktorów tzw. polskiej szkoły filmowej. Po powrocie do Warszawy, w latach 1948–1949 i 1957–1958 był związany z Teatrem Rozmaitości. W latach 1949–1955 występował w Teatrze Nowej Warszawy. W latach 1955–1957 w Teatrze Młodej Warszawy. W latach 1959–1968 grał w Teatrze Powszechnym, a w latach 1969–1983 był aktorem Teatru Narodowego. 
Na ekranie zadebiutował jako Brzozowski, uczeń Państwowej Szkoły Morskiej w filmie przygodowym Jana Fethkego "Załoga" (1951) u boku Tadeusza Łomnickiego. Jedną z ważniejszych ról filmowych był Kazek Spokorny w "Piątce z ulicy Barskiej" (1953) w reż. Aleksandra Forda. Film nagrodzono na Międzynarodowym Festiwalu Filmowym w Cannes, a Janczar w 1955 został wyróżniony Nagrodą Państwową. Stworzył uznane kreacje w filmach Andrzeja Wajdy – "Pokolenie" (1954) jako czeladnik Jasio Krone, bojownik ZWM i "Kanał" (1956) jako podchorąży Jacek „Korab”, dowódca plutonu, a także w dramacie psychologicznym Wojciecha Jerzego Hasa "Pożegnania" (1958) jako Paweł. W ekranizacji powieści Władysława Reymonta – serialu "Chłopi" (1972) i jego kinowej wersji (1973) zagrał Mateusza Gołąba, kochanka Jagny (Emilia Krakowska). Stworzył postać Jerzego w dramacie psychologicznym Huberta Drapelli "Nic nie stoi na przeszkodzie" (1979). Jedną z ostatnich ról była kreacja lekarza Sergiusza Kazanowicza – byłego więźnia obozu koncentracyjnego w serialu telewizyjnym "Dom" (1980, 1982, 1987 i 1996).
Był lektorem serialu "Kolumbowie" (1970) i dubbingował rolę Leszka Długosza w dramacie wojennym Andrzeja Żuławskiego "Trzecia część nocy" (1971). Reżyserował też przedstawienia Teatru Telewizji, w tym "Radio" Ireneusza Iredyńskiego (1976), "Ona więdnie, ona ginie" Wasilija Szukszyna (1978) i "Dom z widokiem na pole" Aleksandra Wampiłowa (1978). Do początku lat 90. brał udział w Teatrze Polskiego Radia. W słuchowisku "Matysiakowie" grał postać Stacha Matysiaka, ostatni odcinek słuchowiska z jego udziałem nadano 1 września 1990.
Życie prywatne.
Jego pierwszą żoną była teatralna inspicjentka Elżbieta Habich, z którą miał syna aktora Krzysztofa (ur. 7 stycznia 1950). Był dziadkiem Krzysztofa Artura (ur. 14 kwietnia 1974). W 1956 w Teatrze Młodej Warszawy podczas prób do spektaklu "Don Cezar de Bazan" poznał swoją drugą żonę – aktorkę Małgorzatę Lorentowicz. Janczar i Lorentowicz wzięli ślub dwa lata po poznaniu. 
W 1963 wszyscy z niepokojem obserwowali zmianę jego zachowania, stał się nagle zamyślony, smutny, małomówny i cierpiał na bezsenność. Stopniowo ogarniał go lęk, bał się wychodzić na scenę. Lekarze zdiagnozowali u niego cyklofrenię. Pierwszy atak choroby udało się dość szybko odeprzeć i Janczar już po kilkunastu tygodniach wrócił do teatru. Drugi trwał ponad rok. Wkrótce stan zdrowia Janczara znacznie się pogorszył, aktor dowiedział się, że ma raka. Był po czterech próbach samobójczych, gdy dostał propozycję zagrania w pierwszym odcinku III serii "Domu". W 1997 Lorentowicz i Janczar wzięli ślub kościelny.
Zmarł 31 października 1997. Pochowany został na cmentarzu Stare Powązki w Warszawie (kwatera 168-1-21/22).

</doc>
<doc id="142778" url="https://pl.wikipedia.org/wiki?curid=142778" title="Kanalizacja">
Kanalizacja

Kanalizacja, system kanalizacyjny – infrastruktura, która jest zbiorem wszystkich elementów służących do zbierania, transportu, unieszkodliwiania oraz odprowadzania ścieków bytowo-gospodarczych oraz ścieków deszczowych za pomocą kanałów ściekowych. System kanalizacyjny składa się z następujących elementów:
Klasyfikacja.
Najprostszą klasyfikacją kanalizacji jest podział na "kanalizację wewnętrzną", czyli instalację kanalizacyjną znajdującą się w obrębie budynku oraz na "kanalizację zewnętrzną" poza budynkiem.
Jednakże podstawowe kryterium podziału systemów kanalizacyjnych opiera się na liczbie sieci wchodzących w skład systemu. Podział ten wygląda następująco:
Najistotniejsza klasyfikacja systemów kanalizacyjnych opiera się na hydraulicznych warunkach przepływu ścieków i w związku z tym wyróżnia się następujące systemy:

</doc>
<doc id="142779" url="https://pl.wikipedia.org/wiki?curid=142779" title="Róża Wichury">
Róża Wichury

Róża Wichury ("Rosa luciae") – gatunek krzewu należący do rodziny różowatych. Nazwa polska pochodzi stąd, że roślina ta została opisana jako "Rosa wichuraiana" Crép. Jednak według nowszych ujęć taksonomicznych jest to synonim gatunku "Rosa luciae". Pochodzi z Azji: Japonii, Korei, Chin i Tajwanu oraz Filipin.
Zmienność.
Oprócz typowej formy występują dwie odmiany:

</doc>
<doc id="142780" url="https://pl.wikipedia.org/wiki?curid=142780" title="Mocha chai">
Mocha chai

Mocha chai – jest jedną z form przygotowania aromatycznej indyjskiej herbaty "chai". Przepis bazuje na masala czaj, którą wzbogacono o dodatkowy składnik w postaci kakao. 
Można ją również podać z bitą śmietaną posypaną wiórkami czekoladowymi lub cynamonem.
Napój jest dostępny na rynku w postaci gotowej do zaparzania z mlekiem lub bez. Zawiera następujące składniki:

</doc>
<doc id="142782" url="https://pl.wikipedia.org/wiki?curid=142782" title="Chai">
Chai



</doc>
<doc id="142785" url="https://pl.wikipedia.org/wiki?curid=142785" title="Anthony Okogie">
Anthony Okogie

Anthony Olubunmi Okogie (ur. 16 czerwca 1936 w Lagos) – nigeryjski duchowny katolicki, emerytowany arcybiskup Lagos, kardynał.
Życiorys.
Kształcił się kolejno w niższym i wyższym seminarium duchownym w Ibadan (studiował filozofię i teologię), następnie wyjechał na dalsze studia do Rzymu. W 1966 obronił licencjat teologii na uniwersytecie w Rzymie. Po powrocie do Nigerii przyjął święcenia kapłańskie 11 grudnia 1966 w Lagos z rąk arcybiskupa Johna Amuzu Aggeya. Pełnił szereg funkcji duszpasterskich w archidiecezji Lagos, a także w kurii metropolitalnej. Zajmował się m.in. problematyką edukacji katolickiej oraz religijnych rozgłośni radiowych. Pracował także jako wykładowca religii.
5 czerwca 1971 został mianowany biskupem pomocniczym Oyo, ze stolicą tytularną Mascula; sakry biskupiej udzielił mu Owen McCoy, biskup ordynariusz Oyo. 13 kwietnia 1973 przeszedł na stolicę arcybiskupią Lagos. Wziął m.in. udział w sesji specjalnej Światowego Synodu Biskupów, poświęconej Kościołowi katolickiemu w Afryce (kwiecień-maj 1994). 21 października 2003 został mianowany przez Jana Pawła II kardynałem, z tytułem prezbitera Beata Vergine Maria del Monte Carmelo a Mostacciano. Brał udział w konklawe 2005.
25 maja 2012 papież Benedykt XVI przyjął jego rezygnację z rządów w archidiecezji z powodu osiągnięcia wieku emerytalnego. Następcą został bp Alfred Martins z Abeokuty.
Brał udział w konklawe 2013, które wybrało papieża Franciszka. 16 czerwca 2016 skończył 80 lat i utracił prawo do udziału w konklawe.

</doc>
<doc id="142786" url="https://pl.wikipedia.org/wiki?curid=142786" title="Manneken pis">
Manneken pis

Manneken pis ("Siusiający chłopiec") – symbol Brukseli, figurka-fontanna, wykonana z brązu, przedstawiająca nagiego, sikającego chłopca.
Figura z XV wieku wykonana początkowo w kamieniu została skradziona, tak jak późniejsze jej wersje. Ostatecznie w 1619 figurę wykonał z brązu flamandzki rzeźbiarz barokowy Jerôme Duquesnoy (ojciec François Duquesnoy).
Legendy.
Jak mówi jedna z legend, chłopiec był synem jednego z królów belgijskich. Podczas polowania w lasach znajdujących się (niegdyś) wokół Brukseli, malec zaginął. Król rozkazał przeszukać wszystkie pobliskie lasy, jednak nikt nie mógł dziecka odnaleźć. Dopiero po kilku dniach, gdy wszyscy stracili już nadzieję na odszukanie królewicza, pewien leśniczy, bardzo spragniony, usłyszał szemrzący strumyczek. Odsunął gałęzie, wstrzymujące go od źródła wody, i zobaczył nagiego, sikającego chłopca.
Inna legenda mówi, że w XIV wieku Bruksela została zaatakowana i była oblegana. Najeźdźcy chcąc zdobyć miasto zaplanowali, iż podłożą materiały wybuchowe w murach miasta i dostaną się łatwo do środka. Jednak mały chłopiec imieniem Juliaanske, szpiegując agresorów, odkrył miejsce, gdzie zaraz miał nastąpić wybuch. Widząc co się dzieje, oddał mocz na palący się lont, czym uratował miasto.
Stroje.
Figura często ubierana jest w stroje ofiarowane przez stowarzyszenia kulturalne, rzemieślnicze, regiony oraz oficjalne delegacje państwowe. Do czerwca 2007 Manneken Pis otrzymał 789 różnych strojów, które przechowywane są w Muzeum Miasta Brukseli.
Z okazji trwającego w okresie 2-10 czerwca 2007 Tygodnia Małopolski figura została ubrana w krakowski strój ludowy. Dla podkreślenia faktu, iż Kraków znalazł się na liście miast rezerwowych, w których mogą odbyć się mecze Mistrzostw Europy w Piłce Nożnej 2012, figurze dodano miniaturową piłkę.

</doc>
<doc id="142788" url="https://pl.wikipedia.org/wiki?curid=142788" title="Jerzy Kamas">
Jerzy Kamas

Jerzy Kamas (ur. 8 lipca 1938 w Łodzi, zm. 23 sierpnia 2015 w Otwocku) – polski aktor teatralny i filmowy, w latach 1968–1971 aktor Teatru Narodowego w Warszawie, w latach 1971–2015 aktor Teatru Ateneum w Warszawie.
Życiorys.
Był absolwentem (1961) Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. Po raz pierwszy wystąpił w teatrze 1 lutego 1957 – na deskach Teatru Ziemi Łódzkiej zagrał wówczas w sztuce "Kowal, pieniądze i gwiazdy" Jerzego Szaniawskiego, którą wyreżyserowała Stefania Domańska.
Trzy lata później w Teatrze Powszechnym w Łodzi, zagrał w dwóch sztukach Williama Szekspira: "Wieczorze Trzech Króli" (reż. Jerzy Walden) i "Śnie nocy letniej" (reż. Emil Chaberski). W łódzkim Teatrze Powszechnym grał do roku 1964 – wystąpił tam m.in. w "Klubie Pickwicka" Karola Dickensa i "Fizykach" Friedricha Dürrenmatta.
W latach 1964–1967 był aktorem Teatru im. Słowackiego w Krakowie. Na jego deskach zagrał m.in. Poetę w "Wyzwoleniu" Stanisława Wyspiańskiego (reż. Bronisław Dąbrowski), Filcha w "Operze za trzy grosze" Bertolta Brechta (reż. Lidia Zamkow) i Makdufa w "Makbecie" Szekspira (reż. Lidia Zamkow).
Od roku 1968 Kamasa można było oglądać na scenie Teatru Narodowego w Warszawie. Zagrał tam w wielu spektaklach wyreżyserowanych przez Adama Hanuszkiewicza – wystąpił m.in. jako Bianchetti w "Nie-boskiej komedii" Zygmunta Krasińskiego (1969), Inkwizytor w "Świętej Joannie" George’a Bernarda Shawa (1969), Car w "Kordianie" Juliusza Słowackiego (1970) oraz Klaudiusz w "Hamlecie" Szekspira (1971).
W Teatrze Narodowym Kamas wystąpił też w spektaklach "Ryszard III" Szekspira, jako Ryszard książę Gloucester (1969, reż. Jan Maciejowski), i "Opera za trzy grosze" Bertolta Brechta, jako Mackie Majcher (1970, reż. Jan Maciejowski).
W roku 1971 aktor zaczął występować na deskach warszawskiego Teatru Ateneum – był w jego zespole przez 44 lata, aż do swej śmierci (2015 r.). Grał tam w spektaklach reżyserowanych m.in. przez Macieja Prusa, Janusza Warmińskiego i Kazimierza Kutza. Za rolę w wystawionej na deskach Ateneum "Pornografii" Witolda Gombrowicza (reż. Andrzej Pawłowski), gdzie wcielił się w rolę Fryderyka, Kamas otrzymał w roku 1985 nagrodę prezydenta Warszawy. W ostatnich latach w teatrze Ateneum występował m.in. w spektaklach: "Król Edyp" Sofoklesa, "Zmierzch" Izaaka Babla, "Zbrodnia i kara" Fiodora Dostojewskiego. W roku 2008 odbyła się premiera przedstawienia "Stacyjka Zdrój", spektaklu zbudowanego z piosenek Jeremiego Przybory i Jerzego Wasowskiego (jako ksiądz Luc).
Z drugą żoną Beatą miał dwóch synów: Pawła i Karola. Mieszkał w Warszawie. Jego pierwsza żona Ewa Kamas jest również aktorką, przez wiele lat związaną z teatrem we Wrocławiu.
Zmagał się z chorobą nowotworową jelit. Zmarł 23 sierpnia 2015 w Otwocku. Został pochowany 31 sierpnia 2015 na Starych Powązkach w Warszawie (kwatera 175-2-26/27).

</doc>
<doc id="142789" url="https://pl.wikipedia.org/wiki?curid=142789" title="Anthony Olubunmi Okogie">
Anthony Olubunmi Okogie



</doc>
<doc id="142791" url="https://pl.wikipedia.org/wiki?curid=142791" title="Malborski Przegląd Muzyczny">
Malborski Przegląd Muzyczny

Malborski Przegląd Muzyczny – festiwal muzyczny odbywający się w Malborku w Osadzie Zamczysko, Miejskim Domu Kultury, pubie Nemrod. Zainaugurował w roku 2003. Impreza co roku rozpoczyna się wiosną i trwa do przełomu sierpnia i września. Podczas eliminacji prezentują się młode zespoły z całego kraju. Najlepsze, wybrane przez jury kwalifikują się do finału. Idea imprezy polega na pomocy w promocji młodych artystów (m.in. poprzez lokalne media) oraz zainteresowaniu młodzieży kulturą, nauczeniu otwartości (na festiwalu prezentują się formacje różnorodne stylistycznie) i wciągnięciu we współtworzenie swojego krajobrazu kulturalnego (nad imprezą pracują młodzi wolontariusze).

</doc>
<doc id="142792" url="https://pl.wikipedia.org/wiki?curid=142792" title="Siusiający chłopiec">
Siusiający chłopiec



</doc>
<doc id="142793" url="https://pl.wikipedia.org/wiki?curid=142793" title="Henryk I Gruby">
Henryk I Gruby



</doc>
<doc id="142794" url="https://pl.wikipedia.org/wiki?curid=142794" title="Niedziela Miłosierdzia Bożego">
Niedziela Miłosierdzia Bożego

Niedziela Miłosierdzia Bożego, Święto Miłosierdzia – w Kościele katolickim uroczystość liturgiczna obchodzona w pierwszą niedzielę po Wielkanocy ku czci Miłosierdzia Bożego, czyli II Niedzielę Wielkanocną. Wypada pomiędzy 29 marca a 2 maja. Uroczystość ustanowiona w 2000 roku przez św. Jana Pawła II. W tym dniu przyjmując Komunię świętą, można uwolnić się od wszystkich kar pośmiertnych.
Objawienia św. Faustyny.
Według objawień mistycznych św. Faustyny Kowalskiej, o ustanowienia tego święta prosił Jezus Chrystus i dał obietnice związane z nim. Poprzedza je nowenna do Miłosierdzia Bożego, rozpoczynana w Wielki Piątek.
Niektóre fragmenty "Dzienniczka" św. Faustyny, mówiące o Święcie Miłosierdzia:
Historia święta.
Pierwsze zabiegi o ustanowienie kultu Miłosierdzia Bożego w Kościele katolickim podjął ks. Michał Sopoćko, spowiednik i powiernik św. Faustyny Kowalskiej, propagując go od 1937 roku w kościołach wileńskich. W 1940 roku w kazaniu pasyjnym ks. Sopoćko po raz pierwszy wyjawił powiązanie kultu z osobą s. Faustyny. Podczas II wojny światowej kult Miłosierdzia Bożego wyszedł poza granice Polski i został rozpropagowany w wielu krajach przez rozproszonych po świecie Polaków, zwłaszcza żołnierzy armii gen. Andersa.
W 1946 Konferencja Episkopatu Polski na czele z kard. Augustem Hlondem wystosowała do Watykanu petycję o wprowadzenie Święta Miłosierdzia Bożego w pierwszą niedzielę po Wielkanocy. W 1948 roku polskie Towarzystwo Teologiczne planowało wysłać podobną prośbę do Rzymu, jednak od zamiaru odstąpiono po tym, jak kard. Hlond poinformował członków towarzystwa, że nie ustanawia się świąt ku czci przymiotów boskich; przedmiotem kultu może być tylko Osoba Boska.
W świetle rozwijającego się oddolnie kultu Miłosierdzia Bożego oraz podczas oczekiwania na odpowiedź z Watykanu, episkopat zasięgnął w 1951 roku opinii biskupa Romualda Jałbrzykowskiego na temat kultu. Podobnie jak przed wojną, biskup ponownie odniósł się negatywnie do nowej praktyki religijnej. W 1953 roku Święte Oficjum uznało, że nie należy ustanawiać święta.
W 1957 roku Watykan zlecił zbadanie rozwoju kultu Miłosierdzia Bożego. Na zlecenie kardynała Wyszyńskiego w siedemnastu polskich diecezjach przeprowadzono ankietę. Opinie były podzielone od negatywnej, poprzez neutralną do przychylnej. 19 listopada 1958 roku Święte Oficjum wydało dekret, w którym w pięciu punktach wykluczyło możliwość ustanowienia święta. Dekret ten został podany do wiadomości publicznej cztery miesiące później, 6 marca 1959 roku. Była to łagodniejsza jego wersja, która odwoływała się do „roztropności biskupów” w kwestiach kultu. W praktyce anulowało to stanowisko Świętego Oficjum z listopada 1958 roku.
Unieważnienie dekretu z 1959 roku nastąpiło pół roku przed wyborem Karola Wojtyły na papieża. Za jego pontyfikatu wznowiono zabiegi o święto, sam papież, będąc jeszcze biskupem krakowskim, dał się poznać jako gorący orędownik kultu Miłosierdzia Bożego. Po beatyfikacji s. Faustyny 18 kwietnia 1993 roku biskupi polscy wystosowali prośbę do papieża o ustanowienie Święta Miłosierdzia Bożego. Kongregacja ds. Kultu Bożego i Dyscypliny Sakramentów zezwoliła w 1997 roku na obchodzenie go w polskim Kościele katolickim w II Niedzielę Wielkanocną.
Podczas kanonizacji św. Faustyny w 2000 roku Jan Paweł II ogłosił II Niedzielę Wielkanocną jako Święto Miłosierdzia Bożego dla całego Kościoła. Uroczystego aktu zawierzenia świata Bożemu Miłosierdziu papież dokonał 17 sierpnia 2002 roku w bazylice Bożego Miłosierdzia w krakowskich Łagiewnikach.
Wydarzenia w Święto Miłosierdzia.
18 kwietnia 1993 roku, w Niedzielę Miłosierdzia, została beatyfikowana Faustyna Kowalska. 30 kwietnia Roku Wielkiego Jubileuszu, także w Święto Miłosierdzia, została ona kanonizowana.
W Święto Miłosierdzia w 2011 roku, w dniu 1 maja, Jan Paweł II został ogłoszony błogosławionym, zaś w Niedzielę Miłosierdzia w dniu 27 kwietnia 2014 Jan Paweł II został ogłoszony świętym razem z Janem XXIII.

</doc>
<doc id="142797" url="https://pl.wikipedia.org/wiki?curid=142797" title="Ennio Antonelli">
Ennio Antonelli

Ennio Antonelli (ur. 18 listopada 1936 w Todi) – włoski duchowny rzymskokatolicki, doktor filozofii i literatury, biskup diecezjalny Gubbio w latach 1982–1988, arcybiskup metropolita Perugia-Città della Pieve w latach 1988–1995, sekretarz generalny Konferencji Episkopatu Włoch w latach 1995–2001, arcybiskup metropolita Florencji w latach 2001–2008, kardynał prezbiter od 2003, przewodniczący Papieskiej Rady ds. Rodziny w latach 2008–2012.
Życiorys.
Studiował w seminarium w Todi, Asyżu i Rzymie, na Papieskim Uniwersytecie Laterańskim w Rzymie oraz na uniwersytecie w Perugii. Obronił doktorat z literatury i filozofii. 2 kwietnia 1960 przyjął święcenia kapłańskie z rąk arcybiskupa Ilario Alciniego. Inkardynowany do rodzinnej diecezji Todi, pracował tam jako duszpasterz. Był także profesorem seminarium w Perugii (pełnił tam funkcje wicerektora i rektora) i Asyżu; w Instytucie Studiów Wyższych w Asyżu i Derucie wykładał historię sztuki.
25 maja 1982 został mianowany biskupem diecezjalny Gubbio. Święcenia biskupie udzielił mu Decio Lucio Grandoni (biskup Orvieto i Todi) 29 sierpnia 1982. W październiku 1988 Antonelli został promowany na arcybiskupa Perugii; w maju 1995, obejmując funkcję sekretarza generalnego Konferencji Episkopatu Włoch, zrezygnował z rządów w archidiecezji. 21 marca 2001 przeszedł na stolicę metropolitalną Florencja. W październiku 1999 brał udział w obradach II sesji specjalnej Światowego Synodu Biskupów, poświęconej Kościołowi w Europie.
21 października 2003 Jan Paweł II wyniósł go do godności kardynalskiej, nadając tytuł prezbitera S. Andrea delle Fratte.
7 czerwca 2008 papież Benedykt XVI mianował kardynała Antonelliego przewodniczącym Papieskiej Rady ds. Rodziny. 26 czerwca 2012 papież przyjął jego rezygnację z pełnionego urzędu, złożoną ze względu na wiek.
Uczestnik konklawe 2005 i konklawe 2013 roku. 18 listopada 2016 roku ukończył 80 lat i stracił prawo do udziału w konklawe.

</doc>
<doc id="142798" url="https://pl.wikipedia.org/wiki?curid=142798" title="Retrotranspozon">
Retrotranspozon

Retrotranspozon – typ transpozonu (transpozon RNA), stanowiący znaczną część genomów organizmów eukariotycznych. Wszystkie retrotranspozony występują w postaci cząsteczki RNA. Retrotranspozony zawierają geny kodujące enzymy niezbędne do przemieszczania się w procesie transpozycji - po wniknięciu do komórki gospodarza (lub po transkrypcji retrotranspozonu zintegrowanego z genomem gospodarza) następuje synteza pierwszej nici DNA przez enzym zwany odwrotną transkryptazą. W ten sposób powstaje pozachromosomowa, dwuniciowa cząsteczka zbudowana z jednej nici RNA i jednej nici DNA. Następnie matrycowa nić RNA jest wytrawiana (przez enzym RNA-zę), a na jej miejsce syntetyzowana jest druga (komplementarna do pierwszej) nić DNA. Taki dwuniciowy DNA zostaje za pomocą enzymu integrazy wstawiony do genomu gospodarza.
Istnieją dwa typy retrotranspozonów:
Przykładem retrotranspozonów zawierających sekwencje LTR należą: retrowirusy (u zwierząt), Ty1-"copia" oraz Ty3-"gypsy". Do retrotranspozonów niezawierających sekwencji LTR zalicza się elementy LINE oraz SINE.
Budowa retrotranspozonów.
Retrotranspozony zbudowane są z trzech ważnych genów: "gag", "pol" oraz "int". Syntetyzowane są jako poliproteina a następnie cięte przez specyficzną proteazę kodowaną przez gen "pol". Gen "gag" koduje białka biorące udział w dojrzewaniu i pakowaniu retrotranspozonów w celu ich integracji do genomu, gen "pol" - odwrotną transkryptazę i RNazę H, a gen "int" - integrazę.
Retrotranspozony LTR.
Retrotranspozony Ty1-"copa" oraz Ty3-"gypsy" wykazują podobną budowę oraz funkcję. Różnice obserwuje się w dwóch genach: "int" oraz "pol".
Retrotranspozony non-LTR.
Retrotranspozycja może być przyczyną chorób genetycznych, jeśli integracja spowoduje uszkodzenie genu. Odwrotna transkryptaza elementów LINE prawdopodobnie odgrywa rolę w powstawaniu niektórych nowotworów, ale także w normalnym rozwoju embrionalnym u myszy. Sekwencje pochodzące z retrotranspozonów wykorzystywane są jako sekwencje regulatorowe niektórych genów.

</doc>
<doc id="142799" url="https://pl.wikipedia.org/wiki?curid=142799" title="Ćajwala">
Ćajwala

Ćajwala - indyjski uliczny sprzedawca herbaty lub osoba roznosząca herbatę dla pasażerów pociągu. Ćajwala przenoszą lub przewożą czajniki z przygotowaną herbatą (zazwyczaj masala ćaj) i podają ją w świeżo palonych glinianych kubkach (wyrzucanych zaraz po spożyciu), małych szklankach lub białych plastikowych jednorazowych kubkach.

</doc>
<doc id="142800" url="https://pl.wikipedia.org/wiki?curid=142800" title="Pęcherz moczowy">
Pęcherz moczowy

Pęcherz moczowy (łac. "vesica urinaria") – narząd gromadzący mocz wydalany przez nerki, który spływa do niego stale, odpływa zaś okresowo przez cewkę moczową. Pojemność pęcherza moczowego u dorosłego człowieka wynosi od 250 do 500 ml, może on jednak rozciągnąć się do objętości ponad jednego litra. W ciężkich chorobach, na przykład w durze brzusznym, przy zatrzymaniu moczu pojemność pęcherza może osiągnąć 3–4 litry.
Pęcherz opróżniony leży poza spojeniem łonowym, wypełniony wystaje ponad spojenie. Kształt pęcherza zależny jest od stopnia wypełnienia. Pęcherz opróżniony jest spłaszczony w kierunku przednio – tylnym, wypełniony przybiera postać kulistą. Część skierowana ku górze i ku przodowi nosi nazwę szczytu pęcherza "(apex vesicae)", ku dołowi i tyłowi zwrócone jest dno pęcherza "(fundus vesicae)". Między szczytem a dnem znajduje się trzon pęcherza "(corpus vesicae)". Gdy pęcherz jest spłaszczony, wyróżnia się na nim ścianę przednią i ścianę tylną.
Dno pęcherza ma kształt trójkąta i jest ograniczone trzema ujściami. Od tyłu leżą symetrycznie ujścia moczowodów "(ostia ureterum)", kąt przedni dna zajmuje ujście wewnętrzne cewki moczowej "(ostium urethrae internum)".
Anatomia.
Między pęcherzem moczowym a tylną powierzchnią spojenia łonowego znajduje się wypełniona tkanką łączną przestrzeń załonowa "(spatium retropubicum)". Od szczytu pęcherza ku górze po tylnej powierzchni ściany jamy brzusznej ciągnie się więzadło pępkowe pośrodkowe "(ligamentum umbilicale medianum)". Więzadło to jest pozostałością występującego w życiu płodowym moczownika "(urachus)". Po obydwu stronach więzadła pępkowego pośrodkowego przebiegają dwa więzadła pępkowe przyśrodkowe, które są zarośniętymi tętnicami pępkowymi "(aa. umbilicales)". Tętnice pępkowe odgrywają dużą rolę w życiu płodowym, u człowieka dorosłego ulegają uwstecznieniu. Od góry pęcherz moczowy jest pokryty otrzewną, która w miarę wypełniania się pęcherza unosi się wraz z nim. Przy pęcherzu wypełnionym i wystającym ponad spojenie łonowe przednia jego ściana przylega bezpośrednio do przedniej ściany jamy brzusznej, co pozwala na nakłucie pęcherza od przodu bez naruszenia otrzewnej.
Różnice w budowie anatomicznej mężczyzny i kobiety.
W związku z obecnością narządów rozrodczych usytuowanie pęcherza moczowego, wielkość, kształt oraz położenie cewki moczowej są inne u mężczyzn i kobiet.
Budowa ścian pęcherza.
Grubość ściany pęcherza zależy od jego wypełnienia. Pusty pęcherz ma ścianę grubości około 10 mm, wypełniony – do 2 mm. Ściana pęcherza moczowego zbudowana jest z trzech warstw:
Błona śluzowa.
W pustym pęcherzu błona śluzowa tworzy fałdy, nie ma ich tylko w trójkącie pęcherza "(trigonum vesicae)", leżącym między ujściami moczowodów "(ostia ureterum)" a ujściem cewki moczowej "(ostium urethrae internum)". Fałdy te wygładzają się w miarę wypełniania się pęcherza. Błonę śluzową pokrywa nabłonek wielowarstwowy przejściowy.
Ponieważ moczowody przebijają ścianę pęcherza ukośnie, powstają przy ich ujściach fałdy błony śluzowej, odgrywające rolę zastawek. Im bardziej pęcherz jest wypełniony, tym silniej fałdy zamykają ujścia moczowodów. Pomiędzy błoną śluzową a mięśniową znajduje się tkanka podśluzowa, jak wspomniano, nie ma jej jedynie w obrębie trójkąta pęcherzowego.
Błona mięśniowa.
Błona mięśniowa pęcherza moczowego składa się z trzech powiązanych ze sobą warstw. Warstwa zewnętrzna i warstwa wewnętrzna mają przebieg podłużny, środkowa przebiega okrężnie. Warstwy mięśniowe są ściśle ze sobą powiązane, gdyż pęczki mięśniowe jednej warstwy przechodzą w drugą. Łącznie stanowią funkcjonalną całość znaną jako mięsień wypierający pęcherza ("m. detrusor vesicae"). W miejscu ujścia wewnętrznego cewki moczowej warstwa mięśniowa środkowa jest zgrubiała i tworzy zamykający ujście zwieracz pęcherza "(m. sphincter vesicae)".
Błona zewnętrzna.
Błona zewnętrzna pęcherza "(tunica adventitia)" przechodzi bezpośrednio na otaczające tkanki. Na górnej i tylnej powierzchni pęcherza przylega ona do otrzewnej.
Unaczynienie.
Tętnice.
Pęcherz unaczyniają tętnice pęcherzowe. 
Żyły.
Żyły pęcherza tworzą sploty, z których krew odpływa do żyły biodrowej wewnętrznej.
Unerwienie.
Nerwy pęcherza moczowego składają się z włókien współczulnych i przywspółczulnych i pochodzą ze splotu podbrzusznego górnego i dolnego "(plexus hypogastricus superior et inferior)"

</doc>
<doc id="142801" url="https://pl.wikipedia.org/wiki?curid=142801" title="Helikazy">
Helikazy

Helikazy – grupa enzymów, koniecznych dla wielu procesów związanych z udziałem DNA i RNA. Helikaza umożliwia transkrypcję, replikację oraz naprawę DNA. 
Helikazy łączą się z podwójną helisą DNA, sparowanymi nićmi RNA lub hybrydami DNA-RNA, rozplątują je i rozrywają wiązania wodorowe pomiędzy zasadami azotowymi, powodując rozdzielenie nici. 
Nieodpowiednie działanie helikaz jest odpowiedzialne za wiele chorób genetycznych. Brak jednej z helikaz powoduje zespół Blooma – niedobór odporności. Mutacja genu kodującego helikazę (RECQL4) jest odpowiedzialna za zespół Rothmunda-Thomsona. Mutacja w genie kodującym białko WRN wywołuje zespół Wernera – „progerię dorosłych”.

</doc>
<doc id="142802" url="https://pl.wikipedia.org/wiki?curid=142802" title="Ekstruzja (wulkanizm)">
Ekstruzja (wulkanizm)

Ekstruzja – wypływ magmy o wysokiej lepkości na powierzchnię Ziemi. Lepka lawa nie jest w stanie rozpłynąć się na dużą odległość i tworzy kopuły lawowe lub potoki lawowe o znacznej grubości lecz o niewielkiej długości. Charakterystyczna dla law kwaśnych, bogatych w krzemionkę, np. ryolitowych (porfirowych).

</doc>
<doc id="142804" url="https://pl.wikipedia.org/wiki?curid=142804" title="1995 w filmie">
1995 w filmie

Box Office.
Źródło
Nagrody filmowe.
BAFTA.
48. ceremonia wręczenia nagród Brytyjskiej Akademii Sztuk Filmowych i Telewizyjnych odbyła się w 1995 roku.
Goya.
9. ceremonia wręczenia Hiszpańskich Nagród Filmowych odbyła się 21 stycznia 1995 roku.
Złote Globy.
52. ceremonia wręczenia Złotych Globów odbyła się 21 stycznia 1995 roku.
Złoty Niedźwiedź.
45. Międzynarodowy Festiwal Filmowy w Berlinie odbył się w dniach 9–20 lutego 1995 roku.
Cezary.
20. ceremonia wręczenia Francuskich Nagród Filmowych odbyła się 25 lutego 1995 roku.
Nagroda Gildii Aktorów Filmowych.
1. ceremonia wręczenia nagród Gildii Aktorów Filmowych odbyła się 25 lutego 1995 roku.
Złote Maliny.
15. rozdanie Złotych Malin odbyło się 26 marca 1995 roku.
Oscary.
67. ceremonia wręczenia Oscarów odbyła się 27 marca 1995 roku.
Złota Palma.
48. Międzynarodowy Festiwal Filmowy w Cannes odbył się w dniach 17–28 maja 1995 roku.
Złoty Lew.
52. Festiwal Filmowy w Wenecji odbył się w dniach 30 sierpnia-9 września 1995 roku.
Festiwal Polskich Filmów Fabularnych.
XX. Festiwal Polskich Filmów Fabularnych odbył się 6–12 listopada 1995 roku.
Złota, Srebrna i Brązowa Żaba (Camerimage).
III Międzynarodowy Festiwal Sztuki Autorów Zdjęć Filmowych Camerimage, 2–9 grudnia, Toruń

</doc>
<doc id="142805" url="https://pl.wikipedia.org/wiki?curid=142805" title="Biuro">
Biuro

Biuro (fr. "bureau") – miejsce pracy pracowników administracyjnych instytucji lub firmy albo administracyjna instytucja, wykonująca właściwe sobie prace urzędnicze.
Podstawowe typy pomieszczeń pracy biurowej:
Ilość powierzchni biura jako zespołu pomieszczeń służących pracownikom biurowym pracującym na stałe w biurze przypadająca na jedną osobę oznacza poziom zaludnienia biura.

</doc>
<doc id="142807" url="https://pl.wikipedia.org/wiki?curid=142807" title="Lateks">
Lateks

Lateks – koloidalny roztwór kauczuku naturalnego (lateks naturalny) lub syntetycznego (lateks syntetyczny) w substancji płynnej. W nomenklaturze przemysłu chemicznego wyraz „lateks” określa wszelkie emulsje polimerów, w tym gumy syntetyczne i plastiki.
Lateks naturalny.
Lateks naturalny uzyskuje się poprzez nacinanie roślin kauczukodajnych i obróbkę soku mlecznego. Sok mleczny stabilizowany jest substancjami alkalicznymi np. amoniakiem. Ostateczny produkt stanowiący surowiec w przemyśle gumowym uzyskuje się w wyniku koagulacji soku i jego zagęszczenia. Zagęszczenie zawartości kauczuku wykonywane jest zwykle poprzez odwirowanie lub częściowe odparowanie wody. Koagulacja następuje po zakwaszeniu, zamrożeniu lub dodaniu soli rozpuszczalnych w wodzie. 
Lateks syntetyczny.
Lateks syntetyczny otrzymuje się przez polimeryzację emulsyjną określonych monomerów i zatężanie powstałego koloidu zawierającego kauczuk butadienowo–styrenowy, chloroprenowy, nitrylowy lub butadienowo-winylopirydynowy. pH lateksów uzyskanych syntetycznie wynosi 6–12, zawartość substancji suchej 30–60%. Po ich zakwaszeniu lub dodaniu soli otrzymuje się kauczuki stałe. 
Lateks syntetyczny jest produktem pośrednim lub końcowym w procesie wytwarzania kauczuków syntetycznych. 
Zastosowanie.
Stosowany jest do otrzymywania kauczuku naturalnego stosowanego w przemyśle gumowym (m.in. opony samochodowe, taśmy transporterowe, uszczelki, piłeczki kauczukowe) do wyrobu m.in. pianki lateksowej do produkcji mebli i materaców (dobre właściwości antyalergiczne i antygrzybicze), klejów, nici, prezerwatyw, rękawic oraz odzieży.

</doc>
<doc id="142808" url="https://pl.wikipedia.org/wiki?curid=142808" title="Braiła">
Braiła

Braiła () – miasto we wschodniej części Rumunii, w okręgu Braiła, nad brzegiem Dunaju. Według danych z 2002 r. liczy 216 292 mieszkańców.
Historia.
Pierwsza wzmianka o znajdującym się w tym miejscu osiedlu pod nazwą Drinago pochodzi z ok. 1350 r., z hiszpańskiej "Księgi wiedzy" ("Libro de conoscimiento"). Greckie źródła z tego samego okresu podają nazwę "Proilabum" i "Proilava".
Od 1554 r. aż do wojny rosyjsko-tureckiej 1828–1829 miasto pozostawało we władaniu Turków osmańskich i zwane było Ibrail lub Ibraila. 2 lutego 1470 r. istniejące tutaj osiedle zdobył i złupił hospodar mołdawski Stefan Wielki. Powodem najazdu był fakt, że władający tymi okolicami hospodar wołoski Radu Piękny był lennikiem tureckim.
Na początku XX wieku miasto przeżywało okres rozkwitu, będąc regionalnym ośrodkiem handlu i znaczącym portem na Dunaju.
Gospodarka.
W mieście rozwinął się przemysł maszynowy, metalowy, stoczniowy, drzewny, celulozowo-papierniczy, spożywczy, odzieżowy, cementowy, chemiczny oraz zapałczany.

</doc>
<doc id="142823" url="https://pl.wikipedia.org/wiki?curid=142823" title="M11/39">
M11/39

Carro Armato M11/39 – włoski czołg lekki z okresu II wojny światowej. W momencie rozpoczęcia wojny była to przestarzała konstrukcja.
Historia.
Pod koniec lat 30. podstawowym czołgiem armii włoskiej był Fiat 3000. Był to czołg przestarzały, skonstruowany został zaraz po I wojnie światowej. W 1937 roku powstał prototyp nowego czołgu lekkiego, następcy Fiata 3000. Był on wzorowany na brytyjskim czołgu Vickers E. Prototyp został uzbrojony w działo 37 mm zamontowane w kadłubie i 2 karabiny maszynowe Breda kalibru 8 mm w wieży. Pancerz nitowany. Czołg nie był wyposażony w radio. W 1938 roku powstał zmodyfikowany prototyp mający osiem kół jezdnych (w pierwszym prototypie było ich sześć). 
Według założeń, miał być to główny czołg dywizji pancernych, każdy z batalionów miał być wyposażony w 31 czołgów tego typu. 
70 egzemplarzy M11/39 zostało wysłanych do Afryki, po raz pierwszy wzięły udział w akcji bojowej 5 sierpnia 1940 roku w bitwie pod Sidi Azeis. Pięć czołgów tego typu zostało zdobytych przez australijską 6 Dywizję Piechoty i zostały one użyte przeciwko wojskom włoskim pod Tobrukiem w styczniu 1941 roku.

</doc>
<doc id="142824" url="https://pl.wikipedia.org/wiki?curid=142824" title="M13/40">
M13/40

M13/40 i jego ulepszona wersja M14/41 – seria włoskich czołgów średnich z okresu II wojny światowej. 
Historia.
Pod koniec lat 30. we Włoszech skonstruowano czołg średni M11/39. Został on w 1939 roku wprowadzony do uzbrojenia, ale okazało się, że nie jest to konstrukcja udana. Największą wadą było rozmieszczenie uzbrojenia (armata w kadłubowym sponsonie i dwa karabiny maszynowe w wieży). Dlatego rozpoczęto prace nad nowym czołgiem. Powstały pod kierownictwem generała Caracciolo di Feroleto, w wyglądzie zewnętrznym podobne do M11/39 (wykorzystano zawieszenie i układ napędowy tego modelu) ale ze zmienionym uzbrojeniem - działo 47 mm przeniesiono z kadłuba do wieży, a karabiny maszynowe zostały przeniesione do kadłuba. Trzeci karabin maszynowy mógł być montowany na wieży jako uzbrojenie przeciwlotnicze. Do lipca 1940 zbudowano 15 prototypów, do służby weszły później w tym roku, po raz pierwszy uczestniczyły w akcji bojowej pod Sollum-Halfaya 9 grudnia 1940 roku. Użyte były w kampanii afrykańskiej, greckiej i w Jugosławii. W momencie wejścia do służby były mniej więcej odpowiednikiem PzKpfw III. Nie ustępowały także starszym brytyjskim czołgom A9, A10 i A13 znajdującym się na uzbrojeniu oddziałów brytyjskich walczących w Afryce. Dopiero po pojawieniu się w Afryce oddziałów uzbrojonych w amerykańskie czołgi M3 Stuart i M3 Grant sytuacja włoskich czołgistów pogorszyła się.
M13/40 nie były lubiane przez załogi, uważane były za zawodne i łatwo palące się. Ponad 100 M13/40 zostało zdobytych pod Beda Fomm i przez pewien czas stanowiły uzbrojenie oddziałów angielskich i australijskich. Służyły także w armii niemieckiej, a po kapitulacji Włoch reszta czołgów została skonfiskowana przez Niemców, otrzymały oznaczenia PzKpfw M13/40 735(i) i PzKpfw M14/41 736(i).

</doc>
<doc id="142825" url="https://pl.wikipedia.org/wiki?curid=142825" title="M14/41">
M14/41



</doc>
<doc id="142832" url="https://pl.wikipedia.org/wiki?curid=142832" title="M15/42">
M15/42

Carro Armato M15/42 – włoski czołg średni z okresu II wojny światowej, stanowił rozwinięcie linii czołgów M11/39 i M13/40 - M14/41. W porównaniu z poprzednikami miał dłuższy kadłub. Miał także grubszy pancerz i w odróżnieniu od poprzednich czołgów włoskich napędzany był silnikiem benzynowym, a nie wysokoprężnym. Produkcję rozpoczęto w styczniu 1943. Wyprodukowano tylko 90 czołgów tego typu. Zostały skierowane do 132 Dywizji Pancernej "Ariete".
Po upadku Włoch faszystowskich zdobyte czołgi były używane przez oddziały niemieckie jako PzKpfw M15/42 738(i). Był także użyty przeciwko Niemcom w czasie bitwy o Rzym i w 8 Dywizji Kawalerii SS Florian Geyer (po kapitulacji Włoch). Na jego podwoziu skonstruowane dwa działa pancerne:

</doc>
<doc id="142834" url="https://pl.wikipedia.org/wiki?curid=142834" title="P26/40">
P26/40

P26/40 – włoski czołg ciężki z okresu II wojny światowej, pomimo oznaczenia "P" (Pesante) wielkością, opancerzeniem i uzbrojeniem przypominał czołgi średnie produkowane w tym okresie przez inne państwa.
Historia.
Prace projektowe nad nowym czołgiem rozpoczęto w 1940 roku, ale pierwszy prototyp powstał dopiero w 1942 z powodu problemów ze znalezieniem odpowiedniego silnika. Pierwsze modele produkcyjne zeszły z linii produkcyjnej w 1943 roku, czołg był produkowany w fabryce Fiata. Nigdy nie został użyty przez armię włoską; po kapitulacji Włoch kilkadziesiąt czołgów tego typu weszło na wyposażenie formacji niemieckich jako Panzerkampfwagen P 40 737 (i). Użyto je przeciwko wojskom alianckim pod Anzio.
W czołgi były uzbrojone następujące jednostki:
Następcą P26 miał być czołg P.43.

</doc>
<doc id="142839" url="https://pl.wikipedia.org/wiki?curid=142839" title="Antibes">
Antibes

Antibes (prow. "Antíbol") – miejscowość i gmina we Francji, w regionie Prowansja-Alpy-Lazurowe Wybrzeże, w departamencie Alpy Nadmorskie. Znane kąpielisko i ośrodek wypoczynkowy nad Morzem Śródziemnym.
Według danych na rok 2018 gminę zamieszkiwało 74 047 osób, a gęstość zaludnienia wynosiła 2796.3 osoby/km² (wśród 963 gmin regionu Prowansja-Alpy-Lazurowe Wybrzeże Antibes plasuje się na 6. miejscu pod względem liczby ludności, natomiast pod względem powierzchni na miejscu 385.).
Napoleon I, który 26 lutego 1815 r. opuścił Elbę, 1 marca 1815 r. wylądował właśnie w Antibes i zapoczątkował tym swoje słynne „sto dni”, zakończone klęską pod Waterloo.
W drugiej połowie lat 40. XX w. w Antibes przebywał i tworzył Pablo Picasso. Jego ceramiczne dzieła stanowią trzon tutejszego Muzeum Picassa.
W mieście znajduje się stacja kolejowa Antibes.
W Antibes mieszkał wybitny pisarz grecki Nikos Kazandzakis, który osiadł tu w 1948 r. To właśnie tu powstały jego najsłynniejsze utwory, w tym powieści "Grek Zorba" i "Ostatnie kuszenie Chrystusa".

</doc>
<doc id="142841" url="https://pl.wikipedia.org/wiki?curid=142841" title="Walory turystyczne">
Walory turystyczne



</doc>
<doc id="142844" url="https://pl.wikipedia.org/wiki?curid=142844" title="Charlotte (ujednoznacznienie)">
Charlotte (ujednoznacznienie)

Geografia.
Miejscowości w Stanach Zjednoczonych:
Gminy w Stanach Zjednoczonych:
Hrabstwa w Stanach Zjednoczonych:
Hrabstwo w Kanadzie:
Kopalnie węgla kamiennego w Polsce:
Inne miejsca:

</doc>
<doc id="142847" url="https://pl.wikipedia.org/wiki?curid=142847" title="Kaparowate">
Kaparowate

Kaparowate ("Capparaceae" Juss.) – rodzina roślin należąca do rzędu kapustowców. Obejmuje ok. 30 rodzajów z co najmniej 324 gatunkami rozpowszechnionymi w strefie międzyzwrotnikowej i sięgającymi do strefy klimatu umiarkowanego – po południową Europę i Stany Zjednoczone w Ameryce Północnej. Najbardziej zróżnicowane w Brazylii. Odgrywają istotną rolę w okresowo suchych lasach podrównikowych. Pąki kwiatowe kaparów ciernistych marynowane w occie, oliwie lub winie bądź konserwowane w soli stanowią przyprawę o słodko-kwaśnym, lekko pikantnym smaku, nazywaną kaparami. Spożywane są także marynowane owoce i pędy innych gatunków, zwłaszcza w obszarze śródziemnomorskim. W Australii jadalne są owoce "Capparis mitchellii". Niektóre drzewiaste gatunki z rodzaju "Capparis" dostarczają twardego drewna użytkowego. Rośliny z rodzajów "Capparis" i "Steriphoma" uprawiane bywają jako ozdobne.
Systematyka.
Rodzina siostrzana w stosunku do grupy obejmującej kapustowate i "Cleomaceae" w obrębie rzędu kapustowców. Do niedawna wyróżniana była jako rodzina siostrzana kapustowatych, ale w takim ujęciu takson miał charakter parafiletyczny. Wyłączenie części rodzajów (dawniej podrodzina "Cleomoideae") w odrębną rodzinę "Cleomaceae" pozwoliło utrzymać rodzinę jako takson monofiletyczny. Tu też dawniej włączano rośliny wyodrębniane obecnie jako osobne rodziny – "Koeberlinia" (→ "Koeberliniaceae"), "Pentadiplandra" (→ "Pentadiplandarceae"), "Setchellanthus" (→ "Setchellanthaceae"), "Tovaria" (→ "Tovariaceae"). Z kolei włączane tu plemię "Stixidae" i rodzaj "Forchhammeria" okazały się być bliżej spokrewnione (zagnieżdżone w drzewie filogenetycznym) z rodziną rezedowatych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe Takht. ex Reveal &amp; Tahkt., nadrząd "Capparanae" Reveal, rząd kaparowce ("Capparales" Hutch.), podrząd "Capparineae" Engl., rodzina kaparowate ("Capparaceae" Juss.).
Gromada: okrytonasienne ("Magnoliophyta"), klasa "Magnoliopsida", podklasa ukęślowe ("Dilleniidae"), nadrząd "Violanae", rząd kaparowce ("Capparales"), rodzina kaparowate ("Capparaceae").

</doc>
<doc id="142849" url="https://pl.wikipedia.org/wiki?curid=142849" title="Jan XXIII (antypapież)">
Jan XXIII (antypapież)

Jan XXIII, właśc. Baldassare Cossa (ur. ok. 1360/1370 w Neapolu, zm. 22 grudnia 1419 we Florencji) – antypapież obediencji pizańskiej podczas wielkiej schizmy zachodniej w okresie od 17 maja 1410 do 29 maja 1415.
Życiorys.
Dzieciństwo i młodość.
Urodził się około 1360/1370 jako jedno z czwórki dzieci Giovanniego Cossy, neapolitańskiego szlachcica, signora wyspy Procida, oraz Ciccioli Barile. Od strony matki był dalekim krewnym papieża Bonifacego IX. Dorastał w Bolonii, na tamtejszym uniwersytecie uzyskał doktorat z prawa krótko przed 1389. Studiował także teologię w Rzymie. Zanim rozpoczął karierę duchownego, był żołnierzem i marynarzem. Gdy zdobywał kolejne szczeble hierarchii kościelnej, również wykazywał się wojowniczym charakterem i uważano go bardziej za polityka niż przywódcę duchowego.
Posługa kościelna.
Od 1386 piastował urząd kanonika kapituły katedralnej w Bolonii. Papieski szambelan w 1392, a także członek Roty Rzymskiej, w 1396 został archidiakonem kapituły w Bolonii. Papież Bonifacy IX mianował go kardynałem diakonem bazyliki św. Eustachego w Rzymie podczas konsystorzu 27 lutego 1402. W maju 1408 Cossa poparł, wraz z sześcioma innymi kardynałami, bunt przeciwko papieżowi Grzegorzowi XII, który odmówił abdykacji. Został za to pozbawiony urzędu, odzyskał go jednak z mocy dekretu obranego przez sobór w Pizie antypapieża Aleksandra V.
Wybór na papieża.
Cossa został następcą Aleksandra V i przyjął imię Jana XXIII w 1410. Za prawowitego papieża uznały go Francja, Anglia, Czechy, Portugalia, Polska, niektóre księstwa Świętego Cesarstwa Rzymskiego oraz część leżących na północy włoskich miast-państw, w tym Florencja oraz Wenecja; rezydujący w Awinionie antypapież Benedykt XIII miał z kolei poparcie Królestw Aragonii, Kastylii oraz Szkocji, a Grzegorz XII – Władysława andegaweńskiego, Karola I Malatesty, książąt bawarskich, Ludwika III Wittelsbacha oraz części pozostałych księstw wchodzących w skład Rzeszy.
Pontyfikat.
Antypapież Jan XXIII wydaną 28 sierpnia 1412 bullą "In eminenti specula" przeniósł stolicę lokalnej archidiecezji z Halicza do Lwowa. Kolejna bulla, z datą 28 września 1412, nadawała prepozytowi klasztoru Bożogrobców w Miechowie prawo noszenia insygniów biskupich.
Z początkiem soboru w Konstancji wydał inną bullę znoszącą przywileje krzyżackie wobec ziem polskich i litewskich, a Władysława Jagiełłę ustanawiającą wikariuszem generalnym dla Pskowa i Nowogrodu.
Gdy Władysław Andegaweński zdobył Rzym w 1413, Jan XXIII musiał ratować się ucieczką do Florencji. W 1414 Zygmunt Luksemburski zmusił go do zwołania soboru w Konstancji, z którego Cossa zbiegł w przebraniu pachołka, w 1415, aby uniknąć grożącego mu procesu. Jego przewidywania, że bez niego odbywający się pod patronatem popierającego go Fryderyka IV Habsburga sobór nie będzie w stanie kontynuować obrad, okazały się błędne. Gdy Cossa próbował przedrzeć się na tereny pod panowaniem Jana II, księcia Burgundii, Fryderyk IV wydał go na łaskę Zygmunta Luksemburskiego oraz soboru, co doprowadziło do uwięzienia antypapieża przez Ludwika III Wittelsbacha.
14 maja 1415 sobór suspendował w funkcjach papieskich Jana XXIII, a 29 maja złożył z urzędu za skandaliczne prowadzenie się (podobno w czasach, gdy był legatem, uwiódł 200 kobiet), symonię i krzywoprzysięstwo. 11 listopada 1417 zaś sobór obrał na Tron Piotrowy Oddone Colonnę, który przyjął imię Marcina V. Nowo obrany papież udał się do Florencji w lutym 1419. Cossa został wówczas wykupiony z niewoli przez Republikę Florencką z inicjatywy Giovanniego di Bicci de’ Medici (Ludwik III wypowiedział posłuszeństwo Zygmuntowi Luksemburskiemu w 1417). Wpłacenie okupu mogło stanowić zarówno wyraz wdzięczności za udzielone wcześniej Florencji poparcie, jak i próbę wywarcia nacisku na Marcina V (przebywającego wówczas we Florencji). Cossa będąc bolońskim legatem papieskim pomagał Florencji zdobyć Pizę w 1405, jako papież mianował Bank Medyceuszy generalnym depozytariuszem majątku papieskiego.
Ostatnie lata i śmierć.
Po przybyciu do Florencji 14 czerwca 1419 podporządkował się Marcinowi V i otrzymał godność kardynalską 23 tegoż miesiąca. Nie cieszył się nią długo – zmarł 22 grudnia 1419. Mimo że został mianowany kardynałem-biskupem Tusculum, nazywał siebie „kardynałem Florencji”. Pochowano go we Florencji, gdzie grób wyrzeźbili mu rzeźbiarze Donatello i Michelozzo.
Edward Gibbon w "Zmierzchu i upadku cesarstwa rzymskiego" twierdzi, że Jana XXIII oskarżano o piractwo, morderstwa, gwałty, symonię oraz kazirodztwo, a poważniejsze zarzuty tuszowano. Istnieją sugestie, że zarzuty te należy postrzegać w kontekście politycznym ówczesnej epoki i traktować jako mocno przesadzone. Zwolennicy tego podejścia zwracają uwagę na ich podobieństwo do uznawanych powszechnie za w większości fałszywe oskarżeń wysuwanych przeciw templariuszom.
Uwagi.
Nie należy mylić antypapieża Jana XXIII z żyjącym w XX wieku papieżem Janem XXIII. Fakt, że do XV wieku imię Jana przyjęło bardzo wielu biskupów Rzymu, a przez następne ponad 500 lat żaden tego nie uczynił, to prawdopodobnie skutek kontrowersji wokół statusu Cossy. Gdy konklawe obrało na papieża Angelo Roncalliego i przyjął on imię Jana, powstało pewne zakłopotanie, czy zostanie on Janem XXIII czy XXIV. Nowy przywódca Kościoła rzymskokatolickiego przybrał ostatecznie imię Jana XXIII, oddalając wszelkie wątpliwości. Decyzja ta miała służyć potwierdzeniu nieprawowitości pontyfikatu pierwszego Jana XXIII. Numeracja papieży o imieniu Jan nadal jest przedmiotem sporów. Nie było nigdy papieża Jana XX, Edward Gibbon nazywa w konsekwencji tego Cossę „Janem XXII”.

</doc>
<doc id="142852" url="https://pl.wikipedia.org/wiki?curid=142852" title="Uchyłek Zenkera">
Uchyłek Zenkera

Uchyłek Zenkera – pseudouchyłek powstający na granicy gardła dolnego i przełyku. Powstaje najczęściej na skutek zwiększonego oporu górnego zwieracza przełyku (ang. upper esophageal sphincter, UES), co doprowadza do zwiększonego ciśnienia w trakcie aktu przełykania i wypychania błony śluzowej i podśluzowej przez błonę mięśniową do przestrzeni pozagardłowej. 
Uchyłek umiejscawia się na ścianie tylnej w tzw. trójkącie Killiana. Należy do tzw. pseudouchyłków, tj. tworów nie posiadających ściany składającej się ze wszystkich warstw przewodu pokarmowego. Ściany uchyłka Zenkera zbudowane są tylko z błony śluzowej i błony podśluzowej.
Nazwa uchyłka jest eponimem upamiętniającym Friedricha Alberta von Zenkera, który opisał go w roku 1867 wraz z Hugo Wilhelmem von Ziemssen. 
Objawy.
Objawy kliniczne uchyłku Zenkera zależą od jego rozmiarów. Przy niewielkim uchyłku może występować uczucie przeszkody w gardle, uchyłek znacznych rozmiarów może powodować nawet całkowitą niedrożność przełyku. Najczęstszymi objawami są dysfagia (utrudnione połykanie) i zwracanie pokarmów, mogą występować także aspiracja treści pokarmowej do dróg oddechowych (zachłystywanie się), głośne szmery w okolicy szyi w czasie jedzenia, cuchnący zapach z ust. Jeżeli duży uchyłek uciska nerw krtaniowy wsteczny, może powodować chrypkę.
Diagnostyka.
Rozpoznanie uchyłku opiera się na zdjęciu RTG po podaniu kontrastu (papka barytowa) i badaniu endoskopowym górnego odcinka przewodu pokarmowego celem wykluczenia procesu nowotworowego.
Leczenie.
Metodą z wyboru jest usunięcie uchyłka i przecięcie mięśnia pierścienno-gardłowego (diwertikulotomia z miotomią) lub podszycie pseudouchyłka dnem do góry od strony zewnętrznej i przecięcie mięśnia (diwertikuloplastyka z miotomią).
Leczenie zachowawcze wdraża się w przypadku braku możliwości wykonania zabiegu. Stosuje się blokery kanałów wapniowych (np. werapamil), nitraty (nitrogliceryna) oraz toksynę botulinową wstrzykiwaną w okolicę górnego zwieracza przełyku, celem zmniejszenia jego napięcia.
Historia.
Uchyłek opisany został przez niemieckiego patologa Friedricha Alberta von Zenkera w 1877 roku.

</doc>
<doc id="142854" url="https://pl.wikipedia.org/wiki?curid=142854" title="Hermann z Altaich">
Hermann z Altaich

Hermann z Altaich, Hermann von Altach (ur. w 1200 lub w 1201, zm. 31 lipca 1275) – średniowieczny historyk, zakonnik.
Wykształcony w opactwie Benedyktynów w Niederalteich w Bawarii, gdzie pełnił funkcję kustosza, a od 27 października 1242 do 12 marca 1273 - opata.
Był autorem roczników "Annales Hermanni" obejmujących lata 1137-1273, istotnych zwłaszcza ze względu na opis dziejów Bawarii, Węgier i Austrii.
Inne jego dzieła to: "De rebus suis gestis", "De institutione monasterii Altahensis", "De advocatis Altahensibus" (życiorys księcia Bogen, patrona Altach).

</doc>
<doc id="142855" url="https://pl.wikipedia.org/wiki?curid=142855" title="Hermann von Salza">
Hermann von Salza

Hermann von Salza, herbu Lilium (ur. ok. 1179, zm. 20 marca 1239 w Salerno) – wielki mistrz zakonu krzyżackiego w latach 1210–1239, faktyczny twórca potęgi zakonu.
Życiorys.
Młodość i czasy przed wstąpieniem do zakonu.
Hermann pochodził z rodu "von Salza", którego siedziba znajdowała się w okolicach Langensalza. Była to rodzina ministeriałów zależnych od landgrafów Turyngii i palatynów Saksonii, mająca jednak niewiele wspólnego popularną i szeroko rozpowszechnioną w Niemczech rodziną szlachecką o tym samym nazwisku. Ojcem Henryka był bliżej nieznany Burchard von Salza, wiadomo też na pewno, że Hermann miał przynajmniej dwóch braci – Günthera i Hugona, którzy razem z nim pojawiają się w dokumencie z 1174 roku. Jest to wszystko, co wiadomo o jego rodzinie. Warto zauważyć, że poprzedni wielki mistrz krzyżacki Henryk von Tunna także wywodził się spośród turyńskich ministeriałów, co pokazuje, że we wczesnym okresie zakonu bracia pochodzili z szeregów najuboższej szlachty.
Do Ziemi Świętej wyruszył wraz z landgrafem Turyngii Hermanem I w 1196 roku. Jego działania po przybyciu do Palestyny są nieznane, nie wiadomo też, kiedy ani w jaki sposób wstąpił do zakonu krzyżackiego. Po śmierci wielkiego mistrza Henryka von Tunna w 1209 roku Hermann zastąpił go na tym stanowisku.
Lata na stanowisku wielkiego mistrza (1209–1239).
Hermann von Salza był najwybitniejszym politykiem spośród wszystkich przywódców zakonu, a także kowalem jego potęgi. Niewątpliwie pomogła mu w tym przyjaźń z cesarzem Fryderykiem II i zaufanie, jakim został przez niego obdarzony. Dzięki tak potężnej znajomości pozycja zakonu uległa wyjątkowemu wzmocnieniu. Objawiło się to już w 1211 roku, kiedy Krzyżacy otrzymali od króla węgierskiego Andrzeja II wielką darowiznę obejmującą 12 tysięcy kilometrów ziemi na Węgrzech. Król, który wybierał się właśnie na V wyprawę krzyżową, chciał zabezpieczyć swoje królestwo przed najazdami sąsiednich Połowców. Zaraz po otrzymaniu darowizny, Krzyżacy przenieśli się do swych nowych posiadłości, ale zamiast nawracać plemiona połowieckie, zaczęli utwierdzać tam swoje panowanie. Rozpoczęli od sprowadzenia na te tereny osadników niemieckich, po czym przystąpili do procesu wznoszenia zamków i grodów obronnych. Prowadzili przy tym politykę intensywnej ekspansji na sąsiednie ziemie należące do pogan, które włączali następnie nie do Królestwa Węgier, ale do własnej domeny. Zaczęli także przejawiać skłonności do uniezależnienia się od władzy królewskiej. Ich działania wzbudziły niepokój wśród szlachty węgierskiej, która po powrocie Andrzeja II z krucjaty zmusiła go do wypędzenia Krzyżaków z tych ziem w 1225 roku.
W tym samym czasie Hermann von Salza zdobywał na ówczesnej arenie politycznej coraz większe wpływy. Jego wybitne talenty dyplomatyczne ujawniły się podczas pośrednictwa w sporach cesarza z papieżem i miastami lombardzkimi oraz podczas rozmów z królem Danii Waldemarem II i w trakcie organizacji cesarskiej wyprawy krzyżowej. Spowodowało to wzrost jego osobistego znaczenia oraz powiększenie wpływów i znaczenia zakonu krzyżackiego, a także zdobycie przez niego licznych nadań ziemskich zarówno na obszarze Palestyny, jak i Niemiec. Wkrótce po utraceniu ziem na Węgrzech, już w 1226 roku, polski książę Konrad Mazowiecki nadał Krzyżakom spory obszar nad Wisłą, głównie ziemię chełmińską, powierzając im zadanie nawrócenia pogańskich i bardzo wojowniczych plemion pruskich na chrześcijaństwo. W ten sposób Konrad nieświadomie zapoczątkował proces tworzenia się pierwszego na świecie państwa zakonnego.
Choć to właśnie Hermann von Salza dał podstawę pod budowę państwa krzyżackiego w Prusach i zazwyczaj jemu przypisuje się największe zasługi w tym względzie, jednak osobiście nigdy tam nie przebywał. Całość spraw związanych z nowymi posiadłościami powierzył pruskiemu mistrzowi krajowemu Hermannowi von Balkowi. Liczne podróże dyplomatyczne von Salzy spotkały się w końcu z protestem kapituły generalnej zakonu obawiającej się zaniedbywania spraw zakonnych przez wielkiego mistrza. Nie powstrzymało to jednak jego ulubionych kursów dyplomatycznych na obszarze całej Europy.
Śmierć.
Hermann von Salza zmarł 20 marca 1239 roku w Salerno na terenie Italii, w drodze powrotnej z Niemiec do siedziby zakonu w Wenecji. Szukał tam wyleczenia z choroby, która dręczyła go od początku 1238 roku. Umierał zapewne w poczuciu dobrze spełnionego obowiązku, gdyż przed śmiercią powiedział:
Jego szczątki złożono w krzyżackiej kaplicy w mieście Barletta w Apulii.

</doc>
<doc id="142857" url="https://pl.wikipedia.org/wiki?curid=142857" title="Czerwona Królowa">
Czerwona Królowa



</doc>
<doc id="142861" url="https://pl.wikipedia.org/wiki?curid=142861" title="Uniwersalny karabin maszynowy">
Uniwersalny karabin maszynowy

Uniwersalny karabin maszynowy (ukm) – rodzaj karabinu maszynowego mogącego pełnić funkcję zarówno ciężkiego jak i ręcznego karabinu maszynowego. 
Charakterystyka.
Wielofunkcyjność ukm-u uzyskiwana jest poprzez dostosowanie go do prowadzenia ognia zarówno z ciężkiej podstawy trójnożnej (typowej dla ckm-ów), jak i lekkiej dwunożnej (typowej dla rkm-ów). Zastosowanie szybkowymiennych luf chłodzonych powietrzem oraz zasilania taśmowego zapewnia natomiast większą szybkostrzelność praktyczną względem rkm-ów, jednocześnie redukując masę względem ckm-ów, których ciężkie niewymienne lufy dla dostatecznej efektywności wymagały często dodatkowego chłodzenia (np. cieczą). Automatyka ukm-u oparta jest najczęściej na zasadzie odprowadzania gazów prochowych (M60, PK/PKS, FN MAG), rzadziej na zasadzie zamka półswobodnego (AAT M52) lub krótkiego odrzutu lufy (MG 42). Do zasilania tego typu broni wykorzystywana jest amunicja karabinowa.
Historia.
Koncepcja stworzenia karabinu maszynowego łączącego cechy ckm-u i rkm-u powstała w okresie międzywojennym. Przyświecała jej idea uniwersalizacji broni strzeleckiej, co pomogłoby przezwyciężyć trudności wynikające z posiadania różnych typów karabinów maszynowych przystosowanych do odmiennych sytuacji taktycznych. Wprowadzenie uniwersalnego karabinu maszynowego pozwoliłoby zatem na redukcję nakładów finansowych, oraz uproszczenie produkcji i kwestii szkolenia żołnierzy. Jako pierwsi broń tego typu wprowadzili na uzbrojenie Niemcy w 1934 r. (MG34), następnie dalej ją rozwijając (MG42). Poza III Rzeszą armie pozostałych państw w trakcie II wojny światowej pozostały jednak nadal przy osobnych konstrukcjach (ckm/rkm). Wzmożone zainteresowanie ukm-ami przypadło natomiast na okres powojenny co w szybkim czasie doprowadziło do całkowitego wycofania z uzbrojenia ckm-ów oraz marginalizacji rkm-ów (współcześnie zasilanych najczęściej amunicją pośrednią). Obecnie uniwersalne karabiny maszynowe zasilane amunicją karabinową stanowią najpopularniejszy typ karabinu maszynowego we wszystkich armiach.

</doc>
<doc id="142865" url="https://pl.wikipedia.org/wiki?curid=142865" title="Maneken Pis">
Maneken Pis



</doc>
<doc id="142866" url="https://pl.wikipedia.org/wiki?curid=142866" title="Manneken Pis">
Manneken Pis



</doc>
<doc id="142873" url="https://pl.wikipedia.org/wiki?curid=142873" title="Myślachowice">
Myślachowice

Myślachowice – wieś w Polsce położona w województwie małopolskim, w powiecie chrzanowskim, w gminie Trzebinia przy drodze wojewódzkiej 791.
Wieś "Myślechowice" położona w województwie krakowskim wchodziła w 1662 roku w skład hrabstwa tęczyńskiego Łukasza Opalińskiego. W latach 1973–1977 miejscowość była siedzibą gminy Myślachowice. W latach 1975–1998 miejscowość leżała w województwie katowickim.
Od nazwy wsi utworzono nazwę skały osadowej okruchowej, zalegającej w pobliżu wsi – zlepieńca myślachowickiego.
Etymologia.
Nazwa Myślachowice pochodzi najprawdopodobniej od imienia Myślisław lub Myślimir, którego zdrobnieniem było Myślich. Potomków zaś Myślicha zwano Myślichowicami, nazwa zmieniła się później na Myślechowice, a od XVII w. utrzymała się w dzisiejszym brzmieniu.

</doc>
<doc id="142874" url="https://pl.wikipedia.org/wiki?curid=142874" title="Benedykt XVI">
Benedykt XVI

Benedykt XVI (, , ; właśc. , ; ur. 16 kwietnia 1927 w Marktl, zm. 31 grudnia 2022 w Watykanie) – niemiecki duchowny rzymskokatolicki, profesor nauk teologicznych, arcybiskup metropolita Monachium i Freising (1977–1982), kardynał prezbiter (1977–1993), kardynał biskup (1993–2005), prefekt Kongregacji Nauki Wiary (1981–2005), dziekan Kolegium Kardynalskiego (2002–2005), 265. papież i 7. Suweren Państwa Watykańskiego od 19 kwietnia 2005 do 28 lutego 2013. Od 28 lutego 2013 do śmierci był emerytowanym papieżem, pierwszym od XV wieku, który dobrowolnie zrzekł się swojego urzędu.
Życiorys.
Dzieciństwo i młodość (1927–1943).
Joseph Ratzinger urodził się 16 kwietnia 1927 roku o godz. 4.15, w Wielką Sobotę. Był synem Josepha, który był wiejskim żandarmem w randze komisarza, czyli "Gendarmerie-Kommissar" i Marii, która była kucharką, pracującą w małych pensjonatach. Rodzina należała pod względem majątkowym do niższej klasy średniej. Został ochrzczony w dniu narodzin przez wikariusza miejscowej parafii ks. Josepha Stangla, w małym kościele parafialnym we wsi Marktl w Górnej Bawarii.
Joseph był trzecim dzieckiem swoich rodziców, którzy pobrali się w 1920, i mieli już dwójkę dzieci: Marię Ratzinger (ur. 7 grudnia 1921, zm. 2 listopada 1991) i Georga Ratzingera (ur. 15 stycznia 1924, zm. 1 lipca 2020).
Ojciec papieża zmarł w wieku 82 lat (ur. 6 marca 1877, zm. 25 sierpnia 1959), zaś matka w wieku 79 lat (ur. 8 stycznia 1884, zm. 16 grudnia 1963). W swoich wspomnieniach przyszły papież podkreślił, że ojciec dał mu "krytyczny umysł", zaś matka obdarzyła go "serdecznym zmysłem religijnym". Ojciec był osobą głęboko religijną. W niedzielę uczęszczał na trzy nabożeństwa: na msze o 6.00 i główną o 9.00 oraz na popołudniowe nabożeństwo.
Brat Georg też został duchownym. Siostra, Maria Ratzinger, nigdy nie wyszła za mąż, była gospodynią Josepha aż do śmierci w 1991. Ich stryjeczny dziadek (brat dziadka, ze strony ojca), Georg Ratzinger był do 1888 księdzem, a po porzuceniu kapłaństwa deputowanym Landtagu i Reichstagu.
Rodzina mieszkała w dużym, acz skromnym trzykondygnacyjnym drewnianym budynku. Ojciec mający stałe dochody dzięki pracy na stanowisku nadzorczym w urzędzie państwowym, był lepiej sytuowany od większości rolników we wsi. Miejscowość ta liczyła ok. 2750 mieszkańców zamieszkujących w ok. 1000 gospodarstw domowych.
W 1929, gdy Joseph miał dwa lata rodzina przeprowadziła się do Tittmoning. Jak pisze biograf papieża, opierając się na jego wspomnieniach:
Krytykowanie nazistów przez ojca zmusiło rodzinę Ratzingerów do kolejnej przeprowadzki. W 1932 zamieszkali oni w miejscowości Aschau am Inn. Rodzina zajęła pierwsze piętro budynku, pobudowanego przez miejscowego rolnika, który wydzierżawił go miejscowej policji. Ratzinger jako komisarz miał prawo do piętra, natomiast na parterze znajdowały się biura oraz mieszkanie jego pomocnika. Właśnie w tej miejscowości przyszły papież zakochał się w mszy św. Jak wynika ze wspomnień, miało to miejsce podczas rezurekcji wielkanocnej, gdy okna kościoła były zasłonięte, zaś w momencie zaintonowania przez księdza pieśni "Chrystus zmartwychwstał" odsłaniano okna i kościół zapełniał się światłem – "Było to robiące największe wrażenie przedstawienie zmartwychwstania Chrystusa, jakie mogę sobie wyobrazić". Tam też Joseph otrzymał pierwszy mszalik z tekstem łacińskim i niemieckim.
W 1937 Joseph ukończył sześćdziesiąty rok życia i zgodnie z prawem nabył uprawnienia emerytalne. Rodzina wówczas przeprowadziła się do liczącej ok. 11 000 mieszkańców miejscowości Traunstein. Zamieszkali w starym drewnianym domu, który został zakupiony przez ojca w 1933 z myślą o emeryturze.
Do 1937, kiedy przeprowadzili się do Traunstein, ojciec Joseph służył w Bawarskiej Policji Landowej ("Landespolizei") i w niemieckiej policji państwowej ("Ordnungspolizei"). Londyński „The Sunday Times” pisał o Ratzingerze seniorze jako "antynaziście, którego próby powstrzymania Brązowych Koszul" (Oddziałów Szturmowych SA) "zmusiły do kilku przeprowadzek wraz z rodziną". Według „International Herald Tribune” przeprowadzki te były bezpośrednio związane z postawą Josepha Ratzingera, który sprzeciwiał się nazizmowi, czego rezultatem były degradacje i przeniesienia. Brat papieża, Georg powiedział: "Nasz ojciec był zaciekłym przeciwnikiem nazizmu, ponieważ uważał, że było to w sprzeczności z naszą wiarą". Jednak rodzinę dotknęły także boleśniejsze represje ze strony reżimu. John Allen (watykański komentator), donosi o słowach wygłoszonych przez kardynała Ratzingera 28 listopada 1996 w Watykanie: "Kuzyn cierpiący na zespół Downa, który w 1941 miał 14 lat i był zaledwie kilka miesięcy młodszy (niż Ratzinger), został zabrany przez nazistowskie władze na terapię". Niedługo później rodzina otrzymała informacje o jego śmierci.
Przez następne dwa lata przyszły papież uczęszczał do miejscowego gimnazjum. Podróż do szkoły w jedną stronę zajmowała mu około 30 minut. Uczył się w nim intensywnie greki i łaciny. Później pisał: "spoglądając wstecz, wydaje mi się, że kształcenie bazujące na dorobku starożytności greckiej i łacińskiej stanowiło duchową postawę, która odpierała zniewolenie przez totalitarną ideologię". Ze szkoły, do której uczęszczał, zwolniono po kolei dwóch dyrektorów, którzy przeciwstawiali się nazistowskiej ideologii. Niedługo później ograniczono naukę greki i łaciny. Podczas pobytu w Traunstein zafascynował się Mozartem. W 1996 Ratzinger zapisał: "w żadnym wypadku nie można uznać jej za czystą igraszkę – słychać w niej cały tragizm ludzkiego bytu". Znajdował chociaż 15 minut dziennie, żeby grać na fortepianie utwory Mozarta, Beethovena. Próbował również Brahmsa, ale były dla niego zbyt trudne.
Według kuzynki, Eriki Kropp, Ratzinger od dzieciństwa nie chciał zostać nikim innym niż księdzem. Kiedy miał 15 lat, mówił, że zostanie biskupem, a ona żartobliwie zapytała „Czemu nie papieżem?”. Wcześniej (w 1932) do miasteczka, w którym mieszkali Ratzingerowie, przyjechał arcybiskup Monachium, Michael von Faulhaber. Pięcioletni Joseph był w grupie dzieci wręczających kardynałowi kwiaty; tego dnia powiedział, że także chciałby zostać kardynałem.
W 1939 wstąpił do niższego seminarium w Traunstein. Musiał wówczas zamieszkać w szkole. Ponieważ jego starszy brat wcześniej rozpoczął naukę w seminarium, toteż znał już kilka osób uczących się w tej szkole. Codziennie musiał także dwie godziny spędzać na boisku szkolnym. Ponieważ był niższy i słabszy fizycznie, było to niezbyt miłe doświadczenie. W 1942, gdy III Rzesza prowadziła wojnę z ZSRR, zaszła konieczność zamiany seminarium na szpital wojskowy, zaś studentów odesłano do domu. Georg został wzięty do wojska, zaś Joseph ponownie powrócił do nauki w gimnazjum, gdzie odkrył wspaniałą literaturę, zwłaszcza Goethego i Schillera. Przebywał tutaj do 1943.
W wieku 14 lat (w 1941), został członkiem Hitlerjugend, w której to organizacji członkostwo było obowiązkowe od 25 marca 1939. Według korespondenta tygodnika „National Catholic Reporter” Johna Allena, Ratzinger nie podchodził entuzjastycznie do członkostwa w tej organizacji, odmawiał brania udziału w spotkaniach. Ratzinger wspominał, że nazistowski profesor matematyki postarał się o zmniejszenie mu czesnego w szkole. Do tego teoretycznie była wymagana dokumentacja obecności na spotkaniach Hitlerjugend, jednak według Ratzingera profesor załatwił mu stypendium bez konieczności udziału w zebraniach.
Służba wojskowa (1943–1945).
W wieku 16 lat (1943) wraz z innymi kolegami z klasy rozpoczął obowiązkowe przygotowanie wojskowe w zakresie obrony przeciwlotniczej. Powołany został do programu Luftwaffenhelfer. Zostali przydzieleni do oddziału odpowiedzialnego za ochronę fabryki silników lotniczych BMW w Ludwigsfeld na północ od Monachium. Następnie zostali przeniesieni do Unterföhring i na krótko do Innsbrucka. Z Innsbrucka ich oddział udał się do Gilching, by ochraniać bazę myśliwców niemieckich i atakować bombowce aliantów, które urządzały naloty na Monachium. W Gilching Ratzinger służył w posterunku telefonicznym.
10 września 1944 jego klasa została zwolniona z korpusu. Jednak wracając do domu, Ratzinger otrzymał nowe powołanie do Reichsarbeitsdienst (Służby Pracy Rzeszy). Został oddelegowany do węgierskiego obszaru granicznego z Austrią, która została zaanektowana przez Niemcy w 1938. Tu pracował aż do czasu, kiedy Armia Czerwona zajęła Węgry; wtedy został skierowany do przygotowywania umocnień przeciwpancernych szykowanych na ofensywę wojsk radzieckich. Tam też był świadkiem pędzenia Żydów do obozów zagłady. 20 listopada 1944 jego oddział został zwolniony ze służby.
Ratzinger znowu wrócił do domu, jednak nie na długo. Już trzy tygodnie później dostał wezwanie do stawienia się w Monachium, gdzie otrzymał przydział do koszar Wehrmachtu w mieście Traunstein, blisko którego mieszkała jego rodzina. Po podstawowym szkoleniu w piechocie Ratzinger służył w różnych posterunkach wokół miasta, gdzie stacjonowała jego jednostka. Nigdy nie został wysłany na front.
Na przełomie kwietnia i maja, w ostatnich dniach lub tygodniach przed poddaniem się Niemiec, Ratzinger zdezerterował. Dezercja była powszechna w ostatnich tygodniach wojny, chociaż karana śmiercią (często zasądzana była bez procesu prawnego, wykonywana nieprzerwanie do końca). Obniżone morale i niewielkie ryzyko osądzenia przez zdezorganizowane wojsko niemieckie przyczyniło się do rosnącej fali dezercji wśród żołnierzy. Ratzinger opuścił miasto Traunstein i udał się do położonej nieopodal rodzinnej wsi.
Za usprawiedliwienie uznali fakt, że miał rękę na temblaku, i pozwolili mu odejść do domu.
Wkrótce po tym dwaj członkowie SS, którzy schronili się w domu Ratzingerów, zwrócili uwagę na młodego człowieka w poborowym wieku i zaczęli zadawać pytania. Jego ojciec stanowczo wyraził swoje nieprzychylne zdanie na temat Hitlera i nazajutrz dwóch członków SS zniknęło, nie podejmując żadnych działań. Kardynał Ratzinger powiedział później: "Jakiś anioł wydawał się nas chronić".
Później do wsi przybyli Amerykanie.
Ratzinger przez krótki czas był internowany w obozie jenieckim niedaleko Ulm. Został wypuszczony 19 czerwca 1945. Wraz z innymi młodymi ludźmi zaczął iść do domu (120 km), jednak został podwieziony do Traunstein w ciężarówce wiozącej mleko. Rodzina ponownie była w komplecie, gdy brat Georg został wypuszczony z obozu jenieckiego we Włoszech.
Edukacja (1946–1951).
W 1945 roku Ratzinger wraz z bratem wstąpili do katolickiego seminarium duchownego we Freising i na studia w Herzogliches Georgianum na Uniwersytecie Ludwika i Maksymiliana w Monachium. Według wywiadu z Peterem Seewaldem, na niego i jego kolegów ze studiów szczególnie duży wpływ wywarły prace i twórczość Gertrudy von Le Fort, Ernsta Wiecherta, Fiodora Dostojewskiego, Elisabeth Langgässer, Theodora Steinbüchela, Martina Heideggera i Karla Jaspersa. W trzech ostatnich młody Ratzinger widział przerwę w dominacji neokantyzmu, wraz z kluczową pracą Steinbüchela "Die Wende des Denkens" ("Zmiana w myśleniu"). Pod koniec studiów był zbliżony bardziej do nauk św. Augustyna niż Tomasza z Akwinu. Wśród scholastyków najbardziej interesował się św. Bonawenturą.
29 czerwca 1951 on i jego brat zostali wyświęceni na kapłanów przez arcybiskupa Monachium Michaela von Faulhabera. W 1953 zdobył stopień doktora pracą o św. Augustynie, zatytułowaną "Lud i Dom Boży w doktrynie kościelnej św. Augustyna". W 1957 habilitował się rozprawą o św. Bonawenturze pt. "Świętego Bonawentury teologia historii". W 1958 został profesorem kolegium we Fryzyndze.
Kariera naukowa (1951–1977).
Przez następne lata posługiwał jako pomocnik biskupa Fryzyngi (1957–1959). W 1959 został profesorem na Uniwersytecie w Bonn. Swój inauguracyjny wykład zatytułował "Bóg wiary i Bóg filozofii". W 1963 zaczął wykładać na Westfalskim Uniwersytecie Wilhelma w Münsterze. Na pierwszym wykładzie aula była wypełniona po brzegi, bo Ratzinger już wtedy był znanym teologiem. Na II Soborze Watykańskim (1962–1965) był doradcą teologicznym niemieckiego arcybiskupa Kolonii Josepha Fringsa. Kontynuował obronę "Nostra aetate", dokumentu na temat związków z innymi religiami, ekumenizmu i deklaracji prawa do religijnej wolności. Później, jako prefekt Kongregacji Nauki Wiary jasno wyjaśnił stanowisko Kościoła wobec innych religii w dokumencie "Dominus Iesus" (2000), w którym także mówił o prawidłowej drodze do nawiązania ekumenicznego dialogu. Podczas soboru był uważany za zdecydowanego reformatora i faktycznie współpracował z takimi modernistami, jak Hans Küng i Edward Schillebeeckx. Sam Ratzinger przyznał, że był i po części pozostał wielbicielem Karla Rahnera, znanego teologa Nouvelle Théologie, który popierał reformy i sam wznosił nowe, teologiczne poglądy. W 1966 Ratzinger został ustanowiony przewodniczącym wydziału teologii dogmatycznej na Uniwersytecie Eberharda i Karola w Tybindze, gdzie został ponownie współpracownikiem Hansa Künga. W swojej książce "Wprowadzenie do chrześcijaństwa" (1968), pisał, że papież ma obowiązek słuchania różnych głosów w Kościele podczas podejmowania decyzji. Pisał także, że Kościół od wieków jest zbyt scentralizowany, ograniczony i nadmiernie kontrolowany przez Rzym. Te zdania jednak nie zostały wydrukowane w kolejnych wydaniach książki, gdyż zostały błędnie zinterpretowane przez autorów kolejnych przedruków. W tym czasie oddalił się od Tybingi, co spowodowane było atmosferą i marksistowskimi ruchami wśród studentów w latach 60., które w Niemczech szybko się radykalizowały, szczególnie w latach 1967 i 1968, by osiągnąć kulminację w serii zamieszek w kwietniu i maju 1968 Ratzinger wiązał to (a także spadek szacunku do autorytetów wśród studentów, oraz rosnący, niemiecki ruch na rzecz praw homoseksualistów) z odejściem od tradycyjnego katolickiego nauczania. Coraz częściej jego poglądy kontrastowały z poglądami liberalnymi, które wtedy zyskiwały na popularności wśród teologów. Przez lata na II Soborze Watykańskim i na tybińskim uniwersytecie profesor Joseph Ratzinger publikował artykuły w reformatorskim, teologicznym czasopiśmie "Concilium", chociaż wybierał coraz częściej mniej reformatorskie tematy niż inni współtwórcy pisma, teologowie moderniści Hans Küng czy Edward Schillebeeckx.
W końcu w 1969 wrócił do Bawarii, na Uniwersytet w Ratyzbonie, do środowiska o mniej reformistycznych poglądach.
W 1972 założył pismo teologiczne "Communio", wraz z Hansem Ursem von Balthasarem, Henrim de Lubakiem, Walterem Kasprem i innymi. "Communio", publikowane w różnych językach (niemieckim, angielskim, hiszpańskim, polskim i innych), stał się wybitnym dziennikiem współczesnej katolickiej myśli teologicznej. Do czasu wyboru na papieża, Ratzinger pozostawał najbardziej aktywnym publicystą gazety.
Kardynał i arcybiskup Monachium (1977–1982).
25 marca 1977 został ustanowiony przez Pawła VI arcybiskupem Monachium i Fryzyngi. Sakrę biskupią przyjął 28 maja 1977 z rąk biskupa Würzburga Josefa Stangla (zbieżność nazwisk z księdzem, który udzielił chrztu – były to dwie różne osoby). Współkonsekratorami byli: biskup Ratyzbony Rudolf Graber oraz biskup pomocniczy archidiecezji Monachium i Fryzyngi Ernst Tewes COr. Za swoją biskupią dewizę przyjął "Cooperatores Veritatis", co oznacza „współpracownicy prawdy”. Zostało to zaczerpnięte z Biblii, z 3. Listu św. Jana (3 J, 8). Wybór komentuje w swojej autobiograficznej pracy "Kamienie milowe".
Na konsystorzu 27 czerwca 1977 został kreowany kardynałem. W czasie konklawe w 2005 był jednym z trzynastu żyjących kardynałów mianowanych przez Pawła VI i jednym z trzech z nich w wieku poniżej 80 lat; w konklawe wzięli udział jednak tylko on i William Baum (kardynał Jaime Lachica Sin z przyczyn zdrowotnych nie mógł przybyć do Rzymu). Po śmierci kardynała Arnsa w grudniu 2016 był ostatnim żyjącym uczestnikiem obu konklawe w 1978. Był ostatnim żyjącym duchownym kreowanym kardynałem przez papieża Pawła VI, choć od swojego wyboru na papieża nie był już członkiem Kolegium Kardynalskiego.
Prefekt Kongregacji Nauki Wiary (1981–2005).
25 listopada 1981 otrzymał nominację z rąk Jana Pawła II na prefekta Kongregacji Nauki Wiary. W latach 1981–2005 był ghostwriterem Jana Pawła II.
Tym samym na początku 1982 zrzekł się stanowiska w Monachium. W 1993 został podniesiony do stopnia kardynała biskupa i otrzymał tytuł podmiejskiej stolicy biskupiej Velletri-Segni. W 1998 został wicedziekanem, a 30 listopada 2002 dziekanem Kolegium Kardynalskiego i otrzymał związany z tym stanowiskiem tytuł podmiejskiej diecezji Ostii.
Na tym stanowisku bronił doktryny i nauczania Kościoła m.in. w następujących dziedzinach: planowanie poczęć, dialog międzyreligijny, homoseksualizm, prawne regulacje związków partnerskich. Podczas jego prefektury Kongregacja powzięła kroki mających na celu zdyscyplinowanie teologów głoszących nieortodoksyjne poglądy w Ameryce Łacińskiej w latach 80.
22 lipca 1992 wydał dokument, w którym stwierdził, iż dyskryminacja ze względu na orientację seksualną nie jest tym samym, co dyskryminacja ze względu na rasę, pochodzenie etniczne itd. Według wydanego dokumentu Kongregacji Nauki Wiary:
Podstawowe prawa człowieka (m.in. zagwarantowane przez Europejską Konwencję Praw Człowieka, jak i konstytucje wielu krajów) według dokumentu Kongregacji mogą zostać „słusznie ograniczone ze względu na obiektywne nieuporządkowane zachowania zewnętrzne”. Dokument, dla przykładu, podał przypadek „osób chorych fizycznie lub umysłowo”, którym można ograniczyć możliwość korzystania z pewnych praw „by chronić dobro wspólne”. Dokument był krytykowany między innymi przez trzech biskupów (Charles Buswell, Thomas Gumbleton i Walter Sullivan) oraz organizacje LGBT. Urzędowanie zakończył 2 kwietnia 2005 w związku z sediswakancją po śmierci papieża Jana Pawła II.
Funkcje w Kurii Rzymskiej.
Z czasem objął wiele funkcji w Kurii Rzymskiej: przewodniczącego Papieskiej Komisji Biblijnej, przewodniczącego Międzynarodowej Komisji Teologicznej, radcy Drugiej Sekcji Sekretariatu Stanu, członka Kongregacji ds. Kościołów Wschodnich, członka Kongregacji ds. Kultu Bożego i Dyscypliny Sakramentów, członka Kongregacji ds. Ewangelizacji Narodów, członka Kongregacji ds. Edukacji Katolickiej, członka Papieskiej Rady ds. Popierania Jedności Chrześcijan, członka Papieskiej Rady ds. Kultury oraz członka Papieskiej Komisji ds. Ameryki Łacińskiej.
30 listopada 2002 został dziekanem Kolegium Kardynalskiego. Pełnił tę funkcję do 19 kwietnia 2005, czyli do wyboru na papieża.
8 kwietnia 2005, jako dziekan Kolegium Kardynalskiego, rozpoczął mszę żałobną w intencji zmarłego Jana Pawła II. Był to jeden z największych pogrzebów w dziejach świata (do Rzymu przybyło 4 królów, 5 królowych, ponad 70 prezydentów i premierów oraz 2 miliony wiernych). Milion wiernych na placu św. Piotra i w bocznych uliczkach żegnał Jana Pawła II. Na słowa kardynała Josepha Ratzingera "Nasz ukochany Papież stoi teraz w oknie domu Ojca, widzi nas i nam błogosławi. Tak, pobłogosław nam Ojcze Święty", wierni odpowiedzieli gromkim „Santo! Santo!” (Święty! Święty!) oraz „Subito Santo!” (Święty natychmiast!). Kluczem homilii kard. Josepha Ratzingera o życiu zmarłego papieża był biblijny cytat: „Pójdź za mną”. Mówił o wędrówce Karola Wojtyły za Bogiem przez całe jego życie. W sumie mszę koncelebrowało 140 kardynałów i patriarchów unickich Kościołów wschodnich.
Pontyfikat.
2 stycznia 2005 magazyn „Time” cytował anonimowe, watykańskie źródło, które twierdziło, że Ratzinger jest pierwszy do zajęcia miejsca Jana Pawła II po jego śmierci lub gdy będzie zbyt chory, by przewodzić Kościołowi. Po śmierci Jana Pawła II, dziennik „Financial Times” napisał, że Ratzinger jest liderem wśród kandydatów na nowego papieża, ale dawał także duże szanse rywalom z liberalnego skrzydła Kościoła. W kwietniu 2005, przed wyborem papieża, „Time” opublikował listę stu najbardziej wpływowych ludzi świata, wśród których znalazł się Ratzinger. Jako prefekt Kongregacji Nauki Wiary mówił, że chciałby wrócić na wieś do Bawarii i poświęcić się pisaniu książek, jednak przed śmiercią Jana Pawła II, powiedział do przyjaciół, że „jest gotowy na przyjęcie obowiązku, jaki (ewentualnie) umieści na nim Bóg”.
Chociaż jego wybór był uważany za najbardziej prawdopodobny przez media na świecie, niektórzy utrzymywali, że jego elekcja jest zbyt oczekiwana, aby mogła się ziścić. Wybory zarówno Jana Pawła II, jak i jego poprzednika Jana Pawła I, były raczej niespodziewane. Dlatego dla niektórych wybór Ratzingera na papieża był pewnym zaskoczeniem.
19 kwietnia 2005 w drugim dniu konklawe, po czterech głosowaniach, został wybrany następcą Jana Pawła II, którego 6 lat później osobiście beatyfikował. Benedykt XVI stał się 265. papieżem (według Watykanu). W dniu wyboru miał 78 lat i był najstarszą osobą wybraną na papieża od czasów Klemensa XII oraz pierwszym Niemcem na tym urzędzie od czasów Wiktora II (1055–1057).
Kardynał Ratzinger miał nadzieję przed konklawe, że odejdzie w pokoju, powiedział: "Podczas konklawe modliłem się do Boga, żeby mnie nie wybrano. Tym razem jednak Bóg wyraźnie mnie nie posłuchał."
O godz. 18:44 na głównym balkonie bazyliki św. Piotra kardynał Jorge Medina Estévez, protodiakon Kolegium Kardynalskiego, przed tradycyjnym łacińskim "Habemus papam" zwrócił się do licznie zgromadzonych słowami „drodzy bracia i siostry” w językach: włoskim, hiszpańskim, francuskim, niemieckim i angielskim, przerywanymi owacjami osób z poszczególnych grup językowych. Pierwszymi słowami nowego papieża, wygłoszonymi w języku włoskim przed tradycyjnym błogosławieństwem "Urbi et Orbi", były:
Po tym pobłogosławił ludzi zebranych na placu przed bazyliką.
24 kwietnia 2005 r. papież Benedykt XVI odprawił mszę świętą inaugurującą swój pontyfikat. Otrzymał także insygnia władzy papieskiej – paliusz oraz pierścień świętego Piotra. 7 maja odbył ingres do swojej katedry – bazyliki laterańskiej.
Benedykt XVI użył imienia Benedykt (łac. błogosławiony) po raz pierwszy podczas audiencji generalnej na placu św. Piotra. Podczas pierwszej audiencji generalnej, 27 kwietnia 2005, papież uzasadnił wybór takiego imienia nawiązaniem do Benedykta XV za jego dążenie do pokoju w czasach I wojny światowej oraz do św. Benedykta za jego wkład w budowę chrześcijańskiej tożsamości Europy.
12 września 2006 r. na Uniwersytecie w Ratyzbonie, gdzie był wcześniej profesorem teologii, wygłosił wykład, nazwany później ratyzbońskim, na temat: "Wiara, rozum i uniwersytet – wspomnienia i refleksje" (niem. "Glaube, Vernunft und Universität – Erinnerungen und Reflexionen"). Papież mówił m.in. na temat stosunku chrześcijaństwa i islamu do rozumu i filozofii greckiej. Czerpiąc z prac prof. Teodora Khoury’ego, zacytował też dialog cesarza bizantyjskiego Manuela II Paleologa oraz refleksje muzułmańskiego uczonego Ibn Hazma (zm. 1069), które ukazywały, że idea islamskiego dżihadu, świętej wojny i nawracania siłą, a nie rozumem, sprzeciwia się Bogu, oraz że dla muzułmanów Bóg nie jest ograniczony nawet przez swoje Słowo i nic nie zmusi Go do objawienia nam prawdy. Jeśli taka będzie Jego wola, człowiek będzie musiał nawet czcić bożki. Wystąpienie papieskie wywołało międzynarodowe reakcje i kontrowersje w świecie muzułmańskim.
Renuntiatio i emerytura.
11 lutego 2013, podczas konsystorza na którym wyznaczył datę kanonizacji 815 błogosławionych, w tym Antoniego Primaldo i 812 towarzyszy, Benedykt XVI wygłosił oświadczenie, w którym zadeklarował, że z dniem 28 lutego 2013 rezygnuje z posługi biskupa Rzymu. 28 lutego 2013 Benedykt XVI o godz. 11:00 w sali Klementyńskiej spotkał się po raz ostatni z kardynałami, a o godz. 17:00 odleciał helikopterem z Watykanu do Castel Gandolfo, gdzie po raz ostatni pozdrowił wiernych.
28 lutego 2013 o godz. 20:00 czasu lokalnego w Rzymie zgodnie z decyzją zakończył swój pontyfikat, zostając emerytowanym papieżem (łac. "Pontifex Romanus emeritus"). Ustąpił z urzędu jako pierwszy papież od czasów Grzegorza XII w 1415 r. Papież senior Benedykt XVI zdecydował, że nie zamierza zmieniać swojego herbu biskupiego i chce pozostać przy obecnym. Następcą Benedykta XVI został, wybrany podczas konklawe 13 marca 2013, argentyński kardynał Jorge Mario Bergoglio, który przybrał imię Franciszek. 23 marca papież senior Benedykt XVI spotkał się w Castel Gandolfo z nowo wybranym następcą.
2 maja 2013 emerytowany papież, po dwóch miesiącach pobytu w Castel Gandolfo, powrócił do Watykanu. Zamieszkał tu w klasztorze Mater Ecclesiae. Papieża seniora przywitał jego następca oraz delegacja Stolicy Apostolskiej z sekretarzem stanu kardynałem Tarcisio Bertone i dziekanem Kolegium Kardynalskiego kard. Angelo Sodano.
Benedykt XVI 5 lipca 2013 po raz pierwszy od momentu rezygnacji wziął udział razem z papieżem Franciszkiem w ceremonii zorganizowanej na terenie Watykanu. Jak podały media – podczas uroczystości odsłonięcia pomnika Michała Archanioła przed budynkiem gubernatorstwa Państwa Watykańskiego obaj papieże siedzieli obok siebie. W trakcie krótkiego przemówienia Franciszek podziękował Benedyktowi XVI za jego przybycie.
1 września 2013, po raz pierwszy od rezygnacji, Benedykt XVI odprawił na terenie Watykanu publiczną mszę św. dla „kręgu uczniów Ratzingera”, stanowiącą ostatni etap ich spotkania w Castel Gandolfo. Podczas homilii papież emeryt powiedział, że ludzkość nie może obejść się bez danego za darmo chrześcijańskiego ducha.
22 lutego 2014 Benedykt XVI wziął udział w konsystorzu, podczas którego Franciszek kreował 19 nowych kardynałów. Emerytowany papież siedział wraz z kardynałami i został powitany na początku uroczystości przez obecnego papieża. To pierwsza uroczystość w bazylice św. Piotra w Watykanie z udziałem dwóch papieży – urzędującego i emerytowanego.
27 kwietnia 2014 papież senior na zaproszenie z dnia 31 marca wziął udział w kanonizacji dwóch papieży Jana XXIII i Jana Pawła II, będąc w gronie koncelebransów uroczystości kanonizacyjnych. Była to pierwsza uroczystość na placu Świętego Piotra w Watykanie z udziałem urzędującego i emerytowanego papieża, na której kanonizowano dwóch ich poprzedników. Pół roku później 19 października 2014 papież senior, jako jeden z żyjących spośród kreowanych przez Pawła VI na kardynałów, wziął udział w jego beatyfikacji na placu św. Piotra.
Benedykt XVI podczas wywiadu dla niemieckiej gazety zażyczył sobie, aby do niego zwracać i nazywać go po niemiecku „Vater Benedikt” – „Ojciec Benedykt” lub po włosku – „Padre Benedetto”. 14 lutego 2015 Benedykt XVI po raz drugi wziął udział w konsystorzu, podczas którego Franciszek kreował 20 nowych kardynałów. 8 grudnia 2015 Benedykt XVI towarzyszył swojemu następcy, papieżowi Franciszkowi w ceremonii otwarcia Drzwi Świętych – był to punkt kulminacyjny rozpoczęcia Roku Miłosierdzia. Jako emerytowany papież, sześć razy tj. 19 listopada 2016, 28 czerwca 2017, 28 czerwca 2018, 5 października 2019, 28 listopada 2020 i 27 sierpnia 2022 przyjmował w swojej rezydencji Franciszka z nowymi purpuratami, którzy tego samego dnia otrzymali insygnia kardynalskie.
18 czerwca 2020 r. Benedykt XVI po raz pierwszy od swojej rezygnacji opuścił Watykan i udał się na pięciodniową wizytę do Niemiec, aby odwiedzić swojego ciężko chorego brata księdza infułata Georga Ratzingera, jak również groby rodziców i siostry. Powrócił 22 czerwca do Watykanu.
2 września 2020 wyprzedził wiekiem żyjącego w latach 1810–1903 papieża Leona XIII i tym samym stał się najdłużej żyjącym papieżem w historii. 11 stycznia 2021 roku przekroczył moment, w którym czas jego emerytury stał się dłuższy niż czas jego pontyfikatu.
Emerytowany papież rzadko pojawiał się publicznie, lecz czasami w mediach społecznościowych były udostępniane zdjęcia z papieżem z różnych spotkań w klasztorze Mater Ecclesiae.
Publiczna obecność emerytowanego papieża Benedykta XVI
Choroba i śmierć.
Papież chorował na stwardnienie zanikowe boczne, od 2020 miał problemy z mową, a w ostatnich dniach przed śmiercią miał kłopoty z oddychaniem.
28 grudnia 2022, podczas audiencji generalnej, papież Franciszek poprosił o modlitwę za Benedykta XVI, którego stan zdrowia w ostatnich godzinach pogorszył się. Dyrektor Biura Prasowego Stolicy Apostolskiej Matteo Bruni potwierdził, że „z powodu postępującego wieku w ostatnich godzinach nastąpiło pogorszenie stanu zdrowia” i że papież Benedykt jest pod stałą opieką lekarską. Po zakończonej audiencji papież Franciszek odwiedził emerytowanego papieża w klasztorze Mater Ecclesiae. Tego dnia Benedykt XVI otrzymał sakrament namaszczenia chorych, uczestniczył we mszy świętej – choć jej nie koncelebrował – i przyjął Komunię Świętą. Przez kolejne dni jego stan pozostawał poważny, ale stabilny. 31 grudnia 2022, w nocy, wypowiedział swoje ostatnie słowa – "Signore, ti amo" (po włosku "Panie, kocham Cię"), zaś rano nastąpiło dalsze pogorszenie jego stanu zdrowia. Zmarł o godzinie 9:34, w klasztorze Mater Ecclesiae. Tuż po jego śmierci, jako pierwszy, do klasztoru udał się jego następca.
1 stycznia 2023 ciało Benedykta XVI, ubrane w czerwone szaty liturgiczne, umieszczono na katafalku i wystawiono w kaplicy klasztoru Mater Ecclesiae. 2 stycznia 2023 o godz. 7:00 ciało zostało przeniesione i wprowadzone do bazyliki św. Piotra na Watykanie i po krótkim nabożeństwie pod przewodnictwem kard. Mauro Gambettiego, archiprezbitera bazyliki watykańskiej, od godz. 9:00 do 4 stycznia 2023 do godziny wieczornej wystawiono na widok publiczny, dając wiernym możliwość oddania mu hołdu. Stolica Apostolska podała, że w trakcie tych dni hołd zmarłemu papieżowi seniorowi oddało ok. 200 tys. wiernych.
Na znak żałoby po śmierci papieża seniora w Kostaryce, Kubie i Portugalii ogłoszono żałobę narodową.
Pogrzeb.
Pogrzeb Benedykta XVI odbył się 5 stycznia 2023 o godz. 9.30 na placu św. Piotra pod przewodnictwem dziekana Kolegium Kardynalskiego Giovanni Battista Re zaś homilię i obrzędom pogrzebowym wygłosił i przewodniczył papież Franciszek. W uroczystości uczestniczyły dwie delegacje z Niemiec na czele z prezydentem i kanclerzem oraz Włoch na czele z prezydentem i premier, a także były prezydent Austrii, premier, były prezydent Czech prezydent Litwy, prezydent i premier Polski, prezydent Portugalii, królowa Hiszpanii Zofia, król Belgii Filip z małżonką, premier Słowacji oraz prezydent Węgier. Podczas uroczystości uczestniczyło w niej 400 biskupów, 120 kardynałów, ponad 3700 kapłanów z całego świata oraz 100 tysięcy wiernych zgromadzonych na placu św. Piotra. Wielu zgromadzonych na uroczystości ludzi miało ze sobą transparent z włoskim napisem "santo subito" („święty natychmiast”), nawiązujący do szybkiego ogłoszenia świętym papieża emeryta i taki sam jaki wystąpił podczas pogrzebu Jana Pawła II.
Po pogrzebie trumna z prostych desek z drewna cyprysowego (symbolu nieśmiertelności) złożona została w drugiej, cynkowej, ta szczelnie zalutowana i umieszczona w trzeciej, wykonanej z drewna orzechowego. Do trumny został włożony woreczek z medalami wybitymi w czasie pontyfikatu Benedykta XVI, jego paliusz, który nosił przez swój pontyfikat oraz umieszczony w ołowianym pojemniku akt, który zawiera najważniejsze fakty z okresu jego pontyfikatu.
Ciało papieża emeryta, zgodnie z jego życzeniem, zostało pochowane w Grotach Watykańskich, w miejscu gdzie wcześniej, do czasu beatyfikacji, pochowani byli najpierw w latach 1963–2000 Jan XXIII a później w latach 2005–2011 Jan Paweł II.
Była to pierwsza w historii uroczystość w Watykanie, podczas której odbył się pogrzeb emerytowanego papieża, a uroczystościom przewodniczył urzędujący biskup Rzymu. Ostatni taki przypadek miał miejsce w 1802 roku, kiedy to ówczesny papież Pius VII przewodniczył uroczystości pogrzebowej swojego, zmarłego trzy lata wcześniej, poprzednika Piusa VI. Była to też pierwsza taka uroczystość, po której nie zwołane zostanie konklawe w celu wyboru nowego papieża.
Dorobek teologiczny i poglądy.
Prace badawcze i publikacje Benedykta XVI odnoszą się głównie do szeroko rozumianej teologii dogmatycznej i fundamentalnej. Wiele książek i rozpraw poświęcił tajemnicy Kościoła. Drugi wielki temat w działalności naukowej kardynała Ratzingera to osoba Jezusa Chrystusa. Można go uważać za zwolennika chrystologii sensu. Podejmował także prace z zakresu ekumenizmu. Kilkakrotnie podejmował tematykę teologii i duchowości sakramentu kapłaństwa. Szczególne znaczenie ma jego nowa wykładnia soteriologii w dziele "Theologische Prinzipienlehre. Bausteine zur Fundamentaltheologie". Ulubionym tematem i motywem prac Ratzingera jest rozumienie wiary. Nieustannie stwierdzał konieczność stałego dialogu między filozofią a teologią. Podkreślał, że według niego poszukiwany przez myślicieli Logos tożsamy jest z Jezusem Chrystusem.
Głównym tematem teologii papieża Benedykta XVI jest Bóg jako miłość. Trzy ważne dokumenty papieskie mają w tytule słowo "miłość" (łac. "caritas"):
Według Pascala Ide’a, który specjalizuje się w teologii Józefa Ratzingera, miłość stanowiła dla papieża klucz interpretacyjny dla zrozumienia chrześcijańskiego misterium. Według badań leksykalnych, które uczony przeprowadził przed 2007 rokiem, w dziełach Józefa Ratzingera rzeczownik "miłość" wystąpił ponad 2400 razy, czasownik "kochać" ponad 300 razy. Inne podobne słowa:
W sumie opublikował ponad 60 pozycji książkowych, z których wiele zostało przetłumaczonych na języki obce. Był także autorem kilkuset artykułów i rozpraw opublikowanych w różnych międzynarodowych czasopismach teologicznych i dziełach zbiorowych. Był współtwórcą czasopisma teologicznego „Communio”.
Stosunek do współczesności.
Duży obszar badań Ratzingera poświęcony jest aktualnej kondycji chrześcijaństwa na świecie, zwłaszcza opisowi wiary w kontekście jej aktualnych zagrożeń oraz perspektyw rozwoju. Zaniepokojenie Ratzingera wywoływało zwłaszcza częściowe lub całkowite kwestionowanie konkretnych treści doktrynalnych. Dostrzegał on rozpowszechniające się błędy w zakresie wiary w poszczególne Osoby Trójcy Świętej. Zwracał przy tym szczególną uwagę na teorie relatywizujące znaczenie jedyności i powszechności zbawczej Chrystusa oraz Kościoła. Stwierdzał również, że współczesny człowiek przyjmuje często tylko to, co nie kłóci się z materialistyczną wizją świata. Na tej płaszczyźnie rodzi się zdaniem Ratzingera stopniowa utrata wiary w życie wieczne oraz w możliwość potępienia. Wśród zorganizowanych form ataku na wiarę Ratzinger zwracał szczególnie uwagę na sekty, ideologię New Age, skrajnie radykalny feminizm oraz rozwijaną w Ameryce Południowej teologię wyzwolenia (pozostającą w związku z ideologią marksistowską). Bardzo negatywne skutki dla wiary wynikają jego zdaniem z kwestionowania zasad moralności chrześcijańskiej, szczególnie z odrzucenia tzw. prawa naturalnego, Dekalogu i współczesnego nauczania kościelnego (etyka życia). Brak świadectwa, niewłaściwe metody i zachwiane proporcje w procesie przekazu wiary, błędnie pojmowana czy celebrowana liturgia, sprawiają jego zdaniem, że wiara dla dzisiejszego człowieka bywa niezrozumiała, a także mało interesująca.
Teoria ewolucji.
W przedmowie do wydanej w 2007 książki "Kreacja i Ewolucja" napisał, że teoria ewolucji autorstwa Karola Darwina według niego nigdy nie została ostatecznie dowiedziona. Odnosił się zatem sceptycznie wobec tych ustaleń współczesnej kosmologii, które wykluczają lub pomijają przesłanie o stwórczej roli Boga niesione przez kreacjonizm.
Jak napisał „nauka niepotrzebnie marginalizuje poglądy na temat kreacjonizmu”. W przytaczanej książce stwierdził ostatecznie: „Nie możemy powiedzieć: kreacjonizm albo ewolucja. Właściwą formułą jest kreacjonizm i ewolucja, ponieważ oba odpowiadają na dwa różne pytania”. Natomiast w dniu inauguracji pontyfikatu powiedział: „Nie jesteśmy przypadkowym i pozbawionym znaczenia produktem ewolucji. Każdy z nas jest owocem zamysłu Bożego. Każdy z nas jest chciany, każdy miłowany, każdy niezbędny”.
"Hermeneutyka ciągłości".
Benedykt XVI dużą uwagę przez cały swój pontyfikat przykładał do kwestii "hermeneutyki ciągłości". Kwestia ta po raz pierwszy została podkreślona przez papieża w przemówieniu wygłoszonym 22 grudnia 2005 do członków Kurii Rzymskiej. Wówczas to papież stwierdził, iż:
Liturgia.
Ważnym, według papieża, elementem ochrony tzw. "depozytu wiary" (depositum fidei) w zgodzie z nurtem hermeneutyki ciągłości, było przywracanie elementów tradycji liturgicznej. Benedykt XVI w adhortacji apostolskiej "Sacramentum Caritatis" podkreślił wagę użycia łaciny w liturgii. W sposób szczególny miano skupić się na przywracaniu do programów nauczania przyszłych kapłanów, elementów języka i kultury łacińskiej, aby w pełni świadomie mogli celebrować liturgię sprawowaną w łacinie. Papież podkreślał również w tym dokumencie wagę estetyki w zakresie architektury i wystroju kościołów, dbania o piękno śpiewu liturgicznego oraz potrzebę większego udziału w celebrze pieśni gregoriańskich.
Przełomowym dla kwestii tradycji liturgicznej było motu proprio "Summorum Pontificum" z 7 lipca 2007 r. W dokumencie tym papież zezwolił na odprawianie mszy św. według mszału Jana XXIII, po wcześniejszym spełnieniu określonych warunków. Wcześniej, zgodnie z wytycznymi wskazanymi przez Jana Pawła II w motu proprio "Ecclesia Dei", konieczne było uzyskanie każdorazowo zezwolenia biskupa lub wyższego przełożonego duchownego zgromadzeń zakonnych. Obecnie, od 2007, zgoda nie jest wymagana, gdy duchowny odprawia mszę bez udziału ludu lub z udziałem tylko tych wiernych, którzy dobrowolnie chcą uczestniczyć w takiej celebracji. Również na prośbę grupy wiernych proboszcz powinien wyrazić zgodę na odprawienie liturgii w zgodzie z rytem nadzwyczajnym, a w przypadku nieuzyskania takiej zgody zezwolenia powinien udzielić miejscowy biskup.
Benedykt XVI chciał również znieść powstałe po Soborze podziały wewnątrz Kościoła katolickiego. Między innymi dążył do pojednania z Bractwem Kapłańskim św. Piusa X i jego sympatykami. Na mocy dekretu Kongregacji ds. biskupów, 21 stycznia 2009 zniesiono ekskomunikę z biskupów Bractwa, którzy zostali wyświęceni bez zgody papieża w 1988 roku. Było to pokłosie m.in. spotkania Benedykta XVI z biskupem Bernardem Fellayem, które miało miejsce 29 sierpnia 2005 roku. Przy tej okazji papież wyraził gotowość do rozpoczęcia dialogu. Istotnym był również list przesłany Benedyktowi XVI w grudniu 2008, w którym biskup Bernard Fellay, deklarował w imieniu wspólnoty, iż:
Zmiany w dotychczasowym stylu sprawowanej papieskiej celebracji zauważalne stały się po zmianie, w listopadzie 2007 roku, na stanowisku mistrza papieskich ceremonii liturgicznych, kiedy to funkcję tę objął Guido Marini, chętnie podkreślający swoje przywiązanie do tradycji przedsoborowej.
Benedykt XVI przywrócił również do użycia tron papieski, z którego ostatecznie zrezygnował Jan Paweł II. Drobne zmiany widoczne były również w charakterze stroju chórowego papieża, do którego już od 2005 powróciła zimowa wersja mucetu, nieużywana od czasów Pawła VI. Natomiast od Wielkanocy 2008 Benedykt XVI zaczął nosić białą wersję mucetu, która została użyta po raz ostatni w 1967 roku. Benedykt XVI nosił tę odmianę mucetu w okresie wielkanocnym (od Wielkanocy do Zesłania Ducha Świętego). W 2006 roku papież użył saturno – czerwonego kapelusza z szerokim rondem, dawniej często noszonego przez papieży, w tym jeszcze niedawno przez Jana XXIII i Pawła VI, a także w pierwszych latach pontyfikatu przez Jana Pawła II. Podczas dwóch audiencji generalnych – 21 i 28 grudnia 2005 – papież założył camauro, nakrycie głowy z czerwonego aksamitu obszyte białym futrem z gronostaja, które nie było używane od czasów Jana XXIII.
Stosunek do masonerii.
Jako Kardynał Prefekt Świętej Kongregacji Nauki Wiary przedłożył do zatwierdzenia papieżowi Janowi Pawłowi II na specjalnej audiencji 26 listopada 1983 dokument zatytułowany "Deklaracja o stowarzyszeniach masońskich „Quaesitum est”". Deklaracja ta była odpowiedzią na zapytanie dotyczące wątpliwości, czy zmienił się stosunek Kościoła do stowarzyszeń masońskich. Oficjalnie zostało przypomniane, że przynależność do masonerii została zakazana, i że wierni należący do niej pozostają w stanie grzechu ciężkiego, co uniemożliwia im przyjmowanie Komunii Świętej. Dokument zredagowany przez kard. Ratzingera przypomniał również, iż:
Nagrody i wyróżnienia.
Papież był "ex officio" suwerenem zakonów podległych Stolicy Apostolskiej, z tego tytułu przysługiwały mu:
Otrzymał dotąd siedem doktoratów honorowych, nadanych przez:
Za działalność dla pokoju Benedykt XVI otrzymał przyznaną przez Zarząd Krajowy Ogólnopolskiego Stowarzyszenia Społecznego „Misja Pojednania” (powołanego w wyniku historycznego spotkania i pojednania się w 1993 obrońców Westerplatte i marynarzy z pancernika Schleswig-Holstein) Komandorię Missio Reconciliationis.
15 czerwca 2008 roku przed kościołem św. Judy Tadeusza w Łuczaju na Białorusi został odsłonięty pomnik papieża. Jego rzeźba została dodana do pomnika Tysiąclecia w Kołobrzegu i odsłonięta 29 czerwca 2008 roku. W 2010 roku odsłonięto pomnik papieża w Santiago de Compostela.
W 2006 r. imieniem Benedykta XVI nazwano nowo wzniesiony most na Wiśle w Borku (gmina Chełmek), którym to mostem papież przejeżdżał 28 maja tegoż roku, udając się do dawnego niemieckiego obozu koncentracyjnego KL Auschwitz.
Nominacje kardynalskie.
Benedykt XVI przez cały okres swojego pontyfikatu zwołał 5 konsystorzy zwyczajnych, podczas których kreował 90 kardynałów.
Beatyfikacje i kanonizacje dokonane przez Benedykta XVI.
W okresie pontyfikatu Benedykta XVI ogłoszono 44 nowych świętych oraz 289 błogosławionymi. Benedykt XVI osobiście przewodniczył wszystkim uroczystościom kanonizacyjnym. W sumie w okresie od kwietnia 2005 – do lutego 2013 odbyło się ich dziesięć, przy czym jedna została zorganizowana 11 maja 2007 roku w São Paulo, pozostałe w Watykanie. Papież przewodniczył również dwóm uroczystościom beatyfikacyjnym: 19 września 2010 roku podczas mszy w Cofton Park w Birmingham, w czasie Pielgrzymki Benedykta XVI do Wielkiej Brytanii, gdy na ołtarze został wyniesiony Jan Henryk Newman oraz 1 maja 2011 roku, gdy papież beatyfikował w Watykanie Jana Pawła II.
Pielgrzymki i wizyty zagraniczne.
Benedykt XVI w czasie swojego pontyfikatu odbył 24 podróże zagraniczne, w tym najwięcej (3 razy) do swojej ojczyzny i do Hiszpanii, oraz zasłynął spotkaniami z młodzieżą na Światowych Dniach Młodzieży. Odbył też 33 podróże apostolskie na terenie Włoch.
Joseph Ratzinger i Polska.
Przed wyborem na papieża Joseph Ratzinger kilkukrotnie odwiedzał Polskę. Pierwszy raz w 1977 – jako arcybiskup Monachium był członkiem delegacji episkopatu Niemiec, która przyjechała na Dolny Śląsk. W 1979 towarzyszył Janowi Pawłowi II podczas pierwszej pielgrzymki do Polski. W dniach 11–12 września 1980 był członkiem delegacji episkopatu Niemiec, która na Jasnej Górze spotkała się z prymasem Polski Stefanem Wyszyńskim. 31 maja 1981 roku brał udział w Warszawie w uroczystościach pogrzebowych prymasa Polski Stefana Wyszyńskiego. Po ogłoszeniu stanu wojennego Ratzinger organizował w Monachium modlitwy w intencji Polski. Jako arcybiskup Monachium w 1982 roku odwiedził Katowice (Górny Śląsk). Ufundował dla katowickiej katedry Chrystusa Króla imponującą mozaikę, która znajduje się obecnie w kaplicy Najświętszego Sakramentu.
Kilkukrotnie odwiedzał Opole, gdzie biskupem do 2009 roku był jego przyjaciel Alfons Nossol. 26 czerwca 1983 w diecezji opolskiej poświęcił kamień węgielny kościoła w miejscowości Chorula (powiat krapkowicki). Kardynał odwiedzał Polskę także w 1988, kiedy otrzymał doktorat honoris causa na KUL. Drugi doktorat honoris causa polskiej uczelni wyższej otrzymał na Papieskim Wydziale Teologicznym we Wrocławiu dnia 27 października 2000. 29 października 2000 odprawił mszę w parafii Matki Bożej Miłosierdzia w Oleśnicy, gdzie poświęcił statuę Chrystusa Króla Wszechświata.
W 1999, jako ówczesny prefekt Kongregacji Nauki Wiary, odbył podróż do Kwidzyna. Tam w katedrze kwidzyńskiej w kaplicy błogosławionej Doroty z Mątowów modlił się przed jej wizerunkiem.
25 maja 2002 udzielił w Radomiu sakry biskupiej nowo mianowanemu biskupowi radomskiemu Zygmuntowi Zimowskiemu, który przez wiele lat był jego współpracownikiem w kongregacji. Podczas tej wizyty odwiedził także Jasną Górę, gdzie 26 maja świętował 25-lecie sakry biskupiej. 10 maja 2003 był legatem papieskim podczas uroczystości 750-lecia kanonizacji św. Stanisława Biskupa i Męczennika w Krakowie oraz w Szczepanowie.
W dniach 25–28 maja 2006 odbyła się pielgrzymka papieża Benedykta XVI do Polski. Papież odwiedził Warszawę, Kraków, Wadowice, Oświęcim, Kalwarię Zebrzydowską i Częstochowę. Był to jego dziewiąty pobyt w Polsce, ale jedyny jako głowy Kościoła katolickiego.

</doc>
<doc id="142876" url="https://pl.wikipedia.org/wiki?curid=142876" title="Nias">
Nias

Nias (, nias "Tanö Niha") – wyspa położona u zachodnich wybrzeży Sumatry, należąca do Indonezji. Wchodzi w skład łańcucha wysp ciągnącego się wzdłuż wybrzeży Sumatry, od wyspy Simeulue na północy po Enggano na południu. Od Sumatry oddziela je Cieśnina Mentawai. Łańcuch ten wyłania się ponownie dalej na wschód w postaci górzystych wysp Sumba i Timor. Stanowią one łuk wyspowy towarzyszący strefie subdukcji Rowu Sundajskiego. W tym miejscu płyta indoaustralijska zanurza się pod płytę eurazjatycką z bardzo dużą prędkością ok. 5,2 cm rocznie.
Powierzchnia wyspy wynosi 4772 km², zamieszkuje ją kilkaset tysięcy osób. Największe miasto i port to Gunungsitoli.
Na przełomie 2004 i 2005 wyspę nawiedziły dwa bardzo silne trzęsienia ziemi. Pierwsze trzęsienie z 26 grudnia 2004 o magnitudzie 9,0 wywołało falę tsunami o wysokości 10 m. Na wyspie Nias zginęły 122 osoby, a setki pozostało bez dachu nad głową. Kolejny wstrząs z 28 marca 2005 o magnitudzie 8,7 dokonał dalszych zniszczeń na wyspie – zginęło 300 osób (choć ofiar mogło być więcej, nawet 2 tysiące).

</doc>
<doc id="142883" url="https://pl.wikipedia.org/wiki?curid=142883" title="Michel Debré">
Michel Debré

Michel Debré (ur. 15 stycznia 1912 w Paryżu, zm. 2 sierpnia 1996 w Montlouis-sur-Loire) – francuski polityk, prawnik i samorządowiec, działacz ruchu oporu, członek ugrupowań gaullistowskich, parlamentarzysta i minister, premier Francji w latach 1959–1962.
Życiorys.
Kształcił się w "Lycée Montaigne" i w "Lycée Louis-le-Grand", ukończył "École libre des sciences politiques" oraz prawo na Uniwersytecie Paryskim. Od 1934 pracował jako audytor w Radzie Stanu, a także w gabinecie ministra Paula Reynauda. W 1939 zmobilizowany, w czerwcu 1940 dostał się do niewoli niemieckiej, skąd uciekł we wrześniu tegoż roku. Przez pewien czas przebywał w Maroku, gdzie współpracował z Emmanuelem Monickiem. Po powrocie do Francji działał w ruchu oporu, związany z Wolną Francją, był członkiem kierownictwa ruchu "Ceux de la Résistance".
W 1944 mianowany regionalnym komisarzem z siedzibą w Angers. Następnie zajął się opracowaniem statutów instytutów nauk politycznych oraz "École nationale d’administration". W 1946 bezskutecznie ubiegał się o mandat deputowanego. Pracował następnie nad statutem Protektoratu Saary, po czym w 1947 został sekretarzem generalnym do spraw niemieckich i austriackich. W 1948 został członkiem Rady Republiki jako przedstawiciel departamentu Indre i Loara. W wyższej izbie francuskiego parlamentu zasiadał jako senator do 1958. Wieloletni członek kolejnych formacji tworzonych przez środowisko skupione wokół Charles’a de Gaulle’a lub odwołujące się do gaullizmu. Działał w "Rassemblement du peuple français", "Républicains sociaux", "Union pour la nouvelle République", Unii Demokratów na rzecz Republiki i Zgromadzeniu na rzecz Republiki. Między 1951 a 1992 był radnym departamentu.
W czerwcu 1958, gdy Charles de Gaulle stanął na czele rządu, Michel Debré objął urząd ministra sprawiedliwości. Odpowiadał za przygotowanie nowej konstytucji, której przyjęcie ustanowiło V Republikę, a także za reformy wymiaru sprawiedliwości. W styczniu 1959 przeszedł na stanowisko premiera, które zajmował do kwietnia 1962. W okresie tym doszło m.in. do zakończenia wojny algierskiej i utworzenia "Centre National d’Études Spatiales".
W 1962 bezskutecznie ubiegał się o wybór na posła w jednym z okręgów swojego departamentu. Mandat deputowanego do Zgromadzenia Narodowego po raz pierwszy uzyskał w następnym roku w wyborach uzupełniających, kandydując w departamencie Reunion. Z powodzeniem ubiegał się tam o reelekcję na kolejne kadencje w 1967, 1968, 1973, 1978, 1981 i 1986. W latach 1966–1989 był merem Amboise.
W styczniu 1966 powrócił w skład rządu jako minister gospodarki i finansów. W maju 1968 przeszedł na urząd ministra spraw zagranicznych. Następnie od czerwca 1969 do marca 1973 był ministrem stanu oraz ministrem obrony. W latach 1979–1980 wykonywał mandat deputowanego do Parlamentu Europejskiego I kadencji. W 1981 kandydował w wyborach prezydenckich bez rekomendacji głównych sił gaullistowskich, które wspierały Jacques’ Chiraca. W pierwszej turze głosowania otrzymał 1,7% głosów. W 1988 odszedł z francuskiego parlamentu. W tym samym roku wybrany na członka Akademii Francuskiej.
Odznaczenia.
Odznaczony m.in. Legią Honorową III klasy, Krzyżem Wojennym oraz Medalem Ruchu Oporu z Rozetką.
Życie prywatne.
Wnuk malarza Édouarda Debat-Ponsana. Syn pediatry Roberta Debré i Jeanne Debat-Ponsan. Był żonaty z Anne-Marie Lemaresquier. Miał czterech synów: Vincenta, François (pisarza) oraz bliźniaków Jeana-Louisa i Bernarda, którzy również zajęli się działalnością polityczną.

</doc>
<doc id="142885" url="https://pl.wikipedia.org/wiki?curid=142885" title="Bogdanka (dopływ Warty)">
Bogdanka (dopływ Warty)

Bogdanka (d. częściowo "Flisa") – potok płynący na terenie Poznania o długości 11,8 km, przeciętnym przepływie 100-150 dm³/s i szerokości koryta rzędu jednego metra. Jest największym lewobrzeżnym dopływem Warty na terenie miasta.
Przebieg.
Źródła znajdują się w Jeziorze Strzeszyńskim (według innych autorów, Bogdanką nazywany jest również strumień wpadający od północy do Jeziora Strzeszyńskiego, a mający początek w rejonie ulicy Psarskie, około trzysta metrów na południe od torów kolejowych północnej obwodnicy Poznania), następnie potok płynie na południowy wschód, przez Stawy Strzeszyńskie, pogłębiając istniejącą już rynnę polodowcową, w której leży między innymi Jezioro Kierskie. Początkowo płynie przez zalesione tereny poznańskiej Woli i Golęcina. W tym miejscu jej wody są spiętrzane tworząc jezioro Rusałka. Następnie, za ul. Niestachowską, wypływa na teren Parku Sołackiego, gdzie seria jazów tworzy malowniczy ciąg stawów i sztucznych kaskad – Stawów Sołackich. Po przecięciu ul. Nad Wierzbakiem (gdzie poniżej Stawów Sołackich, przy Alei Wielkopolskiej uchodzi do niej potok Wierzbak oraz jej prawy dopływ struga Seganka) wpływa na teren Parku im. Adama Wodziczki. W tym miejscu zostaje ona ujęta w betonowe koryto. Uchodzą tu do niej kanały burzowe. Ostatni odcinek Bogdanki w roku 1910 został włączony w miejską kanalizację.
Jakość wód.
W swym końcowym odcinku Bogdanka należy do najbardziej zanieczyszczonych cieków wodnych w kraju, na co główny wpływ ma fakt, że zbiera wody opadowe z dużej części lewobrzeżnego Poznania. Obecnie jednym z priorytetów miasta jest przebudowa sieci kanalizacyjnej w tej części miasta co ma znacznie poprawić stan wód Bogdanki. Średni spadek Bogdanki to 1,7‰.
Historia.
Dolina Bogdanki, zwanej wcześniej Flisą (Bogdanką nazywano w Średniowieczu tylko odcinek miejski, przepływający przy młynie Bogdanka), od wieków przyciągała ludzi. Tu znajdują się jedne z najstarszych śladów ludzkiej bytności na terenie dzisiejszego Poznania. W średniowieczu w jej dolinie powstała wieś Jeżyce. Jej wody zasilały najpierw miejską fosę. Po wybudowaniu Twierdzy Poznań rdzeń twierdzy zagrodził drogę Bogdance. Rozwiązanie znaleziono tyleż skuteczne, co niecodzienne – strumień przeprowadzono w akwedukcie ponad wodną fosą rdzenia (fosa ta zasilana była wodami Wierzbaka!), a przez sam wał w sklepionym przepuście. Akwedukt otrzymał charakter obronny.
Nazwa "Flisa" ma charakter topograficzny i pochodzi albo od niemieckiego słowa "Flies" (rzeka), albo od spolszczonego słowa o genezie niemieckiej – "flisa" (spław, handel wodny). Zapis nazwy wyglądał następująco: "Fflysse" (1404), "Flisscha" (1455), "Flisse" (1495), "Flissa" (1507), "Flisa" (1654). Nazwa "Bogdanka" przeniesiona jest natomiast z nazwy młyna ("Bogdanca" – 1404, "Bogdanka" – 1404, 1418, 1463, 1694, 1793, 1803 i dalej). Obie nazwy współistniały do XIX wieku, by ostatecznie utrwaliła się nazwa Bogdanka.
Na przestrzeni wieków nad rzeką funkcjonowało dziesięć młynów: w Strzeszynie, na Golęcinie, Niestachowie, Jeżycach, Sołaczu, a w centrum Poznania – Folusz, Bogdanka (królewski, pod zamkiem królewskim), młyn Kaspra Heidy, Piła i młyn szpitalny Świętego Ducha. Według zapisów z 1252 (a więc na rok przed lokacją lewobrzeżnego Poznania) przez teren późniejszego miasta, prawdopodobnie wzdłuż koryta Bogdanki, przebiegała granica parafii św. Gotarda i św. Wojciecha oraz św. Marcina. W 1520 władze miejskie wykupiły młyn Bogdanka, który miał monopol na przemiał słodów piwnych i postanowiły zwiększyć jego moce przerobowe oraz czas pracy poprzez zwiększenie doń napływu wody. W 1521 zawarto umowę z Sędziwojem Sadowskim (właścicielem Strzeszynka) na przekopanie rowów łączących Bogdankę z jeziorem Strzeszyńskim i pogłębienie koryta rzeki. Na odcinku dwóch kilometrów poprowadzono rzekę nowym korytem. W następnych latach kładziono nacisk na drożność przepływu wód, zatrudniając w tym celu specjalnych pracowników, ale ponad dwieście lat później, w 1756 młynarze narzekali na brak wody i słaby przepływ, a źródła tego dopatrywali się z zaniedbaniach przy pracach melioracyjnych w Strzeszynku.
Na lata 2025-2026 przewidziana jest regulacja rzeki od ulicy Nad Wierzbakiem do ul. Pułaskiego połączona z renaturaliacją koryta.
Nad Bogdanką znajduje się odcinek trasy Poznańskiego Szybkiego Tramwaju – Estakada nad doliną Bogdanki. Od nazwy tego cieku nazwano również poznańskie lodowisko.
Przyroda.
W 2006 przebadano siedliska łąkowe doliny Bogdanki, w wyniku czego ustalono, że stanowią one cenny obszar, w którym występują rzadko spotykane w Wielkopolsce i Polsce rośliny. 60% terenu zajmują łąki z klasy Molinio-Arrhenatheretea, a oprócz nich także szuwary Phragmitetea i murawy kserotermiczne z klasy Koelerio glauca-Corynephoreteacanescentis. Najbogatsze rodziny roślin spotykane w dolinie to astrowate i wiechlinowate. Do najciekawszych gatunków, z uwagi na rzadkość w Poznaniu i formę, należą m.in. knieć błotna, tojeść pospolita, wiązówka błotna, głowienka pospolita, kostrzewa owcza, zawciąg pospolity, prosienicznik jednogłówkowy, kukułka szerokolistna, kuklik zwisły, kruszyna pospolita, czy turzyca dwustronna.
Status.
W publikacjach naukowych Bogdanka była przedstawiana jako rzeka. Także potocznie Bogdankę określa się jako rzekę bądź rzeczkę. W 2006 roku Komisja Nazw Miejscowości i Obiektów Fizjograficznych opublikowała wykaz hydronimów wydany przez Główny Urząd Geodezji i Kartografii, gdzie określa Bogdankę jako potok.

</doc>
<doc id="142887" url="https://pl.wikipedia.org/wiki?curid=142887" title="Mehmet Ali Agca">
Mehmet Ali Agca



</doc>
<doc id="142893" url="https://pl.wikipedia.org/wiki?curid=142893" title="Osada służebna">
Osada służebna



</doc>
<doc id="142894" url="https://pl.wikipedia.org/wiki?curid=142894" title="Bernardo Attolico">
Bernardo Attolico

Bernardo Attolico (ur. 1880, zm. 1942) - dyplomata włoski.
Od 1907 do 1912 był w Nowym Jorku komisarzem do spraw emigracji. W 1919 został członkiem Najwyższej Rady Ekonomicznej. Na przełomie 1920-1921 pełnił tymczasowo (jedynie przez 5 tygodni) funkcję Wysokiego Komisarza Ligi Narodów w Wolnym Mieście Gdańsku. W 1922 został zastępcą sekretarza generalnego Ligi Narodów. Pełnił tę funkcję do 1927. 
Następnie był ambasadorem w Brazylii (od 1927), w ZSRR (od 1930) i w Niemczech (od 1935). W 1940 objął stanowisko ambasadora w Watykanie. Przeniesienie do Watykanu było spowodowane postawą dyplomaty, sprzeciwiającego się przystąpieniu Włoch do wojny. Początkowo uważał, że należy się zbliżyć do Niemiec. Groźba wybuchu wojny zmieniła jego nastawienie do III Rzeszy. Ambasadorem w Watykanie pozostał do śmierci.

</doc>
<doc id="142896" url="https://pl.wikipedia.org/wiki?curid=142896" title="Bonifacy VII">
Bonifacy VII

Bonifacy VII (właśc. Franco; ur. w Rzymie, zm. 20 lipca 985) – antypapież w czerwcu 974 i od sierpnia 984 do 20 lipca 985.
Życiorys.
Był Rzymianinem, synem Ferruciusa. Wywodził się z kręgów zakonnych. W 972 został kardynałem-diakonem. Był popierany przez stronnictwo Krescencjuszy. Podczas gdy cesarz Otton II był zaabsorbowany sprawami w Niemczech, w 974 roku wybuchło powstanie przeciwko Benedyktowi VI, który został wtrącony do więzienia i zamordowany. Ten czyn zwrócił uwagę hrabiego Sicco i ludu rzymskiego, który zmusił antypapieża do ucieczki. Bonifacy VII zrabował wtedy skarbiec Bazyliki Piotrowej i uciekł do Bizancjum.
W 980 na krótko powrócił do Rzymu, lecz już wiosną 981 musiał ponownie uciekać. Po śmierci Ottona II w 983, przy niepopularności papieża Jana XIV powrócił do Rzymu w kwietniu 984. Natychmiast nakazał uwięzienie prawowitego papieża i otrucie go. Jego drugi pontyfikat trwał do śmierci w lipcu 985 – prawdopodobnie został zamordowany. Po śmierci, jego ciało zostało wystawione na widok publiczny; było przebijane włóczniami, wleczone przez ulice i porzucone na rynku.

</doc>
<doc id="142897" url="https://pl.wikipedia.org/wiki?curid=142897" title="Dykasteria">
Dykasteria

Dykasteria (od gr. "dikasterion" – władza, sąd) – urząd administracyjny Kościoła katolickiego. 
Większość dykasterii watykańskich zwana jest obecnie kongregacjami lub radami. Członkami rad mogą być osoby świeckie, jednakże w skład kongregacji wchodzą wyłącznie kardynałowie i biskupi. Przewodniczącego kongregacji nazywa się prefektem lub proprefektem, jeśli nie jest kardynałem. Zarówno on, jak i przewodniczący rady, wyznaczani są przez papieża na pięcioletnią kadencję. Prefektem kongregacji może zostać kardynał, w wypadku rady nie jest to warunek konieczny. 
Codzienną pracę dykasterii nadzoruje sekretarz, w kongregacji jest to arcybiskup, w radzie może być nim prezbiter.
Podsekretarzem dykasterii jest osoba duchowna (kongregacja) lub świecka (rady). 
Prefekt, sekretarz i podsekretarz stanowią grono określane mianem superiorów dykasterii.
Personel profesjonalny dykasterii składa się z księży i personelu świeckiego; personel pomocniczy to przede wszystkim osoby świeckie, zazwyczaj Włosi.
Dykasterie korzystają z pomocy konsultorów, czyli ekspertów w dziedzinach, którymi zajmuje się rada lub kongregacja. Często są to świeccy profesorowie prawa kanonicznego lub teologii, jednakże większość konsultorów kongregacji to duchowni, a większość konsultorów rad to osoby świeckie. 
W 1999 roku w Watykanie istniało 9 kongregacji i 11 rad; większość z nich pełniła funkcje jurysdykcyjne (kongregacje) i promocyjne (rady). Dykasterie wiele czasu poświęcają też badaniom, w jakim stopniu nauka Kościoła stosuje się do konkretnej sytuacji. Dykasterie organizują konferencje na tak istotne tematy współczesne jak AIDS, pomoc humanitarna, problemy stanu duchowego, a także publikują wyniki swoich badań oraz organizują konferencje prasowe. 
W okresie sediswakancji, czyli po śmierci papieża lub zrzeczeniu się przez niego urzędu, prefekci i przewodniczący większości dykasterii przestają sprawować swoje funkcje, co dokładnie reguluje konstytucja apostolska Universi Dominici gregis.

</doc>
<doc id="142898" url="https://pl.wikipedia.org/wiki?curid=142898" title="Bitwa pod Arausio">
Bitwa pod Arausio

Bitwa pod Arausio lub Arauzjoną – starcie zbrojne, które miało miejsce 6 października 105 p.n.e. w rejonie miasta Arausio (obecnie Orange) w Galii Narbońskiej i rzeki Rodan. Jedna z najdotkliwszych porażek armii rzymskiej w historii.
Naprzeciw sił germańskich plemion Cymbrów i Teutonów stanęły dwie rzymskie armie pod dowództwem konsula Gnejusza Maliusza Maksymusa i prokonsula Kwintusa Serwiliusza Cepiona.
Cymbrowie i Teutonowie pod przywództwem króla Bojoryksa () w trakcie swojej wędrówki wzdłuż Renu dotarli w październiku 105 r. p.n.e. do Arausio. W tym miejscu napotkali dwie rzymskie armie konsularne. Dokładny przebieg bitwy nie jest znany, wiadomo jedynie, że Cepion nie chciał oddać dowództwa w ręce Maksymusa, uważając go za obywatela niższego stanu. Nieporozumienia doprowadziły do sytuacji, w której dwie rzymskie armie ruszyły przeciw Germanom nie współpracując ze sobą.
Według opisu Waleriusza Antiasa, z którego korzystał Liwiusz, około 80 000 legionistów i 40 000 osłaniających tabor auxiliaries poniosło dotkliwą klęskę. Wśród poległych znaleźli się dwaj synowie Maksymusa. Udało się zbiec zaledwie 10 legionistom, którzy później poinformowali o klęsce. Wśród nich był prokonsul Cepion. Antias znany jest jednak ze swoich przesadnych opisów, dlatego straty Rzymian należy uznać za dużo mniejsze. Brak danych na temat strat wśród Cymbrów i Teutonów. Przyczyn klęski upatruje się w nieudolności konsulów, braku współdziałania ich armii oraz wielkiej liczbie barbarzyńców (ok. 200 tysięcy). Po powrocie do Rzymu obaj dowódcy zostali skazani na wygnanie.
Na szczęście dla pokonanych, barbarzyńcy nie podjęli marszu w kierunku Rzymu. Oba plemiona rozdzieliły się w dalszej wędrówce. Cymbrowie pomaszerowali do Hiszpanii, natomiast Teutonowie ruszyli do Galii.
Niepowodzenia, jakich doznali Rzymianie w pierwszych latach walk z Germanami i przesadzone częstokroć informacje o rozmiarach porażek oraz okrucieństwie barbarzyńców, wywołały w Rzymie obawy przed inwazją. Przyspieszyło to reformę armii rzymskiej przeprowadzoną przez Mariusza w roku 104 p.n.e., która wydatnie zwiększyła wartość bojową legionów, oraz doprowadziła do wyboru go na konsula. W ciągu następnych trzech lat Mariusz na czele swej armii w bitwach pod Aquae Sextiae i Vercellae całkowicie zniszczył germańskich Cymbrów i Teutonów.

</doc>
<doc id="142900" url="https://pl.wikipedia.org/wiki?curid=142900" title="Walter z Malonne">
Walter z Malonne

Walter z Malonne, Wauthier de Malonne (zm. 1169) – biskup wrocławski w latach 1149–1169. 
Życiorys.
Pochodził z terenów dzisiejszej Belgii, z diecezji Liège. Przybył do Polski razem z bratem Aleksandrem, wyświęconym na biskupa płockiego – tam też nauczył się mówić po polsku. Przed mianowaniem na biskupa wrocławskiego był prepozytem płockim.
W okresie piastowania godności biskupa wrocławskiego zreformował struktury diecezjalne – wprowadził wśród duchowieństwa słabo przestrzegany wymóg celibatu, powołał kapitułę katedralną, w 1150 rozpoczął budowę nowej, romańskiej katedry wrocławskiej. Wystarał się także u papieża Hadriana IV dla swej diecezji o bullę protekcyjną, która ukazała się 23 kwietnia 1155.
Prawdopodobnie był inicjatorem osiedlenia się we Wrocławiu tkaczy walońskich (1161).

</doc>
<doc id="142903" url="https://pl.wikipedia.org/wiki?curid=142903" title="Benedykt XIII (antypapież)">
Benedykt XIII (antypapież)

Benedykt XIII, właśc. Pedro de Luna (ur. w 1342 w Illueca, zm. 29 listopada 1422 w Peníscola) – antypapież obediencji awiniońskiej w okresie od 28 września 1394 do 26 lipca 1417.
Życiorys.
Dzieciństwo i młodość.
Pedro de Luna urodził się pod koniec 1342 roku w Illueca w Aragonii. Wywodził się z jednego z najbardziej znaczących rodów aragońskich, spokrewnionego także z dynastią królewską. W 1352, w wieku zaledwie 10 lat, został subdiakonem. W 1361 roku 19-letni wówczas Pedro de Luna otrzymał papieską dyspensą upoważniającą go do otrzymania beneficjów kościelnych w Hiszpanii pomimo nie osiągnięcia jeszcze wieku kanonicznego. W następnych latach studiował i wykładał prawo kanoniczne na uniwersytecie w Montpellier.
Posługa kościelna.
20 grudnia 1375 papież Grzegorz XI mianował go kardynałem diakonem Santa Maria in Cosmedin. W 1378 początkowo wziął udział w wyborze Urbana VI (kwiecień 1378), później jednak, wraz z innymi kardynałami doszedł do wniosku, że elekcja ta była nieważna i wypowiedział mu posłuszeństwo (9 sierpnia 1378). 20 września 1378 z udziałem Pedro de Luna doszło do wyboru Klemensa VII, pierwszego antypapieża obediencji awiniońskiej. Od grudnia 1378 Pedro de Luna był legatem antypapieża w Hiszpanii, gdzie przeciągnął na jego stronę większość tamtejszych królestw. W 1393 został legatem we Francji, gdzie rezydował w Paryżu. Deklarował wówczas poparcie dla, wypracowanej przez tamtejszy uniwersytet, koncepcji rozwiązania schizmy w kościele poprzez cesję, tj. jednoczesną abdykację obu pretendentów do tiary.
Wybór na papieża.
Podczas konklawe po śmierci Klemensa VII we wrześniu Pedro podpisał kapitulację wyborczą, w której zobowiązał się, w razie wyboru, dążyć do zakończenia schizmy, w razie potrzeby poprzez cesję. 28 września 1394 wybór awiniońskich kardynałów padł właśnie na niego; przybrał imię Benedykt XIII. 3 października 1394 przyjął święcenia kapłańskie, a 11 października sakrę biskupią.
Pontyfikat.
Wbrew oczekiwaniom Benedykt XIII po wyborze nie wykazywał chęci abdykacji, lecz z całą mocą bronił legalności swego pontyfikatu i odrzucał naciski ze strony europejskich dworów i wielu duchownych. Jego upór doprowadził w 1398 do generalnego kryzysu – królestwa Francji i Kastylii wypowiedziały mu posłuszeństwo i odcięły od dochodów z tych krajów, a większość jego kardynałów także zbuntowała się przeciw niemu. Benedykt XIII zamknął się wówczas w Awinionie, gdzie oblężony przez blisko cztery lata bronił swych praw. Ostatecznie wiosną 1403 kryzys został zażegnany: w marcu podporządkowało mu się jego kolegium kardynalskie, a niedługo potem Francja i Kastylia ponownie uznały jego władzę. W 1404 nawiązał kontakty z rzymskim papieżem Bonifacym IX, jednak negocjacje przerwała śmierć Bonifacego i wybór na jego następcą Innocentego VII, który od razu odrzucił propozycje Benedykta. Negocjacje wznowiono dopiero z następcą Innocentego, Grzegorzem XII. W kwietniu 1407 Grzegorz XII i Benedykt XIII za pośrednictwem swych pełnomocników zawarli układ przewidujący ich bezpośrednie spotkanie w Savonie koło Genui. Do spotkania tego jednak nie doszło, a w maju 1408 Francja ponownie wypowiedziała posłuszeństwo Benedyktowi i skazała go na banicję – Benedykt XIII uciekł wtedy do Perpignan. W tym samym czasie kardynałowie z obydwu obediencji, zniecierpliwieni przedłużającą się schizmą, zbuntowali się przeciw swoim papieżom i z poparciem większości państw europejskich zwołali sobór do Pizy. Z tego powodu Benedykt XIII w listopadzie 1408 ekskomunikował prawie wszystkich swoich kardynałów, jednocześnie zwołując własny sobór do Perpignan.
Depozycja.
Sobór w Pizie 5 czerwca 1409 ogłosił depozycję zarówno Benedykta XIII, jak i Grzegorza XII. Trzy tygodnie później na soborze obrano antypapieża Aleksandra V, którego rok później zastąpił Jan XXIII. Benedykt XIII nie uznał jednak tych decyzji, a poparcia nadal udzielały mu Szkocja, Aragonia, Kastylia, Nawarra i hrabstwo Armagnac w południowej Francji.
Ponieważ sobór pizański nie doprowadził do końca schizmy, w 1414 zwołano kolejny Sobór, tym razem w Konstancji. Król niemiecki Zygmunt Luksemburski próbował nakłonić Benedykta XIII do abdykacji, na co ten jednak nie chciał przystać. W tej sytuacji 26 lipca 1417 Sobór ogłosił jego depozycję, a kilka miesięcy później wybrał nowego papieża Marcina V. Tym razem decyzje te zyskały powszechne uznanie w Europie. Benedykt XIII, opuszczony przez prawie wszystkich zwolenników, nie oddał jednak tiary. Rezydował wówczas w Peñiscoli, w królestwie Aragonii, gdzie pozostał w quasi-areszcie aż do śmierci. Król Aragonii Alfons odmówił bowiem siłowego rozwiązania wobec niego, wciąż traktując go jako swoją kartę przetargową w rozgrywkach o panowanie na południu Włoch.
Ostatnie lata i śmierć.
Benedykt XIII do końca uważał się za prawowitego papieża – jeszcze 27 listopada 1422 mianował czterech nowych kardynałów, którym polecił wybór następcy po swojej śmierci. Zmarł dwa dni później, w wieku 80 lat. Jego śmierć była przez pewien czas ukrywana przez towarzyszących mu kardynałów.
Po jego śmierci wśród jego nielicznych zwolenników doszło do rozłamu – część obrała antypapieża Klemensa VIII, a część antypapieża Benedykta XIV. Żaden z nich nie odegrał już większej roli.
Imię Benedykta XIII przybrał także kardynał Vincenzo Maria Orsini, wybrany na papieża w 1724. Początkowo chciał nosić imię Benedykta XIV, ale zmienił je dla podkreślenia faktu, iż XV-wieczny Benedykt XIII był antypapieżem.

</doc>
<doc id="142905" url="https://pl.wikipedia.org/wiki?curid=142905" title="6502">
6502



</doc>
<doc id="142907" url="https://pl.wikipedia.org/wiki?curid=142907" title="Giambattista Marino">
Giambattista Marino

Giambattista Marino, także Marini (ur. 18 października 1569 w Neapolu, zm. 25 marca 1625 tamże) – włoski poeta, główny przedstawiciel literatury włoskiego baroku.
Twórca marinizmu. Pisał canzony, sonety, madrygały, eklogi i idylle, zebrane w "La Lira" (1602-1614), "La Galeria" (1620), "La Sampogna" ("Fujarka") (1620); utwory w tym ostatnim zbiorze stanowią literackie przetworzenie wątków poezji ludowej. Głównym dziełem Marino jest poemat mitologiczny pisany oktawą, "Adone" ("Adonis", 1623); ma on swobodną strukturę, zawiera liczne, zawikłane dygresje, luźne epizody i popisy erudycyjne. Twórczość poety charakteryzuje przesadna dbałość o efektowną formę, niezwykłe skojarzenia, kunsztowne metafory, kwieciste słownictwo, wyszukane figury retoryczne. Twierdził, że poezja ma przede wszystkim szokować i zaskakiwać czytelnika.
To jedna z najwybitniejszych postaci epoki: poeta, dworzanin, kochanek, tchórz, bohater i wielki artysta słowa. Młodość spędził w Neapolu, ale skutki awanturniczego trybu życia i długi zmusiły go w końcu do przeniesienia się najpierw do Rzymu, a potem do Turynu. W latach 1615-1623 przebywał w Paryżu, gdzie był protegowanym Marii Medycejskiej i Ludwika XIII. Do ojczyzny powrócił na krótko przed śmiercią. Przez całe życie towarzyszyły mu sława i zazdrość.
Marino nie chciał opisywać natury. Jego światem jest odrealniony świat ksiąg, pałaców, galerii obrazów i rzeźb. Poeta to według niego "rybak w morzu literatury", na które składają się dzieła innych twórców. Marino żądał od poety przede wszystkim pomysłowości i mistrzowskiego panowania nad językiem i wierszem. W poezji nie liczą się żadne reguły. Jedyną regułą poety powinno być łamanie wszystkich reguł. Przykładem kunsztu wersyfikacyjnego Marina może być pierwsza strofa pieśni drugiej Adone. W tej kanonicznej oktawie, rymowanej zgodnie z wzorcem abababcc, wszystkie rymy łączą się w jeden asonans oparty na samogłosce [i], co jest przejawem harmonii wokalicznej.
W ten sposób poeta do najtrudniejszej strofy dodaje dodatkowy rygor formalny.

</doc>
<doc id="142908" url="https://pl.wikipedia.org/wiki?curid=142908" title="Krystyna Feldman">
Krystyna Feldman

Krystyna Zofia Feldman (ur. 1 marca 1916 we Lwowie, zm. 24 stycznia 2007 w Poznaniu) – polska aktorka, dwukrotna laureatka Orła za drugoplanową rolę w filmie "To ja, złodziej" i pierwszoplanową w filmie "Mój Nikifor".
Znana głównie z roli babki Kiepskiej w sitcomie "Świat według Kiepskich", malarza Nikifora w filmie "Mój Nikifor", a także bardzo wyrazistych ról epizodycznych.
Życiorys.
Urodziła się w rodzinie polsko-żydowskiej. Była wnuczką Hermanna Feldmanna (c. k. inspektor policji w Krakowie) oraz córką aktora specjalizującego się w rolach szekspirowskich, uchodzącego za gwiazdę początku XX wieku Ferdynanda Feldmana i aktorki teatralnej i śpiewaczki operowej Katarzyny Feldman z domu Sawickiej. Grała małe role od piątego roku życia. Po śmierci ojca (zm. 3 czerwca 1919) matka kształciła ją w prywatnym lwowskim studiu aktorskim prowadzonym przez aktora Janusza Strachockiego. W 1934 ukończyła gimnazjum im. Królowej Jadwigi we Lwowie; maturę zdała eksternistycznie, aby zdążyć na egzaminy do szkoły teatralnej. Po trzech latach nauki, w 1937, ukończyła Państwowy Instytut Sztuki Teatralnej w Warszawie. Niedługo potem debiutowała w Teatrze Miejskim we Lwowie. W 1939 została zaangażowana do teatru w Łucku, jednak po wybuchu II wojny światowej wróciła do Lwowa. W 1942 została zaprzysiężona jako żołnierz Armii Krajowej. Pełniła w niej funkcję łączniczki.
Na scenę teatru lwowskiego powróciła w 1944 po wkroczeniu do miasta Armii Czerwonej. Zagrała wówczas męską rolę Staszka w "Weselu" Wyspiańskiego, reżyserowanym przez Aleksandra Bardiniego. Po wojnie występowała w teatrach, między innymi Łodzi (przez kilkanaście lat była aktorką i pomocnikiem reżysera oraz reżyserem u Kazimierza Dejmka w Teatrze Nowym, występowała również w tamtejszym Teatrze Powszechnym), Katowic, Szczecina, Opola, Krakowa (w Teatrze Ludowym w Nowej Hucie) i Poznania (w Teatrze Polskim oraz – od 1983 – w Teatrze Nowym).
Zagrała również kilkanaście ról w spektaklach Teatru Telewizji, między innymi u Jerzego Antczaka, Andrzeja Barańskiego, Rudolfa Zioły, Olgi Lipińskiej i trzykrotnie u Izabelli Cywińskiej.
W 1980 roku Służba Bezpieczeństwa wszczęła wobec aktorki sprawę operacyjnego rozpoznania o kryptonimie „Aranżerka”. Krystynę Feldman zaczęto nękać po tym, jak podpisała list w obronie autonomii Uniwersytetu im. Adama Mickiewicza w Poznaniu. Mimo kontroli korespondencji, częstych rewizji w mieszkaniu i wielu utrudnień w rozwoju kariery aktorka nie dała się złamać.
Kilka lat po śmierci aktorki jej bratanek odkrył rękopis. Nie wiadomo, gdzie i w jakich latach powstawała powieść Feldman. Książka "Światła które nie gasną" została wydana w 2016 r. w 100 rocznicę jej urodzin. Książka ukazała się nakładem Wydawnictwa Miejskiego Posnania we współpracy z Teatrem Nowym im. Tadeusza Łomnickiego w Poznaniu.
Życie prywatne.
Jej partnerem życiowym był starszy blisko o 26 lat od niej Stanisław Bryliński (ur. 1 maja 1890, zm. 10 października 1953).
Zmarła 24 stycznia 2007 w swoim poznańskim mieszkaniu. Pochowano ją w alei zasłużonych na cmentarzu Miłostowo w Poznaniu. Zgodnie z życzeniem złożono ją do grobu w kostiumie z ostatniego spektaklu – monodramu "I to mi zostało".
Kariera filmowa.
Już pierwsza filmowa rola – dewotki w "Celulozie" (1953) Jerzego Kawalerowicza – na długo ukształtowała jej kinowe emploi. Podobną postać, wyraźnie jednak różnicowaną charakterologicznie, obdarzaną stale indywidualnym rysem, powtarzała w "Kaloszach szczęścia" (1958), "Awanturze o Basię" (1959), "Dwu żebrach Adama" (1963), "Piekle i niebie" (1966), "Czerwonym i złotym" (1969), czy w "Głosie z tamtego świata" (1962) Stanisława Różewicza, gdzie po raz pierwszy pojawiła się w roli nieepizodycznej.
Stała się jedną z najbardziej wyrazistych aktorek drugiego i trzeciego planu. Na ekranie tworzyła różne, często sprzeczne wewnętrznie typy, w których groteska mieszała się z powagą, ekscentryczność ze spokojem, fizyczna słabość z siłą i charyzmą. Grała postaci hrabin ("Godzina pąsowej róży", 1963), żebraczek ("Mansarda", 1963; "Dwa księżyce", 1993), działaczek społecznych ("Święta wojna", 1965), chłopek ("Samotność we dwoje", 1968), pijaczek ("Nad rzeką, której nie ma", 1991), oszustek (odcinek 4 serialu "Kapitan Sowa na tropie"), sędzin ("Otello z M-2", 1968) czy królowych ("Ubu król", 2003).
Szerokiej publiczności dała się poznać dopiero w latach osiemdziesiątych, po roli zdziwaczałej ciotki głównego bohatera w "Yesterday" Radosława Piwowarskiego. Często współpracowała z młodymi, debiutującymi twórcami, w tym Janem Jakubem Kolskim ("Pogrzeb kartofla"), Konradem Szołajskim ("Człowiek z...") i Mariuszem Trelińskim ("Łagodna"). Masową popularność zyskała w wieku 83 lat, kiedy zagrała babcię Rozalię w popularnym serialu "Świat według Kiepskich".
W 2004 roku, w wieku osiemdziesięciu ośmiu lat, wystąpiła po raz pierwszy w głównej roli. W "Moim Nikiforze" Krzysztofa Krauzego wcieliła się w postać malarza Nikifora Krynickiego. Jej kreacja spotkała się z entuzjastycznym przyjęciem publiczności, krytyków oraz jurorów polskich i zagranicznych festiwali filmowych. Nikifor nie był jednak pierwszą męską rolą w jej dorobku. Oprócz wspomnianego wcześniej Staszka z "Wesela" w teatrze grała także role Kaja w "Królowej Śniegu" i pana Ciuciumkiewicza w "Domu otwartym".
Feldman aktywnie wspierała działalność poznańskiego studenckiego Teatrzyku Towarzyskiego Jacka Kowalskiego.

</doc>
<doc id="142910" url="https://pl.wikipedia.org/wiki?curid=142910" title="Groty Dziesięciu Tysięcy Buddów">
Groty Dziesięciu Tysięcy Buddów

Groty Dziesięciu Tysięcy Buddów, także Jaskinie Smoczych Wrót (chin. upr. 龙门石窟, chin. trad. 龍門石窟, pinyin "Lóngmén Shíkū") – jedna ze świątyń wykutych w wapiennych skałach ciągnących się wzdłuż rzeki Yi He, w pobliżu miejscowości Longmen we wschodnich Chinach. Świątynie w Longmen poświęcone są Buddzie, indyjskiemu księciu, którego nauki stały się podstawą buddyzmu.
Prace rzeźbiarskie w jaskiniach Longmen zaczęły się w 494 roku, gdy cesarz Xiaowen z Północnej dynastii Wei przeniósł stolicę państwa do miasta Luoyang w prowincji Henan. Jaskinie leżą w odległości 12 kilometrów od Luoyang, które jest dziś wielkim miastem. Na ścianach znajdują się tysiące małych figurek Buddy, od których jaskinia wzięła swą nazwę. Posążki te wykonane są w technice płaskorzeźby. Małym Buddom towarzyszą muzycy grający na fletach, cymbałach, harfach i innych instrumentach. Miękki wapień pozwalał na bardzo szczegółowe ukształtowanie postaci. W jaskini znajduje się także duży posąg Buddy w towarzystwie czterech uczniów. 
W latach 1915–1916 władze miasta oceniły, że groty zawierają 97306 figur buddów. Jednak ostatnie liczenie wykazało, że jest ich 142289.
Dla historyków największe znaczenie mają inskrypcje, niektóre datowane, towarzyszące wyobrażeniom buddów i bodhisattwów. Wynika z nich, że najbardziej aktywne okresy kreatywności w grotach to lata 500–530 i 650–710. Pierwszy z tych okresów związany był z rozkwitem Północnej dynastii Wei. Drugi – z okresem panowania wielkiej protektorki buddyzmu cesarzowej Wu Zetian. Był to także okres, kiedy chińscy pielgrzymi Xuanzang i Yijing byli aktywni jako tłumacze oraz kiedy tacy wybitni nauczyciele jako Daoxuan, Fazang i Shandao propagowali swoje nauki.
Z ilości wyobrażeń danych buddów i bodhisattwów można zorientować się, który z nich cieszył się największą popularnością, a tym samym był przedmiotem kultu:
Najpopularniejszymi byli Amitabha i Awalokiteśwara, których wyobrażenie liczą więcej niż połowę wyobrażeń buddów i bodhisattwów w powyższej tabeli.
Bardzo interesujące dane wynikają z zestawienia ilości wyobrażeń z okresem, w którym zostały stworzone. Wynika z nich, kiedy dany budda czy bodhisattwa cieszył się największym kultem:
W okresie północnej dynastii Wei zdecydowanie górowali Siakjamuni i Maitreja. Jednak w okresie dynastii Tang najpopularniejszymi stają się Amitabha i Awalokiteśwara. Przyczyną tego było aktywne nauczanie takich mistrzów Szkoły Czystej Krainy jak Daochuo i Shandao.
Inskrypcje dzieli się zwykle na trzy rodzaje, ze względu na ich pochodzenie:
Jaskinie skalne przestano rzeźbić w IX wieku, wraz z końcem dynastii Tang.
W 2000 roku jaskinie w Longmen wpisano na listę światowego dziedzictwa UNESCO.

</doc>
<doc id="142911" url="https://pl.wikipedia.org/wiki?curid=142911" title="Raniżów (gmina)">
Raniżów (gmina)

Raniżów – gmina wiejska w województwie podkarpackim, w powiecie kolbuszowskim. W latach 1975–1998 gmina położona była w województwie rzeszowskim.
Siedziba gminy to Raniżów.
Według danych z 30 czerwca 2005 gminę zamieszkiwały 7292 osoby.
Struktura powierzchni.
Według danych z roku 2002 gmina Raniżów ma obszar 96,77 km², w tym:
Gmina stanowi 12,5% powierzchni powiatu.
Położenie.
W dorzeczu Łęgu (Zyzogi) i Turki, na wyżynnych terenach Płaskowyżu Kolbuszowskiego leży gmina Raniżów. W jej skład, oprócz Raniżowa, wchodzi: Wola Raniżowska, Staniszewskie, Zielonka, Mazury, Posuchy, Poręby Wolskie, Korczowiska oraz liczne przysiółki i osiedla. Miejscowości te skupione są wokół dwóch głównych szlaków komunikacyjnych: drogi nr 875 z Mielca do Leżajska mającej dziś największe znaczenie dla gminy oraz drugorzędnej dziś trasy wiodącej niegdyś z Przyszowa do Rzeszowa i dalej na południe. Gmina, położona dawniej w głębi Puszczy Sandomierskiej, dziś z powodu karczowania pod uprawę tylko w 18% porośnięta jest przez lasy, choć ostatnio wskaźnik ten zdaje się wzrastać.
Demografia.
Dane z 30 czerwca 2004:
Sołectwa.
Korczowiska, Mazury, Poręby Wolskie, Posuchy, Raniżów, Staniszewskie, Wola Raniżowska, Zielonka.
Sąsiednie gminy.
Dzikowiec, Głogów Małopolski, Jeżowe, Kamień, Kolbuszowa, Sokołów Małopolski

</doc>
<doc id="142912" url="https://pl.wikipedia.org/wiki?curid=142912" title="Jan (biskup wrocławski)">
Jan (biskup wrocławski)

Jan ("Johannes Wrotizlaensis episcopus") – pierwszy biskup Wrocławia, który objął władzę nad diecezją wrocławską w chwili jej utworzenia w roku 1000 na zjeździe gnieźnieńskim. Oprócz imienia nie wiadomo o nim nic pewnego. Prawdopodobnie za jego panowania wybudowano we Wrocławiu murowaną katedrę przedromańską, zastępując starszy kościół.
Wskutek reakcji pogańskiej, a także najazdu księcia czeskiego Brzetysława I, wrocławska katedra została zniszczona, biskupstwo upadło, a postać pierwszego biskupa wrocławskiego uległa zapomnieniu. Istnieje przypuszczenie, że również wtedy poniósł śmierć biskup wrocławski i że mógłby to być właśnie Jan. Biskupstwo reaktywowano dopiero w 1051, kiedy po odzyskaniu Śląska przez Kazimierza I Odnowiciela, władzę nad diecezją objął biskup Hieronim, od którego zaczyna się numeracja imion biskupów wrocławskich. Następcą Hieronima był biskup również o imieniu Jan, znany z kronik jako Jan I .

</doc>
<doc id="142915" url="https://pl.wikipedia.org/wiki?curid=142915" title="VII wojna austriacko-turecka">
VII wojna austriacko-turecka

Siódma wojna austriacko-turecka – wojna toczona w latach 1735-1739. 
Początkiem wojny stały się ataki chana krymskiego na terytorium rosyjskie. Pod wyraźnym naciskiem Rosji Austria wypowiedziała Imperium Osmańskiemu wojnę. Jednak zarówno ani jeden ani drugi kraj nie mogły poszczycić się większymi sukcesami w tej wojnie. Celem Rosjan było zdobycie Konstantynopola, natomiast Austriacy zamierzali zdobyć prowincje przygraniczne Turcji. Rosja chciała odrodzenia Bizancjum. Oba cele nie zostały jednak osiągnięte.
Po porażce w bitwie pod Grocką w lipcu 1739 Austria zawarła z Turcją traktat pokojowy, który zmusił Rosję także do zakończenia wojny. Dnia 18 września 1739 Austria i Turcja zawarły pokój w Belgradzie, 29 września 1739 Rosja zakończyła wojnę z Turcją traktatem w Niszu.

</doc>
<doc id="142916" url="https://pl.wikipedia.org/wiki?curid=142916" title="Sztanga">
Sztanga

Sztanga – sprzęt sportowy służący do wykonywania nim ćwiczeń siłowych.
Elementy składowe.
Klasyczny gryf męski (sztanga olimpijska) ma 2,20 metra długości oraz masę 20 kg, natomiast gryf damski ma 2,10 metra długości i masę 15 kg. Masa gryfu wraz z zaciskami wynosi odpowiednio dwadzieścia pięć i dwadzieścia kilogramów.
Najbardziej popularnymi dyscyplinami sportu, w których używa się sztangi, są trójbój siłowy, podnoszenie ciężarów, kulturystyka i CrossFit.

</doc>
<doc id="142924" url="https://pl.wikipedia.org/wiki?curid=142924" title="Adbusters">
Adbusters



</doc>
<doc id="142927" url="https://pl.wikipedia.org/wiki?curid=142927" title="Uszwica">
Uszwica

Uszwica – rzeka w południowej Polsce, prawy dopływ Wisły o długości 67,4 km.
Wypływa z północnych zboczy Beskidu Wyspowego i Pogórza Wiśnickiego, spod wierzchołków Łopusza, Kobyły i Rogozowej z wysokości ok. 500 m n.p.m. Płynie początkowo przez Pogórze Wiśnickie, a poniżej Brzeska wpływa na Podgórze Bocheńskie. Do Wisły uchodzi na 151 km jej biegu. Powierzchnia dorzecza wynosi 323 km².
Większe miejscowości, przez które przepływa Uszwica, to Uszew, Lipnica Murowana, Borzęcin, Bielcza i Brzesko.
Począwszy od drogowskazu w Borzęcinie rzeka jest zmeliorowana. Średni przepływ w Borzęcinie (8,8 km od ujścia do Wisły) w latach 1956–1990 wynosił 2,46–0,17 m³/s, a stan wody mieścił się w granicach 30–566 cm.
Tylko zasilające rzekę potoki, spływające z zalesionych górskich stoków, mają czystą wodę. Ona sama jest silnie zanieczyszczona, płynąc przez obszary gęsto zaludnione. W latach osiemdziesiątych XX wieku i wcześniej w Uszwicy żył pstrąg potokowy, jednak działalność kłusownicza oraz duże zanieczyszczenie wody spowodowało, że pozostały jedynie znikome ilości tej szlachetnej ryby. W 2002 r. rzeka miała III klasę czystości do Brzeska, gdzie dołączają się ścieki z Brzeska i Okocimia, poniżej miała wody pozaklasowe.
Powyżej Brzeska występują ryby chronione, m.in. strzebla potokowa, śliz pospolity, piskorz, piekielnica, a także rak szlachetny. W latach siedemdziesiątych i osiemdziesiątych XX wieku w Uszwicy i jej dopływach, od źródeł po Gnojnik występowały licznie pstrąg potokowy, brzana pospolita i kleń.
Dopływy:

</doc>
<doc id="142934" url="https://pl.wikipedia.org/wiki?curid=142934" title="Litwini">
Litwini

Litwini (lit. "lietuviai") – naród bałtycki zamieszkujący głównie Litwę, a również Wielką Brytanię, USA, Irlandię, Brazylię i inne kraje, posługujący się językiem litewskim.
Nazwa "Litwini" jest pochodna od "Litwy", która to nazwa geograficzna została po raz pierwszy zapisana w formie "Litua" w ok. 1008–1009 r., w związku ze śmiercią misjonarza Brunona z Kwerfurtu.
Litwini powstali ze związku kilku pomniejszych grup plemiennych, wśród których najważniejszą rolę odgrywali Auksztoci i Żmudzini.
Powszechnie podaje się, że Litwini są najpóźniej schrystianizowanym narodem Europy; nastąpiło to w XIV – XV wieku. Obecnie większość Litwinów to katolicy obrządku rzymskiego.
Po okresie polonizacji – przede wszystkim elit, w związku z funkcjonowaniem Rzeczypospolitej Obojga Narodów, od II poł. XIX w., Litwini rozbudowują własną kulturę i język. W okresie międzywojennym język litewski został poddany zabiegom oczyszczenia z wpływów języków słowiańskich (głównie polskiego), ocenianych jako nadmierne.
Aktualnie liczbę Litwinów szacuje się na ok. 4,3 miliona, z uwzględnieniem emigracji, głównie do Stanów Zjednoczonych.
Litwini w Polsce zamieszkują Suwalszczyznę, głównie okolice Puńska i Sejn.

</doc>
<doc id="142935" url="https://pl.wikipedia.org/wiki?curid=142935" title="Memoriał">
Memoriał



</doc>
<doc id="142936" url="https://pl.wikipedia.org/wiki?curid=142936" title="Święto państwowe">
Święto państwowe

Święto państwowe, święto narodowe – okres związany z historią państwa, tradycjami i kulturą państwową. Często są to dni wolne od pracy, wypełnione oficjalnymi uroczystościami i obchodami.
Spis świąt państwowych.
Październik.
1 października:

</doc>
<doc id="142937" url="https://pl.wikipedia.org/wiki?curid=142937" title="Piotruś Królik">
Piotruś Królik

Piotruś Królik – główna postać serii książek dla dzieci autorstwa Beatrix Potter.
Po raz pierwszy pojawił się w "Piotrusiu Króliku" ("The Tale of Peter Rabbit") w 1902 (polskie wydanie 1991).
Charakterystyczną cechą jego wyglądu jest jasnoniebieski płaszczyk.

</doc>
<doc id="142942" url="https://pl.wikipedia.org/wiki?curid=142942" title="McDonnell Douglas F-15 Eagle">
McDonnell Douglas F-15 Eagle

McDonnell Douglas F-15 Eagle – amerykański ciężki myśliwiec przewagi powietrznej, przeznaczony do działań w każdych warunkach atmosferycznych.
Historia rozwoju.
U podstaw opracowania F-15 legły prace majora USAF-u Johna Boyda i matematyka Thomasa Christie (zasada zachowania energii z punktu widzenia walki powietrznej), doświadczenia z walk powietrznych w Wietnamie oraz pojawienie się nowych radzieckich konstrukcji MiG-23 i MiG-25, zademonstrowanych publicznie w 1967 r. Wstępne warunki, jakie miał spełniać myśliwiec projektu FX (Fighter eXperimental – myśliwiec doświadczalny), sformułowano i rozesłano do 13 firm lotniczych w grudniu 1965 roku. Były one jak na owe czasy bardzo wysokie, co wynikało z błędnej analizy możliwości samolotu MiG-25. Zachodni analitycy spodziewali się, iż za sprawą gigantycznych silników i dużej powierzchni skrzydeł MiG-25 jest samolotem bardzo zwrotnym za sprawą wysokiego stosunku ciągu do masy i małego obciążenia skrzydeł. Dopiero lata później okazało się, iż MiG-25 był samolotem przechwytującym o ograniczonej zwrotności. Program nabrał przyspieszenia w 1968 roku, po zaprezentowaniu nowych myśliwców radzieckich. Wymagania te to m.in. masa startowa nieprzekraczająca 20 ton, prędkość maksymalna 2.3-2.5 Macha, stosunek ciągu do ciężaru 0.95. 23 grudnia 1969 roku do realizacji został wybrany projekt firmy McDonnell Aircraft Company.
Pierwszy lot prototypu odbył się 27 lipca 1972 roku, zaś 7 lipca 1973 roku oblatany został dwumiejscowy, szkolno-bojowy TF-15A. Produkcję seryjną rozpoczęto 1 marca 1973 roku, zaś pierwsze seryjne egzemplarze przekazano do jednostek 4 listopada 1974. Była to pierwsza wersja F-15A/B (oznaczenie F-15B zastąpiło używane wcześniej TF-15A). Projektantom F-15 przyświecało zupełnie odmienne podejście, niż projektantom jego następcy F-22. F-15 został zaprojektowany tak, aby łączył w sobie wysokie osiągi z możliwie niskimi kosztami produkcji. W samolocie zastosowano między innymi łatwiejsze w produkcji skrzydło o zmiennym nachyleniu przekroju podłużnego, które charakteryzowało się nieco gorszymi osiągami, niż skrzydło z klapami na krawędzi natarcia, ale było tańsze w produkcji. Samolot okazał się niezwykle udany i był ogromnym zaskoczeniem dla konstruktorów radzieckich. Paweł Suchoj wątpił, czy uda się ZSRR stworzyć samolot o porównywalnych osiągach. Pierwszy prototyp radzieckiego T-10 ustępował mu na tyle, że zaniechano jego produkcji i gruntownie przebudowano, tworząc dzisiejszy Su-27. Mimo to samolot miał również słabe strony. Największą był bardzo mały zasięg, co wymusiło na konstruktorach dodanie dodatkowych konforemnych zbiorników, które jednak pogarszają osiągi samolotu, zwiększając jego masę oraz powierzchnię poprzeczną samolotu, co zwiększa stawiany przezeń opór. Dostawy nowszej wersji F-15C rozpoczęły się w 1979 roku. Jej prototyp został oblatany 26 lutego 1979 roku. Modyfikacje obejmowały m.in. zwiększenie o 907 kg pojemności zbiorników wewnętrznych i modernizację instalacji paliwowej tak, by możliwe było zabieranie większej liczby podwieszanych zbiorników paliwa. Wersję tę poddano od grudnia 1984 roku modernizacji MSIP II (Multi Stage Improvement Program), obejmującej instalowanie w nowo wyprodukowanych egzemplarzach nowej awioniki (m.in. radaru Hughes APG-70 w miejsce radaru APG-63, nowego urządzenia ostrzegawczego ALR-56C i zakłócającego ALQ-135 oraz wyrzutni celów pozornych ALE-45). Równolegle dostarczano F-15D, które – podobnie jak F-15B – były maszynami dwumiejscowymi. W drugiej połowie lat 80. opracowano dwumiejscową uderzeniową wersję samolotu – F-15E.
Łącznie wyprodukowano ok. 1300 samolotów wszystkich wersji. Sprzedaż samolotu kontynuowana jest na eksport, np. ostatnio Korea Południowa zamówiła 40 samolotów. Wcześniej w posiadanie tych samolotów weszły Izrael, Arabia Saudyjska i Japonia. Projektowano także wersję rozpoznawczą RF-15 i pokładową F-15N. W 2015 roku Boeing zaprezentował zaś koncepcję głębokiej modernizacji oznaczoną 2040C, mającą umożliwić F-15 pozostanie w służbie liniowej właśnie do roku 2040.
F-15 udowodnił skuteczność bojową w starciach na Bliskim Wschodzie, m.in. z samolotami syryjskimi nad doliną Bekaa w 1982 r. oraz w pojedynczych walkach powietrznych pomiędzy maszynami izraelskimi a syryjskimi MiG-ami. Izraelczycy na F-15 zestrzelili większość z 48 samolotów syryjskich. W 1981 roku izraelskie F-15 stanowiły eskortę rajdu na iracki reaktor Osirak pod Bagdadem. W 1991 roku amerykańskie i saudyjskie F-15A i C zestrzeliły 34 irackie samoloty i 3 śmigłowce, zaś F-15E były używane do atakowania celów naziemnych, głównie na głębokim zapleczu. W tym czasie za sprawą zestrzelenia kilku MiG-ów-25 został nazwany przez pilotów „Foxbat killer”. Do dziś piloci latający na F-15 zestrzelili 104 samoloty i śmigłowce wroga.
Awionika.
W skład wyposażenia elektronicznego wchodzą m.in.:
Uzbrojenie.
Typowym uzbrojeniem wersji myśliwskich A i C był zestaw 4 X AIM-7 i 4 X AIM-9, możliwym do zastosowania również w wersji E. Pociski AIM-7 zostały w latach 90. XX w. zastąpione nowocześniejszymi AIM-120. Możliwy jest wariant uzbrojenia powietrze-powietrze 8 X AIM-120 (A i C) lub 6 X AIM-120 (E)
W wersjach A i C uzbrojenia powietrze-ziemia nie stosowano.
Użytkownicy.
Sekcja zawiera użytkowników:
Królewskie Saudyjskie Siły Powietrzne – od 1981 wykorzystują 65 F-15C (z 76), 18 F-15D (z 22) oraz 70 F-15E Strike Eagle (z 72) oznaczonych jako F-15S (dostarczone 1995-1999), zamówiono 84 F-15SA. F-15C/D zastąpiły brytyjskie BAC Lightning.
Siły Powietrzne Izraela – pierwszy odbiorca zagraniczny w 1977 roku. Łącznie dostarczono czterdzieści trzy F-15A, osiem F-15B, osiemnaście F-15C i trzynaście F-15D; z tego według szacunków na rok 2013 w służbie liniowej znajdowało się około pięćdziesięciu maszyn w składzie 106. i 133. Eskadry. Do tego dochodzi dwadzieścia pięć zmodyfikowanych F-15E oznaczonych jako F-15I Ra’am, przyjętych do służby 19 stycznia 1998 roku.
Japońskie Powietrzne Siły Samoobrony – od 1981 posiadają 157 F-15J (ze 165) i 45 F-15DJ (z 48), w większości zbudowanych na licencji przez Mitsubishi. Samoloty zastąpiły Mitsubishi F-104J/DJ Starfighter.
Katarskie Siły Powietrzne – w czerwcu 2017 Ministerstwo Obrony Kataru poinformowało o zawarciu kontraktu na zakup 36 Boeing F-15QA.
Siły Powietrzne Republiki Korei – w 1997 roku Korea zainicjowała program modernizacji rodzimych sił powietrznych, który miał na celu znalezienie następców maszyn F-5A/B. Do walki o zamówienie w ramach nowego programu, określanego mianem F-X Phase 1, stanęły francuski Dassault Rafale, europejski Eurofighter Typhoon, Boeing z F-15K (tak na potrzeby koreańskiego przetargu oznaczono samoloty F-15E) oraz rosyjski Su-35. 19 kwietnia 2002 roku poinformowano, iż zwycięzcą i dostawcą nowych maszyn został amerykański Boeing i jego F-15K. W czerwcu tego samego roku podpisano umowę, w ramach której Korea zakupiła 40 maszyn oznaczonych jako F-15K Slam Eagle. Częścią umowy zakupu był bogaty program offsetowy przeznaczony dla koreańskiego przemysłu, którego udział w programie budowy maszyn F-15K, wynosił 40%. Korea Aerospace Industries odpowiedzialny był za budowę skrzydeł i przedniej części kadłuba samolotu. Hanwha Corporation produkował instlacje hydrauliczną i siłowniki układu sterowania. Za produkcję okablowania elektrycznego, odpowiedzialna była firma Huneed Technologies. Systemy samoobrony produkował Samsung Thales a system nawigacji bezwładnościowej z układem GPS, firma Doosan DST. LIG Nex1 wytwarzał elementy radaru, radiostację i układ HUD. Samsung Techwin budował licencyjną wersję silników napędzających F-15K. Końcowy montaż samolotu odbywał się w zakładach Boeinga w St. Louis. Z kolei w Korei utworzono centrum serwisowe samolotów. Uroczystość roll out, pierwszej wybudowanej dla koreańskiego użytkownika maszyny odbyła się 16 marca 2005 roku. W październiku 2005 roku, pierwsze dwa F-15K zostały zaprezentowane publicznie w trakcie pokazów jakie odbywały się w stolicy Korei, Seulu. Do października 2008 roku ukończono dostawę pierwszych czterdziestu maszyn. Samoloty weszły na stan dwóch dywizjonów myśliwskich. 7 czerwca 2006 roku utracono w wyniku wypadku pierwszego F-15K, był to samolot o numerze ewidencyjnym 02-005. 25 kwietnia 2008 roku Korea zakupiła kolejne 21 sztuk F-15K. Samoloty zostały pozyskane w ramach programu F-X Phase 2, celem nowego zakupu było przezbrojenie na nowe maszyny trzeciego dywizjonu myśliwskiego (20 sztuk) i uzupełnienie pojedynczej straty z 7 czerwca. 19 kwietnia 2010 roku, w powietrze wzbił się po raz pierwszy pierwszy egzemplarz z drugiej serii zamówionej przez Koreę a trzy pierwsze samoloty dotarły do kraju we wrześniu tego samego roku. Całość zamówienia, zrealizowano 2 kwietnia 2012 roku, kiedy to w koreańskiej bazie Daegu, wylądowały dwa ostatnie z zamówionych samolotów. F-15K z pierwszej z zamówionych serii, napędzane były silnikami typu F110-GE-129. Koreańskie maszyny były pierwszymi F-15, na których umieszczono jednostki General Electric F110. Druga seria, wyposażona była w jednostki F100-PW-229. Wśród wyposażenia samolotów znalazł się radar AN/APG-63(V)1, który jest zdolny do przeszukiwania i oznaczanie celów w powietrzu, powierzchni ziemi oraz morza. Zasobnik celowniczy AN/AAQ-33. Koreańskie samoloty posiadają rozbudowany system samoobrony Tactical Electronic Warfare System (TEWS). Składa się on z czujnika ostrzegającego załogę o opromieniowaniu samolotu wiązką radarową AN/ALR-56C(V)1, systemu przeciwdziałania/zakłócania elektronicznego AN/ALQ-135M oraz wyrzutni flar i dipoli AN/ALE-47. Podstawą układu komunikacji jest radiostacja AN/ARC-232 z łączem wymiany danych FDL. Wyposażenie załogi obejmuje celowniki nahełmowe Joint Helmet-Mounted Cueing System (JHMCS). F-15K może przenosić szeroki wachlarz uzbrojenia. Do walki z celami powietrznymi przeznaczone są pociski rakietowe AIM-120, AIM-9 oraz starsze AIM-7. Do atakowania celów naziemnych służą pociski manewrujące AGM-84E Standoff Land Attack Missile, AGM-84H/K SLAM-ER. Samolot jest w stanie razić cele morskie przeciwokrętowymi pociskami manewrującymi AGM-84D i AGM-84L. Maszyny mogą przenosić również europejskie pociski manewrujące Taurus KEPD 350. Koreańskie F-15 weszły na uzbrojenie myśliwskich dywizjonów 102nd, 110th i 122nd Fighter Squadron. Wszystkie trzy jednostki wchodzą w skład 11. Skrzydła Myśliwskiego stacjonującego w bazie lotniczej Daegu. 5 kwietnia 2018 roku utracono F-15K o numerach ewidencyjnych 02-036 redukując tym samy liczbę posiadanych maszyn do 59. Samolot wracał z lotu treningowego. W katastrofie zginęli obydwaj znajdujący się na pokładzie piloci.
United States Air Force – wykorzystuje 250 F-15C/D oraz 221 F-15E Strike Eagle. Dostarczono 365 F-15A, 409 F-15C, 59 F-15B, 61 F-15D oraz 236 F-15E. W arsenale USAF F-15 zastąpiły częściowo samoloty F-102A Delta Dagger, F-106A Delta Dart i F-4E Phantom II.
Siły Powietrzne Republiki Singapuru – w 1998 roku siły powietrzne rozpoczęły program Next Fighter Replacement Program, który miał wyłonić następcę użytkowanych w owym czasie myśliwskich maszyn typu F-5S/T (będących zmodernizowanymi samolotami F-5E/F Tiger II) oraz używanych do realizacji zadań szturmowych, maszyn A-4SU Super Skyhawk. Do rywalizacji o zwycięstwo stanął francuski Dassault Aviation z samolotem Dassault Rafale, europejski Eurofighter Typhoon oraz Boeing z maszyna oznaczoną początkowo jako F-15T. Zwycięzcą konkursu okazał się być amerykański producent. Kontrakt na zakup tuzina egzemplarzy F-15SG (tak ostatecznie oznaczono przeznaczone dla Singapuru samoloty) z opcją kupna kolejnych ośmiu, podpisano 12 grudnia 2005 roku, po wcześniejszym uzyskaniu zgody na realizacje kontraktu przez amerykańską administracje rządową. 22 października 2007 roku, wykorzystano opcję oraz dodatkowo zakupiono kolejne cztery maszyny. W sumie zakupiono 24 samoloty. Nie był to jednak koniec transakcji. Około 2010 roku siły powietrzne zakupiły następnych osiem maszyn, a w 2012 lub w 2013 kolejną ósemkę, podwyższając całkowitą liczbę użytkowanych w siłach powietrznych F-15 do 40 egzemplarzy. Szacunkowe daty dokonania zakupu wynikają z faktu, iż singapurskie Ministerstwo Obrony nigdy oficjalnie nie potwierdziło faktu zakupów F-15 po 2007 roku. 19 listopada 2008 roku, w Stanach Zjednoczonych reaktywowano oficjalnie 428th Fighter Squadron w bazie Mountain Home Air Force Base. Dywizjon powstał specjalnie w celu przeszkolenia singapurskiego personelu latającego i naziemnego w obsłudze i eksploatacji samolotów F-15. Pierwsze dwie maszyny, trafiły do dywizjonu w maju 2009 roku, samoloty przekazano za składu 366th Fighter Wing. Program szkolenia otrzymał kryptonim Peace Carvin V. Do Singapuru, pierwsze samoloty dotarły 5 kwietnia 2010 roku gdy na miejsce przyleciało pierwszych pięć samolotów. Pierwszą wyposażoną w nowe myśliwce jednostką został 149 Squadron stacjonujący na co dzień w bazie Paya Lebar. We wrześniu 2013 roku dywizjon osiągnął pełną gotowość bojową. Drugim dywizjonem, do którego trafiły F-15 został 142 Squadron, również z bazy Paya Lebar. Jednostka wcześniej użytkowała A-4SU Super Skyhawk, a po ich wycofaniu, rozwiązana. Po jej reaktywowaniu, specjalnie w celu przyjęcia nowych F-15, pierwsze z nich trafiły na stan reaktywowanego dywizjony na początku 2016 roku. Do września 2016 roku, wszystkie z zamówionych czterdziestu maszyn, trafiły do kraju. Singapurskie F-15SG bazują konstrukcyjnie na uderzeniowych McDonnell Douglas F-15E Strike Eagle. Różnią się jednak od nich zastosowanym napędem, w wersji SG zastosowano dwie jednostki F110-GE-129. W skład wyposażenia wchodzi między innymi radar AN/APG-63(V)3 z anteną z aktywnym skanowaniem elektronicznym (AESA), system celowniczy AN/AAQ-33, system samoobrony EPAWSS (Eagle Passive/Active Warning Survivability System). Piloci mają do dyspozycji celowniki nahełmowe. Podstawowym, podwieszanym uzbrojeniem myśliwskim są pociski rakietowe AIM-120C i AIM-9X. Zadania uderzeniowe można realizować przy użyciu uzbrojenia typu GBU-10, GBU-12, systemów Joint Direct Attack Munition dla bomb GBU-31/38/54 Laser oraz AGM-154 JSOW. Łącze wymiany danych typu Link-16, umożliwia komunikacje i wymianę informacji pomiędzy F-15SG a znajdującymi się na wyposażeniu lokalnych sił powietrznych, samolotami wczesnego ostrzegania i dowodzenia typu Gulfstream G550 CAEW.

</doc>
<doc id="142944" url="https://pl.wikipedia.org/wiki?curid=142944" title="Stoicy">
Stoicy



</doc>
<doc id="142950" url="https://pl.wikipedia.org/wiki?curid=142950" title="Bandera (czasopismo)">
Bandera (czasopismo)

Bandera – czasopismo wydawane przez Dowództwo Polskiej Marynarki Wojennej, członek Europejskiego Stowarzyszenia Prasy Wojskowej EMPA ().
Historia i współczesność.
Pierwsze polskie pismo w wyzwolonej Gdyni wydawane przez Marynarkę Wojenną – "Nasze Morze" – ukazało się 9 maja 1945 w nakładzie 3 tys. egzemplarzy – "Dziennik Bałtycki" ukazał się dopiero 19 maja. Połowę nakładu sprzedawano mieszkańcom Trójmiasta. Redaktorem Naczelnym pisma był ppor. mar. Stanisław Habrowski. 1 września 1945 ujrzał światło dzienne nowy tytuł marynarski – "Gazeta Morska". Redakcją kierował kpt. mar. Marian Brandys.
W kwietniu 1946 wyszedł kolejny tytuł – "Marynarz Polski", w nakładzie
18 tys. egz., z których do wojska trafiało 2 tys. Od stycznia 1948 zmieniono jego nazwę na "Morze – Marynarz Polski". Na początku lat 50. magazyn został przejęty przez gdańskie Wydawnictwo Morskie.
Poprzedniczką "Bandery" była gazeta codzienna Marynarki Wojennej "Na Straży Wybrzeża", która ukazywała się od 26 czerwca 1950.
W 1956 zespół redakcyjny zdecydował, że nadeszła pora zmiany formuły wydawania pisma. Postanowiono także poszerzyć krąg jego zainteresowania. Zmieniono nazwę na "Bandera". W ten sposób powstał nowy tytuł, tygodnik, który zrodził się w redakcji i tu przybrał ostateczny kształt.
31 stycznia 1956 ukazał się ostatni numer "Na Straży Wybrzeża", a 3 lutego 1956 pierwszy numer "Bandery", w formacie gazetowym, o objętości 12 stron. Zmieniono sposób łamania, wzrosła liczba publikowanych zdjęć. Zaczęły dominować reportaże, wywiady i felietony. Pojawiły się działy tematyczne, kąciki poświęcone rozrywce. Drukowano opowiadania oraz fragmenty książek marynistycznych.
W następnych latach "Bandera" wielokrotnie zmieniała szatę graficzną i format, trwając nieustannie jako tygodnik o zmiennej objętości.
"Bandera" towarzyszyła Marynarce Wojennej w jej codziennym życiu, dążąc do nawiązania trwałych kontaktów z czytelnikami, przede wszystkim z marynarzami służby zasadniczej. Na początku lat 60. zmniejszył się format pisma, wzrosła natomiast objętość – do 24 stron. Wydawano wówczas przez dłuższy okres dodatki "Żeglarz", "Nasze sprawy", "Porywy" – wraz z podchorążymi WSMW oraz numery specjalne i tzw. małe wydania "Bandery", kompendia wiedzy niezbędnej dla marynarzy rozpoczynających służbę w Marynarce Wojennej.
Pod koniec 1989 "Bandera" stała się dwutygodnikiem, a od początku 1990 – miesięcznikiem. Najtrudniejszy okres rozpoczął się wówczas w kwietniu. Redakcja "Bandery" wprowadziła drakońskie rygory oszczędnościowe, kontynuując wydawanie kolejnych numerów. Zachowano w ten sposób ciągłość edycji.
Nowy etap w rozwoju czasopisma rozpoczął się pod koniec 1991, kiedy do redakcji (jako pierwszej pośród pozostałych tytułów prasy wojskowej) trafiły komputery. W lutym 1992 ukazał się pierwszy numer złożony elektronicznie. Zmniejszono format z B4 do A4. Pierwsza barwna okładka ukazała się w czerwcu 1993. Na stałe kolorową okładkę pisma wprowadzono od września 1996, natomiast pełny kolor od maja 1999.
Obecnie "Bandera" nadal się przekształca, zmienia się jej szata graficzna i zawartość. Pismo – jak dawniej – pragnie być możliwie najbliżej marynarskiej i morskiej materii życia. Można w nim znaleźć publikacje, które zainteresują każdego, komu bliskie są sprawy Polski Morskiej. "Bandera" kolportowana jest głównie w jednostkach i instytucjach Marynarki Wojennej, ale dociera także m.in. do środowisk Ligi Morskiej i Rzecznej, szkół noszących imiona Marynarki Wojennej i jej bohaterów, kombatantów oraz byłych marynarzy w kraju i za granicą, licznych instytucji i organizacji, bibliotek wojskowych i cywilnych oraz osób prywatnych.
Z dniem 31 grudnia 2006 "Bandera" przestała się ukazywać. Redakcję włączono w skład redakcji "Żołnierza Polskiego". Od maja 2009 zostało wznowione wydawanie pisma.
Redakcja.
Obecny skład Redakcji:
REDAKTOR WYDANIA: Sławomir J. Lipiecki 
REDAGUJE ZESPÓŁ: Antoni Ciejpa, Edyta Górska, Katarzyna Kamińska, Sławomir J. Lipiecki 
SKŁAD i ŁAMANIE: Antoni Ciejpa 
KOREKTA: Jolanta Ruskowiak
Adres redakcji:

</doc>
<doc id="142956" url="https://pl.wikipedia.org/wiki?curid=142956" title="Raba Wyżna">
Raba Wyżna

Raba Wyżna – wieś w Polsce, położona w województwie małopolskim, w powiecie nowotarskim, w gminie Raba Wyżna, nad rzeką Rabą. Siedziba władz gminy Raba Wyżna.
W latach 1975–1998 wieś znajdowała się w województwie nowosądeckim.
Pod względem geograficznym znajduje się w Kotlinie Rabczańskiej.
Historia.
Okres do roku 1945.
Jedna z pierwszych wzmianek o wsi Raba Wyżna (jako Raba) znajduje się w rejestrach poborowych Królestwa Polskiego z 1581 roku. Wynika z nich, że wieś należała do dóbr Kasztelana krakowskiego Wawrzyńca Spytka Jordana.
W latach 1846–1847 wieś dotknęła klęska głodu będąca następstwem nieurodzaju, oraz epidemia tyfusu. Zmarła wówczas 1/3 mieszkańców wsi (według ksiąg metrykalnych codziennie umierały około 3–4 osoby). Dlatego właśnie wtedy podjęto decyzję o założeniu nowego cmentarza – i jak to zostało odnotowane w Kronice parafialnej przez ówczesnego proboszcza ks. Gottfrieda Fitza: "(…) tedy zostało inne miejsce na cmentarz za wsią obrane, na roli Piekarczykówce (…)". Nowe miejsce pochówku, poświęcone przez dziekana makowskiego, ks. Marcina Leśniaka dnia 21 września 1847 służy parafii św. Stanisława BM w Rabie Wyżnej do dnia dzisiejszego (cmentarz parafialny był powiększany stopniowo, ostatnio nową część cmentarza poświęcił ówczesny biskup pomocniczy krakowski, a obecnie biskup polowy Wojska Polskiego, Józef Guzdek podczas wizytacji w 2007). Epidemie tyfusu i dyzenterii powracały w kolejnych latach. Zdarzały się też pojedyncze przypadki zgonów na cholerę.
We wrześniu 1899 otwarto linię kolejową Chabówka – Zakopane. W 1902 roku zbudowano w Rabie Wyżnej Pałac Głowińskich w stylu secesyjnym dla Jana Zdunia, według projektu Konrada Khula. Od 1906 roku działa we wsi Bank spółdzielczy.
W wyniku II wojny światowej wielu mieszkańców wsi opuściło swoje domy. Dnia 2 września przez wieś przetoczyła się bitwa, w wyniku której spalono ok. 40 domów. Zginęło kilkanaście osób cywilnych.
3 września Niemcy zatrzymali sporą grupę mężczyzn idących na niedzielną mszę do kościoła. Zostali oni wywiezieni do obozu pracy w miejscowości Mauthausen na terenie Austrii.
W 1941 roku Niemcy zabrali dzwony z kościoła. W 1943 roku zajęli pałac.
W 1945 majątek dziedziców został odebrany prawowitym właścicielom.
Okres po II wojnie światowej.
Od 1946 roku rozpoczęto prace mające na celu odbudowę wsi zniszczonej podczas wojny. W 1957 roku ukończono budowę Urzędu Gminy, a w 1961 wiejskiego domu towarowego (WDT). Dnia 1 czerwca 1964 roku przystąpiono do budowy nowego budynku szkoły, która została uroczyście oddana do użytku 12 września 1965 roku. Nadano jej imię Władysława Broniewskiego, natomiast od czerwca 2000 szkole podstawowej w Rabie Wyżnej patronuje święta Jadwiga Królowa.
Od początku 1973 roku Raba Wyżna stała się gminą, w skład której weszły następujące miejscowości: Bielanka, Sieniawa, Podsarnie, Bukowina Osiedle, Harkabuz, Spytkowice, Skawa i Rokiciny Podhalańskie.
W 1985 roku pałac Głowińskich został wpisany do rejestru zabytków. W 1994 roku na miejscu starego, zbudowano nowe przedszkole, a we wrześniu 2002 roku budynek Gimnazjum im. Ojca Świętego Jana Pawła II. 1 września 2019 roku budynek po likwidacji gimnazjum przejęła szkoła podstawowa im. świętej Jadwigi Królowej.
W 2000 roku otwarty został Dom Opiekuńczo-Leczniczy im. Błogosławionej Siostry Faustyny, który został poświęcony przez ks. kardynała Franciszka Macharskiego. W tym też roku powstał na stokach rabskiej góry krzyż milenijny będący wierną kopią krzyża na Giewoncie. Został on poświęcony w Wielki Piątek przez ówczesnego biskupa pomocniczego krakowskiego, a obecnie arcybiskupa metropolitę warszawskiego, kardynała Kazimierza Nycza.
W marcu 2002 roku władze gminy przyjęły herb i wzór flagi.
W lipcu 2004 roku były prezydent Lech Wałęsa dokonał otwarcia drogi „Solidarności”, prowadzącej z Raby Wyżnej do Harkabuza i Bukowiny na Orawie.
26 lipca 1998 miały miejsce prymicje ks. bp. Stanisława Dziwisza, pochodzącego z Raby Wyżnej, z kolei 7 maja 2006 roku odbyły się jego prymicje kardynalskie jako metropolity krakowskiego.
4 maja 2008 odsłonięto pomnik Jana Pawła II autorstwa Marka Szali, upamiętniający 30-lecie pontyfikatu papieża i jubileusz 10-lecia święceń biskupich kard. Stanisława Dziwisza.
Klub sportowy.
We wsi istnieje od 1946 Ludowy Klub Sportowy „Orkan” Raba Wyżna. Seniorzy LKS „Orkan” Raba Wyżna aktualnie w sezonie 2022/2023 grają w 5 lidze (Liga okręgowa, grupa podhalańsko-limanowska). Drużyna juniorów starszych „Orkana” Raba Wyżna występuje obecnie w Małopolskiej Lidze Juniorów Starszych A1 Junior. W sezonie 2005/2006 juniorzy starsi trenowani przez Wiesława Lewandowskiego uzyskali awans do I ligi Podhale i w sezonie 2006/2007 zdobyli Mistrzostwo Podhala 2007.

</doc>
<doc id="142962" url="https://pl.wikipedia.org/wiki?curid=142962" title="Raba Wyżna (gmina)">
Raba Wyżna (gmina)

Raba Wyżna – gmina wiejska w województwie małopolskim, w powiecie nowotarskim. W latach 1975–1998 gmina położona była w województwie nowosądeckim.
Siedziba gminy to Raba Wyżna.
Według danych z 30 czerwca 2007 gminę zamieszkiwały 13 632 osoby.
Struktura powierzchni.
Według danych z roku 2002 gmina Raba Wyżna ma obszar 88,28 km², w tym:
Gmina stanowi 5,99% powierzchni powiatu.
Demografia.
Dane z 28 lutego 2015:
Sąsiednie gminy.
Czarny Dunajec, Jabłonka, Jordanów (miasto), Jordanów, Lubień, Nowy Targ, Rabka-Zdrój, Spytkowice

</doc>
<doc id="142965" url="https://pl.wikipedia.org/wiki?curid=142965" title="Boeing X-50">
Boeing X-50

Boeing X-50A Dragonfly – amerykański eksperymentalny bezzałogowy pojazd latający.
Konstrukcja.
Pojazd wyposażony jest w skrzydłowirnik – płat, który wirując działa początkowo jak wirnik śmigłowca, a po osiągnięciu odpowiedniego pułapu, zatrzymaniu i zablokowaniu w odpowiedniej pozycji spełnia rolę skrzydła. Skrzydłowirnik napędzany jest odrzutem strumieni gazów z dysz umieszczonych na końcach płatów.
Pojazd wyposażony jest w jeden silnik turbowentylatorowy, z którego gazy wylotowe kierowane są albo do skrzydłowirnika, albo do dyszy napędu poziomego. Uskrzydlenie ma układ kaczki.
Prace rozpoczęto w roku 1998. Pierwsze doświadczalne loty odbyły się w grudniu 2003 r. na poligonie w Yuma (Arizona, USA).

</doc>
<doc id="142967" url="https://pl.wikipedia.org/wiki?curid=142967" title="78 Pułk Rakietowy Obrony Powietrznej">
78 Pułk Rakietowy Obrony Powietrznej

78 Pułk Rakietowy Obrony Powietrznej im. gen. broni Władysława Andersa (78 pr OP), JW 3346 – dawny oddział Wojsk Obrony Przeciwlotniczej Sił Powietrznych RP stacjonujący w Mrzeżynie. 16 grudnia 2011 pułk rozformowano.
Historia i powstanie pułku.
Szef Sztabu Generalnego WP w dniu 19 kwietnia 1985 wydał zarządzenie nr 026/Org., na mocy którego utworzono 78 Pułk Artylerii Obrony Powietrznej Kraju. Jednostka osiągnęła pełną gotowość bojową 1 lipca 1985. W 1991 roku przemianowano nazwę jednostki na 78 Pułk Rakietowy Obrony Powietrznej. Pod koniec 2001 roku rozformowano 26 Brygadę Rakietową OP. Z jej składu pozostawiono 78 Pułk Rakietowy OP jako samodzielną jednostkę.
Pułk jest specyficzną jednostką, jedyną tego typu w Wojsku Polskim. Jednostka podlegała pod 2 Korpus Obrony Powietrznej w Bydgoszczy. 78 pr. wyszedł z bezpośredniego podporządkowania dowódcy 2 KOP - podporządkowany dowódcy Sił Powietrznych z dniem 1 lipca 2006 r. Pułk był jednym z najbardziej strategicznych organów obrony przeciwlotniczej w Polsce.
Uroczyste przekazanie pułku odbyło się 4 lipca 2006 r. Garnizon Mrzeżyno obejmował część gminy Trzebiatów oraz całą gminę Rewal.
W związku ze zmianami w strukturach Sił Powietrznych, decyzją MON nr Z-37/Org./P1 z dnia 27 maja 2010 roku, następnie decyzją MON nr PF-68/Org./SSG/ZOiU-P1 z dnia 19 sierpnia 2010 roku oraz wykonawczym rozkazem Dowódcy Sił Powietrznych nr PF-211 z dnia 8 września 2010 roku zdecydowano o rozformowaniu jednostki w terminie do dnia 31 grudnia 2011. 16 grudnia 2011, po 25 latach służby nastąpiło oficjalne rozformowanie 78. pułku, na bazie którego sformowano nowy 36 Dywizjon Rakietowy Obrony Powietrznej.
Swoje święto 78 pr OP obchodził 30 września.

</doc>
<doc id="142968" url="https://pl.wikipedia.org/wiki?curid=142968" title="Francesco Marchisano">
Francesco Marchisano

Francesco Marchisano (ur. 25 czerwca 1929 w Racconigi, archidiecezja Turyn, zm. 27 lipca 2014 w Rzymie) – włoski duchowny katolicki, wysoki urzędnik Kurii Rzymskiej, kardynał.
Życiorys.
Kształcił się w seminarium w Turynie, następnie w rzymskim Papieskim Seminarium Lombardzkim. Licencjat z Pisma Świętego obronił w 1954 w Papieskim Instytucie Biblijnym; na Papieskim Uniwersytecie Gregoriańskim w Rzymie obronił trzy lata później doktorat z teologii. Był już wówczas księdzem – święcenia przyjął jeszcze w Turynie 29 czerwca 1952 z rąk kardynała Maurilio Fossatiego, arcybiskupa Turynu.
Pierwotnie po ukończeniu studiów uzupełniających w Rzymie miał zostać profesorem seminarium w Rivoli, został jednak zaproszony przez kardynała Giuseppe Pizzardo do pracy w Kongregacji ds. Seminariów i Uniwersytetów Katolickich. Pracował w sekcji zajmującej się seminariami – początkowo europejskimi, potem latynoamerykańskimi, ponownie europejskimi (w tym z państw socjalistycznych). W maju 1968 został szefem Urzędu ds. Seminariów, a od czerwca 1969 do października 1988 pełnił funkcję podsekretarza w Kongregacji ds. Seminariów i Uniwersytetów Katolickich. W ramach tego stanowiska nadzorował nauczanie katolickie na świecie, odbywając liczne podróże. Niezależnie od pracy w Kurii uczył religii dzieci niepełnosprawne w Rzymie. Kolejni papieże nadali mu tytuły – Jan XXIII nadzwyczajnego tajnego szambelana (1961), Paweł VI prałata honorowego (1971).
6 października 1988 Jan Paweł II mianował prałata Marchisano biskupem tytularnym Populonia oraz sekretarzem Papieskiej Komisji Opieki nad Dziedzictwem Artystycznym i Kulturalnym Kościoła, a 6 stycznia 1989 udzielił mu sakry biskupiej. Dodatkowo Marchisano stanął na czele Fundacji Jana XXIII. Od września 1991 był prezydentem Papieskiej Komisji ds. Świętej Archeologii, a od maja 1993 zmodernizowanej Papieskiej Komisji Dziedzictwa Kulturalnego Kościoła. W lipcu 1994 został wyniesiony do godności arcybiskupa tytularnego.
Od marca 1995 kierował Komisją Artystyczno-Kulturalną Wielkiego Jubileuszu Roku 2000. 24 kwietnia 2002 został przewodniczącym Fabryki Świętego Piotra i archiprezbiterem bazyliki watykańskiej; pół roku później zrezygnował z dalszego kierowania Komisją Dziedzictwa Kulturalnego Kościoła, ale nadal zajmował się zbliżoną problematyką jako szef Stałej Komisji ds. Opieki nad Historycznymi i Artystycznymi Pomnikami Stolicy Świętej.
21 października 2003 otrzymał godność kardynalską, z tytułem diakona Santa Lucia del Gonfalone. Funkcję prezydenta Komisji ds. Świętej Archeologii pełnił do sierpnia 2004, a archiprezbitera bazyliki watykańskiej do października 2006, kiedy przeszedł na emeryturę. Od lutego 2005 był przewodniczącym Biura Pracy Stolicy Apostolskiej. Kilkakrotnie brał udział w obradach sesji Światowego Synodu Biskupów w Watykanie (m.in. w X sesji zwykłej jesienią 2001).
Brał udział w konklawe 2005, które wybrało papieża Benedykta XVI. 12 czerwca 2014 został promowany na kardynała prezbitera, zachował diakonię Santa Lucia del Gonfalone w charakterze tytułu prezbiterskiego na zasadzie pro hac vice.

</doc>
<doc id="142972" url="https://pl.wikipedia.org/wiki?curid=142972" title="Bettina von Arnim">
Bettina von Arnim

Bettina von Arnim, wcześniej "Bettina Brentano" (ur. 4 kwietnia 1785 we Frankfurcie nad Menem, zm. 20 stycznia 1859 w Berlinie) – niemiecka pisarka. Tworzyła parapamiętniki. Występowała na rzecz zniesienia ucisku Polaków, emancypacji kobiet i szerzenia oświaty wśród ludu. Była siostrą Clemensa Brentano i żoną Ludwiga Achima von Arnima, poetów niemieckich. Debiutowała tomem "Korespondencja Goethego z dzieckiem" (1835), zestawiając autentyczne listy poety i listy wymyślone przez siebie.
Jej podobizna widniała na banknocie niemieckim o nominale 5 marek.
Życiorys.
Była córką Maximiliane von La Roche, po mężu Brentano i Petera Antona Brentano. Jej matka zmarła bardzo wcześnie, bo w wieku 37 lat, po urodzeniu dwanaściorga dzieci. Po jej śmierci opiekę nad siedmiorgiem najmłodszych, w tym Bettiną i jej ukochanym bratem Clemensem, przejęła babcia – Sophie von La Roche. Babka opiekowała się nimi do momentu znalezienia dla nich odpowiednich szkół z internatem. Brentano uczyła się od babci, a także poznawała w jej domu uczonych, pisarzy, artystów, niemieckich jakobinów, francuskich emigrantów. W 1811 roku Bettina Brentano poślubiła Achima von Arnim. Para doczekała się siedmiorga dzieci. W ich domu często kłócono się o pieniądze, o dzieci i ich wychowanie, a także o to, gdzie mają w przyszłości jako rodzina mieszkać. W 1831 zmarł jej mąż. Po śmierci męża Bettina von Arnim postanawia zacząć życie od nowa, jak napisała o niej Christa Wolf. W trzynaście lat napisała pięć książek. Zaczęła przyjaźnić się z Caroline Schelling i Dorotheą Schlegel, braćmi Grimm, Alexandrem von Humboldt, Rahel Varnhagen i jej mężem Karlem Augustem.
Była podejrzana o sprzyjanie komunizmowi oraz że jej książka "Das Armenbuch," wydana w 1844 roku była jedną z przyczyn wybuchu powstania powstania tkaczy śląskich. Bettina opisała w niej trudną sytuację tkaczy, których zarobki nie wystarczały na życie. Dwa miesiące po wydaniu książki wybuchło powstanie, a Bettina została skazana na 2 miesiące więzienia. Zakazano rozpowszechniania jej książki. Była zwolenniczką "Młodych Niemców". Założyła nawet swoje wydawnictwo pod nazwiskiem męża.
Zmarła 20 stycznia 1859 w Berlinie.
Przeżywanie doznań miłosnych.
Jej głód deklaracji miłości był nienasycony, ale nie tylko Goethe, także jej przyjaciółka, Karoline von Günderrode i wreszcie ukochany brat, Clemens, którego poznała dopiero w 1802 czuli w sobie brak miłości. Jej trzy książki opisują jej historię, historię miłości, relacje, jakich doświadczyła w kontaktach z bratem, przyjaciółką i poetą, Johannem Wolfgangem: 

</doc>
<doc id="142975" url="https://pl.wikipedia.org/wiki?curid=142975" title="Pomoc społeczna w Polsce">
Pomoc społeczna w Polsce

Pomoc społeczna w Polsce według ustawy z dnia 12 marca 2004 r. o pomocy społecznej – instytucja polityki społecznej mająca na celu pomoc osobom i rodzinom w przezwyciężaniu trudnych sytuacji życiowych i doprowadzenie do usamodzielnienia.
Rodzaje.
W ramach systemu pomocy społecznej wyróżnia się:
Struktura.
Struktura pomocy społecznej w Polsce:
Pomoc społeczną w Polsce organizują organy administracji rządowej i samorządowej, współpracując z organizacjami pozarządowymi, kościołami, związkami wyznaniowymi oraz osobami fizycznymi i prawnymi.
W zasięgu zainteresowań systemu pomocy społecznej znajdują się następujące kwestie społeczne: ubóstwo, wykluczenie społeczne (marginalizacja), bezdomność, bezrobocie, niepełnosprawność oraz wiele innych kształtujących trudną życiowo sytuację jednostki, w szczególności materialną.
Prawo do świadczeń.
Prawo do świadczeń pieniężnych przysługuje osobom i rodzinom, których posiadane dochody nie przekraczają kryteriów dochodowych ustalonych w oparciu o próg interwencji socjalnej. Od dnia 1 października 2015 r. dla osoby samotnie gospodarującej jest nim dochód nie przekraczający kwoty 634 zł, natomiast dla osoby w rodzinie – kwota 514 zł. Rada gminy, w drodze uchwały, może podwyższyć kwoty uprawniające do zasiłków: okresowego i celowego.
Ponieważ rolnicy nie są objęci podatkiem dochodowym, w przypadku korzystania z pomocy społecznej ich dochód ustalany jest arbitralnie na podstawie dochodu miesięcznego z 1 hektara przeliczeniowego określanego w obwieszczeniu Prezesa Głównego Urzędu Statystycznego (np. do świadczeń rodzinnych).
Oceny.
Według GUS, niezmieniana od dawna struktura pomocy społecznej w niektórych przypadkach raczej utrwala biedę niż pomaga z niej wyjść.
Głównymi odbiorcami pomocy społecznej w Polsce są osoby mieszkające w małych miastach i wsiach, głównie na północy i wschodzie kraju. W obszarach tych występuje silna nadreprezentacja odbiorców pomocy społecznej (40% ludności stanowi 60% klientów pomocy społecznej). Ponad 80% pobiera zasiłki dłużej niż 10 lat. Około 20% z nich pracuje, ok. 30% jest zarejestrowana jako bezrobotna, szukaniem pracy nie jest zainteresowane 44%. Dla 75% rodzin objętych pomocą społeczną głównym źródłem dochodów są różnorakie świadczenia pomocowe oraz praca w szarej strefie. Kolejnym czynnikiem zwiększającym poziom bezrobocia jest utrata świadczeń socjalnych w razie podjęcia pracy – w badaniu Diagnoza Społeczna 2007 powód ten podało 18% badanych.
Polski system pomocy społecznej jest oceniany jako nieefektywny, przede wszystkim ze względu na niewystarczającą liczbę oraz niskie zarobki pracowników socjalnych. W nikłym stopniu są także wykorzystywane bardziej skuteczne metody pomocy społecznej, takie jak pomoc warunkowa, aktywna i kontrakty socjalne – w 2009 roku na 3,7 mln osób objętych pomocą kontraktami objęte było zaledwie 105 tys.
Ministerstwo Rodziny i Polityki Społecznej poprzez swoją agendę – Centrum Rozwoju Zasobów Ludzkich we współpracy z kilkoma organizacjami pozarządowymi podjęło realizację projektu Standardy w Pomocy, mającego na celu testowanie nowych form pracy socjalnej oraz nowych modeli instytucji. CRZL zostało zlikwidowane zarządzeniem ministra z 30 grudnia 2015 r.

</doc>
<doc id="142981" url="https://pl.wikipedia.org/wiki?curid=142981" title="Terapia zajęciowa">
Terapia zajęciowa

Terapia zajęciowa – multidyscyplinarna, wspomagająca forma leczenia i rehabilitacji zaburzeń psychicznych lub sensorycznych, niepełnosprawności fizycznej, poznawczej lub poprawy ogólnego stanu zdrowia polegająca na uczestnictwie chorych w różnych formach celowej, produktywnej, zorganizowanej aktywności o charakterze odtwórczym, wytwórczym lub twórczym – zajęcie.
Stosowano nazwy ergoterapia, terapia aktywnością, leczenie pracą, terapia zajęcia. Nazwę „terapia zajęciowa” wprowadził George Edward Barton.
Pierwszą książkę na temat terapii zajęciowej, czyli „” wydała w 1910 roku.
Klasyfikacja.
Terapię zajęciową można sklasyfikować na rodzaje, metody i techniki. Wyróżniane rodzaje to:
Wyróżniane formy to:
Klasyfikacja urzędowa i kształcenie.
Terapeuta zajęciowy w Klasyfikacji zawodów i specjalności dla potrzeb rynku pracy ma symbol 325907. Oznacza to następujące miejsce w strukturze klasyfikacji zawodów:
Zgodnie z Rozporządzeniem Ministra Edukacji Narodowej z dnia 13 grudnia 2016 r. do terapeuty zajęciowego przypisany jest IV poziom PRK dla kwalifikacji pełnej, o której mowa w art. 8 pkt 3-6 ustawy z dnia 22 grudnia 2015 r. o Zintegrowanym Systemie Kwalifikacji. Podano również, że ministrem, na wniosek których wprowadzono zawód do klasyfikacji (czyli ministrem właściwym w zakresie danego zawodu, wyznaczonym ze względu na odpowiedni dział administracji rządowej, wskazanym w ustawie z dnia 4 września 1997 r. o działach administracji rządowej (Dz. U. z 2016 r. poz. 543, z późn. zm.), jest minister właściwy do spraw zdrowia). Zawód przypisano do medyczno-społecznego (Z) obszaru kształcenia. Oznaczono, że typy szkół ponadgimnazjalnych, w których może odbywać się kształcenie to szkoła policealna (2 lata) z zaznaczeniem szczególnych uwarunkowań, czyli kształcenie w szkole dla młodzieży prowadzone wyłącznie w formie stacjonarnej. Kwalifikacje wyodrębnione w zawodzie to świadczenie usług w zakresie terapii zajęciowej (K1). Poziom PRK dla kwalifikacji cząstkowej (kwalifikacji wyodrębnionej w zawodzie) to 4
Zgodnie z Rozporządzeniem Ministra Edukacji Narodowej z dnia 15 lutego 2019 r. w sprawie ogólnych celów i zadań kształcenia w zawodach szkolnictwa branżowego oraz klasyfikacji zawodów szkolnictwa branżowego terapeuta zajęciowy w zawodzie wyodrębniono kwalifikację: MED.13. Świadczenie usług w zakresie terapii zajęciowej 
Kwalifikacja MED.13 została opisana w Rozporządzeniu Ministra Edukacji Narodowej z dnia 16 maja 2019 r. w sprawie podstaw programowych kształcenia w zawodach szkolnictwa branżowego oraz dodatkowych umiejętności zawodowych w zakresie wybranych zawodów szkolnictwa branżowego gdzie przypisano ją do branży opieki zdrowotnej (MED) opisanej w załączniku nr 20 do rozporządzenia.
Wg Rozporządzenia Ministra Edukacji Narodowej z dnia 16 maja 2019 r. Cele kształcenia w ramach kwalifikacji MED.13 to:
W ramach terapia zajęciowa ma przydzielony numer 93.83
Terapia zajęciowa dzieci.
W terapii zajęciowej dzieci stosuje się koncepcję "robić-być-stawać się", podczas realizacji której dziecko nabywa i rozwija umiejętności poprzez angażowanie w wykonywanie zajęć, co powoduje nabywanie i rozwój tożsamości. Prowadzi to do wypełniania ról społecznych co jest czynnikiem poczucia dobrostanu i zdrowia.
W terapii zajęciowej dzieci stosuje się terapię skupioną na osobie oraz terapię skupioną na rodzinie
Baza psychologiczna.
Podstawą terapii zajęciowej jest psychoterapia zorientowana na klienta wywodząca się z psychologii humanistycznej.
Modele praktyki.
W terapii zajęciowej stosuje modele praktyki:
Organizacje międzynarodowe.
Kształceniem i prowadzeniem terapii zajęciowej zajmują się:

</doc>
<doc id="142982" url="https://pl.wikipedia.org/wiki?curid=142982" title="Bartłomiej Keckermann">
Bartłomiej Keckermann

Bartłomiej Keckermann (ur. 1572, zm. 1609 w Gdańsku) – filozof, historyk, teolog kalwiński i pedagog.
Życiorys.
Student uczelni w Wittenberdze, Heidelbergu i Lipsku.
W latach 1602-1609 był profesorem filozofii Gimnazjum Akademickiego w Gdańsku. Zajmował się historią logiki i teorią historii.
Jest autorem licznych rozpraw i traktatów naukowych. Szczególnie znane są wydane drukiem: wykłady z metafizyki oraz pierwsze w Polsce kompendium wiedzy o żegludze i nawigacji "Brevis commentatio nautica".
Pochowany w kościele Św. Trójcy w Gdańsku. Jest patronem tramwaju Pesa Swing 120NaG SWING Gdańskich Autobusów i Tramwajów o numerze bocznym 1037.

</doc>
<doc id="142985" url="https://pl.wikipedia.org/wiki?curid=142985" title="Bogusza (sędzia pomorski)">
Bogusza (sędzia pomorski)

Bogusza (ur. około 1270 roku, zm. 1317/1320) – urzędnik królewski, sędzia.
Pochodził z rodu Leszczyców z jego gałęzi wielkopolskiej. W 1294 stolnik gdański. W 1296 1298 otrzymał od Władysława Łokietka nominację na sędziego pomorskiego. W 1300 uznał prawa do korony Wacława II. W 1301, wspólnie z Krzyżakami, bronił Gdańska przed najazdem książąt rugijskich. 
W 1306 uczestniczył w rozmowach z Łokietkiem o objęciu przez niego władzy na Pomorzu Gdańskim. W 1308 został namiestnikiem północnej części Pomorza (ziemia gdańska, słupska i sławieńska). We wrześniu 1308 bronił grodu Gdańsk przed Brandenburczykami; w październiku pertraktował z Krzyżakami o dostarczenie pomocy w zamian za przekazanie im czasowo grodu gdańskiego, warunki przedstawił podczas osobistej wizyty u Łokietka w Sandomierzu. O dokonanej przez księcia zmianie warunków (przekazanie połowy zamiast całości grodu) nie poinformował Krzyżaków, co stało się przyczyną konfliktu między Henrykiem Plotzke a Boguszą, zakończonego wyjściem polskiej załogi z grodu i uzyskaniem przez Boguszę krzyżackiego dokumentu gwarantującego zwrot Łokietkowi grodu po uzyskaniu rekompensaty finansowej za pomoc. Występował w Malborku w 1310, po raz ostatni występował w źródłach w 1316 i 1317 jako były sędzia pomorski.

</doc>
<doc id="142986" url="https://pl.wikipedia.org/wiki?curid=142986" title="Jezioro Szmaragdowe">
Jezioro Szmaragdowe

Jezioro Szmaragdowe – (do 1945 niem.: "Herta See, Kreide See") – sztuczne jezioro położone na osiedlu Szczecina – Zdrojach, na obszarze Parku Krajobrazowego „Puszcza Bukowa”. Zawdzięcza swą nazwę charakterystycznemu zabarwieniu wody (skutek zawartości węglanu wapnia, pochodzącego z rozpuszczania kalcytu).
Historia.
Jezioro powstało w wyrobisku dawnej kopalni kredy i margla, eksploatowanej przez powstałą w 1862 roku pobliską fabrykę cementu portlandzkiego „Stern”. W okolicy dzisiejszego Jeziora Szmaragdowego rozpoczęto w 1862 r. przemysłową eksploatację porwaka margli o miąższości ok. 40–60 m. Początkowo eksploatowano surowiec skalny powyżej poziomu wód gruntowych, później zaczęto zagłębiać się, tworząc wyrobisko o głębokości ok. 20 m w stosunku do poziomu otaczającego terenu. Urobek transportowano do znajdującej się przy obecnej ul. Batalionów Chłopskich cementowni, niepotrzebny zaś nadkład składowano na hałdę (obecnie: Wzgórze Widok). 16 lipca 1925 roku natrafiono w ścianie południowej eksploatowanego wyrobiska na warstwę piasków zawodnionych, przez które nastąpił gwałtowny wlew wody i zalanie odkrywki. Wylew nastąpił spod wysokiej (ok. 50 m) pionowej ściany margli. Kopalnia "Katharinen Kreidegrube" została zalana przez wodę wybijającą z południowej ściany wyrobiska. Wszyscy z ówcześnie pracujących robotników zdołali się uratować. Jednocześnie nastąpiło częściowe osunięcie się ściany wyrobiska i powstanie stożka osuwiskowego. W 1959 nastąpiło ponowne osunięcie się ziemi w południowej części wyrobiska co spowodowało powiększenie się stożka osuwiskowego i zmniejszenie się powierzchni jeziora o ok. 0,4 ha. Na dnie jeziora wciąż znajdują się pozostałości górniczych maszyn i urządzeń. Nieopodal zaś jego brzegu wznosi się betonowy mostek, pozostałość po torowisku wywożącej urobek kolejki.
Z zalaniem kopalni łączy się miejscowa legenda: już od chwili uruchomienia pierwszych kopalń w okolicy, na początku XIV w., grasował w nich chciwy i złośliwy duch zwany Skarbkiem. Przez tak długi czas nagromadził on ogromne bogactwa, które ukrył pod ziemią. Schowek znajdował się właśnie u podnóża płd. urwiska. Gdy kilof górnika odsłonił owe bogactwa, Skarbek zalał wszystko wodą.
Geologia.
Wzgórza Bukowe, na terenie których leży Jezioro Szmaragdowe, powstały w wyniku oddziaływania lądolodu ok. 200-300 tysięcy lat temu. Obecna rzeźba terenu Wzgórz ukształtowana została podczas ostatniego zlodowacenia (ok. 14 500 lat temu). Oddziaływanie lądolodu spowodowało znaczące pofałdowanie, przemieszczenie i wypiętrzenie poszczególnych warstw skalnych tak, że niekiedy warstwy starsze znajdują się nad młodszymi. Lodowiec przywlókł tu także liczne porwaki i głazy narzutowe.
Woda gruntowa cały czas napływa do jeziora (można to zaobserwować wędrując ścieżką turystyczną tuż przy brzegu jeziora), a jej nadmiar spływa do studzienki kanalizacyjnej znajdującej się przy mostku widokowym. Strome ściany dawnego wyrobiska podlegają ciągłym zmianom na skutek zachodzących tu procesów geodynamicznych: tworzą się nowe rynny, osuwiska, obrywy i nisze abrazyjne.
Przyroda.
Ze względu na dużą zawartość węglanu wapnia, w wodach Jeziora Szmaragdowego nie rozwinęło się intensywne życie biologiczne. Brak trzcin i szuwarów na brzegach (które stanowią dla ptactwa wodnego naturalne miejsce schronienia i żerowania) sprawia, iż rzadko na jeziorze można zobaczyć przedstawicieli awifauny.
Lasy porastające okolice jeziora są pochodzenia naturalnego (wykształciły się bez ingerencji człowieka), a zaczęły powstawać po przerwaniu eksploatacji górniczej tego terenu (po 1925 r.). Początkowo na stromych stokach dawnej kopalni zaczęły pojawiać się brzozy i topole, później: robinie, wiązy górskie, sosny, klony i inne gatunki. Obecnie w otoczeniu jeziora przeważa zespół buczyny pomorskiej, z niewielkimi fragmentami światłolubnej dąbrowy kserotermicznej.
Na nasłonecznionych stokach występuje roślinność kserotermiczna, w tym między innymi: lepnica zwisłokwiatowa, koniczyna dwukłosowa, storczyk buławnik wielkokwiatowy. Można tu spotkać także rośliny chronione: bluszcz pospolity, czerniec gronkowy, marzankę wonną.
Świat zwierzęcy reprezentowany jest przez licznie gniazdujące tu ptaki (dzięcioły, kowaliki, kruki, kukułki, sikory, sójki, zięby) oraz ssaki (borsuki, dziki, kuny, lisy, wiewiórki, sarny).
Otoczenie.
W pobliżu Jeziora Szmaragdowego znajduje się m.in.:

</doc>
<doc id="142994" url="https://pl.wikipedia.org/wiki?curid=142994" title="Piątkowo (Poznań)">
Piątkowo (Poznań)

Piątkowo (niem. "Schönherrnhausen") – część miasta Poznania obejmująca dwie jednostki samorządowe: „Osiedle Piątkowo” oraz „Osiedle Piątkowo Północ”, zabudowana głównie blokami mieszkalnymi.
Piątkowo i Winogrady posiadają zespół osiedli mieszkaniowych, mający podobny charakter i liczebność jak zespół osiedli: Rataje, Żegrze, Chartowo.
Według danych z 1 stycznia 2010 r. osiedle Piątkowo zamieszkuje 36 216 osób, a "osiedle Jana III Sobieskiego i Marysieńki" 9859 osób.
Położenie.
Piątkowo jest położone w północnej części miasta na wschód od ul. Obornickiej i północ od ul. Lechickiej, przez którą łączy się z Winogradami, dzielnicą o podobnym charakterze w tej jej części. Od północy ogranicza ją linia kolejowa nr 395, a od wschodu graniczy z Naramowicami.
Osiedle Piątkowo obejmuje obszar o powierzchni 3,84 km², a Osiedle Jana III Sobieskiego i Marysieńki 0,79 km², co daje łącznie obszar 4,63 km².
Historia.
Pierwsza wzmianka o Piątkowie pochodzi z dokumentu lokacyjnego Poznania (Panthcow) z 1253 roku. W końcu 1283 roku Przemysł II ufundował w Poznaniu klasztor dominikanek. Stało się to prawie natychmiast po śmierci w dziwnych okolicznościach jego żony Ludgardy, prawdopodobnie uduszonej przez służące. Książę był posądzany o inspirację zabójstwa żony, z którą nie miał potomstwa, a pożycie małżonków nie układało się zbyt dobrze. Do hojnego wyposażenia klasztoru należała również wieś Piątków. W rękach sióstr pozostała ona aż do kasaty klasztoru przez władze pruskie w roku 1822.
W 1885 r. Piątkowo liczyło 126 mieszkańców, z których większość stanowili Polacy. Aż 115 osób deklarowało katolicyzm, podlegając pod rozległą parafię św. Wojciecha w Poznaniu. Pozostałe 11 osób należało do ewangelickiej parafii św. Krzyża na poznańskiej Grobli. Przez następnych 20 lat struktura demograficzna Piątkowa niewiele się zmieniła. W 1905 r. wieś miała 116 mieszkańców, w tym 102 katolików i tylko 14 ewangelików.
W drugiej połowie XIX wieku teren Piątkowa stał się miejscem intensywnej niemieckiej akcji kolonizacyjnej. Wzdłuż dzisiejszej ulicy Obornickiej powstało wiele gospodarstw niemieckich osadników, tworzących formę ulicówki. Piątkowo nabrało cech wzorcowej wsi niemieckiej. W centralnej części wzniesiono szkołę oraz gospodę, wokół których koncentrowało się życie społeczne i towarzyskie osadników. Nowo powstała zabudowa niosła ze sobą wyraźne wpływy architektury nadreńskiej i bawarskiej.
Po odzyskaniu niepodległości gospodarstwa niemieckie zostały w większości wykupione przez uczestników powstania wielkopolskiego i żołnierzy walczących w wojnie polsko-bolszewickiej (wspomożonych przez władze) oraz przez reemigrantów z Ameryki, Niemiec i Francji. Zaczęły tu powstawać polskie stowarzyszenia i instytucje. W sali restauracji Gmurowskiego odbył się w 1923 roku patriotyczny koncert w wykonaniu orkiestry pod dyrekcją Feliksa Nowowiejskiego. Do kompozytora należało gospodarstwo i dom przy ul. Obornickiej pod numerem 303. Dom jest murowany, pochodzący z 1890 i potem przebudowany. Odwiedzała go tu Maria Zientara-Malewska i tutaj kompozytor napisał muzykę do jej "Kolendy Warmińskiej".
W 1924 zamieszkał w Piątkowie działacz ruchu ludowego Józef Rączkowski.
W latach 1934–1954 istniała gmina Piątkowo. Według spisu powszechnego z 1921 r. Piątkowo miało 486 mieszkańców, w tym 228 Polaków i 256 Niemców.
W latach 30. XX w. we wschodniej części Piątkowa – na gorszej gatunkowo ziemi – rozwinęło się robotnicze osiedle zwane „Maderą”.
W 1973 roku 602 ha wsi Piątkowo i 111 ha Suchego Lasu zostało włączone w granice Poznania. W 1976 roku na polach położonych na wschód od ul. Obornickiej rozpoczęto budowę typowych „gierkowskich” osiedli mieszkaniowych. Powstało sześć skupisk bloków nazwanych imionami królów Polski. Bliżej ulicy Obornickiej, patrząc od północy, są to osiedla: Jana III Sobieskiego, Zygmunta Starego, Władysława Jagiełły i Bolesława Chrobrego. Od strony ulicy Umultowskiej, osiedla Stefana Batorego i Bolesława Śmiałego. Środkiem wytyczono nową arterię komunikacyjną biegnącą z Winograd, ulicę Szeligowskiego. W północno-zachodniej części Piątkowa, obok osiedla Jana III Sobieskiego, powstało osiedle Marysieńki, zabudowane domami jednorodzinnymi.
Do 1990 r. Piątkowo należało do dzielnicy Stare Miasto.
W 2004 r. utworzono jednostkę pomocniczą miasta Osiedle Piątkowo-Zachód. W 2007 r. przyłączono do osiedla obszar między ul. Obornicką a ul. T. Mateckiego (Stare Piątkowo) oraz Osiedle Hulewiczów, a także tereny między ul. Księcia Mieszka I a ul. Umultowską, ul. Lechicką a linią kolejowa nr 395 (Osiedle Stefana Batorego, Os. Bolesława Śmiałego). Nowy statut od 2011 r. przedstawiał już nazwę „Osiedle Piątkowo”.
Zabudowa.
Projekt ogólny osiedli piątkowskich wyłoniono w zamkniętym konkursie architektonicznym z 1972. Zwyciężył zespół z Gdańska pod kierownictwem Wiesława Andersa, który przewidywał realizację ośmiu jednostek osiedlowych rozlokowanych wzdłuż linii szybkiej kolei miejskiej (obecnego PST). Plany szczegółowe stworzyły dwa zespoły architektów: Piątkowo zaprojektował Anders, a Naramowice zespół pod wodzą Świętosława Tatarkiewicza. Oprócz budownictwa mieszkaniowego przewidziano dziewięć lokalnych centrów handlowo-usługowych i dodatkowo trzy duże o znaczeniu ogólnomiejskim. Technologia budowy bloków, jaką realizowano na Piątkowie to wielka płyta dwóch systemów: szczecińskiego i winogradzkiego. Plomby realizowane po ukończeniu poszczególnych osiedli wznoszone są do dziś w technologiach tradycyjnych.
Pierwszy blok mieszkalny na Piątkowie oddano do użytku w 1977 r. Powstał on na osiedlu Kazimierza Jagiellończyka (dzisiaj – część osiedla Bolesława Chrobrego).
Oprócz osiedli, na Piątkowie znajdują się obok siebie dwie wieże radiowo-telewizyjne Stacji Linii Radiowych Piątkowo. Starszą, żelbetową, o wysokości 76 m wybudowano na początku lat 60. XX wieku. W 1993 r. Mostostal Zabrze zakończył budowę drugiej, o konstrukcji stalowo-kratowej i wysokości 128 m. Wieże są niedostępne dla zwiedzających.
W południowej części Piątkowa znajduje się zabytkowy Fort Va, będący jednym z fortów Twierdzy Poznań.
Osiedla mieszkaniowe na Piątkowie:
Przy północno-wschodniej części Piątkowa, przy ul. Umultowskiej znajdują się Lasy Komunalne Poznania.
W południowej części Piątkowa, między ul. K. Tymienieckiego a ul. Lechicką znajduje się Pracowniczy Ogród Działkowy im. 23 Lutego.
Samorząd pomocniczy.
Na Piątkowie istnieją dwie jednostki pomocnicze miasta. Osiedle Piątkowo obejmuje większą część miasta między ul. Obornicką a Umultowską oraz ul. Lechicką a linią kolejową nr 395. Z tego obszaru wyłączona jest jednostka "Osiedle Jana III Sobieskiego i Marysieńki", obejmująca mieszkaniowe Osiedle Jana III Sobieskiego oraz Osiedle Marysieńki – obszar od ulicy T. Mateckiego do Szeligowskiego oraz od Szymanowskiego i Magnacka do linii kolejowej nr 395.
Obie jednostki posiadają osobne rady osiedlowe i zarządy. Rada Osiedla Piątkowo posiada 21 radnych, a Rada Osiedla Jana III Sobieskiego i Marysieńki 15 radnych.
Administracja.
Piątkowo znajduje się w obszarze właściwości Sądu Rejonowego Poznań-Stare Miasto w Poznaniu.
Piątkowo jest w zasięgu działania Urzędu Skarbowego Poznań-Winogrady, który mimo swej nazwy znajduje się w obrębie osiedla Piątkowo, przy ul. Z. Wojciechowskiego.
Edukacja.
Lista placówek oświatowych w obrębie Osiedla Piątkowo oraz Osiedla Jana III Sobieskiego i Marysieńki:
Komunikacja.
W północnej części Piątkowa znajduje się Dworzec Jana III Sobieskiego, będący dworcem komunikacji autobusowej oraz tramwajowej. Wychodzi z niego linia tramwajowa PST – linie 12, 14, 15, 16, 201 (nocny), 202 (nocny).
W różne rejony dzielnicy można dojechać autobusami: 146, 169, 174, 185, 188, 190, 191, 193, 198 oraz nocnymi: 234, 235, 248.
Bezpieczeństwo.
Na Osiedlu Jana III Sobieskiego znajduje się Komisariat Policji "Północ". Na Osiedlu Bolesława Chrobrego zlokalizowana jest remiza Jednostki Ratowniczo-Gaśniczej nr 5 Komendy Miejskiej Państwowej Straży Pożarnej, posiadająca Specjalistyczną Grupę Ratownictwa Wysokościowego.
Wspólnoty religijne.
Na Piątkowie utworzono 5 parafii Kościoła rzymskokatolickiego, które są skupione w dekanacie Poznań-Piątkowo. Lista parafii na Piątkowie:
Kościół pw. Miłosierdzia Bożego jest sanktuarium archidiecezji poznańskiej.

</doc>
<doc id="142997" url="https://pl.wikipedia.org/wiki?curid=142997" title="Papież Hadrian VI">
Papież Hadrian VI



</doc>
<doc id="142998" url="https://pl.wikipedia.org/wiki?curid=142998" title="Francis Arinze">
Francis Arinze

Francis Arinze (ur. 1 listopada 1932 w Eziowelle) – nigeryjski duchowny rzymskokatolicki, arcybiskup koadiutor Onitshy w latach 1965–1967, arcybiskup metropolita Onitshy w latach 1967–1985, kardynał diakon w latach 1985–1996, prefekt Papieskiej Rady ds. Dialogu Międzyreligijnego w latach 1984–2002, kardynał prezbiter w latach 1996–2005, prefekt Kongregacji Kultu Bożego i Dyscypliny Sakramentów w latach 2002–2008, kardynał biskup od 2005.
Życiorys.
Studiował w seminariach w Nuewi (do 1950) i Enugu, pracował przez trzy lata w seminarium w Nuewi jako nauczyciel. Święcenia kapłańskie przyjął 23 listopada 1958 w Rzymie w kaplicy Kolegium „De Propaganda Fide” z rąk kardynała Grégoire-Pierre Agagianian i kontynuował studia na Papieskim Uniwersytecie Urbaniana (1958–1961), a w latach 1963–1964 w Londynie. Lata 1961–1963 spędził w Nigerii jako wykładowca seminarium w Enugu oraz regionalny sekretarz szkolnictwa katolickiego w zachodniej Nigerii.
6 lipca 1965 został mianowany biskupem koadiutorem Onitshy, ze stolicą tytularną Fissiana – był wówczas jednym z najmłodszych biskupów katolickich na świecie. Sakry biskupiej udzielił mu 29 sierpnia 1965 irlandzki arcybiskup metropolita Onitshy Carlo Heerey. W czerwcu 1967 Arinze zastąpił zmarłego Heereya na czele archidiecezji Onitsha. Brał udział w kolejnych sesjach Światowego Synodu Biskupów w Watykanie, m.in. w sesji specjalnej poświęconej Kościołowi afrykańskiemu (kwiecień-maj 1994, pełnił funkcję prezydenta-delegata i członka sekretariatu generalnego). W latach 1979–1984 był przewodniczącym Konferencji Episkopatu Nigerii, w 1982 został wybrany na afrykańskiego wiceprezydenta Zjednoczonych Towarzystw Biblijnych.
8 kwietnia 1984 został mianowany proprefektem Papieskiej Rady ds. Dialogu Międzyreligijnego i przeszedł do pracy w Kurii Rzymskiej. Złożył rezygnację z rządów archidiecezją Onitsha w marcu 1985, a 25 maja 1985 Jan Paweł II mianował go kardynałem, z diakonią San Giovanni della Pigna. Po nominacji kardynalskiej Arinze został pełnoprawnym przewodniczącym Papieskiej Rady ds. Dialogu Międzyreligijnego. Reprezentował papieża w charakterze specjalnego wysłannika na uroczystościach religijnych i rocznicowych, m.in. na obchodach 100-lecia ewangelizacji Kenii (Nairobi, lipiec 1991) i na Narodowym Kongresie Eucharystycznym Nigerii (Owerri – grudzień 1992).
W styczniu 1996 został promowany do rangi kardynała prezbitera, utrzymał dotychczasowy tytuł kardynalski S. Giovanni della Pigna na zasadzie – "Pro hac vice". W 1997 roku we Wrocławiu poświęcił Kościół pod wezwaniem św. Andrzeja Apostoła na wrocławskich Stabłowicach. 1 października 2002 został mianowany prefektem Kongregacji ds. Kultu Bożego i Dyscypliny Sakramentów; śmierć Jana Pawła II (2 kwietnia 2005) zawiesiła dalsze wykonywanie tej funkcji przez kardynała.
Wymieniany był jako jeden z potencjalnych kandydatów na następnego papieża na konklawe 2005 ze względu na afrykańskie pochodzenie oraz znajomość problematyki islamu (zorganizował pierwszą w historii wizytę papieża w meczecie). Nowy papież Benedykt XVI zatwierdził go w kwietniu 2005 na stanowisku prefekta Kongregacji ds. Kultu Bożego i Dyscypliny Sakramentów, a także promował do rangi kardynała biskupa z diecezją podmiejską Velletri-Segni. Dnia 6 czerwca 2007 roku przyjechał do Wrocławia aby tam przeżywać z wiernymi 10-lecie Kościoła na Stabłowicach. Dzień po uroczystości 10-lecia Kościoła uczestniczył w Bożym Ciele we Wrocławiu.
9 grudnia 2008 roku zrezygnował z funkcji prefekta Kongregacji Kultu Bożego i Dyscypliny Sakramentów z racji przekroczenia wieku emerytalnego.
1 listopada 2012 w związku z ukończeniem 80 roku życia utracił prawo do czynnego uczestniczenia w przyszłych konklawe.

</doc>
<doc id="143000" url="https://pl.wikipedia.org/wiki?curid=143000" title="Budowa skóry">
Budowa skóry



</doc>
<doc id="143005" url="https://pl.wikipedia.org/wiki?curid=143005" title="Edison">
Edison

Inne postacie o nazwisku "Edison":
Edison to nazwy miejscowości w USA, które były nadane na cześć Thomasa Edisona :
Gminy w USA:
Motoryzacja:
W sztuce:
Nazwy pochodzące od Thomasa Edisona:

</doc>
<doc id="143007" url="https://pl.wikipedia.org/wiki?curid=143007" title="Soldier of Fortune">
Soldier of Fortune

Soldier of Fortune – komputerowa gra FPS stworzona przez Raven Software oraz wydana przez Activision 29 marca 2000 roku dla PC. W Polsce dystrybucją zajmuje się Licomp Empik Multimedia. Gra używa zmodyfikowanego silnika "Quake'a II". Gra została także wydana na PlayStation 2 oraz Dreamcasta, a Loki Software wydało grę na Linuksa. Bazując na sukcesie gry, w 2002 roku Raven oraz Activision wydały sequel gry - "". Początkowo wydana na komputery, została skonwertowana na Xboksa.
Fabuła.
Na początku gry terroryści kradną cztery głowice nuklearne ze składu w Rosji oraz ochraniają je, aby je sprzedać państwom Trzeciego Świata. 
John Mullins oraz jego partner Hawk, pracujący dla organizacji najemników mają za zadanie powstrzymać terrorystów i nie dopuścić, żeby broń wpadła w niepowołane ręce. Ich pierwszym celem jest Wilhelm Dekker, nowojorski gangster, bardziej znany jako Sabre. Jest on bratem międzynarodowego terrorysty Sergieja Dekkera, który stoi za kradzieżą głowic. Po zniknięciu Sabre ruszają na pełną niebezpieczeństw wyprawę dookoła świata w celu unieszkodliwienia terrorystów. W wojskowym transporcie w Ugandzie, w Kosowie i na irackim lotnisku udaje im się odnaleźć trzy spośród czterech głowic. Po tych czterech wyprawach wychodzi na jaw, że za kradzieżą głowic stoi neo-nazistowska organizacja terrorystyczna zwana The Order dowodzona przez Sergieja Dekkera. Mullins i Hawk wiedzą, że mają powiązania z szefem nowojorskiego gangu, Sabrem. Pod koniec pogoni za bratem Sergieja, John go dopada, a Sabre mu wyjawia tajemnice o planie zwanym Jessica Six oraz gdzie się znajduje Sergiej. Mullins zabija Sabra. Podczas jednej z akcji w Sudanie, mającej na celu przechwycenie ostatniej głowicy jądrowej, Mullins i Hawk trafiają do bazy, w której jest prototyp rakiety balistycznej gotowy do odpalenia. Dochodzi tam do ich pierwszego spotkania z Dekkerem. Hawk zostaje zastrzelony przez Dekkera, Mullins zostaje ranny podczas eksplozji w bazie, a Dekker ucieka. Od tej pory John poprzysięga terroryście zemstę. Bohater odwiedza japońską firmę, która specjalizuje się w systemach kierowania rakiet, w której Dekker złożył zamówienie. Przed obawą iż Dekker mógł oddać plan Jessiki Six generałowi Amu, Mullins wybiera się do Basry w Iraku, gdzie znajduje wspólnika Dekkera. Ten w obawie przed gniewem Mullinsa wyjawia mu położenie starej rafinerii naftowej, w której trwają prace nad procesem wzbogacania uranu przeznaczonego do budowy głowic atomowych. W trakcie rozmowy zostaje rozstrzelany przez śmigłowiec pilotowany przez emisariuszy Dekkera. Najemnik wyrusza do wspomnianej rafinerii i wysadza główną instalację. Tam odkrywa, iż ostatnią dostawę uranu dostarczono do Hannoveru w Niemczech. Okazuje się, że Sergiej ukrywa się właśnie tam, chroniony przez mury starej, gotyckiej twierdzy i całą armie ochroniarzy. Jest też bliski ukończenia budowy nowej rakiety uzbrojonej w taktyczną głowice jądrową. Po dramatycznej strzelaninie w centrum dowodzenia terrorystów i powstrzymaniu startu pocisku Mullins rusza w pościg za swoim ostatnim celem. Dopada go, gdy Dekker próbuje uciec z bazy swoim okrętem podwodnym. Jego jedynym życzeniem jest pomścić przyjaciela i raz na zawsze zakończyć sprawę. Po wyeliminowaniu wszystkich terrorystów przychodzi czas na ich szefa. Mullins zabija Dekkera zrzucając na niego część konstrukcji do wodowania okrętu. Osobista krucjata najemnika zostaje zakończona.
Oprawa gry.
Jak na ówczesną technologię, gra posiada dobrą grafikę. Ponadto zastosowano w niej rozwinięty realizm przy zadawaniu obrażeń przeciwników.
Dla każdej z broni przyporządkowana została odpowiednia kategoria ran u oponentów. Przykładowo po strzale z broni lekkiej widoczne są tylko nieznaczne przestrzeliny w ciałach wrogów (9mm Pistol, Submachine Gun, Silenced SMG). Trafienie z Sniper Rifle w głowę (jedyny sugerowany cel, przy korzystaniu z tej broni) skutkuje punktową fontanną krwi z czaszki i natychmiastową eliminację przeciwnika.
Rany zadawane z cięższej broni strzeleckiej (Heavy Machine Gun 75, Shotgun, Big Pistol) są większe. Po trafieniu dochodzi do masakry przeciwnika. Nie trzeba się wysilać, by odstrzelić konkretną część ciała.
Możliwości zadawania ran bronią ciężką:
Realizm tyczy się także skutków zadawanych obrażeń - strzał w kończynę na parę sekund wyłącza napastnika z walki, zaś strzał w głowę natychmiastowo zabija. Dotyczy to oczywiście strzałów z broni lekkiej. W przypadku broni ciężkiej odstrzelenie kończyny wywołuje wykrwawienie przeciwnika, sfinalizowane jego zgonem, nie wymagające dalszej reakcji gracza. Tak odwzorowany realizm w grafice, mający wpływ na tok gry sprawił, że gra zaliczana jest do produktów zawierających przemoc. W niektórych krajach została wycofana z oficjalnej dystrybucji.

</doc>
<doc id="143008" url="https://pl.wikipedia.org/wiki?curid=143008" title="Zmysł">
Zmysł

Zmysł – zdolność odbierania bodźców. Reagowanie na konkretny rodzaj bodźców umożliwiają odpowiednie narządy zmysłów, w których najważniejszą rolę odgrywają odpowiednie receptory. Każdy z narządów jest częścią układu nerwowego. Informacje o pobudzeniu receptorów są przekazywane do odpowiednich analizatorów w korze mózgu (np. kora wzrokowa, kora ruchowa).
Dzięki neuroplastyczności struktura i funkcje narządów mogą ulegać zmianom, co umożliwia substytucję sensoryczną, wykorzystywaną m.in. przez niewidomych (twórca pojęcia: Paul Bach-y-Rita).
Zmysły u człowieka.
Dawniej u człowieka i większości innych zwierząt wyróżniano 5 podstawowych zmysłów; model ten wypracował Arystoteles. Niedawne badania dowodzą jednak, że tych zmysłów istnieje znacznie więcej, co najmniej dziewięć. „Brakujące” cztery (albo więcej) składają się z receptorów dawniej zaliczanych do zmysłu dotyku, jednakże ostatecznie będących zbyt złożonymi, aby nie być wyodrębnionymi. Można się spotkać nawet z teorią, wedle której istnieje 21 zmysłów.
Zmysły „tradycyjne”.
1. wzrok – związany z okiem, umożliwia rozpoznawanie fal elektromagnetycznych w widzialnym zakresie (światła). Ponieważ jedne receptory odpowiedzialne są za rozpoznawanie koloru (częstotliwość fali), a inne za rozpoznawanie jasności (zob. np. natężenie oświetlenia), można wzrok uważać za zmysł składający się z dwóch osobnych zmysłów (zob. widzenie fotopowe, widzenie skotopowe, widzenie mezopowe).
2. słuch – odbieranie dźwięków za pomocą ucha, w którym drgania powietrza (fale akustyczne) są zamieniane na wrażenia słuchowe. Jest rozpoznawane natężenie fali (głośność) i częstotliwość fali (wysokość dźwięku).
3. smak – związany z językiem i jamą ustną. Rejestruje cząsteczki chemiczne. Istnieją co najmniej cztery rodzaje receptorów na języku, dlatego czasem są uważane za cztery różne zmysły, zwłaszcza że każdy z receptorów przekazuje informacje do innej części mózgu. Cztery znane receptory wykrywają smak słodki, słony, kwaśny i gorzki. Piąty receptor, „umami”, został odkryty w 1908 i jego istnienie zostało potwierdzone w 2000. Receptor umami rozpoznaje kwas glutaminowy występujący w mięsie i będący przyprawą (jako glutaminian sodu). Istnieją także hipotezy, według których człowiek potrafi również rozpoznawać smak „metaliczny” i smak tłuszczu.
4. węch – związany z nosem, rejestruje cząsteczki chemiczne (odoranty). W przeciwieństwie do smaku, zapach rozpoznawany jest przez setki różnych receptorów, z których każdy rozpoznaje inne cząsteczki.
5. dotyk – dostarcza informacji o fakturze, kształcie i rozmiarze przedmiotów. Składa się z tysięcy receptorów znajdujących się na całej skórze. Najwięcej jest ich na opuszkach palców, a najmniej na plecach.
Zmysły „nowe”, według różnych propozycji.
6. nocycepcja – odpowiada za odczuwanie bólu skóry, stawów i narządów.
7. zmysł temperatury – odpowiada za odczuwanie temperatury wewnątrz i zewnątrz organizmu.
8. zmysł równowagi – zmysł odpowiedzialny za położenie ciała w przestrzeni. Jego narządem są kanaliki półkoliste w uchu.
9. propriocepcja – zmysł ułożenia części ciała względem siebie oraz napięcia mięśniowego. Dzięki niemu człowiek wie, gdzie znajdują się jego poszczególne części ciała, nawet bez ich widzenia.
10. percepcja czasu – zmysł odpowiadający za odmierzanie czasu przez mózg człowieka.

</doc>
<doc id="143012" url="https://pl.wikipedia.org/wiki?curid=143012" title="Soldier of Fortune (seria)">
Soldier of Fortune (seria)

Soldier of Fortune – seria gier FPS, w których głównym bohaterem jest John Mullins, obecnie emerytowany żołnierz armii USA. W trzeciej części gry, zamiast Mullinsa pojawił się Thomas Mason (postać fikcyjna). 
W ramach serii zostały wydane:

</doc>
<doc id="143014" url="https://pl.wikipedia.org/wiki?curid=143014" title="Quake III">
Quake III



</doc>
<doc id="143016" url="https://pl.wikipedia.org/wiki?curid=143016" title="Odlotowe agentki">
Odlotowe agentki

Odlotowe agentki (ang. "Totally Spies!", 2001–2008, 2013–2014) – kanadyjsko-francuski serial animowany, wyprodukowany przez studio Marathon.
Wersja polska produkcji została opracowana przez: IZ-Text Katowice (sezony 1–5) oraz Master Film (sezon 6). 
W latach 2002–2004 serial nadawany był przez kanał Fox Kids, a od 2005 do 2009 roku przez Jetix. Od 1 marca do 30 listopada 2011 serial był wyświetlany na kanale Disney XD, od 30 stycznia 2012 był emitowany także w Disney Channel, a od 3 czerwca 2013 – na kanale Nickelodeon Polska.
W latach 2005–2006 serial został wyróżniony nagrodą na gali Jetix Kids Awards Polska w kategorii „Najlepszy serial Jetix”. 
Pierwszy sezon serialu składający się z 26 odcinków, dostępny jest również na platformie VOD Netflix.
Na początku 2022 roku poinformowano o produkcji siódmego sezonu, który ma być rebootem historii z pierwszych sześciu serii.
Fabuła.
Bohaterkami są trzy uczennice liceum w Beverly Hills: rudowłosa intelektualistka Sam, blond zakupoholiczka i flirciara Clover oraz urocza brunetka Alex. Dziewczyny mają rywalkę, Mandy, która jest najbardziej znienawidzona przez Clover, gdyż obie walczą ze sobą o status najpopularniejszej dziewczyny w szkole. Po ukończeniu liceum podejmują studia na Uniwersytecie Mali-U.
Nastolatki pracują dla tajnej, Światowej Organizacji Ochrony Ludzkości (WOOHP, "World Organization of Human Protecting"), której założycielem i szefem jest Jerry Lewis. Z czasem dołączają do elity agentów dzięki awansowi na Superagentki.
Z fabułą serialu powiązany jest inny serial animowany produkcji Marathon o nazwie "Superszpiedzy", który również opowiada o agentach WOOHP.
Wersja polska.
Sezony 1–5.
Opracowanie: na zlecenie Fox Kids / Jetix IZ-Text Katowice
Udźwiękowienie: Supra Film 
Tekst polski:
Redakcja: Wojciech Zamorski 
Dźwięk:
Montaż: Iwo Dowsilas i Grzegorz Grocholski 
Reżyseria:
W polskiej wersji wystąpili m.in.:
Postaciom drugoplanowym głosów użyczyli również: Mirosław Neinert, Dariusz Stach, Wiesław Sławik, Ryszarda Celińska, Izabella Malik, Tomasz Śliwiński, Agnieszka Wajs, Agnieszka Kwietniewska, Krzysztof Korzeniowski, Piotr Polak, Magdalena Korczyńska, Ziemowit Pędziwiatr, Wiesław Kupczak, Katarzyna Wysłucha, Tomasz Zaród, Zbigniew Wróbel, Robert Talarczyk, Dariusz Niebudek i Agnieszka Uchrońska.
Sezon 6.
Wersja polska: na zlecenie Nickelodeon Polska – Master Film
Reżyseria: Agata Gawrońska-Bauman
Dialogi: Magdalena Dwojak
Dźwięk i montaż: Jacek Osławski
Kierownictwo produkcji: Romuald Cieślak
Tekst piosenki: Andrzej Brzeski
Piosenkę śpiewały: Magdalena Tul i Katarzyna Łaska
Opracowanie muzyczne: Piotr Gogol
Nadzór merytoryczny: Katarzyna Dryńska
W polskiej wersji wystąpili m.in.:
Postaciom drugoplanowym głosów użyczyli również m.in.: Adam Pluciński, Krzysztof Szczerbiński, Paweł Ciołkosz, Przemysław Stippa, Izabella Bukowska-Chądzyńska, Anna Gajewska, Michał Podsiadło, Rafał Fudalej, Grzegorz Kwiecień, Agata Gawrońska-Bauman, Marta Dobecka, Monika Wierzbicka, Józef Pawłowski, Joanna Kudelska, Janusz Zadura, Krystyna Kozanecka, Przemysław Wyszyński, Ilona Kuśmierska, Robert Jarociński, Elżbieta Kijowska, Janusz Wituch, Jacek Król, Jakub Szydłowski, Włodzimierz Press, Jolanta Wołłejko, Otar Saralidze, Agnieszka Głowacka, Waldemar Barwiński, Barbara Kałużna, Katarzyna Tatarak, Jan Piotrowski, Paweł Szczesny i Paulina Komenda.
Media.
Gry PC:
Książki:

</doc>
<doc id="143017" url="https://pl.wikipedia.org/wiki?curid=143017" title="Wierzba nibyzielna">
Wierzba nibyzielna



</doc>
<doc id="143021" url="https://pl.wikipedia.org/wiki?curid=143021" title="Henry Moseley">
Henry Moseley

Henry Gwyn Jeffreys Moseley (ur. 23 listopada 1887 w Weimouth, zm. 10 sierpnia 1915 w Gelibolu) – brytyjski fizyk z Uniwersytetu w Manchesterze.
Prowadząc systematyczne badania widma promieniowania rentgenowskiego wysyłanego przez pierwiastki chemiczne wzbudzone oddziaływaniem dużych energii odkrył prawo Moseleya. Określił wielkość dodatniego ładunku jądra nadając koncepcji liczby atomowej sens fizyczny.
Życiorys.
Podczas I wojny światowej zaciągnął się do Royal Engineers i służył jako oficer techniczny do spraw komunikacji. Brał udział w trwającej kilka miesięcy bitwie o Gallipoli w Turcji. Zginął 10 sierpnia 1915, trafiony w głowę przez snajpera podczas wysyłania meldunku.

</doc>
<doc id="143022" url="https://pl.wikipedia.org/wiki?curid=143022" title="Lily Potter">
Lily Potter



</doc>
<doc id="143023" url="https://pl.wikipedia.org/wiki?curid=143023" title="Medyceusze">
Medyceusze

Medyceusze () – florencki ród kupiecki i bankierski, od 1477 r. książęcy.
Dzieje rodu.
Rodzina wywodziła się z wiejskiego regionu Mugello, położonego w górnych partiach rzeki Sieve, prawego dopływu Arno. Wśród legend o początkach rodu jedna z nich wywodzi go od węglarza z Mugello, którego syn został podobno medykiem, skąd nazwisko rodowe Medici i herb – sześć kul (palle), w których dopatrywano się pigułek, a nawet baniek. Według bardziej epickiej wersji protoplasta rodu miał zmierzyć się z olbrzymem, który, nim został pokonany, uderzył z taką siłą nabijaną kamieniami maczugą w tarczę owego pierwszego Medyceusza, że uczynił w niej sześć okrągłych wgłębień.
Nie wiadomo kiedy Medyceusze sprowadzili się do Florencji, ale w roku 1201 w kręgach bogatego mieszczaństwa pojawił się Sylwester Medyceusz zwany Chiarissimo, właściciel kilku domów przy Mercato Vecchio. W roku 1251 inny przedstawiciel rodu, Jan Medyceusz , brał udział w działaniach wojennych przeciw Lombardii. Nie była to jednak rodzina zbyt zamożna. W roku 1400 szacowano jej majątek na 304 floreny, podczas gdy np. Strozzich na 2062 floreny.
Wybił się dopiero Vieri Medyceusz , który ze swym wspólnikiem Jakubem Venturim założył filię swego przedsiębiorstwa w Wenecji. W roku 1382 przyjął do spółki kuzyna Franciszka , a w trzy lata później jego brata, Jana , który miał być znany w historii rodu jako Jan Bicci . Bicci, a następnie jego syn Kosma , stali się twórcami wielkiej fortuny rodu Medyceuszy, którą zapoczątkował bank z kapitałem początkowym 10 000 florenów, ale już w roku 1429 majątek sięgnął 180 000, bowiem zarządzał pośrednio pożyczkami udzielanymi papiestwu, ciągnąc zyski z prałatur, opactw i przeorstw w całej Europie.
Między wielkimi rodami Florencji trwała rywalizacja. Rodziny Albizzich, Strozzich i Uzzano nieprzychylnie spoglądały na dawny pałac Bardich, w którym obecnie zamieszkiwali Medyceusze. Po przegranej wojnie z Lukką i Mediolanem, która spowodowała gwałtowny wzrost podatków, przeciwnicy zdołali doprowadzić do uwięzienia Kosmy, a następnie, w 1433 roku, wygnania. Nie minął jednak rok, gdy Kosma powrócił triumfalnie do Florencji i zdobył władzę oraz wpływy. Przez kolejne trzydzieści lat był faktycznym, chociaż nie tytularnym, przywódcą Florencji. Po śmierci w roku 1464 Kosma Medyceusz (Starszy) otrzymał tytuł Pater Patriae (Ojca Ojczyzny).
Syn Kosmy – Piotr Medyceusz (ur. 1416, zm. 1469) musiał walczyć z zakusami ambitnej oligarchii, ciesząc się poparciem ludu. Miejsce jego zajęli synowie – Wawrzyniec Wspaniały (ur. 1449, zm. 1492) i Julian Medici , który w 1478 padł ofiarą spisku. 26 kwietnia 1478 r. Juliana zakłuto w kościele, a Wawrzyńca zraniono w szyję. Lud stał po stronie Medyceuszy. Rodzinę Pazzich zniszczono, arcybiskupa powieszono. Papież jak pisał Bazylow usiłował robić dobrą minę do złej gry. Rzucił klątwę na Florencję. Chciał z nią wojny. Wawrzyniec Wspaniały marzył o książęcej godności. Wydawał pieniądze zarówno na kulturę jak i na wystawne życie. Był podobno „nienasyconym mistrzem w kunszcie miłości”. Wawrzyniec, wychowany niezwykle starannie, poeta i mówca, zrobił z Florencji stolicę uczonych i artystów (m.in. Poliziano, Pico della Mirandola, Marzilio Ficino i Michał Anioł), wzbogacił znacznie założoną przez dziadka bibliotekę medycejską.
Młodszy syn Wawrzyńca Jan Medyceusz w 1513 został papieżem jako Leon X. Drugim Medyceuszem, który w XVI wieku zasiadł na tronie papieskim, był Juliusz Medici (w 1523 jako Klemens VII). Z władców Florencji wyróżnili się Kosma I Medyceusz (ur. 1519, zm. 1574), bardzo wykształcony, rządził samowładnie (od 1537), w kwietniu 1555 zdobył Sienę, założył galerię słynnych mistrzów, próbował sił jako literat w "Viaggio per l’alta Italia." W 1569 papież Pius V mianował go wielkim księciem Toskanii. Kosma II Medyceusz (ur. 1590, zm. 1621), zapewnił fladze toskańskiej poważanie na całym Morzu Śródziemnym. Z kobiet dwie zasiadły na tronie francuskim: Katarzyna Medycejska, żona Henryka II, i Maria Medycejska, żona Henryka IV. Ród Medyceuszy wygasł w 1737.
Medyceusze odegrali wybitną rolę polityczną i kulturalną w dziejach Włoch. Posiadali największy w średniowiecznych Włoszech dom bankowy (założony w 1397 we Florencji) z filiami w Rzymie, Mediolanie i wielu miastach zachodniej Europy. Byli bankierami władców europejskich, m.in. królów angielskich. Ród wydał trzech papieży (Leon X, Leon XI, Klemens VII) oraz dwie królowe francuskie (Katarzyna Medycejska i Maria Medycejska).
Medyceusze wznieśli bazylikę San Lorenzo, wiele pałaców i willi.
Drzewo genealogiczne.
 – papieże
 – królowie Francji
 – królowie Hiszpanii
 – królowie Anglii i Szkocji
 – władcy Niemiec
Medyceusze, linie boczne.
 Potrone Medici (1046-1102)
 Potrone Bono Medici (1069-1123)
 Potrone Bernard Medici (1099-1147)
 Giambuono Medici (1131-1192)
 └ ─ Chiarissimo Medici (zm. po 1210)
 └ ─ Filip Lippo de 'Medici
 ├ ─ Averardo de’ Medici (zm. po 1280)
 │ └ ─ Averardo de 'Medici (zm. przed 1319)
 │ ├─Salvestro zwany Chiarissimo
 │ │ Averardo Bicci de 'Medici (zm. po 1357)
 │ │ └─ →Jan Bicci de 'Medici główna linia Rodu wymarła w 1743 roku)
 │ └─Giovenco de 'Medici
 │ Julian detto Giovenco de 'Medici
 │ │ Julian de 'Medici
 │ │ │ └─[3 pokolenia...]
 │ │ │ Raffael de 'Medici
 │ │ │ ├─Franciszek de 'Medici
 │ │ │ │ └─Raffael de 'Medici (zmarł w 1628 r.), markiz Castellina od 1628, potomkowie wymarli w 1705 r.
 │ │ │ │ └─Julian de 'Medici (1574-1636), arcybiskup
 │ │ │ └─Juliusz de 'Medici
 │ │ │ └─[4 pokolenia...]
 │ │ │ └─Franciszek Józef de 'Medici, markiz Castellina, ożenił się z Małgorzatą Tornaquinci
 │ │ │ └─→ Ród Medici-Tornaquinci linia wciąż istnieje
 │ │ └─Antoni de 'Medici
 │ │ └─[2 pokolenia...]
 │ │ Oktawian de 'Medici (1484-1546), mąż Bartlomei Giugni, a później Franciszki Salviati
 │ │ ├─Bernard de 'Medici (zm. po 1576), mąż Julii de’ Medici, zakupił Ottaiano
 │ │ │ └─Aleksander de 'Medici (zm. 1606), generał milicji papieskiej
 │ │ │ ├─(3) Bernard de 'Medici (zmarł przed 1620), książę Ottaiano, tytuł przyznany przez króla Hiszpanii
 │ │ │ │ gałąź książąt Ottaiano
 │ │ │ └─→ Oktawian de 'Medici, książę Ottaiano
 │ │ │ ├─→ gałąź nadal istnieje
 │ │ │ └─[6 pokoleń...]
 │ │ │ └→ Franciszek de 'Medici (1808-1857), kardynał
 │ │ └─→ papież Leon XI, kardynał Alessandro de 'Medici (1536-1605)
 │ └─→ Francesco de 'Medici – (2) ród wymarł w 1820 roku
 └─Chiarissimo de 'Medici (XIII w.)
 ├─Lippo de 'Medici
 │ ├─Alamanno de 'Medici (zm. 1355)
 │ │ └─Salvestro de 'Medici de 'Medici (zm. 1381), pierwszy polityk z rodziny
 │ │ └─ → (4) ród wymarł w 1742 r.
 │ ├─Henryk de 'Medici (zm. 1348) → ród wymarł w 1670 roku
 │ ├─Bonino de 'Medici → ród wymarł wymarły w 1749 r.
 │ └─Cambio de 'Medici (zm. po 1356)
 │ └─Vieri de 'Medici (zm. 1395)
 │ └─→ (5) ród wymarł w 1732 r.
 └─Giambuono de 'Medici → ród wymarły w 1771 r.
 ? (6) ─ Bernardyn Medici
 └ ─ Jan Jakub Medici (1498/55)
 └ ─ papież Pius IV (Giovanni Angelo Medici, Mediolan 1499 – Rzym, 1565)

</doc>
<doc id="143026" url="https://pl.wikipedia.org/wiki?curid=143026" title="Wytwórnia Filmowa „Czołówka”">
Wytwórnia Filmowa „Czołówka”

Czołówka, także CZOŁÓWKA Wytwórnia Filmowa Wojska Polskiego, obecnie oficjalna nazwa: Wytwórnia Filmowa „Czołówka” – polska wytwórnia filmowa.
Formalnie założona w 1958 w Warszawie, jednakże jej początki sięgają czasów II wojny światowej. W 1943, w Związku Radzieckim przy powstającym Wojsku Polskim, filmowcy, którzy wcześniej pracowali w wytwórniach sowieckich, stworzyli Czołówkę Filmową Wojska Polskiego, realizującą kroniki i filmy dokumentalne (m.in. "Przysięgamy ziemi polskiej" (1943) i "Majdanek – cmentarzysko Europy" (1944) reż. Aleksander Ford, "Bitwa o Kołobrzeg" (1945) reż. Jerzy Bossak). Po zakończeniu wojny Czołówka stała się pierwszym ośrodkiem produkcji filmowej w kraju. Zapoczątkowała realizację Polskiej Kroniki Filmowej i przyczyniła się do odrodzenia polskiej kinematografii (wytwórnia filmowa w Łodzi).
Od 1958 jako samodzielna wytwórnia filmowa podległa Głównemu Zarządowi Politycznemu Wojska Polskiego (GZP WP) MON realizowała filmy o tematyce wojskowej lub propagandowej. 
Później, jako przedsiębiorstwo niezwiązane z wojskiem, nadzorowane przez Ministra Kultury i Sztuki; specjalizowało się w filmach dokumentalnych. Zrzeszone w Krajowej Izbie Producentów Audiowizualnych.
Od 1 stycznia 2010 funkcjonuje jako Zakład „Czołówka” w Wytwórni Filmów Dokumentalnych i Fabularnych, zaś samodzielna wytwórnia została zlikwidowana.

</doc>
<doc id="143027" url="https://pl.wikipedia.org/wiki?curid=143027" title="Tamaryszkowate">
Tamaryszkowate

Tamaryszkowate ("Tamaricaceae" Link) – rodzina roślin okrytonasiennych. Zaliczanych jest tu 5 rodzajów roślin z 90 gatunkami o pędach drewniejących, z drobnymi liśćmi i kwiatami. Są one halofitami, kserofitami lub reofitami. Największe ich zróżnicowanie występuje na obszarze śródziemnomorskim i dalej na wschodzie, po Azję Środkową. Przedstawiciele występują na znacznej części Europy, Azji i północnej Afryki, gatunki zawleczone do Ameryki Północnej, Południowej i Australii zadomowiły się tam i stały się inwazyjne. W Europie środkowej występuje tylko września pobrzeżna ("Myricaria germanica"), uprawiane są rośliny z rodzaju tamaryszek ("Tamarix"). 
Tamaryszki sadzone są jako ozdobne, ale też często dla ochrony gleby na obszarach suchych i wzdłuż wybrzeży, dlatego że odporne są na zasolenie, zalewy i susze, a ich silne korzenie chronią grunt przed erozją. Giętkie pędy wykorzystywane bywają w plecionkarstwie. Poza tym zbiera się z nich galasy będące surowcem do produkcji tanin, a z wrześni pobrzeżnej wytwarza się czarny barwnik. 
Systematyka.
Rodzina siostrzana dla pomorzlinowatych w kladzie polygonids w obrębie rzędu goździkowców. W obrębie rodziny klad bazalny tworzy rodzaj "Reaumuria".

</doc>
<doc id="143031" url="https://pl.wikipedia.org/wiki?curid=143031" title="Prawo Moseleya">
Prawo Moseleya

Prawo Moseleya – empiryczne prawo fizyczne mówiące, że pierwiastki kwadratowe z częstotliwości linii widm rentgenowskiego formula_1 pierwiastków chemicznych różniących się liczbą atomową Z układają się na linii prostej:
gdzie:
Prawo powyższe zostało sformułowane w 1913 roku przez Henry’ego Moseleya.
Można je też zapisać dla częstotliwości promieniowania jako notacja Siegbahna
lub dla energii kwantów promieniowania rentgenowskiego (odpowiada energii przejść elektronowych w atomie):
gdzie:
Widma rentgenowskie pierwiastków chemicznych, tzw. widma charakterystyczne, układają się w charakterystyczne serie nazywane formula_17 (seria formula_18 odpowiada największej energii), których najbardziej energetyczne linie oznaczane są odpowiednio formula_19
Prawo Moseleya było wykorzystane do odkrycia „brakujących pierwiastków”, np. Hf prawie identyczny chemicznie z cyrkonem Zr został zidentyfikowany w 1923 roku dzięki swojemu widmu rentgenowskiemu przez Holendra Dirka Costera i Węgra György von Hevesy’ego.

</doc>
<doc id="143033" url="https://pl.wikipedia.org/wiki?curid=143033" title="HDD">
HDD



</doc>
<doc id="143035" url="https://pl.wikipedia.org/wiki?curid=143035" title="Ręczny karabin maszynowy">
Ręczny karabin maszynowy

Ręczny karabin maszynowy (rkm) – najlżejszy typ karabinu maszynowego o masie do ok. 10 kg, przystosowany do prowadzenia ognia z lekkiej dwunożnej podstawy.
Charakterystyka.
Rkm wyposażany jest w chłodzoną powietrzem lufę i najczęściej zasilany z wymiennych magazynków. Względem ciężkich karabinów maszynowych (ckm) cechuje się mniejszą szybkostrzelnością praktyczną i donośnością, jednak znacznie większą mobilnością. Przeznaczony jest do prowadzenia ognia punktowego krótkimi seriami (3-6 strzałów), stanowiąc broń wsparcia drużyny piechoty. Do jego efektywnej obsługi wymaganych jest przynajmniej dwóch ludzi (celowniczy i ładowniczy), jednak w wyjątkowych sytuacjach może być również obsługiwany przez jedną osobę.
Historia.
Rkm-y pojawiły się jako alternatywa dla cechujących się bardzo niską mobilnością ciężkich karabinów maszynowych (ckm). Znacznie lżejszy (a zarazem mobilniejszy) rkm stanowił zatem skuteczną broń wsparcia możliwą do wykorzystania również w charakterze ofensywnym. Pierwsze egzemplarze tego typu broni projektowano jeszcze przed I wojną światową (np. duński Madsen), jednak dopiero w trakcie tego konfliktu zyskały na popularności (np. francuski Chauchat, amerykański BAR). W taktyce defensywnej przewidywano stosowanie ich tuż po zakończeniu ostrzału artyleryjskiego, jako broni umożliwiającej rozpoczęcie szybkiego i stosunkowo intensywnego ostrzału nacierającego przeciwnika, przed zajęciem pozycji przez obsługi ckm-ów. Natomiast w taktyce ofensywnej rkm towarzyszył nacierającej piechocie uzbrojonej w karabiny powtarzalne jako broń wsparcia, zwiększając siłę ognia pododdziału. Rkm-y tego okresu cechowały się zasilaniem magazynkowym oraz stosowaniem ciężkich niewymiennych luf, co wymuszało prowadzenie ognia krótkimi seriami, zapewniając niższą siłę ognia względem ckm-u.
W okresie międzywojennym trwał intensywny rozwój tej klasy broni efektem czego na wyposażeniu poszczególnych armii pojawiały się coraz to nowe i doskonalsze technicznie modele (np. brytyjski Bren, radziecki DP). Opierały się one jednak na tej samej koncepcji co modele wcześniejsze (niewymienna lufa, zasilanie magazynkowe amunicją karabinową). W odmiennym kierunku podążyła armia niemiecka opracowując uniwersalny karabin maszynowy (ukm) MG34. Broń ta wyposażona była w szybko wymienną lufę (odrzucaną po przegrzaniu i zastępowaną zapasową) oraz zasilanie taśmowe, zdolna była zatem do prowadzenia intensywnego ognia jak ckm, a zarazem była niewiele cięższa niż rkm. Mimo to, poza III Rzeszą ukm-y w tym okresie nie przyjęły się na większą skalę, a armie pozostałych państw kończyły II wojnę światową z klasycznymi ckm-ami i rkm-ami.
Wzmożone zainteresowanie ukm-ami przypadło dopiero na okres powojenny, jednak szybko doprowadziło to do wyparcia z użycia ckm-ów i marginalizacji rkm-ów. Co za tym idzie rozwój rkm-ów jako osobnej konstrukcji został zasadniczo zahamowany, a opracowywane nowe modele stanowiły zazwyczaj po prostu modyfikację standardowych karabinów i karabinków automatycznych (np. amerykański M14E2, belgijski FN FALO, radziecki RPK) polegającą głównie na stosowaniu cięższych luf i pojemniejszych magazynków. Rkm-y stały się więc wersjami standardowej broni piechoty, ale lepiej przystosowanymi do prowadzenia intensywniejszego ognia ciągłego. Od końca II wojny światowej nastąpił również stopniowy wzrost popularności amunicji pośredniej stosowanej do zasilania podstawowych karabinków automatycznych, co równocześnie doprowadziło do zaadaptowania jej także w rkm-ach. Zainicjowało to następnie tendencję do stosowania amunicji karabinowej w cięższych ukm-ach, natomiast pośredniej w lżejszych rkm-ach (współcześnie klasyfikowanych w Wojsku Polskim jako tzw. "karabinki maszynowe").
Od lat 70–80 XX w. w niektórych państwach na popularności zaczęły również zyskiwać konstrukcje pośrednie pomiędzy ukm-em a klasycznym rkm-em – zasilane amunicją pośrednią i lżejsze od standardowych ukm-ów, ale wykorzystujące szybkowymienne lufy i zasilanie taśmowe (np. belgijski FN Minimi, izraelski Negev, niemiecki MG4). Rozwiązanie takie umożliwia na krótkich dystansach uzyskanie przez rkm porównywalnej siły ognia do ukm-u.

</doc>
<doc id="143036" url="https://pl.wikipedia.org/wiki?curid=143036" title="Akcelerator 3D">
Akcelerator 3D



</doc>
<doc id="143040" url="https://pl.wikipedia.org/wiki?curid=143040" title="Casio">
Casio

 – międzynarodowe przedsiębiorstwo branży elektronicznej, z siedzibą w dzielnicy Shibuya w Tokio, Japonia.
Firmę Casio założył w kwietniu 1946 r. Tadao Kashio. W 1957 roku dotychczasowa nazwa Kashio Seisakujo została zmieniona na Casio Computer Co. Ltd., a do zarządu przedsiębiorstwa dołączyli pozostali bracia Kashio: Kazuo, Toshio i Yukio. Nazwa przedsiębiorstwa pochodzi od nazwiska prezesa zapisanego w rōmaji i jest dopasowana dla zagranicznego klienta. Zmiana nazwy z Kashio na Casio była tłumaczona możliwością uznania koncernu za firmę włoską, czego Tadao Kashio chciał uniknąć.
Motto firmy to „Kreatywność i wkład” ("Creativity and Contribution").
Przedsiębiorstwo produkuje m.in.: kalkulatory, cyfrowe aparaty fotograficzne, zegarki, projektory, instrumenty muzyczne, drukarki etykiet, palmtopy, kasy fiskalne, telefony komórkowe, keyboardy i elektroniczne tłumacze.
Wcześniej, w latach 80. konstruowane były również syntezatory.
Historia.
1967 – Powstaje pierwszy programowalny kalkulator serii "AL-1000" – Casio Mini. Jest to pierwszy kalkulator osobisty dostępny na rynku. Wyprodukowano około 10 mln sztuk, każda po ~13,000 ¥. Pierwsze produkty Casio zostają eksportowane poza granice Japonii. Założono także biuro w Zurychu – Szwajcaria.
Produkty.
Casio produkuje lub produkowało następujące produkty:

</doc>
<doc id="143042" url="https://pl.wikipedia.org/wiki?curid=143042" title="Wierzbowce">
Wierzbowce

Wierzbowce (Salicales Lindl.) – rząd roślin o zdrewniałych łodygach należący do klasy Rosopsida Batsch. Liczy ok. 400 gatunków. Do rzędu należy jedyna rodzina wierzbowatych.
Systematyka.
Gromada okrytonasienne, podgromada "Magnoliophytina," klasa "Rosopsida", podklasa ukęślowe, nadrząd "Violanae" R. Dahlgren ex Reveal.

</doc>
<doc id="143046" url="https://pl.wikipedia.org/wiki?curid=143046" title="Narządy zmysłów">
Narządy zmysłów

Narządy zmysłów (organa sensuum, sensoria) – narządy wyspecjalizowane w rejestrowaniu docierających do organizmu bodźców ze środowiska zewnętrznego oraz wewnętrznego. Zbudowane są z receptorów oraz ze struktur towarzyszących
. Narządy te są podstawą funkcjonowania zmysłów.

</doc>
<doc id="143050" url="https://pl.wikipedia.org/wiki?curid=143050" title="Wierzbowate">
Wierzbowate

Wierzbowate ("Salicaceae" Mirb.) – rodzina roślin o zdrewniałych pędach należąca do rzędu malpigiowców ("Malpighiales"). Obejmuje 54 rodzaje z ok. 1200 gatunkami. Dawniej włączano tu tylko dwa rodzaje – topola ("Populus") i wierzba ("Salix"), których gatunki są też jedynymi reprezentantami rodziny w polskiej florze. Jej przedstawiciele występują na wszystkich kontynentach z wyjątkiem Antarktydy, w Australii występują nieliczne gatunki tylko na północnym wschodzie kontynentu. 
Systematyka.
Rodzina siostrzana dla "Lacistemataceae", wchodzi w skład kladu wspólnego m.in. z fiołkowatymi i męczennicowatymi w obrębie obszernego rzędu malpigiowców ("Malpighiales"), wraz z którym reprezentuje klad różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe "Dilleniidae" Takht. ex Reveal &amp; Tahkt., nadrząd "Violanae" R. Dahlgren ex Reveal, rząd wierzbowce ("Salicales" Lindl.), rodzina wierzbowate ("Salicaceae" Mirb.).
podrodzina "Samydoideae" Reveal
podrodzina "Scyphostegioideae" Reveal
podrodzina "Salicoideae" Arnott
plemię "Homalieae" (R. Brown) Dumortier
plemię "Bembicieae" Warburg
plemię "Prockieae" Endlicher
plemię "Abatieae" Bentham &amp; J. D. Hooker
plemię "Scolopieae" Warburg
plemię "Saliceae" Reichenbach
Rodzaj o niejasnej pozycji ("incertae sedis"): "Oncoba" Forssk.

</doc>
<doc id="143054" url="https://pl.wikipedia.org/wiki?curid=143054" title="Carl Friedrich Benz">
Carl Friedrich Benz



</doc>
<doc id="143055" url="https://pl.wikipedia.org/wiki?curid=143055" title="Czołówka (WF)">
Czołówka (WF)



</doc>
<doc id="143057" url="https://pl.wikipedia.org/wiki?curid=143057" title="Zenon Grocholewski">
Zenon Grocholewski

Zenon Grocholewski (ur. 11 października 1939 w Bródkach, zm. 17 lipca 2020 w Rzymie) – polski duchowny rzymskokatolicki, doktor prawa kanonicznego, biskup od 1983, arcybiskup od 1991, kardynał od 2001 (najpierw w stopniu diakona, w 2011 promowany do stopnia prezbitera), sekretarz Najwyższego Trybunału Sygnatury Apostolskiej w latach 1982–1998, prefekt Najwyższego Trybunału Sygnatury Apostolskiej w latach 1998–1999, prefekt Kongregacji ds. Edukacji Katolickiej w latach 1999–2015.
Życiorys.
Młodość i wykształcenie.
Urodził się 11 października 1939 w Bródkach, dokąd z Sępolna w początkowych tygodniach II wojny światowej przeniosła się jego rodzina. Po zakończeniu działań wojennych wraz z rodziną osiadł w Miedzichowie. Jego bratem był inżynier Stefan Grocholewski. Od 1953 kształcił się w Niższym Seminarium Duchownym w Wolsztynie.
W latach 1957–1963 odbył studia w Arcybiskupim Seminarium Duchownym w Poznaniu. Święceń diakonatu udzielił mu 27 maja 1962 w archikatedrze poznańskiej miejscowy arcybiskup metropolita Antoni Baraniak, który 26 maja 1963 w tym samym miejscu wyświęcił go na prezbitera.
W latach 1966–1972 kontynuował studia w zakresie prawa kanonicznego na Papieskim Uniwersytecie Gregoriańskim w Rzymie, uzyskując w 1968 licencjat (za pracę otrzymał złoty medal uczelni), a w 1972 doktorat na podstawie dysertacji "De exclusione indissolubilitatis ex consensu matrimoniali eiusque probatione. Considerationes super recentiores sententias rotales" (nagrodzoną złotym medalem papieskim). W latach 1968–1969 i 1972–1974 kształcił się w Studium Rotalnym, zdobywając dyplom adwokata rotalnego. W międzyczasie odbył kursy językowe we Francji i Niemczech.
Prezbiter.
W latach 1963–1966 był wikariuszem w parafii Chrystusa Odkupiciela w Poznaniu. W czasie studiów rzymskich posługiwał jako duszpasterz we Włoszech i Niemczech. Od 1972 pracował w Najwyższym Trybunale Sygnatury Apostolskiej, najpierw jako notariusz, od 1977 pełniący obowiązki kanclerza, a od 1980 kanclerz. W 1977 został obdarzony godnością kapelana Jego Świątobliwości.
Działalność naukowo-dydaktyczna.
W latach 1975–1999 na Wydziale Prawa Kanonicznego Papieskiego Uniwersytetu Gregoriańskiego prowadził zajęcia z kanonicznego prawa procesowego, a początkowo także z kanonicznego prawa małżeńskiego. W latach 1980–1984 był wykładowcą kanonicznego prawa administracyjnego na Wydziale Prawa Kanonicznego Papieskiego Uniwersytetu Laterańskiego. Natomiast w latach 1986–1998 wykładał sprawiedliwość administracyjną w Studium Rotalnym. Ponadto w latach 1974–1982 uczestniczył w organizowaniu międzynarodowych kursów "Renovationis canonicae pro iudicibus" na Papieskim Uniwersytecie Gregoriańskim.
Był członkiem Międzynarodowego Stowarzyszenia Studiów Prawa Kanonicznego (od 1970), Towarzystwa Naukowego Katolickiego Uniwersytetu Lubelskiego (od 1983), Międzynarodowego Stowarzyszenia Studiów Prawa Kościołów Wschodnich (od 1987), Stowarzyszenia Kanonistów Polskich (od 1992) i Międzynarodowego Stowarzyszenia Naukowego „Winfried Schulz” (od 1996).
W działalności naukowej zajmował się zagadnieniami z zakresu kanonicznego prawa procesowego i prawa małżeńskiego, filozofii prawa, kultury i edukacji. Opublikował ponad 1500 prac w ponad 20 językach.
Biskup.
21 grudnia 1982 papież Jan Paweł II mianował go sekretarzem Najwyższego Trybunału Sygnatury Apostolskiej i prekonizował biskupem tytularnym Acropolis. Święcenia biskupie otrzymał 6 stycznia 1983 w bazylice św. Piotra w Rzymie. Konsekrował go Jan Paweł II, któremu asystowali arcybiskupi Eduardo Martínez Somalo, substytut ds. ogólnych w Sekretariacie Stanu, i Duraisamy Simon Lourdusamy, sekretarz Kongregacji ds. Ewangelizacji Narodów. Jako dewizę biskupią przyjął słowa "„Illum oportet crescere”" ("On ma wzrastać"). 16 grudnia 1991 został wyniesiony do godności arcybiskupa. 5 października 1998 został mianowany prefektem Najwyższego Trybunału Sygnatury Apostolskiej, co łączyło się z objęciem obowiązków przewodniczącego Sądu Kasacyjnego Państwa Watykańskiego.
15 listopada 1999 Jan Paweł II przeniósł go na stanowisko prefekta Kongregacji ds. Edukacji Katolickiej. Z urzędu został wielkim kanclerzem Papieskiego Uniwersytetu Gregoriańskiego, a także Papieskich Instytutów: Biblijnego, Muzyki Sakralnej, Archeologii Chrześcijańskiej oraz Studiów Arabskich i Islamskich. Równocześnie objął funkcję patrona Papieskiego Wyższego Instytutu Łaciny. Na stanowisku prefekta Kongregacji ds. Edukacji Katolickiej był potwierdzany przez kolejnych papieży: Benedykta XVI 21 kwietnia 2005 i Franciszka 16 marca 2013, który 31 marca 2015 przyjął jego rezygnację z urzędu prefekta.
21 stycznia 2001 papież Jan Paweł II ogłosił go kardynałem, a na konsystorzu 21 lutego 2001 kreował kardynałem diakonem kościoła św. Mikołaja w Więzieniu. Swój kościół tytularny objął 12 maja 2001. Na konsystorzu 21 lutego 2011 został promowany do stopnia kardynała prezbitera w związku z czasowym ustanowieniem diakonii św. Mikołaja w Więzieniu kościołem prezbiterialnym. Uczestniczył w konklawe w 2005, na którym papieżem został wybrany Benedykt XVI, i w konklawe w 2013, w wyniku którego papieżem został Franciszek. 11 października 2019, ukończywszy 80 lat, utracił prawo do udziału w przyszłych konklawe.
Brał udział w pracach nad Kodeksem Prawa Kanonicznego z 1983, reformą Kurii Rzymskiej z 1988 i Prawem Fundamentalnym Państwa Watykańskiego z 2000. W latach 1983–1999 zasiadał w Komisji Dyscyplinarnej Kurii Rzymskiej, w latach 1984–2000 był konsultorem Papieskiej Rady ds. Tekstów Prawnych, w latach 1988–1999 pełnił funkcję przewodniczącego Komisji dotyczącej Adwokatów Stolicy Apostolskiej i przy Kurii Rzymskiej, a w latach 1989–2001 wchodził w skład Papieskiego Komitetu ds. Międzynarodowych Kongresów Eucharystycznych. W latach 1999–2013 zajmował stanowiska prezesa: Papieskiego Dzieła Powołań Kapłańskich, Permanentnej Komisji Interdykasterialnej dotyczącej Formacji Kandydatów do Święceń oraz Permanentnej Komisji Interdykasterialnej ds. Równomiernego Rozmieszczenia Kapłanów w Świecie. W latach 2005–2016 był członkiem Kongregacji ds. Kultu Bożego i Dyscypliny Sakramentów, a w latach 2006–2017 Kongregacji ds. Ewangelizacji Narodów. W 1999 został członkiem Kongregacji ds. Biskupów, w 2000 Papieskiej Rady ds. Tekstów Prawnych, w 2001 Kongregacji Nauki Wiary, w 2006 Najwyższego Trybunału Sygnatury Apostolskiej, w 2015 Kolegium ds. Rozpatrywania Odwołań do Sesji Zwyczajnej przy Kongregacji Nauki Wiary, zajmującego się odwoływaniami w sprawach najcięższych przestępstw popełnianych przez duchownych, a w 2017 sędzią Sądu Kasacyjnego Państwa Watykańskiego. Brał udział w Synodach Biskupów w latach 1998, 2001, 2005, 2008, 2009. W latach 2003–2010 należał do Rady Specjalnej dla Oceanii Sekretariatu Generalnego Synodu Biskupów.
Pełnił funkcję postulatora w procesach beatyfikacyjnych związanych z archidiecezją poznańską Edmunda Bojanowskiego (od 1984) i siostry Sancji Szymkowiak (od 1985).
W 2004 konsekrował sekretarza Kongregacji ds. Edukacji Katolickiej Johna Michaela Millera (2004). Jako współkonsekrator brał udział w sakrach: biskupa pomocniczego turyńskiego Piera Giorgia Micchiardiego (1991), biskupa pomocniczego poznańskiego Marka Jędraszewskiego (1997), prefekta Domu Papieskiego Georga Gänsweina (2013), nuncjusza apostolskiego w Nikaragui Fortunatusa Nwachukwu (2013), nuncjusza apostolskiego w Gwatemali Nicolasa Thévenina (2013) i sekretarza Kongregacji ds. Edukacji Katolickiej Angela Vincenza Zaniego (2013).
Zmarł 17 lipca 2020 w Rzymie. 18 lipca 2020 w bazylice św. Piotra została odprawiona msza żałobna pod przewodnictwem kardynała Leonarda Sandriego, subdziekana Kolegium Kardynałów, po której papież Franciszek odprawił egzekwie żałobne. 25 lipca 2020 został pochowany w archikatedrze poznańskiej. Mszy pogrzebowej przewodniczył delegat papieski kardynał Konrad Krajewski, a obrzędom złożenia trumny do krypty przewodniczył Stanisław Gądecki, arcybiskup metropolita poznański.
Odznaczenia, tytuły, wyróżnienia.
Postanowieniem prezydenta RP Lecha Kaczyńskiego z 9 listopada 2009 został odznaczony Krzyżem Komandorskim z Gwiazdą Orderu Odrodzenia Polski. W 2003 otrzymał chilijski Krzyż Wielki Orderu Zasługi, a w 2005 Wielki Krzyż Zasługi z Gwiazdą i Wstęgą Orderu Zasługi Republiki Federalnej Niemiec.
W 2016 uhonorowano go odznaką honorową „Zasłużony dla Kultury Polskiej” przyznaną przez Ministra Kultury i Dziedzictwa Narodowego, a w 2017 medalem „Pro Patria” nadanym przez Szefa Urzędu do Spraw Kombatantów i Osób Represjonowanych. Przyznano mu też odznaczenia ministerstw edukacji: słowacki Wielki Medal św. Gorazda w 2000 i francuski Order Palm Akademickich w klasie Komandora w 2009.
Zostały mu nadane honorowe obywatelstwa Poznania (2006), Ciechocinka (2006) i gminy Lwówek (2017), a także Trenton (1988) i Princeton (1992) w Stanach Zjednoczonych, Agropoli (1992) i Spezzano Albanese (2012) we Włoszech oraz słowackiej Lewoczy (1997). Ponadto otrzymał medal „Ad Perpetuam Rei Memoriam” Wojewody Wielkopolskiego (2005), medal „Merito de Wratislavia – Zasłużony dla Wrocławia” przyznany przez Prezydenta Miasta Wrocławia (2009) i odznakę honorową „Za zasługi dla województwa wielkopolskiego” (2017), a także odznakę miasta Roggiano Gravina we Włoszech (2008), Nagrodę Prezydenta Rużomberku na Słowacji (2013) i tytuł „Znakomitego Gościa” od Prezydenta Salamanki w Hiszpanii (2015).
Tytuł doktora honoris causa przyznały mu: w Polsce – Akademia Teologii Katolickiej w Warszawie (1998), Katolicki Uniwersytet Lubelski (1999), Uniwersytet im. Adama Mickiewicza w Poznaniu (2004), Uniwersytet Śląski w Katowicach (2010), Uniwersytet Przyrodniczy w Poznaniu (2018) i Uniwersytet Papieski Jana Pawła II w Krakowie (2019), w Niemczech – Uniwersytet w Pasawie (2001) oraz Uniwersytet Ludwika i Maksymiliana w Monachium (2017), w Wielkiej Brytanii – Uniwersytet w Glasgow (2001), na Słowacji – Uniwersytet Komeńskiego w Bratysławie (2002) i Uniwersytet Katolicki w Rużomberku (2013), w Argentynie – Papieski Uniwersytet Katolicki w Buenos Aires (2002) i Katolicki Uniwersytet w Salcie (2013), na Tajwanie – Uniwersytet Fu Jen w Tajpej (2003), w Rumunii – Uniwersytet Bukareszteński (2006), Uniwersytet Babeșa i Bolyaia w Klużu-Napoce (2009) oraz Uniwersytet Aleksandra Jana Cuzy w Jassach (2010), w Chorwacji – Uniwersytet Josipa Juraja Strossmayera w Osijeku (2007), w Stanach Zjednoczonych – Uniwersytet Fordham (2008), w Brazylii – Uniwersytet Katolicki w Goiás (2009), w Hiszpanii – Walencki Katolicki Uniwersytet „San Vicente Mártir” (2009), w Kenii – Katolicki Uniwersytet Wschodniej Afryki w Nairobi (2010), na Węgrzech – Katolicki Uniwersytet Pétera Pázmánya w Budapeszcie (2010), w Wenezueli – Uniwersytet Katolicki del Táchira w San Cristóbal (2012) i w Chile – Papieski Uniwersytet w Valparaiso (2013).
Został uhonorowany także Złotym Laurem Uniwersytetu Warmińsko-Mazurskiego w Olsztynie (2009), Laurem Akademickim Papieskiego Wydziału Teologicznego we Wrocławiu (2009), złotym medalem Bene Merenti Uniwersytetu Papieskiego Jana Pawła II w Krakowie (2014). Otrzymał także Wielki Krzyż – Wybitna Osobowość Akademicka przyznany przez Akademię Hiszpanoamerykańską Nauk Humanistycznych i Ścisłych w Bogocie w Kolumbii (2005).
Przyznano mu tytuł honorowego członka Papieskiej Akademii św. Tomasza z Akwinu (2001), Papieskiej Akademii Teologicznej (2001), Akademii Hiszpanoamerykańskiej Nauk Humanistycznych i Ścisłych w Bogocie (2005), Stowarzyszenia Kanonistów Słowacji (1992), Stowarzyszenia Kanonistów Włoskich (1998), Stowarzyszenia Kanonistów Polskich (1999) i Polskiego Towarzystwa Mariologicznego (2017), a także Towarzystwa im. Hipolita Cegielskiego (2006).
Został laureatem Międzynarodowej Nagrody Bonifacego VIII przyznanej przez Accademia Bonifaciana w Anagni (2005), Nagrody Międzynarodowej „Mons. Pompeo Sarnelli” w dziedzinie kościelnej (2010), Nagrody Międzynarodowej „Tu es Petrus” od Katolickiego Stowarzyszenia Międzynarodowego „Tu es Petrus” (2012), Nagrody im. Księdza Idziego Radziszewskiego Towarzystwa Naukowego KUL za rok 2012, Nagrody im. Bogdana Jańskiego przyznanej przez Konwent Szkoły Wyższej im. Bogdana Jańskiego w Warszawie (2013), Międzynarodowej Nagrody im. Ojca Pio z Pietrelciny (2014) i Diamentowego Feniksa 2017 przyznanego przez Stowarzyszenie Wydawców Katolickich.
Ponadto otrzymał medal honorowy Polonia Semper Fidelis (1998), statuetkę Złotego Hipolita wraz z godnością Wybitnej Osobistości Pracy Organicznej od Towarzystwa im. Hipolita Cegielskiego (2001), Złoty Medal za Zasługi od Stowarzyszenia Kulturowego „Nuovo Club Roma 2000” (2002), Medal prof. Leonarda Lorentowicza nadany przez Kapitułę Stowarzyszenia Przyjaciół Ciechocinka (2004), Wielki Krzyż Fundacji Uniwersyteckiej św. Marcina w Bogocie (2005), Komandorię Missio Reconciliationis przyznaną przez Zarząd Krajowy Ogólnopolskiego Stowarzyszenia Społecznego „Misja Pojednania” (2010), Złoty Medal „Za zasługi dla Związku Oficerów Rezerwy Rzeczypospolitej Polskiej im. Marszałka Józefa Piłsudskiego” (2015) oraz odznakę „Za Wybitne Zasługi dla Związku Kombatantów RP i Byłych Więźniów Politycznych” (2018).

</doc>
<doc id="143059" url="https://pl.wikipedia.org/wiki?curid=143059" title="Seria widmowa">
Seria widmowa

Seria widmowa – seria linii widma emisyjnego lub absorpcyjnego zawsze występujących razem i związanych ze sobą mechanizmem powstawania, np.:
Przykłady serii widmowych to serie widmowe wodoru:
a także serie obserwowane w obszarze rentgenowskim dla metali ciężkich (metale o dużej liczbie atomowej Z).
Poszczególne linie serii widmowych oznacza się literą określająca serię (K, L, M ...) z indeksem określającym linię w danej serii – kolejnymi literami alfabetu greckiego, w razie konieczności (rozszczepienie widma) dodając jeszcze cyfrę, np.:
W danej serii widmowej (określone "n" orbity docelowej) linie odpowiadające przejściom z orbitali o zbliżonej liczbie kwantowej do orbitalu docelowego (małe "n") są wyraźnie oddzielone od innych i mają najniższe w serii energie przejścia (najdłuższe fale). Z kolei linie odpowiadające wysokim "n" (słabo związane elektrony na zewnętrznych powłokach) zagęszczają się tworząc charakterystyczną krawędź odpowiadającą maksymalnej energii w serii, równej energii wiązania elektronu na powłoce docelowej.
Linie i serie widmowe nakładają się z reguły na widmo ciągłe. Całością zajmuje się spektroskopia.

</doc>
<doc id="143060" url="https://pl.wikipedia.org/wiki?curid=143060" title="Czynność prawna">
Czynność prawna

Czynność prawna (łac. "negotium") – czynność konwencjonalna (skonstruowana przez normę prawną) podmiotu prawa cywilnego, zawierająca treść określającą konsekwencje prawne zdarzenia prawnego. Jest to całość zdarzenia prawnego, w skład którego wchodzi co najmniej jedno oświadczenie woli.
Czynności prawne są aktami o doniosłości społecznej, ponieważ kształtują sytuację prawną nie tylko tych podmiotów, które dokonują tych czynności, ale i innych podmiotów „uwikłanych” w stosunki prawne. Zgodnie z art. 56 k.c., czynność prawna wywołuje nie tylko skutki w niej wyrażone, lecz również te, które wynikają z ustawy, z zasad współżycia społecznego i z ustalonych zwyczajów. Dlatego w prawie polskim instytucja czynności prawnej uwzględnia nie tylko akty woli działających podmiotów, ale również interesy innych osób.
Elementy czynności prawnej.
Do elementów czynności prawnej można zaliczyć essentialia negotii (elementy przedmiotowo istotne), naturalia negotii (elementy przedmiotowo nieistotne) oraz accidentalia negotii (elementy dodatkowe, podmiotowo istotne).
W prawie prywatnym międzynarodowym.
Dopuszczalność dokonania czynności prawnej określa prawo właściwe dla czynności prawnej, o którą w danym wypadku chodzi. Według tego samego prawa należy oceniać jej istnienie jako czynności prawnej.
Istnieje zasada, że „dojście do skutku umowy podlega, w możliwie szerokim zakresie, prawu rządzącemu umową”.
Milczenie oblata (adresata oferty) traktuje się na równi z przyjęciem oferty, tylko jeżeli przewiduje to prawo jego miejsca zamieszkania lub siedziby.

</doc>
<doc id="143061" url="https://pl.wikipedia.org/wiki?curid=143061" title="Klemens III (antypapież)">
Klemens III (antypapież)

Klemens III, właśc. Wibert z Rawenny (ur. ok. 1025 w Parmie, zm. 8 września 1100 w Civita Castellana) – antypapież w dniu 25 czerwca 1080 oraz w okresie od marca 1084 do 8 września 1100. Jego schizma (tzw. schizma wibertyńska) wiąże się z tzw. sporem o inwestyturę między cesarstwem a papieżem Grzegorzem VII i jego następcami realizującymi program tzw. reformy gregoriańskiej.
Życiorys.
Pochodził z Parmy z arystokratycznego rodu włoskiego. Przebywał od 1054 na dworze cesarskim w Niemczech i w latach 1058–1063 sprawował urząd kanclerza dla królestwa Italii z nominacji cesarzowej-regentki Agnieszki. W styczniu 1059 brał udział w synodzie w Sutri. Po śmierci papieża Mikołaja II jesienią 1061 poparł antypapieża Honoriusza II. W 1072 cesarz Henryk IV mianował go arcybiskupem Rawenny. Z uwagi na jego wcześniejsze poparcie dla Honoriusza II Aleksander II początkowo wzdragał się przed jego zatwierdzeniem, ostateczne jednak za namową archidiakona Hildebranda zgodził się na jego konsekrację w zamian za przysięgę wierności. Gdy Hildebrand został papieżem Grzegorzem VII, Wibert początkowo z nim współpracował, m.in. uczestnicząc w synodzie rzymskim w marcu 1074, na którym uchwalono statuty przeciw symonii, rychło jednak znalazł się w obozie przeciwnym. Już w 1075 Grzegorz VII go suspendował, a rok później ekskomunikował za udział w synodzie wormackim (styczeń 1076), na którym biskupi niemieccy i północnowłoscy uchwalili depozycję Grzegorza VII.
25 czerwca 1080 podczas obrad synodu w Brixen z poparciem cesarza Henryka IV 30 niemieckich i włoskich biskupów oraz ekskomunikowany kardynał Hugo Candidus, wybrali Wiberta na antypapieża. Przybrał imię Klemens III. Początkowo rezydował w Brescii, gdyż Rzym znajdował się pod kontrolą prawowitego papieża. Na początku 1084 roku Henryk IV zajął jednak zbrojnie Wieczne Miasto. 13 kardynałów przeszło wówczas na stronę antypapieża, poparcia udzieliło mu także wielu przedstawicieli niższego duchowieństwa i ludu rzymskiego. 24 marca 1084 Klemens III został uroczyście intronizowany na Lateranie. W tym samym czasie koronował on Henryka IV na cesarza. Grzegorz VII zdołał jednak utrzymać Zamek Świętego Anioła i po nadejściu normańskich posiłków wyparł wojska cesarskie wraz z antypapieżem z Rzymu. Gwałty popełnione przez Normanów doprowadziły jednak do powstania Rzymian przeciw Grzegorzowi VII, który musiał uciekać z miasta i zmarł na wygnaniu w Salerno 25 maja 1085. Klemens odzyskał kontrolę nad miastem. Poparcia udzieliły mu oprócz Cesarstwa (Niemcy, Burgundia, płn. Italia) także Czechy, Dania, Serbia, Chorwacja i rządzona przez Władysława Hermana Polska, jednak w Cesarstwie znajdowało się kilka silnych ośrodków gregoriańskich.
Do około 1095 pozycja Klemensa III była stosunkowo mocna, choć od czasu do czasu (1086 i 1088) był zmuszany do opuszczania Rzymu przez zwolenników gregoriańskich papieży Wiktora III i jego następcy Urbana II. W 1087 Wiktor III ekskomunikował go na synodzie w Benewencie, jednak większość opinii publicznej w Rzymie i okolicy była po jego stronie. W 1089 przewodniczył synodowi w Rzymie, na którym unieważnił klątwę rzuconą na Henryka IV przez Grzegorza VII, a także ekskomunikował Urbana II i jego zwolenników. Po roku 1093 szala jednak stopniowo zaczęła się przechylać na korzyść Urbana II, który przekupstwem przejął kontrolę nad Lateranem (1094) i zamkiem św. Anioła (1098). Przez ostatnie lata życia Klemens rezydował w różnych miastach w środkowych i północnych Włoszech, m.in. w Rawennie, gdzie do końca życia zachował urząd arcybiskupi. Zmarł w Civita Castellana 8 września 1100.
Ocena pontyfikatu.
Klemens III został wybrany antypapieżem w opozycji do reformatorskiego papieża Grzegorza VII, którego program reform zakładał dążenie do uwolnienia Kościoła spod kurateli władzy świeckiej poprzez zniesienie świeckiej inwestytury, a także zwalczanie symonii oraz nikolaizmu wśród duchownych. Z tego względu w późniejszej katolickiej historiografii Klemens III był przedstawiany jako wróg tych reform i obrońca panujących nadużyć w Kościele. W rzeczywistości różnice między obozem gregoriańskim a Klemensem dotyczyły jedynie stosunku do Cesarstwa i inwestytury świeckiej, natomiast w kwestii pozostałych nadużyć działania Klemensa III były zgodne z postulatami reformatorów, m.in. na wspomnianym wyżej synodzie rzymskim w 1089 podjęto także uchwały przeciwko symonii i nikolaizmowi. Klemens potępiał także powszechną w obozie gregoriańskim praktykę nieuznawania sakramentów udzielanych przez schizmatyków. Dążył do pogodzenia Kościoła łacińskiego z greckim i w tym celu nawiązał kontakt z metropolitą kijowskim Janem II (1080–89) i cesarzem bizantyjskim Aleksym I. Przyczynił się także do zwiększenia roli Kolegium kardynalskiego. Nie był też marionetką cesarza Henryka IV, lecz prowadził własną, niezależną od niego politykę. Choć obóz procesarski (wibertyński) istniał w Kościele do końca sporu o inwestyturę w 1122, nigdy już nie uzyskał takiej pozycji jak za Klemensa III.

</doc>
<doc id="143062" url="https://pl.wikipedia.org/wiki?curid=143062" title="Józef Zator-Przytocki">
Józef Zator-Przytocki

Józef Zator-Przytocki, pseudonim "Czeremosz" (ur. 21 stycznia 1912 w Wicyniu, zm. 26 listopada 1978 w Gdańsku) – polski duchowny rzymskokatolicki, podpułkownik Armii Krajowej.
Życiorys.
Po ukończeniu Szkoły Powszechnej w Wicyniu uczył się w Gimnazjum im. Króla Jana Sobieskiego w Złoczowie. W maju 1930 zdał maturę i został studentem Wydziału Prawa Uniwersytetu Jana Kazimierza we Lwowie. Zrezygnował jednak ze studiów uniwersyteckich i wstąpił do Wyższego Seminarium Duchownego we Lwowie. 29 czerwca 1935 otrzymał w katedrze lwowskiej święcenia kapłańskie z rąk arcybiskupa Bolesława Twardowskiego. Był wikarym i katechetą w Delatynie, po dwóch latach został przeniesiony do kolegiaty w Stanisławowie. Na krótko przed wybuchem II wojny światowej na własną prośbę został kapelanem wojskowym. Po agresji ZSRR na Polskę i okupacji Małopolski Wschodniej przez Armię Czerwoną wrócił do kolegiaty w Stanisławowie. Pomagał w przerzutach oficerów polskich na Węgry i do Rumunii. Zagrożony aresztowaniem przez NKWD ukrył się w seminarium duchownym we Lwowie i w 1940 przez "zieloną granicę" dostał się do niemieckiej strefy okupacyjnej (Generalne Gubernatorstwo). Przy przekraczaniu sowiecko-niemieckiej linii demarkacyjnej zatrzymany przez niemiecki patrol graniczny, jednak został zwolniony przy pomocy niemieckiego oficera, który był katolikiem. Zamieszkał w Krakowie przy ul. Krowoderskiej 48, koło klasztoru Sióstr Wizytek. Zaangażował się w działalność konspiracyjną. Uczył także w tajnych gimnazjach i liceach.
W 1942 został oddelegowany przez kardynała Adama Stefana Sapiehę do pracy duszpasterskiej Polski Walczącej; mianowany zastępcą księdza generała Piotra Niezgody i dziekanem korpusu Armii Krajowej Okręgu Kraków. Został odznaczony Krzyżem Srebrnym Orderem Virtuti Militari (1943), Krzyżem Walecznych, Złotym Krzyżem Zasługi z Mieczami, Medalem Wojska (Polska Obrońcy Swemu) i Krzyżem Armii Krajowej.
W 1945 został przeniesiony do Gdańska i mianowany administratorem parafii Najświętszego Serca Jezusowego we Wrzeszczu. Do 1948 odbudował zrujnowany pod koniec wojny kościół i zorganizował życie parafii. W maju 1948 obronił doktorat na Uniwersytecie Mikołaja Kopernika Toruniu.
W 1948 za działalność w AK został aresztowany przez UB i przewieziony do Warszawy. Osadzony w areszcie śledczym Ministerstwa Bezpieczeństwa Publicznego, a następnie w X pawilonie śledczym na Mokotowie; w 1949 skazany został na 15 lat więzienia. W więzieniu we Wronkach spędził 6 lat. Wyszedł na wolność po amnestii w 1955.
W 1958 otrzymał probostwo kościoła Mariackiego w Gdańsku. Poświęcił się odbudowie świątyni ze zniszczeń wojennych. Zmarł 26 listopada 1978 w czasie odprawiania mszy.
Pochowany został w bazylice Mariackiej. W 2017 trumna ze szczątkami została przeniesiona do nowo utworzonej krypty Kapłanów Gdańskich w bazylice Mariackiej.
Jego nazwiskiem nazwano ulicę w dzielnicy Gdańsk Wrzeszcz.
Ks. Zator-Przytocki jest autorem opublikowanych wspomnień:

</doc>
<doc id="143068" url="https://pl.wikipedia.org/wiki?curid=143068" title="Szarlej">
Szarlej

Szarlej (1934–1935 "Szarlej-Wielkie Piekary"; niem. "Scharley") – dzielnica Piekar Śląskich z najstarszymi śladami osadnictwa w mieście, dawna osada górnicza. Znajduje się tu Wojewódzki Szpital Chirurgii Urazowej, siedziba Urzędu Miasta i Radia Piekary.
Nazwa.
Pochodzenie i znaczenie nazwy Szarlej nie jest jednoznaczne, stąd różne poglądy autorów próbujących je ustalić:
Historia.
Osadnictwo pradziejowe na terenie obecnego Szarleja sięga co najmniej czasów kultury łużyckiej. W XIV wieku istniała tu już osada górnicza. Pierwsza pisemna wzmianka o Szarleju pochodzi z 1534 roku. Na terenie dzielnicy czynne były liczne szyby kopalń rud żelaza i metali nieżelaznych: Wilhelmine, Otto, Szarlej i Nowa Helena.
1 stycznia 1896 roku Szarlej został oddzielony od Niemieckich (Wielkich) Piekar, a zarządcą nowej gminy Szarlej został Niemiec Wilhelm Taube. 1 kwietnia 1934 roku Szarlej został ponownie połączony z Wielkimi Piekarami w gminę Szarlej-Wielkie Piekary, po czym 3 września 1935 nazwę zmieniono na Piekary Śląskie.
23 lutego 1919 roku w Szarleju zawiązało się gniazdo Polskiego Towarzystwa Gimnastycznego „Sokół” na Górnym Śląsku, które w 1920 roku liczyło 265 członków.

</doc>
<doc id="143069" url="https://pl.wikipedia.org/wiki?curid=143069" title="Skutek prawny">
Skutek prawny

Skutek prawny, konsekwencja prawna – następstwo określonych przepisami prawa okoliczności polegające na powstaniu, zmianie lub wygaśnięciu stosunku prawnego. Skutek prawny determinuje sankcja prawna.

</doc>
<doc id="143071" url="https://pl.wikipedia.org/wiki?curid=143071" title="Zapalenia">
Zapalenia



</doc>
<doc id="143072" url="https://pl.wikipedia.org/wiki?curid=143072" title="Patrick Kluivert">
Patrick Kluivert

Patrick Stephan Kluivert (ur. 1 lipca 1976 w Amsterdamie) – holenderski piłkarz grający na pozycji napastnika oraz trener.
Kariera klubowa.
Wychowanek Ajaksu Amsterdam, z którym w 1995 wygrał Ligę Mistrzów (strzelił zwycięską bramkę w finale z Milanem). W 1997 roku przeniósł się do Włoch i przez rok występował w drużynie A.C. Milan.
W 1998 roku przeszedł do FC Barcelona. Tam wraz z Rivaldo tworzył duet środkowych napastników i strzelał więcej bramek niż w Ajaksie. Udane występy przerwała kontuzja kolana, która została źle zdiagnozowana przez sztab medyczny klubu, w wyniku czego zbyt ciężki program rehabilitacji (przygotowany do lekkiej kontuzji) doprowadził do tego, że zamiast miesięcznej przerwy w grze Kluivert nie wybiegał na boisko przez blisko 4 miesiące. Kontuzja pozostawiła po sobie ślad, do końca kariery Kluivert odczuwał ból w kolanie, który nasilał się wraz z wiekiem.
W sezonie 2004/2005 przeniósł się na zasadzie wolnego transferu do Newcastle United. W Premier League Kluivert zdobył sześć bramek oraz strzelił kilka goli w Pucharze UEFA. Po roku pobytu w Newcastle postanowił rozwiązać kontrakt. Miał zagwarantowane takie prawo w umowie w przypadku, gdy drużyna nie zajmie miejsca w pierwszej dziesiątce w tabeli.
W roku 2005 przeszedł do hiszpańskiej Valencii. Tam ponownie powrócił problem z kontuzją kolana, która uniemożliwiała mu regularną grę. Latem 2006 rozwiązał kontrakt.
Następnie Kluivert postanowił przejść na zasadzie wolnego transferu do PSV Eindhoven. Z mistrzami Holandii podpisał roczny kontrakt. Tam Kluivert grał częściej niż w Valencii jednak podobnie jak w poprzednim sezonie nie potrafił dojść do optymalnej formy fizycznej. Z drużyną zdobył tytuł Mistrza Holandii, wywalczony w ostatniej kolejce Eredivisie. Zarząd klubu oraz trener jednak nie chcieli brać odpowiedzialności za zdrowie Kluiverta i postanowili nie przedłużać z nim kontraktu.
W ostatnim dniu letniego okienka transferowego 2007 podpisał roczny kontrakt z Lille OSC. We francuskim klubie spędził ledwie rok.
25 kwietnia 2008 r. pojawiły się plotki, jakoby po sezonie 2007/08 miał dołączyć do drużyny Wisły Kraków. W 2008 roku Kluivert rozpoczął kurs trenerski. Odbywał staże w AZ Alkmaar i PSV Eindhoven. W grudniu 2009 roku ukończył kurs. W styczniu 2010 roku rozpoczął 2-tygodniowe pełnienie funkcji asystenta trenera australijskiego klubu Brisbane Roar. W maju 2010 ogłosił, że na pewno nie wróci na boisko w roli piłkarza, tym samym oficjalnie zakończył karierę piłkarską. Podczas Mistrzostw Świata 2010 był ekspertem Eurosportu. 10 sierpnia 2010 rozpoczął swoją pierwszą poważną pracę trenerską, został asystentem trenera NEC Nijmegen (trwała do końca sezonu). Od sezonu 2010/2011 współpracuje z holenderską telewizją Eredivisie Live, gdzie zajmuje się analizowaniem spotkań. W czerwcu 2011 roku Patrick Kluivert podpisał 2-letni kontrakt z Twente Enschede, na mocy którego będzie pełnił funkcje trenera młodzieżowej drużyny Twente.
Kariera reprezentacyjna.
Już w 1996, mając ledwie 20 lat, wystąpił po raz pierwszy w barwach reprezentacji Holandii na wielkim turnieju, podczas Mistrzostw Europy w Anglii.
W 1998 roku wystąpił na Mistrzostwach Świata we Francji. Na początku turnieju został odsunięty od gry na 2 mecze za uderzenie łokciem zawodnika kadry Belgii Lorenzo Staelensa, a trener Guus Hiddink za karę odsunął go z meczu 1/8 finału z Jugosławią. Wrócił w ćwierćfinale z Argentyną, w którym to strzelił bramkę. Kolejne trafienie dołożył w meczu z Brazylią w półfinale, jednak po rzutach karnych to ostatecznie Brazylijczycy dotarli do finału.
Wystąpił także na Euro 2000 rozgrywanym na boiskach Belgii i Holandii. Został królem strzelców turnieju z 5 trafieniami. W półfinałowym meczu z Włochami nie wykorzystał rzutu karnego, w następstwie czego doszło do konkursu rzutów karnych, tam Kluivert "jedenastkę" wykorzystał, jednak to ostatecznie Squadrra Azzura wyszła z tego meczu zwycięsko.
Kolejny turniej z jego udziałem to Euro 2004 w Portugalii. Kluivert jako jedyny gracz z pola z holenderskiej kadry nie wystąpił ani minuty.
Życie prywatne.
Znany napastnik za swoją popularność zapłacił bardzo dużą cenę. Był pod dużą presją ze strony holenderskich brukowców, które bardzo często wracały do sprawy wypadku, w którym zginął dyrektor jednego z amsterdamskich teatrów, Marten Putman, a jego żona odniosła poważne obrażenia po tym, jak w ich samochód wjechało rozpędzone BMW prowadzone przez Kluiverta, czy też oskarżania go o zbiorowy gwałt na dziewczynie, którego jednak nigdy mu nie udowodniono.
W 2002 roku, na gali MTV Awards w Barcelonie, Kluivert wręczył pokojową nagrodę MTV "Free Your Mind" organizacji 'Football Against Racism', zajmującej się zwalczaniem rasizmu w sporcie. Miesiąc po tym zdarzeniu, w trakcie spotkania Mallorca-Barcelona, każdy kontakt Kluiverta z piłką kwitowany był przez kibiców Mallorki gwizdami, buczeniem i odgłosami wydawanymi przez małpę.
Syn piłkarza, urodzony w 1999 roku Justin Kluivert, również jest piłkarzem. W 2017 roku zadebiutował w barwach Ajaxu Amsterdam.

</doc>
<doc id="143075" url="https://pl.wikipedia.org/wiki?curid=143075" title="RTG">
RTG



</doc>
<doc id="143077" url="https://pl.wikipedia.org/wiki?curid=143077" title="Dąb Mieszko I">
Dąb Mieszko I

Dąb Mieszko I – dąb szypułkowy, pomnik przyrody, jedno z najstarszych drzew w Polsce (ok. 600 lat). Najstarszy oraz drugi (po Upartym Mazurze) pod względem wielkości dąb szypułkowy na Mazowszu. 
Drzewo rośnie w warszawskiej dzielnicy Ursynów, przy odcinku ul. Nowoursynowskiej przebiegającym przy Lesie Natolińskim.
Opis.
Mieszko I ma ok. 600 lat. Jest najstarszym drzewem-pomnikiem przyrody w Warszawie i najstarszym dębem w województwie mazowieckim. Był wielokrotnie poddawany pracom konserwatorskim i pielęgnacyjnym.
Drzewo ma wysokość 18 m. Obwód jego pnia wynosi, według różnych źródeł, 843-846 cm (na wysokości 1,3 m). Na tablicy informacyjnej umieszczonej przy dębie przez Biuro Ochrony Środowiska Urzędu m.st. Warszawy widnieje informacja o obwodzie 864 cm (także na wysokości 1,3 m) i średnicy korony 10 m. 
Mieszko I ma skręcony w dolnej części pień, niską o nieregularnym układzie koronę o średnicy 12 m, którą w górnej części opinają stalowe linki. Większość korony obumarła i stopniowo się wyłamała; przy życiu pozostał jednak bardzo gruby konar rosnący od strony południowej. Znajdującą się w pniu dziuplę wypełniono cegłami i cementem. Było to zgodne z ówczesnymi zaleceniami konserwatorskimi, jak również miało chronić drzewo przed wandalami, którzy mieli zwyczaj rozpalać ogniska i wrzucać śmieci do wnętrza spróchniałego pnia.
W nocy z 16 na 17 czerwca 2019 Mieszko I uległ pożarowi. 17 czerwca przed południem część drzewa ponownie zaczęła płonąć i wezwani strażacy dogaszali ogień. Spaleniu uległa głównie martwa część dębu. W lipcu 2019 nie było wiadomo, czy wysoka temperatura wpłynęła na fizjologię drzewa. Pod koniec 2019 Mieszko I został objęty monitoringiem. W lutym 2020 postępowanie w sprawie podpalenia drzewa zostało umorzone z powodu niewykrycia sprawcy. Wiosną 2020 roku dąb wypuścił liście.
Konserwacja.
W latach 1972–1974 przeszedł konserwację, po której umieszczono na nim tabliczkę informacyjną: "Dąb Mieszko I Ostaniec Puszczy Mazowieckiej wiek około 1000 lat. Uratowany przed zagładą dzięki konserwacji wykonanej specjalnymi metodami w latach 1972–1974 przez Zjednoczone Zespoły Gospodarcze „Inco”". Podana na tabliczce informacja o wieku drzewa jest błędna – późniejsze badania wykazały, że drzewo jest młodsze.
W 1994 dąb posiadał jeszcze zieloną koronę. W 1997 ¾ drzewa zajmowały suche konary. W latach 1996–1997 w Prokuraturze Rejonowej Warszawa-Mokotów toczyło się postępowanie m.in. w sprawie zaniedbań dotyczących opieki nad dębem. 30 września 1997 prokuratura poinformowała, że Mieszko I tak jak i inne drzewa, których dotyczyła sprawa, są pod stałą opieką konserwatora, a przeprowadzone postępowanie nie potwierdziło faktu, jakoby funkcjonariusze odpowiedzialni za opiekę nad pomnikami przyrody przyczynili się do ich zniszczenia.
Jedyny zdrowy konar rosnący od strony południowej jest podtrzymywany przez stalowe podpory. W 2015 wykonano kolejną konserwację podczas której m.in. zbudowano całkowicie nowe podpory i założono pasy podtrzymujące koronę dębu.

</doc>
<doc id="143078" url="https://pl.wikipedia.org/wiki?curid=143078" title="Serie widmowe wodoru">
Serie widmowe wodoru

Widmo wodoru – serie linii widmowych powstających w wodorze:
Ogólny wzór na długość fali fotonu odpowiadającego przejściu pomiędzy dwiema powłokami w atomie wodoru:
gdzie:
gdzie:
Serie widmowe w atomie wodoru to, według orbitalu docelowego:

</doc>
<doc id="143080" url="https://pl.wikipedia.org/wiki?curid=143080" title="Planetarny model atomu">
Planetarny model atomu



</doc>
<doc id="143081" url="https://pl.wikipedia.org/wiki?curid=143081" title="Kazimierz Majdański">
Kazimierz Majdański

Kazimierz Jan Majdański (ur. 1 marca 1916 w Małgowie, zm. 29 kwietnia 2007 w Łomiankach) – polski duchowny rzymskokatolicki, doktor teologii moralnej, biskup pomocniczy włocławski w latach 1963–1979, biskup szczecińsko-kamieński w latach 1979–1992, wiceprzewodniczący Papieskiej Rady ds. Rodziny w latach 1980–1981, arcybiskup ad personam od 1992, od 1992 arcybiskup senior archidiecezji szczecińsko-kamieńskiej. Kawaler Orderu Orła Białego. Brat Walentego Majdańskiego.
Życiorys.
Pochodził z wielodzietnej rodziny robotniczo-rolniczej. W latach 1934–1939 studiował filozofię i teologię w Wyższym Seminarium Duchownym we Włocławku. 7 listopada 1939, jako alumn VI roku, został aresztowany przez gestapo. Był więziony w Sachsenhausen i Dachau, w Dachau został poddany doświadczeniom pseudomedycznym. Po uwolnieniu przyjął święcenia kapłańskie 29 lipca 1945 w Paryżu. Odbył studia doktoranckie w dziedzinie teologii moralnej na uniwersytecie w szwajcarskim Fryburgu. Od 1949 był wikariuszem parafii katedralnej we Włocławku oraz wykładowcą miejscowego seminarium (także jego wicerektorem w latach 1952–1957). W latach 1956–1974 kierował redakcją pisma „Ateneum Kapłańskie”.
19 listopada 1962 został mianowany biskupem pomocniczym diecezji włocławskiej ze stolicą tytularną Zorolus. Sakrę biskupią otrzymał 24 marca 1963 we Włocławku z rąk kardynała Stefana Wyszyńskiego. Pełnił funkcje wikariusza generalnego diecezji i dziekana kapituły katedralnej. Brał udział w II i IV sesji soboru watykańskiego II. Prowadził wykłady w Akademii Teologii Katolickiej, w 1972 habilitował się. W 1975 założył Instytut Studiów nad Rodziną w Łomiankach przy ATK i do 1993 był jego pierwszym dyrektorem.
W marcu 1979 został biskupem diecezjalnym diecezji szczecińsko-kamieńskiej. W okresie sprawowania przez niego funkcji biskupiej powstało Wyższe Seminarium Duchowne w Szczecinie (1981) oraz Instytut Świeckiego Życia Konsekrowanego – Świętej Rodziny (1986). W 1987 był inicjatorem i organizatorem wizyty Jana Pawła II w Szczecinie. Przyczynił się do rozwoju i poszerzenia diecezji, co dało podstawy do podniesienia Szczecina do rangi metropolii w marcu 1992. W tym samym roku ze względu na osiągnięcie wieku emerytalnego został przeniesiony w stan spoczynku i zwolniony z obowiązków duszpasterza diecezji, otrzymał jednocześnie tytuł arcybiskupa ad personam. Uczestniczył w pracach instytucji watykańskich, był wiceprzewodniczącym Papieskiej Rady ds. Rodziny, brał udział w sesji Światowego Synodu Biskupów w 1980.
Osobistym sekretarzem biskupa w latach 1986–1989 był ks. prałat dr Ireneusz Sokalski.
Specjalizował się w teologii małżeństwa i rodziny. W 1982 uzyskał tytuł profesora nadzwyczajnego. Autor książek, m.in.:
Przez wiele lat związany był ze środowiskiem Radia Maryja. Wspierał też Opus Dei, które w 1989 zaprosił do Polski.
Pochowany został w Łomiankach w kaplicy w założonym przez siebie Instytucie Studiów nad Rodziną. W 2007 na Cmentarzu Centralnym w Szczecinie z inicjatywy Stowarzyszenie Czas Przestrzeń Tożsamość posadzono drzewko poświęcone jego pamięci.
Odznaczenia, wyróżnienia, upamiętnienie.
Postanowieniem prezydenta RP Lecha Kaczyńskiego z 11 listopada 2006 został odznaczony Orderem Orła Białego. Wcześniej postanowieniem z 25 kwietnia 1995 prezydent Lech Wałęsa nadał mu Krzyż Komandorski z Gwiazdą Orderu Odrodzenia Polski. W 1991 otrzymał Wielki Krzyż Zasługi z Gwiazdą Orderu Zasługi Republiki Federalnej Niemiec (Großes Verdienstkreuz mit Stern und Schulterband).
Nadano mu honorowe obywatelstwo: Szczecina (1996), Łomianek (2003), Warszawy (2004), Stargardu (2005) i Polic (2005).
W 1992 uhonorowano go tytułem doktora honoris causa Uniwersytetu Szczecińskiego.
W 1990 otrzymał wyróżnienie honorowego członkostwa Instytutu Zachodniego, a w 1995 został odznaczony Medalem Polonia Mater Nostra Est.
W 2020 jego imieniem nazwano nowo budowany odcinek drogi w Szczecinie.

</doc>
<doc id="143091" url="https://pl.wikipedia.org/wiki?curid=143091" title="EUROATOM">
EUROATOM



</doc>
<doc id="143093" url="https://pl.wikipedia.org/wiki?curid=143093" title="Heyah">
Heyah

Heyah – polska marka usług telefonii komórkowej, działającej w systemie prepaid. Operatorem sieci Heyah jest T-Mobile, do której należy także sieć T-Mobile Polska. Do 2009 roku Heyah oferowała jedynie karty SIM, doładowania i usługi, później uzupełniła ofertę o sprzedaż telefonów komórkowych. Logo Heyah jest stylizowany kształt pięciopalczastej dłoni (pierwotnie czerwony, obecnie wielokolorowy) uzupełniony nazwą sieci, dawniej stylizowaną na uliczne graffiti. 
Kampanie reklamowe Heyah charakteryzują się częstymi zmianami stylu. Taka kreacja podyktowana jest dążeniem do zaskakiwania odbiorców. Reklama Heyah zdobyła w 2010 r. nagrodę w Cannes.
Historia.
Usługi telekomunikacyjne pod marką Heyah są świadczone od 13 marca 2004 roku. Polska Telefonia Cyfrowa zainicjowała markę telefonii komórkowej Heyah już w 2003 roku. Grupą docelową była głównie młodzież. Akcję reklamową rozpoczęto w lutym 2004 r. i kontynuowano cały ten rok intensywnie reklamując logo Heyah autorstwa Przemysława Bogdanowicza, w postaci czerwonej dłoni na czarnym tle. W wielu miastach Polski odbyły się sponsorowane przez PTC koncerty (np. 24 kwietnia 2004 WWO – Kraków; Myslovitz – Katowice; Grammatik – Szczecin, Reni Jusis – Białystok). Sponsorowano też kolekcje mody, na których prezentowano markę oraz prowadzono różne konkursy firmowe, m.in. na najciekawszy komiks. PTC współpracowała też z telewizją 4fun.tv, realizując wspólne akcje promocyjne. 
Jesienią 2004 roku rozpoczęła się rozbudowa Heyah Klubu, połączona z jego intensywną promocją. Klubowiczom – użytkownikom Heyah proponowano różne rabaty, a także udostępniono komunikator internetowy, miejsce na prowadzenie własnego bloga i publikację fotografii oraz serwis informacyjny. Klub działał do roku 2010. 
Na początku 2005 wprowadzono możliwość doładowania konta w Heyah poprzez rachunek w banku Inteligo, zwiększono też ofertę produktów i sieć sprzedaży, zainicjowano kolejne konkursy reklamowe, a także sponsorowano Otwarte Mistrzostwa Warszawy w Breakdance oraz Międzynarodowy Festiwal Muzyki Elektronicznej Alt+F4, cykl ekstremalnych zawodów rowerowych downhill i 4cross SuperLiga, Mistrzostwa Polski w Kitesurfingu Free&amp;Style Contest, Festiwal Rocka i Reggae NIE ZABIJAJ, a także Mistrzostwa Polski w Grach Komputerowych CYBERSPORT. 
Jesienią i zimą 2006 odbyły się kolejne imprezy ze sponsorowanych przez markę Heyah cyklów SuperLiga i CYBERSPORT. W styczniu 2007 udostępniono telefoniczną wersję komunikatora Gadu-Gadu. W 2009 Heyah przebudowano internetową stronę główną Heyah, uruchamiając m.in. sprzedaż internetową telefonów (sklep ten nazwano Mix). Rozszerzono też sieć punktów sprzedaży bezpośredniej.
W 2020 roku dokonano zmiany wyglądu logo, charakterystycznej czerwonej dłoni, jako część nowej kampanii reklamowej.

</doc>
<doc id="143094" url="https://pl.wikipedia.org/wiki?curid=143094" title="Model atomu Bohra">
Model atomu Bohra

Model budowy atomu Bohra – model atomu wodoru autorstwa Nielsa Bohra opracowany w 1913 roku. Bohr przyjął wprowadzony przez Ernesta Rutherforda model atomu, według którego elektron krąży wokół jądra jako naładowany punkt materialny, przyciągany przez jądro siłami elektrycznymi.
Model atomu Rutherforda nie przewidywał dyskretnego charakteru widma promieniowania wysyłanego przez atomy oraz nie wyjaśniał ich stabilności. Niels Bohr usunął tę trudność proponując model atomu oparty na dwóch nowych postulatach, sprzecznych z klasyczną elektrodynamiką. Dzięki temu jednak zdołał wyjaśnić pojawianie się linii widmowych gazowego wodoru oraz wyprowadził wzory, pozwalające teoretycznie obliczać długości fal promieniowania elektromagnetycznego emitowanego przez wodór.
Zastosowanie modelu Bohra nie ogranicza się jedynie do atomu wodoru. Model ten jest uniwersalny w tym sensie, że jest słuszny dla układu dwóch dowolnych cząstek naładowanych, które krążą wokół wspólnego środka masy z prędkościami znaczne mniejszymi od prędkości światła. Model ten jest więc poprawny dla układu jednoelektronowego takiego jak atom wodoru, ale też jest słuszny dla pojedynczo zjonizowanego atomu helu, podwójnie zjonizowanego atomu litu itd. Modelem tym można także opisać pozytonium (czyli układ elektron-pozyton) oraz stany Rydberga jakiegokolwiek atomu, tj. takie stany atomowe, w których jeden elektron jest w znacznej odległości od reszty atomu. Model ten może być także użyty do obliczania linii K promieniowania X, pod warunkiem, że doda się dodatkowe założenia (por. prawo Moseleya). W fizyce wysokich energii może być użyty do obliczania mas mezonów zbudowanych z ciężkich kwarków.
W modelu Bohra elektron krąży wokół jądra atomu po orbicie kołowej. Przez analogię do ruchu planet wokół Słońca model ten nazwano „modelem planetarnym atomu”.
Model ten nie wyjaśnia spinu elektronu, nie nadaje się do opisu atomów wieloelektronowych. Został zastąpiony przez dokładniejsze modele kwantowe (patrz niżej).
Postulaty Bohra z mechaniki klasycznej.
Model Bohra jest modelem po części opartym na klasycznej elektrodynamice, zakładającym żeː
(P1) Elektron jest utrzymywany na orbicie kołowej za pomocą sił elektrycznego oddziaływania z jądrem. Siła dośrodkowa jest więc siłą Coulomba
gdzieː
(P2) Całkowita energia elektronu w atomie jest sumą energii kinetycznej oraz energii potencjalnej oddziaływań elektrycznych
Powyższe równania zakładają, że masa jądra jest o wiele większa niż masa elektronu (co jest słuszne, gdyż np. masa protonu jest około 1830 razy większa niż masa elektronu).
Z rozwiązania układu tych równań otrzymuje się, iż energia całkowita jest równa energii kinetycznej ze znakiem minus
oraz
czyliː energia całkowita jest równa połowie energii potencjalnej; energia całkowita jest ujemna i jest odwrotnie proporcjonalna do formula_11 Oznacza to, że trzeba dostarczyć elektronowi energii z zewnątrz, aby przenieść go dalej od protonu. Dla formula_4 dążące do nieskończoności energia rośnie do zera. (Własność, iż całkowita energia jest połową energii potencjalnej jest na mocy twierdzenia o wiriale słuszna dla dowolnych orbit, niekoniecznie kołowych).
Postulaty kwantowe Bohra.
O rewolucyjności podejścia Bohra decydują sformułowane przez niego zasady kwantowe. Postulaty te były wprowadzone "ad hoc," aby uzyskać zgodność przewidywań modelu z eksperymentami.
(P3) Postulat o kwantyzacji orbitalnego momentu pędu elektronu. Z nieskończonej liczby orbit, które dopuszczałaby mechanika klasyczna, elektron może poruszać się tylko po tych, dla których moment pędu elektronu formula_13 jest równy całkowitej wielokrotności stałej Plancka podzielonej przez formula_14 tj.
gdzieː
(P4) Postulat o promieniowaniu. Elektron poruszając się po danej orbicie nie emituje ani nie pochłania energii. Elektron emituje foton, jeżeli spada z orbity wyższej na niższą, a pochłania foton, jeżeli przechodzi z orbity niższej na wyższą; energia emitowanego (pochłanianego) fotonu jest równa różnicy między energią wyższą i niższą elektronu
gdzieː
Kwantowanie promieni orbit oraz energii.
Z postulatu kwantowania momentu pędu wynika, iż promienie orbit oraz energia są skwantowane, tj. mogą przyjmować tylko dyskretne wartości.
Aby to pokazać zauważmy, że pierwsze równanie implikuje zależność prędkości od promienia
Wstawiając tę zależność do wzoru na kwantowanie momentu pędu otrzyma się równanie zależne tylko od formula_24 stąd dostaje się dozwolone promienie orbit
Widać, że promienie orbit rosną proporcjonalnie do kwadratu numeru formula_26 orbity.
Najmniejsza możliwa wartość promienia orbity w atomie wodoru (formula_27) jest nazywana promieniem Bohra i wynosi
Dowolny promień orbity można więc wyrazić w zależności od liczby kwantowej formula_26 oraz formula_30
Ponieważ energia zależy formula_32
więc ostatecznie otrzymamy, iż energia formula_26-tego poziomu jest odwrotnie proporcjonalna do kwadratu liczby kwantowej formula_26 oraz energii formula_36
gdzie formula_36 – energia stanu podstawowego atomu
Podsumowanie.
Z postulatu (P3) o kwantowaniu momentu pędu wynika, że promienie orbit elektronu oraz energie elektronu w atomie są również skwantowane. Promienie te, w szczególności promień atomu wodoru w stanie podstawowym (tzw. promień atomu Bohra) oraz energie można wyznaczyć zakładając, iż elektron podlega prawu klasycznego oddziaływania elektrycznego klasycznego (postulaty (P1) oraz (P2)).
Postulat kwantowy (P4) o promieniowaniu atomu zakłada, że elektron krążąc po określonej orbicie nie emituje promieniowania, wbrew prawu promieniowania klasycznej elektrodynamiki (głoszącemu, iż cząstka naładowana krążąc po orbicie powinna emitować promieniowanie elektromagnetyczne i tracić energię), ale promieniowanie jest emitowane tylko wówczas, gdy elektron zmienia orbitę. Zgodnie z elektrodynamiką klasyczną elektron poruszając się ruchem niejednostajnym wokół jadra powinien promieniować energię w postaci fali elektromagnetycznej, w wyniku czego musiałby „spaść” na jądro już po czasie rzędu 10−6 sekundy i atom przestałby istnieć.
Model Bohra, jakkolwiek będący sztucznym połączeniem mechaniki klasycznej i nowych postulatów kwantowych, daje prawidłowe wyniki dotyczące wartości energii elektronu w atomie wodoru oraz długości fal emitowanych przez wodór (linie widmowe wodoru). Jest też poprawny w odniesieniu do tzw. atomów wodoropodobnych, tj. atomów zjonizowanych tak, że posiadają tylko jeden elektron.
Mimo ogromnego sukcesu modelu, za który Bohr otrzymał w 1922 r. nagrodę Nobla w dziedzinie fizyki, model ten pozostawiał wiele nie rozwiązanych problemów. M.in. nie dało się go zaadaptować do opisu atomów posiadających więcej niż dwa elektrony. Nie można też było za jego pomocą stworzyć zgodnej ze faktami eksperymentalnymi teorii wiązań chemicznych. Także wielkim problemem był fakt, iż model łączył w sobie sprzeczne idee, tj. zakładał postulaty kwantowe sprzeczne z prawami klasycznej elektrodynamiki, mimo iż częściowo na nich opierał się.
Zastąpienie modelu Bohra przez modele kwantowe.
Kolejne, lepsze modele atomu wodoru oraz atomów wieloelektronowych zostały dostarczone przez mechanikę kwantową (równanie Schrödingera 1926 r., równanie Pauliego 1927 r., równanie Diraca 1928 r.) oraz elektrodynamikę kwantową. Modele te pozwalały z coraz lepszą precyzją obliczać długości linii widmowych atomów i cząsteczek odpowiadającą coraz bardziej precyzyjnym pomiarom (np. pomiar przesunięcia Lamba) czy obliczać moment magnetyczny elektronu. Dzięki temu wytłumaczono też spin elektronu i wiązania chemiczne.
Zagadnienie opisu atomu wodoru w ramach mechaniki kwantowej omówiono w artykule Operator Hamiltona - rozdział Hamiltonian elektronu w polu centralnym – zagadnienie atomu wodoru

</doc>
<doc id="143095" url="https://pl.wikipedia.org/wiki?curid=143095" title="Selenit">
Selenit

Selenit – nazwa pochodzi od "gr. selene = księżyc oraz lithos = kamień" ("selenites =" "księżycowy kamień)," nawiązując do specyficznego połysku tego minerału przypominającą księżycową poświatę.
1. bezbarwna, bardzo czysta odmiana gipsu, wykształcona w formie dużych tabliczkowych kryształów.
2. Nazwą selenit określa się też czasami włóknistą odmianę gipsu, wykazującą księżycową poświatę, a niekiedy także efekt kociego oka. Piękne okazy takiego gipsu są znane z Francji, Wielkiej Brytanii, Rosji.
Występowanie.
Miejsca występowania: Meksyk – Naica, St. Eulalia, USA – Kolorado, Utah, Nowy Meksyk (jaskinia Lechuguilla), Kanada – Nowy Brunszwik, Chile – na pustyni Atacama, Francja – okolice Paryża, Włochy – ok. Bolonii, Sycylia, Niemcy – Badenia, Harz, Las Turynski, Hiszpania – Saragossa.
W Polsce: w dolinie Nidy, Sieroszowice, Lubin, Dobrzyń nad Wisłą, Chodzież k. Piły.

</doc>
<doc id="143098" url="https://pl.wikipedia.org/wiki?curid=143098" title="At the Gates">
At the Gates

At the Gates – szwedzka grupa muzyczna wykonująca melodic death metal, znana jako prekursor gatunku. Powstała w 1990 roku w Göteborgu, by po sześciu latach (w 1996) rozpaść się. 18 października 2007 roku grupa została reaktywowana. 21 września 2008 roku grupa zagrała ostatni koncert w Atenach, po którym została ponownie rozwiązana. W grudniu 2010 roku formacja wznowiła działalność.
Historia.
Grupa At the Gates została założona w 1990 roku w Göteborgu. W lutym 1991 roku formacja zarejestrowała ścieżki na pierwszą płytę w Studio Sunlight. Efektem końcowym prac był minialbum zatytułowany "Gardens of Grief". Został wydany przez wytwórnie płytową Dolores Records. Produkcją materiału zajął się Tomas Skogslund. Minialbum zwrócił uwagę wytwórni Peaceville Records. Jakiś czas później został podpisany kontrakt płytowy.
W 1992 roku odbyła się premiera pierwszego albumu studyjnego grupy. Płyta zatytułowana "The Red in the Sky Is Ours" została wydana nakładem Deaf Records (część wytwórni Peaceville Records). W ramach promocji materiału zrealizowany został teledysk do utworu „Kingdom Gone”.
W 1993 roku został wydany drugi album studyjny zespołu zatytułowany "With Fear I Kiss the Burning Darkness". Do utworu „The Burning Darkness” został zrealizowany wideoklip. Po nagraniu płyty grupę opuścił gitarzysta Alf Svensson. Jego miejsce zajął Martin Larsson.
W 1994 roku ukazała się płyta "Terminal Spirit Disease". Album promowany był przez teledysk do utworu „Terminal Spirit Disease”.
W listopadzie 1995 roku nakładem wytwórni Earache Records ukazał się "Slaughter of the Soul" – czwarty album studyjny grupy At the Gates. Produkcją materiału zajął się Fredrik Nordström. Zespół zyskał ogólnoświatowe zainteresowanie, dzięki czemu wyruszył w trasę koncertową po Stanach Zjednoczonych. Teledysk zrealizowany do utworu „Blinded by Fear” był często emitowany w MTV.
Pomimo sukcesów grupy bracia Björler zdecydowali się opuścić formację w 1996 roku. Pozostali członkowie zespołu uznali, że kontynuowanie kariery bez bliźniaków jest niemożliwe. W tym samym roku grupa At the Gates została rozwiązana.

</doc>
<doc id="143099" url="https://pl.wikipedia.org/wiki?curid=143099" title="Dytryk">
Dytryk

Dytryk (ur. po 992, zm. po 1032) – rzeczywisty, bądź tytularny polski książę dzielnicowy, panujący w części państwa polskiego od 1032 do ok. 1033.
Życie i panowanie.
Był synem jednego z przyrodnich braci Bolesława Chrobrego: Świętopełka, Mieszka lub Lamberta; wnuk Mieszka I i Ody. Najmniej prawdopodobnym ojcem Dytryka jest Świętopełk, który zmarł przed 25 maja 992 r. Natomiast z równym prawdopodobieństwem ojcem mógł być zarówno Lambert, jak i Mieszko. Kazimierz Jasiński, za Oswaldem Balzerem przyjmuje Mieszka.
Jedyna o nim wzmianka w "Rocznikach hildesheimskich" określa go jako "patruelis", czyli jako brata stryjecznego Mieszka II.
Imię otrzymał prawdopodobnie po pradziadku, Dytryku margrabim Marchii Północnej.
Urodzony prawdopodobnie w Niemczech, po wygnaniu jego ojca z Polski przez Bolesława Chrobrego. Jego losy przed 1032 rokiem nie są znane. W 1032 roku na zjeździe w Merseburgu został przez cesarza Konrada II przewidziany na jednego z książąt dzielnicowych. Miał objąć prawdopodobnie dawne państwo gnieźnieńskie, czyli Wielkopolskę.
Prawdopodobnie został wygnany z kraju po roku 1033. Wtedy to zmarł Otto Bolesławowic, co dało Mieszkowi II okazję do przejęcia pozostałych dzielnic i ponownego zjednoczenia państwa. Dalsze losy Dytryka nie są znane, podobnie jak małżeństwo, potomstwo, data jego śmierci i miejsce pochówku.
Istnieje także hipoteza według której Dytryk był księciem pomorskim i ojcem lub bratem Siemomysła, a tym samym dał początek piastowskiej gałęzi dynastii książąt pomorskich.

</doc>
<doc id="143100" url="https://pl.wikipedia.org/wiki?curid=143100" title="Werner Schlager">
Werner Schlager

Werner Schlager (ur. 28 września 1972 w Wiener Neustadt) – austriacki tenisista stołowy, o wzroście 176 cm i wadze 70 kg. Członek kadry narodowej i olimpijskiej Austrii w tenisie stołowym. Zawodnik Austriackiego klubu tenisa stołowego SVS Niederossterich. Jest sponsorowany przez japońską firmę tenisa stołowego Butterfly. Były lider rankingu ITTF. Ostatni złoty medalista Mistrzostw Świata w grze pojedynczej spoza Chin (2003).

</doc>
<doc id="143103" url="https://pl.wikipedia.org/wiki?curid=143103" title="Maynard James Keenan">
Maynard James Keenan

Maynard James Keenan, właściwie James Herbert Keenan (ur. 17 kwietnia 1964 w Ravennie) – amerykański wokalista metalowy.
W 2006 roku piosenkarz został sklasyfikowany na 21. miejscu listy 100 najlepszych wokalistów wszech czasów według Hit Parader. Z kolei w 2009 roku został sklasyfikowany na 31. miejscu listy 50 najlepszych heavymetalowych frontmanów wszech czasów według Roadrunner Records.
Życiorys.
Urodził się w rodzinie baptystów. Wstąpił do amerykańskiej armii w 1982. Do 1984 studiował na akademii wojskowej West Point, jednak po pewnym czasie zrezygnował ze służby i przeniósłszy się do Los Angeles, zajął się sztuką. Początkowo nie była to muzyka, lecz projektowanie wnętrz według zasad feng shui.
Karierę muzyczną rozpoczął w latach 80., grając w formacjach Children of the Anachronistic Dynasty (C.A.D.) oraz TexAns (Tex And The Anti Nazi Squad).
W 1990 wraz z Adamem Jonesem, Paulem d’Amour i Dannym Careyem powołał do życia zespół Tool (pierwotnie proponowana przez Keenana nazwa brzmiała 'The Flaming Turds'), obejmując funkcję wokalisty i autora tekstów.
W 1992, podczas pierwszej trasy zespołu, Keenan poznał Billy’ego Howerdela, pracującego jako technik grupy Fishbone, będącej z Toolem na wspólnym tournée. W 1999 Keenan i Howerdel założyli zespół A Perfect Circle (choć plany wspólnego projektu powstały już w 1996), do którego wkrótce dołączyli Paz Lenchantin, Josh Freese i Troy van Leeuwen.
Od połowy lat 90. wraz z m.in. Trentem Reznorem (Nine Inch Nails), Dannym Lohnerem (Nine Inch Nails) i Charliem Clouserem (Nine Inch Nails) przez około dekadę współpracował nad industrialnym projektem muzycznym Tapeworm.
W 2003 wraz z Dannym Lohnerem (ex-Nine Inch Nails, Tapeworm, Black Light Burns i in.) zapoczątkował industrialno-rockowy projekt Puscifer. Pierwsza płyta ukazała się w październiku 2007 pod nazwą "V is for Vagina".
Keenan mieszka w Arizonie, gdzie założył winnicę i produkuje wino pod szyldem założonej przez siebie firmy "Caduceus".

</doc>
<doc id="143105" url="https://pl.wikipedia.org/wiki?curid=143105" title="Siarczan amonu">
Siarczan amonu

Siarczan amonu, , – nieorganiczny związek chemiczny, sól amonowa kwasu siarkowego. Dobrze rozpuszcza się w wodzie.
Otrzymywanie.
Siarczan amonu jest otrzymywany przez rozpuszczanie amoniaku w kwasie siarkowym:
Można go też otrzymywać z zawiesiny gipsu poprzez reakcję z amoniakiem i dwutlenkiem węgla, w wyniku czego powstaje też osad węglanu wapnia:
Po jego odfiltrowaniu roztwór siarczanu amonu odparowuje się.
Zastosowanie.
Dawniej frakcje białek, które wytrącają się z roztworu pod wpływem 50% siarczanu amonu, nazywano globulinami, a białka pozostające w tych warunkach w roztworze – albuminami.

</doc>
<doc id="143108" url="https://pl.wikipedia.org/wiki?curid=143108" title="Kościół św. Antoniego Padewskiego w Ostrowie Wielkopolskim">
Kościół św. Antoniego Padewskiego w Ostrowie Wielkopolskim

Kościół św. Antoniego Padewskiego w Ostrowie Wielkopolskim − modernistyczna bazylika położona w Śródmieściu, przy ulicy Raszkowskiej. W czasie II wojny światowej ocalony przed zniszczeniem dzięki zaangażowaniu mieszkańców i zabiegom działaczy konspiracji.
Historia.
W latach międzywojennych liczba mieszkańców Ostrowa wzrosła dwukrotnie (do ok. 30 tysięcy). Pojawiła się potrzeba budowy drugiej, po kościele św. Stanisława świątyni katolickiej. Kamień węgielny położono, z inicjatywy proboszcza Leona Płotki w 1938 r. Poświęcenie fundamentów nastąpiło 28 września tego samego roku.
Autorem projektu jest poznański architekt Franciszek Morawski. Opierał się on na swoim wcześniejszym projekcie, zgłoszonym na konkurs na Świątynię Opatrzności Bożej. Otrzymał on wówczas "zaszczytną wzmiankę" ("projekt posiada walory architektoniczne, acz nieodpowiednie dla Kościoła Opatrzności"). Do wybuchu II wojny światowej wybudowano kościół w stanie surowym (budowę doprowadzono pod dach), a wieża osiągnęła 2/3 planowanej wysokości. 
Decyzją niemieckich władz okupacyjnych kościół miał zostać rozebrany. Burzenie rozpoczęto od zniszczenia stojącego nieopodal posągu Serca Jezusowego. Informacja o wydarzeniu została natychmiast przekazana na zachód i jeszcze tego samego dnia przekazana w serwisie polskim Radia Londyn. Wielu ostrowian posiadało wówczas nielegalne radioodbiorniki. Po tamtej relacji pod kościołem zabrało się kilkuset mieszkańców, a miejscowy ruch oporu zagroził wysadzeniem sąsiedniego browaru w wypadku kontynuowania rozbiórki (P. Anders "Kalisz, Ostrów Wielkopolski..."). Niemcy odstąpili od swoich zamiarów (kościół zamieniono jednak na magazyn), a decyzja ta została przypieczętowana, między innymi dzięki skrytym zabiegom architektów (Polaka i Niemca), wpisaniem w 1943 r. na niemiecką listę wybitnych dzieł architektury nowoczesnej (M. Olejniczak "Bedeker...").
Według innej koncepcji budowany kościół miał zostać przez władze okupacyjne na nowy ratusz. U prof. Gerharda Graubnera zamówiono nawet dokumentację techniczną, jednak trwający spór między Walterem Hirshem (burmistrzem i właścicielem browaru, który optował za magazynem w tym miejscu) a okupacyjnymi władzami nie dopuścił do realizacji planów.
Kościół ukończono w 1947 r., wieżę w latach 50., otynkowano go w latach 90. Poświęcony został 26 października 1947 r., a konsekrowany w 1997 r. Pierwszym proboszczem został ks. mjr Franciszek Dymarski, obecnym jest osobisty duszpasterz papieski, Honorowy Obywatel Miasta Ostrowa, ks. infułat Tadeusz Szmyt.
Architektura.
Kościół św. Antoniego to trójnawowa, modernistyczna bazylika, otynkowana, z dachem czteropołaciowym i wysokimi, wypełnionymi witrażami oknami. Na balkonie fasady bocznej znajduje się, umiejscowiony wcześnie w ołtarzu głównym, pomnik św. Antoniego z Padwy. Ma on wysokość 3 m i wykuty jest z piaskowca. W przedsionku wejścia bocznego znajduje się głowa Chrystusa ze zburzonego przez hitlerowców pomnika Serca Jezusowego projektu Marcina Rożka.
W bezpośrednim sąsiedztwie znajdują się budynki parafialne z lat 80.: probostwo oraz Dom Katechetyczny im. Jana Pawła II. W pobliżu kościoła znajdują się także: krzyż jubileuszowy oraz głaz z popiersiem Jana Pawła II. Na kościele można znaleźć tablice pamiątkowe: Stowarzyszenia Wychowanków Alma Mater Ostroviensis oraz ku czci: oficerów zamordowanych przez NKWD, (napis: "Odeszli na wieczną wartę. Harcerze i harcerki Hufca ZHP Ostrów Wielkopolski w czasie II wojny światowej 1939-1945") i ks. mjra Franciszka Dymarskiego – pierwszego proboszcza parafii.
Wieża.
Modernistyczna wieża wybudowana jest w formie kampanili – wyodrębnionej z bryły kościoła. Powstała na planie kwadratu, z czterospadowym dachem, zwieńczona krzyżem. Od 1959 r. posiada trzy dzwony (Jan Felczyński). Wieża oraz budynki parafialne są połączone z kościołem biegnącymi ukośnie w stosunku do niego krużgankami, krytymi dwuspadowym dachem, z filarami łączonymi łukami.
Wnętrza.
Witraże pochodzą z 1947 r. Boczne są dziełem pracowni Henryka Nostitz-Jackowskiego, a ufundowany przez zrzeszenie kupców, przedstawiający Trójcę św. witraż nad chórem stworzony został przez Stanisława Powalisza.
Polichromia została wykonana w latach 1977-1978 (Julian Wiącek). Na filarach zawieszone są obrazy świętych i błogosławionych (Julian Wiącek), ponadto w świątyni znajdują się dwa dzieła z XVII wieku: obrazy św. Rozalii i Archanioła Michała.
Ściana frontowa prezbiterium przyozdobiona jest wielką mozaiką przedstawiającą św. Antoniego Padewskiego z Dzieciątkiem Jezus, a jego ściany boczne wykonanymi techniką sgraffito przez Wiktora Ostrzołka fryzami milenijnymi (1966) "Chrzest Polski" i "Święci Polscy". Ponad prezbiterium, pod szczytem nawy, znajduje się fresk "Ostatnia wieczerza", a na jego bokach: po lewej wizerunki św. Piotra i Pawła z 1967 r., po prawej ołtarz z obrazem Matki Boskiej Nieustającej Pomocy autorstwa Franciszka Przybylskiego z 1963 r. Ołtarz główny z 1966 i ambona z 1967 r. są marmurowe.
W lewej nawie znajdują się witraże ze św. Kazimierzem i św. Wojciechem oraz:
W prawej nawie znajdują się: witraż ze św. Stanisławem oraz:
Do 2007 r. kościół posiadał organy pochodzące z dawnego kościoła protestanckiego w Raszkowie. W 2005 r. rozpoczęto budowę nowych, piędziesięciotrzygłosowych, które są używane od 2007 r.
Grota Lourdzka.
Do kościoła, do kaplicy Serca Jezusowego przylega Grota Lourdzka wybudowana w 1981 r., ale obecna już w projekcie Morawskiego z 1937 r. Poświęcona została 22 listopada 1981. Wnętrze Groty wyłożone jest piaskowcem, a w środku znajduje się figura Najświętszej Marii Panny z wmurowanym poniżej kamieniem z Lourdes.

</doc>
<doc id="143110" url="https://pl.wikipedia.org/wiki?curid=143110" title="Higroskopia">
Higroskopia



</doc>
<doc id="143111" url="https://pl.wikipedia.org/wiki?curid=143111" title="Neoprezbiter">
Neoprezbiter



</doc>
<doc id="143112" url="https://pl.wikipedia.org/wiki?curid=143112" title="Planctus">
Planctus

Planctus, plankt (z łac. "planctus" – narzekanie, płacz) – charakterystyczny dla literatury średniowiecznej utwór, w którym wyraża się żal po bliskiej, zmarłej osobie i wzywa do współuczestnictwa w cierpieniu. Nawoływania te (nazywane "apostropha de luctu") stanowiły główny motyw treściowy i kompozycyjny planktów, powtarzały się w nich wielokrotnie i budowały patos utworów. Wołania te często kierowane są do Boga, aniołów, natury i ludzi (np. "Lament świętokrzyski"). Poza tym elementem plankty miały dość swobodną kompozycję i mogły znacząco się różnić między sobą.
Plankty stanowiły często część liturgii Wielkiego Piątku, wykorzystywane też były w misteriach pasyjnych.
Do polskich planktów należą m.in. "Lament świętokrzyski" oraz lament Ojczyzny po śmierci Bolesława Chrobrego zawarty w "Kronice polskiej" Galla Anonima.
Staroprowansalską odmianą planctusu był planh.

</doc>
<doc id="143114" url="https://pl.wikipedia.org/wiki?curid=143114" title="Marian Jaworski">
Marian Jaworski

Marian Franciszek Jaworski (ur. 21 sierpnia 1926 we Lwowie, zm. 5 września 2020 w Krakowie) – polski duchowny rzymskokatolicki, doktor teologii, profesor filozofii, rektor Papieskiej Akademii Teologicznej w latach 1982–1988, administrator apostolski w Lubaczowie w latach 1984–1991, arcybiskup metropolita lwowski w latach 1991–2008, administrator apostolski diecezji łuckiej w latach 1996–1998, rektor Wyższego Seminarium Duchownego Archidiecezji Lwowskiej we Lwowie-Brzuchowicach w latach 1997–2008, przewodniczący Konferencji Episkopatu Ukrainy w latach 1992–2008, kardynał prezbiter od 2001 (in pectore od 1998), od 2008 arcybiskup senior archidiecezji lwowskiej. Kawaler Orderu Orła Białego.
Życiorys.
Urodził się 21 sierpnia 1926 we Lwowie. Kształcił się w rodzinnym mieście, w VI Państwowym Gimnazjum im. Stanisława Staszica i w X Państwowym Gimnazjum im. Henryka Sienkiewicza. W 1945 uzyskał świadectwo dojrzałości i został przyjęty do Arcybiskupiego Wyższego Seminarium Duchownego we Lwowie, które w tym samym roku zostało przeniesione do Kalwarii Zebrzydowskiej. Tam w latach 1945–1950 odbył studia filozoficzno-teologiczne. Święceń prezbiteratu udzielił mu 25 czerwca 1950 w kaplicy obrazu Matki Bożej Kalwaryjskiej w kościele Matki Bożej Anielskiej w Kalwarii Zebrzydowskiej arcybiskup metropolita lwowski Eugeniusz Baziak. W 1950 na Wydziale Teologicznym Uniwersytetu Jagiellońskiego otrzymał magisterium z teologii. W 1951 na tym samym wydziale rozpoczął studia specjalistyczne ukończone w 1952 doktoratem z teologii na podstawie dysertacji "Rozwój poglądów Józefa Geysera na zasadę przyczynowości". Od 1953 pogłębiał wykształcenie na Wydziale Filozofii Chrześcijańskiej Katolickiego Uniwersytetu Lubelskiego, gdzie w 1953 uzyskał magisterium z filozofii, a w 1955 doktorat na podstawie pracy "Arystotelesowska i tomistyczna teoria przyczyny sprawczej na tle pojęcia bytu".
Jako wikariusz pracował w latach 1950–1951 w parafii św. Andrzeja Boboli w Baszni Dolnej, a w latach 1952–1953 w parafii św. Marii Magdaleny w Poroninie. W latach 1956–1958 był kapelanem i sekretarzem osobistym arcybiskupa Eugeniusza Baziaka, administratora archidiecezji krakowskiej. W 1971 otrzymał godność kapelana honorowego, a w 1976 prałata honorowego Jego Świątobliwości. W 1974 został kanonikiem gremialnym lwowskiej kapituły archikatedralnej w Lubaczowie.
W 1966 habilitował się w zakresie filozofii religii na Wydziale Filozofii Chrześcijańskiej Akademii Teologii Katolickiej w Warszawie na podstawie rozprawy "Poznanie religijne Boga według Romano Guardiniego". W 1967 został profesorem nadzwyczajnym na Wydziale Teologicznym w Krakowie, a w 1976 profesorem zwyczajnym. Prowadził zajęcia dydaktyczne w Studium Filozoficzno-Teologicznym w Kalwarii Zebrzydowskiej, w Arcybiskupim Wyższym Seminarium Duchownym w Krakowie, na Wydziale Teologicznym w Krakowie, w Kolegium Filozoficzno-Teologicznym OO. Dominikanów w Krakowie, w Częstochowskim Wyższym Seminarium Duchownym w Krakowie, na Wydziale Filozoficznym Księży Jezuitów w Krakowie, na Wydziale Filozofii Chrześcijańskiej Katolickiego Uniwersytetu Lubelskiego, na Wydziale Filozofii Chrześcijańskiej Akademii Teologii Katolickiej w Warszawie i w Wyższym Seminarium Duchownym Archidiecezji Lwowskiej we Lwowie-Brzuchowicach. Na Wydziale Filozofii Chrześcijańskiej Akademii Teologii Katolickiej w Warszawie był w latach 1967–1974 kierownikiem Katedry Filozofii Religii, a w latach 1968–1970 zajmował stanowiska prodziekana. W latach 1974–1982 piastował urząd dziekana Wydziału Teologicznego w Krakowie, następnie w latach 1982–1988 był rektorem nowo erygowanej Papieskiej Akademii Teologicznej. W 1983 wszedł w skład Kolegium Rektorów Szkół Wyższych Krakowa. W latach 1997–2008 sprawował urząd rektora Wyższego Seminarium Duchownego Archidiecezji Lwowskiej we Lwowie-Brzuchowicach.
W Episkopacie Polski był od 1967 członkiem Podkomisji ds. Studiów, od 1970 sekretarzem Komisji ds. Nauki Katolickiej, a w latach 1973–1989 sekretarzem Rady Naukowej. Wszedł w skład Towarzystwa Naukowego Katolickiego Uniwersytetu Lubelskiego, Sekcji Profesorów Filozofii w Polsce, Polskiego Towarzystwa Filozoficznego i Polskiego Towarzystwa Teologicznego w Krakowie. W 1990 został przewodniczącym Rady Fundacji im. Królowej Jadwigi dla Papieskiej Akademii Teologicznej w Krakowie.
21 maja 1984 został prekonizowany administratorem apostolskim polskiej części archidiecezji lwowskiej z siedzibą w Lubaczowie i biskupem tytularnym Lambaesis. Święcenia biskupie otrzymał 23 czerwca 1984 w bazylice archikatedralnej św. Stanisława i św. Wacława na Wawelu. Konsekrował go kardynał Franciszek Macharski, arcybiskup metropolita krakowski, w asyście Henryka Gulbinowicza, arcybiskupa metropolity wrocławskiego, i Jerzego Ablewicza, biskupa diecezjalnego tarnowskiego. Jako dewizę biskupią przyjął słowa „"Mihi vivere Christus est"” ("Dla mnie żyć to Chrystus"). 29 czerwca 1984 odbył ingres do prokatedry bł. Jakuba Strzemię w Lubaczowie. 16 stycznia 1991 został prekonizowany arcybiskupem metropolitą lwowskim obrządku łacińskiego. Ingres do archikatedry Wniebowzięcia Najświętszej Maryi Panny we Lwowie odbył 18 maja 1991. Paliusz metropolitalny odebrał 29 lutego 1992 w katedrze lwowskiej od arcybiskupa Francesca Colasuonna, delegata apostolskiego w ZSRR. W latach 1987–1990 przeprowadził synod archidiecezjalny. Dwukrotnie podejmował w archidiecezji papieża Jana Pawła II – w 1991 w Lubaczowie podczas jego IV podroży apostolskiej do Polski i w 2001 we Lwowie podczas jego podróży apostolskiej na Ukrainę. W latach 1996–1998 piastował urząd administratora apostolskiego diecezji łuckiej. 21 października 2008 papież Benedykt XVI przyjął jego rezygnację z obowiązków arcybiskupa metropolity lwowskiego. Został rezydentem w archidiecezji krakowskiej.
W latach 1992–2008 pełnił funkcję przewodniczącego Konferencji Episkopatu Ukrainy. W 1987 został mianowany konsultorem Kongregacji Wychowania Katolickiego, w 1999 członkiem Komitetu Prezydialnego Papieskiej Rady ds. Rodziny, a w 2001 członkiem Kongregacji ds. Duchowieństwa. W latach 1994 i 2001 uczestniczył w zwyczajnych zgromadzeniach Synodu Biskupów, a w latach 1991 i 1999 w specjalnych zgromadzeniach Synodu poświęconym Europie.
21 lutego 1998 papież Jan Paweł II mianował go kardynałem in pectore. 28 stycznia 2001 Jan Paweł II ogłosił jego nazwisko, a na konsystorzu 21 lutego 2001 kreował go kardynałem prezbiterem kościoła św. Sykstusa w Rzymie. 3 maja 2001 odbył kardynalski ingres do katedry lwowskiej. W kwietniu 2005 brał udział w konklawe, na którym wybrano na papieża Benedykta XVI. 21 sierpnia 2006 w związku z ukończeniem 80 lat utracił prawo do udziału w konklawe. Konsekrował 10 biskupów, a w roli współkonsekratora uczestniczył w święceniach 11 biskupów.
W 1967 w drodze do Olsztyna, gdzie miał zastąpić kardynała Karola Wojtyłę, doznał obrażeń w wypadku kolejowym pod Działdowem, w wyniku których amputowano mu część lewej ręki. W 2005 towarzyszył umierającemu papieżowi Janowi Pawłowi II i udzielił mu wiatyku.
Zmarł 5 września 2020 w Krakowie. 11 września 2020 po mszy pogrzebowej w bazylice Matki Bożej Anielskiej w Kalwarii Zebrzydowskiej został pochowany w krypcie kaplicy cudownego obrazu Matki Bożej Kalwaryjskiej. W dniu pogrzebu zarządzono żałobę na terenie gminy Lubaczów, jak i w powiecie lubaczowskim.
Odznaczenia i wyróżnienia.
Postanowieniem z dnia 19 stycznia 2017 „w uznaniu znamienitych zasług dla odbudowy życia religijnego na Kresach Wschodnich oraz pogłębiania dialogu ekumenicznego, za osiągnięcia naukowe w dziedzinie filozofii i teologii” prezydent RP Andrzej Duda odznaczył go Orderem Orła Białego. Wcześniej postanowieniem prezydenta Lecha Kaczyńskiego z 17 września 2007 został odznaczony Krzyżem Komandorskim z Gwiazdą Orderu Odrodzenia Polski. W 2006 prezydent Ukrainy Wiktor Juszczenko uhonorował go Orderem Księcia Jarosława Mądrego IV klasy, wcześniej w 2002 został wyróżniony tym samym orderem V klasy przez prezydenta Łeonida Kuczmę. W 2016 przyznano mu Złoty Medal „Zasłużony Kulturze Gloria Artis” (dekoracja medalem miała miejsce w 2019).
Otrzymał tytuły doktora honoris causa: Uniwersytetu w Bochum (1985), Uniwersytetu Kardynała Stefana Wyszyńskiego w Warszawie (2002), Papieskiej Akademii Teologicznej w Krakowie (2006) i Papieskiego Wydziału Teologicznego we Wrocławiu (2006). Został uhonorowany uroczystym odnowieniem jego doktoratów uzyskanych na Uniwersytecie Jagiellońskim (2005) i Katolickim Uniwersytecie Lubelskim (2008). Medale Bene Merenti przyznały mu Papieska Akademia Teologiczna w Krakowie (1996) i Polskie Towarzystwo Teologiczne (2009).
Nadano mu honorowe obywatelstwa: Lubaczowa (1996), Krakowa (2006) i Puszczykowa (2013). Otrzymał także odznakę honorową „Zasłużony dla Województwa Podkarpackiego” (2017) i Złotą Odznakę Honorową Województwa Małopolskiego – Krzyż Małopolski (2019).

</doc>
<doc id="143116" url="https://pl.wikipedia.org/wiki?curid=143116" title="Doktor (stopień naukowy)">
Doktor (stopień naukowy)

Doktor (łac. "doctor" = nauczyciel, mistrz; w skrócie: dr) – stopień naukowy nadawany przez jednostki naukowe (uniwersytety lub ich wydziały, instytuty itp.) osobom, które obroniły swoje rozprawy doktorskie. W Polsce stopień doktora może być stopniem naukowym lub stopniem w zakresie sztuki.
W różnych krajach stosowane jest różne nazewnictwo tego stopnia, a także może mieć on różne znaczenia, co może prowadzić do nieporozumień. Różnice występują zwłaszcza pomiędzy Europą kontynentalną a Wielką Brytanią i USA.
Kraje anglosaskie.
Odpowiednikiem polskiego stopnia doktora jest w krajach anglosaskich (USA i Wielka Brytania) stopień "Doctor of Philosophy" skracany jako "PhD", "Ph.D." lub "D.Phil."
Polska.
W Polsce stopień naukowy doktora nadaje się w drodze przewodu doktorskiego lub postępowania doktorskiego osobie, która ma tytuł zawodowy magistra, lekarza lub inny równorzędny, zdała egzaminy doktorskie i obroniła rozprawę doktorską (dysertację). Stopień naukowy doktora nadawany jest przez uczelnie i jednostki naukowe mające odpowiednie uprawnienia, które są uzależnione m.in. od liczby zatrudnionych w nich osób z tytułem naukowym profesora lub stopniem naukowym doktora habilitowanego (samodzielni pracownicy nauki), a od 2018 r. także osób ze stopniem doktora.
Dysertacja doktorska powinna stanowić oryginalne rozwiązanie problemu naukowego lub artystycznego oraz wykazywać ogólną wiedzę teoretyczną kandydata w danej dyscyplinie naukowej lub artystycznej, a także umiejętność samodzielnego prowadzenia pracy naukowej lub artystycznej. Rozprawa ta jest opracowywana i pisana pod kierunkiem promotora (łac. "promoveo" – „posuwać, przesuwać naprzód”), którym może być samodzielny pracownik nauki, wyznaczony przez uprawnione do tego gremium. Obrona dysertacji jest publiczna, tzn. termin jej jest ogłaszany i każdy ma prawo w niej uczestniczenia oraz zadawania pytań doktorantowi dotyczących tematu pracy doktorskiej. Formalnie nadanie stopnia doktora jest kończone przysięgą doktorską (w której treści zawarte jest przyrzeczenie poszukiwania prawdy i niesprzeniewierzania się zasadom etyki naukowej).
Zasady przyznawania stopnia naukowego doktora (oraz doktora habilitowanego) w Polsce do 2018 r. określała ustawa z 2003 o stopniach i tytułach (naukowych i w zakresie sztuki), uzupełniona rozporządzeniami Ministra Nauki i Szkolnictwa Wyższego. Od 2018 r. obowiązuje ustawa z dnia 20 lipca 2018 r. – "Prawo o szkolnictwie wyższym i nauce." Poprzednie polskie uregulowania nie wymagały bezwzględnie posiadania przez kandydata tytułu zawodowego magistra lub równorzędnego (choć zasada ta zazwyczaj była przestrzegana) i zdarzały się nadzwyczajne przypadki nadawania stopnia naukowego doktora osobom bez studiów wyższych (np. matematykowi lwowskiemu, późniejszemu profesorowi, Stefanowi Banachowi). W niektórych innych krajach również zazwyczaj do przyznania stopnia naukowego doktora potrzebny jest dyplom ukończenia uczelni wyższej.
Rosja, Białoruś.
W byłym Związku Radzieckim, a obecnie w niektórych krajach Wspólnoty Niepodległych Państw (Rosji, Białorusi) odpowiednikiem polskiego stopnia naukowego doktora jest „kandydat nauk” (ros. кандидат наук). Natomiast stopień „doktora nauk” (ros. дoктoр наук) odpowiada polskiemu „doktorowi habilitowanemu”.

</doc>
<doc id="143117" url="https://pl.wikipedia.org/wiki?curid=143117" title="Nadchloran magnezu">
Nadchloran magnezu

Nadchloran magnezu, Mg(ClO4)2 (nazwy handlowe: "Anhydron", "Dehydryt") – nieorganiczny związek chemiczny, sól magnezowa kwasu nadchlorowego. Występuje w postaci kilku hydratów, z których stabilny jest heksahydrat tworzący białe romboedryczne kryształy o współczynniku załamania równym 1,482.
Stosowany jest głównie jako środek suszący. 
Otrzymywanie.
Nadchloran magnezu można otrzymać przez dodanie kwasu nadchlorowego do wodnego roztworu wodorotlenku magnezu:
Krystalizacja uzyskanego w ten sposób roztworu prowadzi do otrzymania heksahydratu.

</doc>
<doc id="143119" url="https://pl.wikipedia.org/wiki?curid=143119" title="Stal damasceńska">
Stal damasceńska

Stal damasceńska (staropol. „demeszka”, pot. "damast") – historyczny rodzaj stali o charakterystycznej wzorzystej fakturze, stosowanej do produkcji broni białej. Stal damasceńska wyróżniała się wyjątkowo dobrymi właściwościami mechanicznymi, przewyższającymi pozostałe rodzaje stali znanej w tym okresie. Metoda uzyskiwania tego surowca uległa zapomnieniu w XVII w. i nie zachowały się szczegółowe opisy tego procesu, choć współcześnie podejmowane są próby jego odtworzenia. Współcześnie stal damasceńska często mylona jest z dziwerem, przypominającym ją jedynie wizualnie. 
Charakterystyka.
Badania próbek stali damasceńskiej wykazały, iż w jej strukturze występują regularne jasne domeny węgliku żelaza np. Fe3C zwane cementytem i ciemne obszary perlitu, tworzące sieć warstw i wstążek układających się równolegle do siebie. Węgliki mają znacznie większą twardość niż sama stal węglowa. Występowanie domen węgliku umożliwia takie odkucie i naostrzenie głowni, że na jej ostrzu znajduje się jednolita wstążka węgliku i równolegle do niej rozmieszczone są dalsze jego warstwy i wstążki, których gęstość występowania stopniowo maleje wraz z odległością od ostrza. Taka struktura powoduje, że ostrze jest bardzo twarde i nie szczerbi się, przy jednoczesnym zachowaniu giętkości całej głowni. Domeny węgliku tworzą na powierzchni głowni charakterystyczny wzór. W trakcie badań w 2006 roku w stali damasceńskiej odkryto nanorurki, co może tłumaczyć jej wysoką wytrzymałość i twardość.
Przez jakiś czas wierzono, że stal damasceńska była produkowana w podobny sposób jak dziwer, wykorzystywany w Europie i Japonii do produkcji wysokiej jakości mieczy. Proces ten polegał na skuwaniu na gorąco i zawijaniu kilkudziesięciu kolejnych warstw stali o narastającej stopniowo twardości, a następnie wkładaniu tak przygotowanej głowni do kwasu solnego i ostatecznym szlifowaniu ostrza. Proces ten istotnie prowadzi do otrzymania na powierzchni faktury dość podobnej do stali damasceńskiej, co długo wprowadzało badaczy w błąd. Współczesne badania udowodniły, że stal damasceńska była wytapiana jednolicie, a głownie wykonane z tej stali nie wykazują nieciągłości struktury, które są nie do uniknięcia przy skuwaniu.
Historia.
Nazwa pochodzi od Damaszku w Syrii, w którego okolicach istniały liczne warsztaty produkujące z tej stali miecze i szable o unikatowej w średniowieczu jakości. Białą broń ze stali damasceńskiej produkowano w latach ok. 900–1600 w krajach muzułmańskich, zwłaszcza na Bliskim Wschodzie. Powody zaniku jej produkcji w XVII wieku nie są do końca znane. Wiedza o stali damasceńskiej dotarła do Europy w czasie wypraw krzyżowych. Wśród rycerzy europejskich szybko rozpowszechniły się legendy o szablach z tej stali, którymi można było przecinać świece bez ich przewrócenia oraz szczerbić kamienie i miecze europejskie. Większość z tych legend była przejaskrawiona, niemniej jednak stal damasceńska istotnie przewyższała jakością swoje ówczesne odpowiedniki europejskie.
Proces produkcji stali damasceńskiej był objęty tajemnicą i nigdy nie został opanowany w Europie. Nie zachowały się żadne wiarygodne opisy tego procesu. Współczesne eksperymenty metalurgiczne, oparte na szczegółowych badaniach mikrostruktury tej stali, pozwoliły na opracowanie procesu technologicznego prowadzącego do uzyskania materiału o właściwościach bardzo zbliżonych do oryginalnej stali damasceńskiej.
Powstanie i rozwój.
W trakcie produkowania tradycyjnej stali węglowej, która - z technicznego punktu widzenia - jest stopem węgla i żelaza, można zmieniać jej właściwości mechaniczne przez zmianę udziału węgla. Ogólnie, gdy w stopie występuje około 2% węgla, otrzymana stal jest twarda, ale krucha, mało odporna na zginanie i trudna w obróbce. Stal zawierająca około 0,5% węgla jest łatwo kowalna, giętka, ale miękka. Stal do produkcji broni białej powinna być jednocześnie twarda (nie szczerbić się), giętka (aby nie pękać) i w miarę łatwo kowalna, aby można było jej nadać pożądany kształt.
Kowale z Indii, prawdopodobnie około 300 p.n.e., odkryli metodę produkcji stali wysokowęglowej, o bardzo wysokiej czystości, uzyskiwanej dzięki dodaniu do stopu pewnych gatunków szkła, siarki i fosforu. Metoda ta rozpowszechniła się w Azji, dochodząc do terenów współczesnego Turkmenistanu i Uzbekistanu około roku 900, oraz na Bliski Wschód około 1000. Technologia ta była dalej rozwijana na tych terenach przez eksperymenty z kombinacjami lokalnych rud żelaza i różnych gatunków szkła.
Dość długo sądzono, że damast nie był wytapiany na miejscu, lecz importowany z Indii. Wykopaliska na terenie Turkmenistanu dowiodły jednak, że stal ta była wytapiana na miejscu, gdyż znaleziono resztki pieców hutniczych, w których zachowały się pozostałości stali o strukturze stali damasceńskiej. Mimo że nie natrafiono na podobne wykopaliska w okolicach Damaszku, nie ma powodu sądzić, że metody wytopu tej stali nie były znane także i tam. Z drugiej strony, badania mikrozanieczyszczeń wykonane przez Alfreda Pendraya, wskazują, że ich skład jest identyczny z zanieczyszczeniami rud żelaza pochodzących z północnych Indii. Może to sugerować, że wytop był dokonywany na miejscu, ale ruda i szkło były importowane z Indii.
Zanik technologii i próby jej odtworzenia.
Z nieznanych powodów, metody produkcji stali damasceńskiej zostały zapomniane około roku 1600. Próbowano je odtwarzać w różnych miejscach, jednak bez pełnego powodzenia. W Rosji w pierwszej połowie XIX w. intensywne prace nad odtworzeniem metody produkcji stali damasceńskiej (zwanej tam "bułat") prowadził Paweł Anosow. Jego stal, otrzymywana prawdopodobnie innymi metodami, ma szereg właściwości zbliżonych do oryginału. W latach 80. XX i na początku XXI wieku, pojawiło się kilka doniesień o eksperymentach, które doprowadziły do otrzymania stali o niemal identycznych właściwościach i strukturze stali damastu. Verhoeven i współpracownicy opublikowali w 1998 roku opis metody, polegającej na 10–20 cyklach wygrzewania stali niskowęglowej do temperatury o 100 °C poniżej temperatury przemiany austenicznej Acm i chłodzenia jej do temperatury pokojowej, co prowadziło do spontanicznego powstania mikrostruktury przypominającej stal damasceńską. W 2018 r. opublikowali wyniki przeprowadzonych doświadczeń, z których wynikało, że wzór tworzy węglik żelaza, jego powstanie ma wpływ mają dodatki, głównie mikrosegregacja wanadu podczas cykli nagrzewania kucia i chłodzenia. Podobną metodę opublikowali Wadsworth i Sherby w 1980 i później w 2001 roku. 
Damast o niemal oryginalnych cechach jest otrzymywany współcześnie w procesie, który – zdaniem Alfreda Pendraya, Olega Sherby’ego i Jeffa Wadswartha – jest dość zbliżony do oryginalnego, na co wskazuje jego prostota i własności produktów. Badania mające na celu poprawę własności stali są prowadzone przez kilka zespołów metalurgów ze Stanów Zjednoczonych i Rosji, bo taki materiał może znaleźć wiele dochodowych zastosowań.

</doc>
<doc id="143121" url="https://pl.wikipedia.org/wiki?curid=143121" title="Sat-Okh">
Sat-Okh

Sat-Okh (w języku shawnee "Długie Pióro"), właśc. Stanisław Supłatowicz, ps. „Kozak” (ur. prawdopodobnie 15 kwietnia 1925 w Kanadzie, zm. 3 lipca 2003 w Gdańsku) – polski pisarz, gawędziarz i artysta, były żołnierz Armii Krajowej.
Życiorys.
Według własnych relacji urodził się w osadzie Indian w dorzeczu rzeki Mackenzie w Kanadzie. Był synem polskiej uciekinierki z Syberii Stanisławy Supłatowicz oraz wojennego wodza plemienia Szaunisów (Szawanezów) Leoo-Karko-Ono-Ma (Wysokiego Orła). Ponoć wychowywał się wśród Indian w Kanadzie. I tu jawi się pytanie o znajomość języka shawnee przez pana Stanisława, bo orzeł to "pelethi," a wysoki - "molspie," co rodzi przypuszczenie, że imię zostało zmyślone.
W 1937 lub 1938 roku przybył wraz z matką do Polski, gdzie matka wyrobiła mu metrykę, w której zmieniła część jego danych, ukrywając jego indiańskie pochodzenie. W tworzonej dokumentacji jako miejsce urodzenia wpisano Aleksiejewkę w Rosji, rok urodzenia zmieniono na 1925, a jako ojca wpisano Leona Supłatowicza, pierwszego męża matki. Po nim otrzymał także nazwisko, natomiast na imię wybrano męską formę imienia matki – Stanisław. Zamieszkał w Radomiu.
Po klęsce polskiej armii w czasie wojny obronnej Sat-Okh podjął naukę na tajnych kompletach oraz zaangażował się w działalność w SZP i ZWZ. W 1940 roku został aresztowany przez gestapo i skierowany do obozu koncentracyjnego w Auschwitz, jednak podczas transportu do obozu wyskoczył z wagonu bydlęcego i uciekł. W czasie ucieczki został ranny, ukrywał się na wsi. Następnie został żołnierzem Armii Krajowej (ps. „Kozak”), walczył w III batalionie 72 pułku piechoty AK w rejonie Częstochowy, w Okręgu AK „Jodła”. Wielokrotnie ranny, za męstwo w walce odznaczony Krzyżem Walecznych.
Po wojnie za przynależność do AK został aresztowany i uwięziony. Po uwolnieniu przez wiele lat pływał jako marynarz na statkach Polskich Linii Oceanicznych, w tym na MS Batory. Osiadł na stałe w Gdańsku Wrzeszczu (przy al. Wojska Polskiego), założył rodzinę.
W 1958 roku zaczął pisać książki odnoszące się do swojej indiańskiej przeszłości, tłumaczone na wiele języków świata. W latach 70. uczestnik licznych spotkań autorskich i telewizyjnych programów dla młodzieży („Teleranek”, „Ekran z bratkiem”). Uważany za jednego z pionierów ruchu indianistów w Polsce, współtwórcę i czołową postać nieformalnego Polskiego Ruchu Przyjaciół Indian (PRPI). Zajmował się także wyrobem indiańskiego rękodzieła, malował, pisał też wspólnie z Yáckta-Oya.
Zmarł 3 lipca 2003 roku w Szpitalu Marynarki Wojennej w Gdańsku, a 8 lipca został pochowany na gdańskim Cmentarzu Srebrzysko (rejon X, kwatera II, rząd 4).
Kontrowersje dotyczące indiańskiego pochodzenia.
Istnieje sporo nieścisłości dotyczących pochodzenia i biografii Sat-Okha. Jak sam opowiadał, matka, wyrabiając mu w Polsce metrykę, zatroszczyła się, by nie pojawiły się w niej żadne informacje o jego pochodzeniu. Wielu dziennikarzy i reporterów ubarwiało jego historię, dopasowując ją do aktualnych wymogów politycznych lub własnych celów. Niektórzy badacze biografii Sat-Okha kwestionują jego indiańskie pochodzenie, twierdząc, iż urodził się w latach 20. XX w. w Radomiu lub na terenie b. ZSRR. Supłatowicz zaprzeczał tym informacjom. W roku 2017 ukazała się książka reporterska Dariusza Rosiaka „Biało-czerwony. Tajemnica Sat-Okha”, w której autor na podstawie swoich dociekań przedstawił krytyczne wnioski wobec indiańskiego pochodzenia Stanisława Supłatowicza, który najwyraźniej był w literaturze "bliźniaczym bratem" rzekomo indiańskiego pisarza Gray Owla (w rzeczywistości Brytyjczyka Archibalda Belaneya). 
Upamiętnienie.
W Wymysłowie niedaleko Tucholi znajduje się prywatne Muzeum Indian Ameryki Północnej im. Sat-Okha.
W 2011 roku rozpisano konkurs na patronów dla tramwajów PESA 120NaG kursujących po Gdańsku. Wśród wybranych postaci historycznych znalazł się także Sat-Okh (numer boczny 1017).
Ok. 10-kilometrowy odcinek trasy S7 biegnący w granicach gminy Szydłowiec nosi nazwę „Indiańska Droga Sat-Okha” (Stanisław Supłatowicz w 1944 roku wstąpił do oddziału 72 pp w Podobwodzie Szydłowiec Armii Krajowej).

</doc>
<doc id="143122" url="https://pl.wikipedia.org/wiki?curid=143122" title="Stanisław Supłatowicz">
Stanisław Supłatowicz



</doc>
<doc id="143125" url="https://pl.wikipedia.org/wiki?curid=143125" title="Czyn (prawo)">
Czyn (prawo)



</doc>
<doc id="143128" url="https://pl.wikipedia.org/wiki?curid=143128" title="Iloczyn mieszany">
Iloczyn mieszany

Iloczyn mieszany – działanie określone dla trzech wektorów trójwymiarowej przestrzeni euklidesowej jako iloczyn skalarny jednego z nich przez iloczyn wektorowy dwóch pozostałych. Jeśli więc formula_1 są dowolnymi wektorami formula_2 to ich iloczyn mieszany ma postać:
Ponieważ zachodzą tożsamości
więc każde z powyższych trzech wyrażeń może być użyte w definicji iloczynu mieszanego.
Za pomocą symbolu Leviego-Civity iloczyn mieszany można określić wzorem (w konwencji sumacyjnej Einsteina)
Interpretacja geometryczna.
W dodatnio zorientowanym układzie współrzędnych iloczyn mieszany opisuje objętość równoległościanu rozpiętego przez dane trzy wektory. Jeśli orientacja przestrzeni nie jest narzucona, to wspomniana objętość również jest zorientowana w tym sensie, iż zależy ona od kolejności wektorów (parzystości ich permutacji). Zmiana orientacji powoduje zmianę znaku iloczynu, w związku z tym iloczyn mieszany nie jest skalarem, a raczej pseudoskalarem (iloczyn wektorowy jest pseudowektorem, a iloczyn skalarny dwóch wektorów jest skalarem, zaś iloczyn skalarny pseudowektora i wektora jest pseudoskalarem). Wynika stąd także, że zmiana kolejności wektorów w iloczynie wektorowym zmienia znak iloczynu mieszanego (iloczyn skalarny jest przemienny i nie wpływa na znak iloczynu mieszanego),
Iloczyn mieszany można traktować jako jeszcze jedno oznaczenie wyznacznika: iloczyn mieszany trzech wektorów jest równy ich wyznacznikowi bądź wyznacznikowi macierzy stopnia 3 z wektorami zapisanymi w niej wierszowo bądź kolumnowo (transponowanie macierzy nie zmienia wyznacznika),
gdzie formula_8 wielkość ta jest niezmiennicza ze względu na obroty. Stąd iloczyn mieszany ma wszystkie własności wyznacznika, w tym wieloliniowość i alternacyjność; jest więc unormowaną formą objętości.
Wektory formula_1 są współpłaszczyznowe wtedy i tylko wtedy, gdy ich iloczyn mieszany jest równy zeru, gdyż „równoległościan” przez nie wyznaczony jest wtedy płaski (zdegenerowany) i nie ma objętości. Ponadto
Zachodzi także następująca własność:
Iloczyn zewnętrzny.
W algebrach zewnętrznej i geometrycznej iloczyn zewnętrzny dwóch wektorów jest dwuwektorem, czyli zorientowanym elementem płaszczyzny, podczas gdy iloczyn zewnętrzny trzech wektorów to trójwektor, czyli zorientowany element objętości; są to naturalne uogólnienia wektora jako zorientowanego elementu prostej. Dla danych wektorów formula_1 ich iloczyn zewnętrzny
jest trójwektorem, tzn. pseudoskalarem dualnym do iloczynu mieszanego, o wartości równej iloczynowi mieszanemu (nawiasy pominięto, ponieważ iloczyn zewnętrzny jest łączny, choć nie jest przemienny). Trójwektorowi formula_13 odpowiada równoległościan rozpięty przez wektory formula_15 gdzie dwuwektorom formula_16 odpowiadają równoległoboczne ściany równoległościanu.

</doc>
<doc id="143129" url="https://pl.wikipedia.org/wiki?curid=143129" title="Aron Freimann">
Aron Freimann

Aron Freimann (ur. 5 sierpnia 1871 w Wieleniu - zm. 6 czerwca 1948 w Nowym Jorku) - profesor, historyk, judaista. 
Syn orientalisty i filozofa Israela Meira Freimanna.
Absolwent Królewskiego Gimnazjum w Ostrowie (matura 1893). Studiował historię, archiwistykę i orientalistykę na uniwersytetach w Berlinie i w Erlangen. Od 1897 roku rabin (Berlińskie Seminarium Rabiniczne) i doktor filozofii (rozprawa "Isagoge des Porphyrius in den syrischen Übersetzungen"), od 1919 profesor.
Po studiach osiadł we Frankfurcie nad Menem. Przewodniczył miejscowej Komisji Rytualnej, zasiadał w zarządzie gminy wyznaniowej. Był wieloletnim pracownikiem Frankfurckiej Biblioteki Miejskiej, gdzie rozpoczął pracę w 1898 roku jako bibliotekarz. Zgromadził tam, zapoczątkowany w 1904 roku, wielki zbiór "Judaiców" i "Hebraiców" - ówcześnie były to największe tego typu zbiory w Europie, których znaczna część przetrwała do dziś (po wojnie zachowało się ich 20 tysięcy, obecnie zbiór judaików frankfurckiej biblioteki obejmuje ponad 100 tysięcy tomów).
W latach 1900-1921 wydawał wraz z Heinrichem Brodym "Zeitschrift für hebräische Bibliographie" ("Czasopismo Bibliografii Hebrajskiej"), a wraz z Markusem Brann'em "Germania Judaica" (historyczno-leksykograficzne). W latach 1924-1931 redagował "Thesaurus typographiae hebraicae saec. XV" ("Leksykon typografii hebrajskiej w XV wieku"), dla którego potrzeb zbierał tysiące judaików z wielu bibliotek europejskich. Współredagował (z Ismarem Elbogenem i Maxem Freudenthalem) "Zeitschrift für die Geschichte den Juden in Deutschland" ("Czasopismo historii Żydów w Niemczech").
Autor wielu publikacji poświęconych historii europejskich Żydów. W latach frankfurckich zajmował się głównie dziejami Żydów w Niemczech, w Pradze, frankfurckimi hebraikami, średniowieczną żydowską poezją religijną oraz postacią Sabbataj Cwi, Żyda podającego się za mesjasza.
Po 1933 roku (dojście Hitlera do władzy) opuszcza przymusowo Niemcy. Do roku 1938 pracuje w dziale manuskryptów Biblioteki Watykańskiej. Od 1938 w Nowym Jorku - profesor Uniwersytetu "Yeshiva".
Na pamiątkę rodzinnemu miastu wydał w 1898 roku historię gminy żydowskiej w Ostrowie: "Geschichte der israelitischen Gemeinde Ostrowo". 

</doc>
<doc id="143132" url="https://pl.wikipedia.org/wiki?curid=143132" title="Henryk Tomasik">
Henryk Tomasik

Henryk Marian Tomasik (ur. 4 stycznia 1946 w Łukowie) – polski duchowny rzymskokatolicki, doktor nauk filozoficznych, biskup pomocniczy siedlecki w latach 1993–2009, biskup diecezjalny radomski w latach 2009–2021, od 2021 biskup senior diecezji radomskiej.
Życiorys.
Urodził się 4 stycznia 1946 w Łukowie. Uczył się w Państwowym Liceum Ogólnokształcącym w Łukowie, gdzie w 1963 zdał egzamin dojrzałości. W latach 1963–1969 studiował w Wyższym Seminarium Duchownym im. Benedykta XV w Siedlcach. W międzyczasie, wskutek represji władz komunistycznych wobec Kościoła, został wcielony do Jednostki Zmotoryzowanej w Kołobrzegu, gdzie stacjonował razem ze Sławojem Leszkiem Głódziem. Z powodu problemów zdrowotnych powrócił do seminarium po złożeniu przysięgi wojskowej. Święceń prezbiteratu udzielił mu 31 maja 1969 w katedrze w Siedlcach biskup diecezjalny siedlecki Jan Mazur. W 1971 rozpoczął studia specjalistyczne w zakresie etyki na Wydziale Filozofii Katolickiego Uniwersytetu Lubelskiego. W 1974 uzyskał magisterium. Od 1980 kontynuował studia w Lublinie, które w 1984 na podstawie dysertacji "Osoba jako byt i norma w filozofii kard. Karola Wojtyły" ukończył z doktoratem z nauk filozoficznych w dziedzinie filozofii teoretycznej.
W latach 1969–1971 pracował jako wikariusz w parafii Radoryż Kościelny. Był współzałożycielem i pierwszym kapelanem działającego od 1981 Klubu Inteligencji Katolickiej w Siedlcach. Organizował w Siedlcach Dni Kultury Chrześcijańskiej. Był współorganizatorem Podlaskiej Pielgrzymki na Jasną Górę, odbywającej się od 1981. Działał w niej jako kierownik, a od 1983 prowadził w niej grupę akademicką. Pracował jako siedlecki korespondent Biura Prasowego Episkopatu Polski, kierownik działu religijnego w prasie lokalnej w Siedlcach i asystent kościelny pisma „Nowe Echo Podlasia”. Został członkiem diecezjalnej rady kapłańskiej. W 1988 z nominacji prymasa Józefa Glempa został cenzorem pism sługi Bożego księdza Ignacego Kłopotowskiego. W 1989 został członkiem Komisji Episkopatu Polski ds. Duszpasterstwa Akademickiego. W 1989 została mu przyznana godność kanonika honorowego, a w 1992 kanonika gremialnego Kapituły Katedralnej Siedleckiej.
W 1974 został wykładowcą w Wyższym Seminarium Duchownym w Siedlcach, gdzie prowadził wykłady z etyki, teodycei, filozofii religii, antropologii, psychologii i katolickiej nauki społecznej. Jednocześnie prowadził dla studentów konwersatoria oraz spotkania modlitewne i biblijne. We wrześniu 1975 został mianowany duszpasterzem akademickim. W latach 1978–1980 i 1982–1992 pełnił funkcję diecezjalnego duszpasterza akademickiego.
21 listopada 1992 papież Jan Paweł II mianował go biskupem pomocniczym diecezji siedleckiej ze stolicą tytularną Fornos Minore. Święcenia biskupie otrzymał 6 stycznia 1993 w bazylice św. Piotra w Rzymie. Udzielił mu ich Jan Paweł II z towarzyszeniem arcybiskupa Giovanniego Battisty Re, substytuta ds. Ogólnych Sekretariatu Stanu, i arcybiskupa Justina Francisa Rigalego, sekretarza Kongregacji ds. Biskupów. Jako dewizę biskupią przyjął słowa „"Adveniat Regnum Tuum"” ("Przyjdź Królestwo Twoje"), zaczerpnięte z modlitwy "Ojcze nasz". Działalność biskupią w diecezji siedleckiej rozpoczął oficjalnie 19 stycznia 1993, kiedy to objął funkcję wikariusza generalnego. W latach 1993–1996 był dyrektorem Diecezjalnego Kolegium Teologicznego w Siedlcach. Pracował w Wydziale Nauki Katolickiej, był członkiem Komisji Diecezjalnego Funduszu Interwencyjnego, a także Sekretariatu II Synodu Diecezjalnego. Brał udział w pracach procesu beatyfikacyjnego Wincentego Lewoniuka i 12 towarzyszy z Pratulina. Należał do grupy organizującej wizytę Jana Pawła II w Siedlcach w trakcie podróży apostolskiej do Polski w 1999. W 1994 został mianowany prepozytem Kapituły Katedralnej Siedleckiej.
16 października 2009 papież Benedykt XVI mianował go biskupem diecezjalnym diecezji radomskiej. Kanonicznie objął diecezję 12 listopada 2009, natomiast dwa dni później odbył ingres do katedry Opieki Najświętszej Maryi Panny w Radomiu. W 2010 ustanowił Diecezjalny Zespół Wdrażania Programów Pomocowych. W 2012 wznowił prace II Synodu Diecezji Radomskiej, a także powołał diecezjalną radę duszpasterską. Na jego prośbę w 2012 Stolica Apostolska ustanowiła św. Bartłomieja patronem powiatu opoczyńskiego. Zainicjował wznowienie Apeli Młodych, odbywających się rokrocznie we wrześniu w Radomiu, a także odczytywanie w kościołach diecezji katechez liturgicznych mających na celu zwiększenie świadomości liturgicznej wiernych. 4 stycznia 2021 papież Franciszek przyjął jego rezygnację z obowiązków biskupa diecezjalnego radomskiego. Do czasu objęcia diecezji przez jego następcę, Marka Solarczyka, które nastąpiło 8 stycznia 2021, pełnił funkcję administratora diecezji.
W ramach Konferencji Episkopatu Polski został delegatem ds. Światowych Dni Młodzieży (od 1995), krajowym duszpasterzem młodzieży i duszpasterzem ds. duszpasterstwa młodzieży (1998–2015), delegatem ds. Katolickiego Stowarzyszenia Młodzieży (od 2004). Objął funkcję przewodniczącego Rady ds. Duszpasterstwa Młodzieży (od 2007). Wszedł w skład Komisji Wychowania Katolickiego (od 2001), Komisji Duszpasterstwa (od 2001), Rady ds. Migracji, Turystyki i Pielgrzymek (od 2001), Rady ds. Rodziny (od 2006). Pracował również w Komisji ds. Polonii i Polaków za Granicą.
W związku z pełnieniem funkcji delegata ds. Światowych Dni Młodzieży nawiązał współpracę z Papieską Radą ds. Świeckich i lokalnymi komitetami organizacyjnymi spotkania. Uczestniczył w nich, głosząc katechezy dla młodzieży. Organizował również spotkania duszpasterzy, odbywające się w ramach Krajowego Forum Duszpasterstwa Młodzieży.
Był współkonsekratorem podczas sakr biskupów pomocniczych siedleckich – Piotra Sawczuka (2013) i Grzegorza Suchodolskiego (2020), a także biskupa pomocniczego radomskiego Piotra Turzyńskiego (2015).
Według doniesień medialnych Stolica Apostolska uznała go za winnego zaniedbań w prowadzeniu sprawy o nadużycia seksualne podległego mu duchownego na szkodę osób małoletnich i zarządziła wobec niego trzyletni zakaz uczestnictwa w publicznych celebracjach na terenie diecezji radomskiej i nakaz wpłaty darowizny na rzecz Fundacji św. Józefa.
Odznaczenia i wyróżnienia.
Postanowieniem prezydenta RP Lecha Kaczyńskiego z 23 marca 2009 został odznaczony Krzyżem Kawalerskim Orderu Odrodzenia Polski.
W 2018 nadano mu medal Bene Merenti Civitas Radomiensis, a w 2015 otrzymał tytuł doktora honoris causa Uniwersytetu Przyrodniczo-Humanistycznego w Siedlcach.
W 2014 został włączony do konfraterni zakonu paulinów.

</doc>
<doc id="143133" url="https://pl.wikipedia.org/wiki?curid=143133" title="Podmiot prawa">
Podmiot prawa

Podmiot prawa (podmiot prawny) – oznacza każdą osobę fizyczną lub osobę prawną utworzoną – i uznawaną za taką – na mocy prawa krajowego, unijnego lub międzynarodowego, która ma osobowość prawną oraz zdolność do czynności prawnych.
W polskim systemie prawnym ten, kto może mieć uprawnienia (prawa) lub obowiązki, a więc ma zdolność prawną. Podmiotowość prawną nadaje prawo. Każdy człowiek jest podmiotem prawa od chwili urodzenia aż do śmierci.
Podmiotem prawa jest: osoba fizyczna, osoba prawna oraz jednostka organizacyjna nieposiadająca osobowości prawnej, jeżeli posiada zdolność prawną.

</doc>
<doc id="143134" url="https://pl.wikipedia.org/wiki?curid=143134" title="Megadżul">
Megadżul



</doc>
<doc id="143137" url="https://pl.wikipedia.org/wiki?curid=143137" title="Pamięć i tożsamość">
Pamięć i tożsamość

Pamięć i tożsamość. Rozmowy na przełomie tysiącleci − ostatnia książka papieża Jana Pawła II, wydana 23 lutego 2005 roku, niedługo przed jego śmiercią. Jest to zbiór filozoficznych i historycznych refleksji, a także wspomnień papieża na takie tematy, jak demokracja, wolność i prawa człowieka, a także totalitaryzmy XX wieku. 
Książka została zainspirowana rozmowami papieża z 1993 roku w Castel Gandolfo z dwoma polskimi uczonymi: księdzem profesorem Józefem Tischnerem i profesorem Krzysztofem Michalskim.
W końcowej części książki znajdują się wspomnienia, dotyczące zamachu na życie papieża z 13 maja 1981 roku.
Poza Włochami książka ukazała się w ponad dwudziestu krajach. W Polsce "Pamięć i tożsamość" została wydana 14 marca 2005 roku przez Społeczny Instytut Wydawniczy Znak (Kraków, 2005, ).
W Polsce rozporządzeniem Ministra Edukacji Narodowej Romana Giertycha książka ta została umieszczona w kanonie lektur dla szkół ponadgimnazjalnych, później jednak została wycofana przez Katarzynę Hall.

</doc>
<doc id="143138" url="https://pl.wikipedia.org/wiki?curid=143138" title="Cisek (gmina)">
Cisek (gmina)

Cisek / Gemeinde Czissek (daw. "gmina Ciski") – gmina wiejska w województwie opolskim, w powiecie kędzierzyńsko-kozielskim. W latach 1975–1998 gmina położona była w województwie opolskim. Siedzibą gminy jest wieś Cisek / Czissek. Od 2007 we wszystkich samodzielnych miejscowościach gminy obowiązuje podwójne nazewnictwo, polskie i niemieckie.
Gmina Cisek powstała w 1973 r. z połączenia gromad okolicznych wiosek.
Jest to gmina wiejska. Według danych z roku 2002 gmina Cisek zajmuje powierzchnię 70,89 km², w tym:
Gmina stanowi 11,34% powierzchni powiatu kędzierzyńsko-kozielskiego.
W latach 1992–1998 w całej gminie założono wodociągi, a od 1997 r. wszystkie sołectwa są objęte siecią telefoniczną.
Demografia.
Według danych z 31 grudnia 2017 roku, gminę zamieszkiwało 5679 osób. Wynika z tego, że zamieszkiwało ją wówczas 5,9 ludności powiatu.
Podczas spisu powszechnego w 2002 roku w gminie więcej mieszkańców zadeklarowało narodowość niepolską (niemiecka i śląska – 3046) niż polską (2921).
Sąsiednie gminy.
Bierawa, Kędzierzyn-Koźle, Kuźnia Raciborska, Polska Cerekiew, Reńska Wieś, Rudnik

</doc>
<doc id="143139" url="https://pl.wikipedia.org/wiki?curid=143139" title="Franciszek (papież)">
Franciszek (papież)

Franciszek (, , ; właśc. Jorge Mario Bergoglio; ur. 17 grudnia 1936 w Buenos Aires) – argentyński duchowny rzymskokatolicki, jezuita, arcybiskup metropolita Buenos Aires i Prymas Argentyny w latach 1998–2013, kardynał prezbiter w latach 2001–2013, przewodniczący Konferencji Episkopatu Argentyny w latach 2005–2011, 266. papież i 8. Suweren Państwa Watykańskiego od 2013, prefekt Dykasterii ds. Ewangelizacji od 2022, sekretarz sekcji ds. migrantów i uchodźców Dykasterii ds. Integralnego Rozwoju Człowieka od 2017.
Po powrocie do zdrowia po ciężkiej chorobie, w 1958 wstąpił do zakonu jezuitów. Święcenia kapłańskie przyjął w 1969, a w latach 1973–1979 był prowincjałem jezuickim w Argentynie. W 1992 mianowany biskupem pomocniczym archidiecezji Buenos Aires oraz biskupem tytularnym Auki, a w 1998 roku został arcybiskupem Buenos Aires. W 2001 kreowany kardynałem prezbiterem z kościołem tytularnym San Roberto Bellarmino. Po rezygnacji Benedykta XVI, 13 marca wybrany na jego następcę. Imię Franciszek wybrał na cześć św. Franciszka z Asyżu. Jest pierwszym papieżem z Ameryki Południowej, a także pierwszym spoza Europy od czasu papieża Grzegorza III (pontyfikat 731–741). Jest również pierwszym jezuitą wybranym na papieża i pierwszym zakonnikiem od czasu papieża Grzegorza XVI (pontyfikat 1831–1846). Jest poliglotą, posługuje się językami: hiszpańskim, włoskim, niemieckim, francuskim, łaciną, piemonckim oraz angielskim, zna też portugalski. Na studiach uczył się także klasycznej greki.
Przypisuje mu się mniej formalne podejście do papiestwa niż jego poprzednikom. Zdecydował się na przykład zamieszkać w Domus Sanctae Marthae zamiast w papieskim apartamencie Pałacu Apostolskiego. Znany ze swojej pokory, troski o ubogich i zaangażowania w dialog międzyreligijny. Podtrzymuje tradycyjne poglądy Kościoła na temat aborcji, celibatu i wyświęcania kobiet. Utrzymuje, że Kościół powinien być bardziej otwarty dla członków społeczności LGBT i opowiada się za prawnym uznawaniem par osób tej samej płci. Jest krytykiem nieokiełznanego kapitalizmu i ekonomii wolnorynkowej, konsumpcjonizmu i nadmiernego rozwoju oraz opowiada się za podejmowaniem działań w sprawie zmian klimatycznych. W dyplomacji międzynarodowej pomagał w przywróceniu stosunków amerykańsko-kubańskich oraz wspierał sprawę uchodźców podczas kryzysów migracyjnych w Europie i Ameryce Środkowej. Jest silnym przeciwnikiem nacjonalizmu oraz dyskryminacji motywowanej wiarą.
Został uhonorowany tytułem Człowiek Roku 2013 magazynu „Time”.
Życiorys.
Młodość i wykształcenie.
Urodził się 17 grudnia 1936 we Flores, ubogiej dzielnicy Buenos Aires. Był najstarszym z pięciorga dzieci księgowego Mario José Bergoglio (1908–1959) i Reginy María Sívori (1911–1981). Mario Bergoglio był włoskim imigrantem urodzonym w Portacomaro. Regina Sívori była gospodynią domową urodzoną w Buenos Aires w rodzinie pochodzenia północnowłoskiego (Piemontese-Genoese). Rodzina Mario José opuściła Włochy w 1929 roku, aby uciec przed faszystowskimi rządami Benito Mussoliniego. Według Maríi Eleny Bergoglio (ur. 7 lutego 1948) nie wyemigrowali ze względów ekonomicznych. Jego drugim rodzeństwem było Alberto Horacio (17 lipca 1942 – 15 czerwca 2010), Oscar Adrián (zm. 30 stycznia 1938) i Marta Regina (24 sierpnia 1940 – 11 lipca 2007). Jego siostrzenica, Cristina Bergoglio, jest malarką mieszkającą w Madrycie.
W wieku 6 lat uczęszczał do Wilfrid Barón de los Santos Ángeles, szkoły salezjanów, w Ramos Mejía. Uczęszczał do technikum Escuela Técnica Industrial Hipólito Yrigoyen, nazwanego na cześć byłego prezydenta Argentyny. Szkołę ukończył z dyplomem technika chemika. Cierpiał na zagrażające życiu zapalenie płuc i trzy cysty. Niedługo potem wycięto mu fragment prawego płuca.
W wieku 21 lat rozpoczął studia w seminarium, w Villa Devoto koło Buenos Aires. 11 marca 1958 wstąpił do zakonu jezuitów i kontynuował naukę w domach zakonnych; w nowicjacie w Chile zgłębiał nauki humanistyczne, w Colegio Máximo San José w San Miguel koło Buenos Aires obronił licencjat z filozofii, w Colegio de la Inmaculada Concepción w Santa Fe studiował literaturę i psychologię.
W latach 1964–1965 był nauczycielem literatury i psychologii w Colegio de la Inmaculada Concepción w Santa Fe, zaś w 1966 r. w Colegio del Salvador w Buenos Aires. W latach 1967–1970 studiował teologię na wydziale teologicznym Colegio Máximo San José w San Miguel.
Prezbiter.
13 grudnia 1969 roku z rąk arcybiskupa Ramóna José Castellano, emerytowanego metropolity Córdoby, przyjął święcenia kapłańskie, a wieczystą profesję złożył 22 kwietnia 1973.
Po złożeniu ślubów wieczystych w latach 1971–1973 był mistrzem nowicjatu w seminarium w Villa Barilari i, równocześnie, profesorem Wydziału Teologii w Colegio Máximo San José w San Miguel, a od 1972 r. przez rok członkiem konsulty (rady) prowincji jezuickiej San Miguel, wreszcie prowincjałem jezuitów w Argentynie (1973–1979). W 1973 roku zaczęto określać go „głową argentyńskiego kościoła”. Po zakończeniu sprawowania tego urzędu, w 1979 r., przebywał w Niemczech, a następnie w Instituto Secundario „El Salvador” w Córdobie. W tym samym roku (1979) został ponownie rektorem Colegio Máximo de San José w San Miguel (pozostał nim do 1986 r.). We Frankfurcie nad Menem kontynuował naukę na wydziale teologicznym St. Georgen. W latach 1986–1988 był członkiem komitetu redakcyjnego „Boletín de espiritualidad”, a następnie w latach 1990–1991 spowiednikiem w "Residencia Mayor" w Córdobie.
Biskup.
20 maja 1992 został prekonizowany przez papieża Jana Pawła II biskupem pomocniczym Buenos Aires i biskupem tytularnym Auca. Sakry biskupiej udzielił mu 27 czerwca 1992 arcybiskup Buenos Aires, kardynał Antonio Quarracino, któremu asystowali nuncjusz apostolski w Argentynie, arcybiskup Ubaldo Calabresi, i Emilio Ogñénovich, biskup diecezjalny Mercedes-Luján. 3 czerwca 1997 został przeniesiony na arcybiskupa koadiutora tej archidiecezji, obejmując rządy 28 lutego 1998, po śmierci kardynała Quarracino. 30 listopada 1998 został jednocześnie ordynariuszem dla wiernych rytów orientalnych, mieszkających w Argentynie, nieposiadających własnego ordynariusza. Pełnił funkcje Wielkiego Kanclerza Katolickiego Uniwersytetu Argentyny oraz wiceprzewodniczącego Konferencji Episkopatu Argentyny. W grudniu 2011 r. w związku z ukończeniem 75 lat złożył rezygnację z obowiązków arcybiskupa metropolity Buenos Aires, jednakże papież Benedykt XVI zlecił mu dalsze sprawowanie urzędu i pełnił aż do wyboru na papieża w 2013 r.
Brał udział w sesjach Światowego Synodu Biskupów w Watykanie, w tym w sesji specjalnej poświęconej Kościołowi w Ameryce w listopadzie i grudniu 1997 r.
Kardynał.
W lutym 2001 r. Jan Paweł II wyniósł go do godności kardynalskiej, nadając tytuł prezbitera San Roberto Bellarmino. Podczas konklawe w kwietniu 2005 r. kardynał Bergoglio był wymieniany w gronie "papabile", potencjalnych faworytów do następstwa po zmarłym Janie Pawle II. Mógł być też wspierany przez Carlo Marię Martiniego. Z informacji, jakie udało się zebrać włoskiemu watykaniście Lucio Brunelli, Bergoglio w trakcie konklawe 2005 był najpoważniejszym kontrkandydatem dla Ratzingera.
Jako kardynał był członkiem kilku dykasterii Kurii Rzymskiej:
W latach 2005–2011 (dwie 3-letnie kadencje) był przewodniczącym Konferencji Episkopatu Argentyny.
Prowadził skromny tryb życia: latami sam sobie gotował, a po mieście poruszał się, korzystając z transportu publicznego. W 2001 r. zrobiło się o nim głośno na świecie po tym, jak odwiedzając hospicjum umył i ucałował stopy 12 osobom chorym na AIDS. Jest kibicem i honorowym członkiem argentyńskiego klubu piłkarskiego CA San Lorenzo de Almagro (założonego w 1908 r. przez salezjanina, księdza Lorenzo Massę SDB i nazwanego na cześć świętego Wawrzyńca).
Wybór na papieża.
13 marca 2013 podczas drugiego dnia konklawe, zwołanego po rezygnacji papieża Benedykta XVI, w piątym głosowaniu został wybrany biskupem Rzymu – 266. papieżem. Tradycyjny biały dym, obwieszczający światu wybór nowej głowy Kościoła, pojawił się o godz. 19:06 czasu rzymskiego.
Franciszek na początku inauguracyjnego wystąpienia odmówił Modlitwę Pańską za swojego poprzednika, Benedykta XVI, z którym 23 marca spotkał się w Castel Gandolfo. Następnie poprosił wiernych o odmówienie modlitwy za swój pontyfikat, po czym udzielił pierwszego błogosławieństwa Urbi et Orbi. Wezwał też do modlitwy o ogólnoświatowe braterstwo.
Wybór imienia podyktowany został chęcią zajęcia się problemami biednych i nędzarzy, na wzór św. Franciszka z Asyżu, jak to zostało zakomunikowane przez elekta kardynałom tuż po wyborze.
Pontyfikat (od 2013).
Już dzień po wyborze papież Franciszek opuścił mury Watykanu, udając się do bazyliki Matki Bożej Większej. Miejsce to jest szczególne dla zakonu jezuitów – tam pierwszą mszę św. odprawił św. Ignacy Loyola.
Papież Franciszek zachował biskupią dewizę "Miserando atque eligendo" zaczerpniętą z komentarza do powołania św. Mateusza (Mt 9,9), św. Bedy Czcigodnego (Homila 21; CCL 122, 149-151). 18 marca 2013 podano także, że papież Franciszek zatrzyma swój dotychczasowy herb. Został on jednak lekko zmodyfikowany, aby symbole były bardziej czytelne. Dotychczasową pięcioramienną gwiazdę zastąpiono ośmioramienną nawiązującą do ośmiu ewangelicznych błogosławieństw, zaś szpikanardowi – symbolowi św. Józefa – nadano wyraźny wygląd kwiatu, aby nie mylił się z winogronem. Uroczysta inauguracja pontyfikatu Franciszka odbyła się 19 marca 2013. Według źródeł watykańskich we mszy św. inauguracyjnej wzięło udział ok. 200 tys. wiernych.
20 marca 2013 papież Franciszek mianował swoim osobistym sekretarzem ks. prałata Alfreda Xuereba.
7 kwietnia 2013 odbył się ingres do bazyliki św. Jana na Lateranie, która jest jego katedrą jako biskupa Rzymu. Podczas ingresu Franciszek po raz pierwszy podczas swego pontyfikatu użył srebrnej feruli Pawła VI, mającej formę lekko zagiętego krzyża z pasyjką, używanej przez m.in. Jana Pawła II w czasie jego pontyfikatu.
W dniu 5 lipca 2013 została opublikowana pierwsza encyklika papieża Franciszka nosząca tytuł "Lumen Fidei". Papież, 13 czerwca 2013 podczas spotkania z członkami Rady Sekretariatu Synodu Biskupów, przyznał, iż szybkie tempo powstania pierwszej encykliki zawdzięcza rozpoczęciu pracy nad nią jeszcze przez swego poprzednika Benedykta XVI. Również 5 lipca 2013 doszło do historycznego wspólnego udziału dwóch papieży – Franciszka i Benedykta XVI – w ceremonii odsłonięcia nowego pomnika Michała Archanioła w Ogrodach Watykańskich. Papież Franciszek jest wspierany w pisaniu swoich mów przez ks. Paolo Luca Braidę.
6 sierpnia 2013 papież Franciszek otrzymał honorową Nagrodę im. Martina Fierro przyznaną przez argentyńską telewizję za prowadzenie programu religijnego. Jako arcybiskup Buenos Aires prowadził on 32 odcinki programu „Biblia, diálogo vigente”, który był emitowany w 2012 roku w należącej do stołecznej archidiecezji stacji Canal 21.
24 listopada 2013 podczas uroczystej mszy św. kończącej Rok Wiary, ustanowiony przez Benedykta XVI, papież Franciszek ogłosił swoją pierwszą adhortację noszącą tytuł Evangelii gaudium (pol. "Radość Ewangelii"), której oficjalna prezentacja odbyła się 26 listopada.
27 kwietnia 2014 w Niedzielę Miłosierdzia Bożego papież Franciszek podczas uroczystej eucharystii na placu Świętego Piotra po raz pierwszy w historii dokonał kanonizacji dwóch swoich poprzedników Jana XXIII i Jana Pawła II.
18 czerwca 2015 w Watykanie zaprezentowano drugą encyklikę Papieża "Laudato si"', poruszającą tematykę ochrony środowiska.
12 lutego 2016 na Kubie papież Franciszek jako pierwszy w historii zwierzchnik Kościoła katolickiego spotkał się ze zwierzchnikiem Kościoła prawosławnego Rosji – patriarchą moskiewskim i całej Rusi Cyrylem I, gdzie punktem kulminacyjnym tego spotkania było podpisanie wspólnej katolicko-prawosławnej deklaracji. 19 marca papież ogłosił drugą adhortację "Amoris Laetitia", którą zaprezentowano w Watykanie 8 kwietnia.
8 marca 2020, w związku z pandemią COVID-19, po raz pierwszy w historii papież Franciszek przewodniczył modlitwie Anioł Pański z Biblioteki Watykańskiej. Taka sama sytuacja miała miejsce trzy dni później, gdy audiencja generalna z papieżem odbyła się bez udziału wiernych w Bibliotece Watykańskiej. 27 marca 2020 papież uczestniczył w celebracji liturgicznej w związku z pandemią COVID-19 bez obecności wiernych na placu św. Piotra i udzielając na koniec nadzywczajnego błogosławieństwa "Urbi et Orbi" w drzwiach bazyliki św. Piotra. Błogosławieństwu nie towarzyszyła modlitwa, a zostało ono udzielone Najświętszym Sakramentem.
3 października 2020, zgodnie z zapowiedzią z dnia 5 września 2020, w Asyżu podpisał swoją trzecią encyklikę "Fratelli tutti" o braterstwie i przyjaźni społecznej.
31 grudnia 2020 ogłoszono, że papież Franciszek ze względu na rwę kulszową nie będzie mógł przewodniczyć I Nieszporom Uroczystości Świętej Bożej Rodzicielki Maryi oraz mszy świętej następnego dnia. Była to pierwsza uroczystość, z której papież musiał zrezygnować z powodów zdrowotnych. Z tego samego powodu zrezygnował również z mszy świętej w Niedzielę Słowa Bożego 24 stycznia 2021 oraz z przewodniczenia Nieszporom święta Nawrócenia Świętego Pawła następnego dnia w bazylice św. Pawła za Murami, a także ze spotkania z korpusem dyplomatycznym.
11 stycznia 2021 opublikowanym w motu proprio "Spiritus Domini" papież dokonał zmiany w prawie kanonicznym zezwalając kobietom na posługę akolity i lektora.
4 lipca 2021 papież Fraciszek w klinice Gemelli został poddany zabiegowi chirurgicznemu uchyłkowatości okrężnicy, który polegał na wycięciu części jelita grubego (tzw. hemikolektomia). W związku z rekonwalescencją papieża Franciszka po operacji, po raz pierwszy od swojego pontyfikatu modlitwie Anioł Pański przewodniczył z apartamentu w klinice, w tym samym, w którym kilka razy przebywał Jan Paweł II. Pobyt w klinice papież zakończył 14 lipca 2021.
16 lipca 2021 papież Franciszek wydał list apostolski motu proprio "Traditionis custodes", którym ograniczył możliwość korzystania z tak zwanej liturgii przedsoborowej. Zniósł tym samym uprawnienia udzielone przez swych poprzedników, a w szczególności przez Benedykta XVI, który w motu proprio "Summorum Pontificum" udostępnił wszystkim przedsoborową liturgię. Zgodnie z "Traditionis custodes" wydawanie zezwolenia na posługiwanie się Mszałem z 1962 r. powraca do wyłącznych kompetencji biskupa, który ma się upewnić, że grupy, które się nim posługują, nie podważają reformy liturgicznej i nauczania papieży.
25 lutego 2022 papież Franciszek udał się do ambasady Rosji przy Watykanie, aby wyrazić ból i cierpienie z powodu rozpoczętej przez Rosję inwazje na Ukrainę.
Na początku marca 2022 roku papież Franciszek wysłał na pomoc Ukrainie dwóch kardynałów. Specjalnymi wysłannikami papieża byli kardynał Konrad Krajewski, jałmużnik papieski oraz kardynał Michael Czerny, prefekt Dykasterii ds. Integralnego Rozwoju Człowieka. Misja, która obejmowała kilka podróży, została uznana za niezwykłe posunięcie dyplomacji watykańskiej.
25 marca 2022, na zakończenie nabożeństwa pokutnego w bazylice św. Piotra, papież Franciszek dokonał aktu poświęcenia Rosji i Ukrainy Niepokalanemu Sercu Maryi.
W związku z reformą Kurii Rzymskiej ogłoszoną w konstytucji apostolskiej "Praedicate Evangelium" z dniem 5 czerwca 2022 został również prefektem nowo powstałej Dykasterii ds. Ewangelizacji, utworzonej z połączenia Kongregacji ds. Ewangelizacji Narodów oraz Papieskiej Rady ds. Nowej Ewangelizacji.
W opublikowanym przez hiszpański dziennik "ABC" wywiadzie papież Franciszek ujawnił, że podpisał list rezygnacyjny w przypadku, gdyby doszło do "ciężkiego i trwałego problemu zdrowotnego", który uniemożliwiłby mu sprawowanie posługi piotrowej.
5 stycznia 2023 papież Franciszek jako pierwszy w historii Kościoła biskup Rzymu, przewodniczył na placu świętego Piotra uroczystościom pogrzebowym swojego poprzednika, emerytowanego papieża Benedykta XVI, zmarłego 31 grudnia 2022.
Od 29 marca do 1 kwietnia 2023 papież Franciszek przebywał w klinice Gemelli, z powodu zapalenia oskrzeli.
Nominacje kardynalskie.
Franciszek do tej pory zwołał 8 konsystorzy zwyczajnych, podczas których kreował 121 kardynałów.
Zwyczaje Franciszka.
Już po samym wyborze papieża Franciszka nastały zmiany. Zaraz po swoim wyborze odmówił założenia mucetu w wersji zimowej (tj. ozdobnego, w kolorze karmazynowym, lamowanego gronostajem) oraz stuły, którą założył dopiero podczas błogosławieństwa "Urbi et orbi", taki sam gest robi podczas błogosławieństwa "Urbi et orbi" z okazji świąt Bożego Narodzenia czy Zmartwychwstania Pańskiego. Do kolejnych nowości w tym pontyfikacie należą:
Działalność reformatorska.
Franciszek już od początku pontyfikatu podkreślał potrzebę dokonania istotnych zmian wewnątrz Kościoła katolickiego. Pierwszym krokiem w tym kierunku było powołanie 13 kwietnia 2013 specjalnej grupy kardynałów.
Celem tej grupy było – jak to określił oficjalny komunikat Sekretariatu Stanu Stolicy Apostolskiej – "doradzenie papieżowi w zarządzaniu Kościołem Powszechnym oraz opracowanie projektu zmiany Konstytucji apostolskiej Pastor Bonus o Kurii Rzymskiej".
Grupa kardynałów liczy ośmiu członków:
Pierwsze oficjalne spotkanie grupy nastąpiło w Watykanie w dniach 1–3 października 2013 r.
Dziełu reformy poddany został również tzw. Bank Watykański. W dniu 24 czerwca 2013 Franciszek powołał Papieską Komisję ds. Instytutu Dzieł Religijnych (IOR). Zadaniem Komisji jest przede wszystkim zbieranie dokładnych informacji na temat sytuacji prawnej i różnych działań Instytutu w celu umożliwienia, w razie potrzeby, większej harmonizacji z powszechną misją Kościoła katolickiego.
Komisja składa się z pięciu członków, a na jej czele stoi kardynał Raffaele Farina. Członkowie komisji posiadają prawo dostępu do „dokumentów, danych i informacji niezbędnych do wykonywania przez nich obowiązków służbowych”, nawet jeśli objęte są tajemnicą zawodową.
Komisja, po zakończeniu dochodzenia, dostarczy raport końcowy papieżowi.
Ekumenizm.
Jednym z wyrazów ekumenicznego zaangażowania Franciszka była jego wizyta 22 czerwca 2015 w świątyni Kościoła Waldensów w Turynie. W jej trakcie papież zwrócił się do wiernych tego wyznania w słowach: „W imieniu Kościoła katolickiego proszę was o przebaczenie za niechrześcijańskie czy nawet nieludzkie postawy i zachowania w dziejach, jakich dopuściliśmy się przeciwko wam. W imię Jezusa Chrystusa przebaczcie nam”.
Poglądy teologiczne, moralne i społeczne.
Jako teolog wcześnie odżegnał się od teologii wyzwolenia, wiążąc się z jednym z posoborowych ruchów Comunione e Liberazione.
W swoich pismach podkreślał istotę Kościoła jako wspólnoty wszystkich wiernych, której kapłani są jedynie częścią. Zachęcał do otwarcia się na spotkania z osobami niewierzącymi, krytykował też przypadki nieudzielania chrztu dzieciom urodzonym poza małżeństwem.
Jako arcybiskup Buenos Aires starał się budować dobre relacje z organizacjami żydowskimi.
W swoich kazaniach kładł nacisk na współczucie wobec ubogich, podkreślał jednak znaczenie świętości i duchowości, uznając że przemiana serc ludzi bogatych przyniesie więcej pozytywnych skutków dla biednych, niż same działania polityczne. Wyrażał jednak poparcie dla programów na rzecz rozwoju społecznego i publicznie krytykował politykę wolnorynkową. Jednocześnie odcina się od ideologii marksistowskiej. Według kard. Petera Turksona papież nie odrzuca wolnego rynku, jeśli ten służy człowiekowi, a nie na odwrót.
Pogląd na temat eutanazji i in vitro.
Jako arcybiskup Buenos Aires wzywał księży swej archidiecezji do przeciwstawienia się aborcji i eutanazji.
Zdecydowany obrońca katolickiego nauczania w zakresie bioetyki, in vitro określił jako „produkcję dzieci”, odrzucił „fałszywe współczucie” prowadzące do aborcji czy eutanazji.
Pogląd na temat aborcji.
1 września 2015, z okazji ogłoszenia Roku Świętego Miłosierdzia, Franciszek udzielił wszystkim księżom spowiednikom pozwolenia na rozgrzeszanie wiernych, które dokonały aborcji. Po upływie tego okresu, w końcu 2016 r. w liście „Misericordia et misera”, przedłużył obowiązywanie tej decyzji, m.in. słowami: udzielam od tej pory wszystkim kapłanom, na mocy ich posługi, władzy rozgrzeszania osób, które popełniły grzech aborcji.
Dziennikarz Jordi Évole w rozmowie z papieżem pytając o stosunek do aborcji, która motywowana jest gwałtem, otrzymał odpowiedź papieża, który powiedział: „Zrozumiałbym rozpacz [zgwałconej] dziewczyny, ale wiem także, że niegodziwe jest niszczenie życia ludzkiego w celu rozwiązania tego problemu”. Jednocześnie znacząco podkreślił, że należy jej się pomoc oraz wyraził zadowolenie ze wzrostu świadomości tych przypadków w społeczeństwie, jak również z upowszechniania się organizacji pomagających takim kobietom oraz dbających o podkreślanie ich godności. Podczas audiencji generalnej papież Franciszek mówiąc o aborcji porównał ją do wynajęcia płatnego zabójcy w celu rozwiązania problemu.
Pogląd na temat homoseksualności.
W 2010 r. w liście pasterskim poprzedzającym głosowanie argentyńskiego parlamentu nad projektem ustawy o związkach jednopłciowych kardynał Bergoglio napisał, że jest on „destrukcyjnym projektem wymierzonym w Boży plan” i zaapelował o modlitwę, aby Bóg „zesłał swojego Ducha na parlamentarzystów, którzy będą głosować. Aby nie oddawali głosu kierując się błędem lub koniunkturą, lecz aby głosowali kierując się prawem naturalnym i prawem Bożym”.
Papież Franciszek naucza o potrzebie szacunku i niedyskryminowania osób homoseksualnych, wygłaszając w 2016 r. pogląd, że Kościół powinien przeprosić osoby homoseksualne za ich marginalizację i obrażanie. Jednocześnie mówi o tym, że „lobbowanie na rzecz homoseksualizmu jest złem” oraz przypomina, że według Katechizmu Kościoła Katolickiego grzechem nie mogą być same skłonności, ale są nim akty homoseksualne.
Stosunek do zjawiska pedofilii wśród księży.
W dniu 5 kwietnia 2013 Franciszek przyjął na audiencji arcybiskupa Gerharda Ludwiga Müllera, prefekta Kongregacji Nauki Wiary. W oficjalnym komunikacie zaznaczono, że papież w kwestii pedofilii wśród księży zalecił kontynuowanie linii postępowania określonej przez Benedykta XVI. Ponadto Franciszek podkreślił wagę podejmowania zdecydowanych działań w sprawie przypadków wykorzystywania seksualnego, przede wszystkim poprzez wspieranie działań w zakresie ochrony małoletnich, pomocy tym, którzy w przeszłości stali się ofiarami takiej przemocy, wszczynaniu postępowania przeciwko sprawcom dzięki zaangażowaniu lokalnych episkopatów w formułowaniu i wdrażaniu niezbędnych dyrektyw w tej dziedzinie. Ma to na celu podkreślenie wiarygodności świadectwa i misji Kościoła.
W motu proprio z 11 lipca 2013 r. Franciszek wprowadził na terenie Watykanu zmiany w zakresie karalności za przestępstwo pedofilii oraz czynów związanych z produkcją, przechowywaniem oraz rozprowadzaniem materiałów zawierających treści pornograficzne. Za wyżej wymienione przestępstwa podniesiono maksymalny wymiar kary. Zmiany dotyczą jedynie osób będących pracownikami bądź obywatelami państwa Watykan.
Podczas obrad rady kardynałów w dniu 5 grudnia 2013 papież zaakceptował decyzję kardynałów o utworzeniu komisji ds. przypadków pedofilii w Kościele. 22 marca 2014 papież utworzył komisję ds. Ochrony Nieletnich.
Oskarżenia o współpracę z juntą.
W 2005 r. kardynał Bergoglio został oskarżony o współpracę w latach siedemdziesiątych XX wieku (gdy był on prowincjałem Towarzystwa Jezusowego) z juntą przy porwaniu jezuitów Orlanda Yoria i Franza (Ferenca) Jálicsa. Pierwszy z nich oskarżył Bergoglia o to, że nie powiedział przedstawicielom reżimu, że popiera pracę w slumsach prowadzoną przez swoich podwładnych, i w efekcie dostali się oni w ręce szwadronu śmierci.
Oskarżenie nie przedstawiło dowodów przestępstwa. Kardynał Bergoglio nie podejmował obrony. Dopiero w 2010 r. ujawnił w rozmowie z biografem, że jego osobiste starania doprowadziły do uwolnienia porwanych oraz że regularnie ukrywał na terenie kościelnym osoby poszukiwane przez juntę. Jednemu mężczyźnie, podobnemu z wyglądu, dał swoje dokumenty, by mógł uciec. O bierność wobec porwań dzieci opozycjonistów oskarżyła przyszłego papieża także organizacja Babcie z Plaza de Mayo. W 2012 roku kardynał Bergoglio przeprosił Argentyńczyków za postawę kleru podczas brudnej wojny, uznając za winnych juntę i lewicę.
Domniemaną współpracę kardynała Bergoglia z juntą opisał Horacio Verbitsky (dziennikarz śledczy związany w przeszłości z peronistowską organizacją partyzancką Montoneros) w książce "El Silencio: de Paulo VI a Bergoglio: las relaciones secretas de la Iglesia con la ESMA" ("Cisza. Paweł VI i Bergoglio. Tajne stosunki Kościoła z ESMA"). Reportaż oparty został m.in. na relacji Franza Jalicsa. Sam Jalics twierdzi w swojej książce "Rekolekcje kontemplatywne", że „z jednym współbratem zakonnym” w slumsach pracowali i żyli za zgodą przełożonych, posłani tam przez nich. Miał też w swoich rękach 30 dokumentów stwierdzających, kto doniósł na nich wojskowym, że są terrorystami. Jedynym dokumentem źródłowym, mającym posłużyć za dowód rzekomej współpracy Bergoglia z juntą, w którym kardynał jest wymieniony z nazwiska, wykorzystanym w książce Verbitsky’ego, jest wzmianka urzędnika MSZ o tym, że kardynał sugerował, aby nie dawać Jalicsowi zgody na przedłużenie ważności paszportu podczas pobytu zagranicznego.
Stojący na czele ruchu obrońców praw człowieka w rządzonej przez wojskowych Argentynie, laureat Pokojowej Nagrody Nobla Adolfo Pérez Esquivel neguje związki kardynała Bergoglia z reżimem junty. Również argentyński sędzia Germán Castelli, który zajmował się zbrodniami junty z przełomu lat 70. i 80., oznajmił, że oskarżenia pod adresem Bergoglia w związku ze sprawą dwóch zakonników są „całkowicie fałszywe”.
Kilka dni po wyborze papieża, 15 marca, rzecznik Watykanu Federico Lombardi ustosunkował się do stawianych Bergogliowi zarzutów o związki z juntą i przedstawił oficjalne stanowisko Watykanu. Lombardi oświadczył, że wszelkie zarzuty są bezpodstawne, a kampania przeciwko Bergogliowi jest znana i była prowadzona od wielu lat. Dodał, że istnieją „liczne relacje, które ukazują, ile Bergoglio uczynił, by ochronić wiele osób w czasach dyktatury wojskowej”, oraz doprowadził do przeproszenia przez argentyński Kościół za to, że ten nie poczynił wystarczających kroków w czasach tak zwanej brudnej wojny.
20 marca 2013 roku mieszkający w Niemczech Franz Jalics opublikował na stronach internetowych swojego zakonu oświadczenie, w którym zaprzecza informacjom, jakoby on i jego brat zakonny Orlando Yorio byli zadenuncjowani przez ówczesnego prowincjała, ojca Jorgego Bergoglia. Jalics oświadczył, że pierwotnie skłaniał się do takich podejrzeń, ale po licznych późniejszych wyjaśnieniach i rozmowach uznał, że nie miały one podstaw.
Publikacje i dokumenty.
Publikacje Jorge Mario Bergoglio.
Dzieła dotyczące teologii katolickiej, duchowości oraz spraw społecznych:

</doc>
<doc id="143140" url="https://pl.wikipedia.org/wiki?curid=143140" title="Karabin M1">
Karabin M1



</doc>
