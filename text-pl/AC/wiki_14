<doc id="143142" url="https://pl.wikipedia.org/wiki?curid=143142" title="Łąka Prudnicka">
Łąka Prudnicka

Łąka Prudnicka (, , ) – wieś w Polsce położona w województwie opolskim, w powiecie prudnickim, w gminie Prudnik. Historycznie leży na Górnym Śląsku, na ziemi prudnickiej. Położona jest na pograniczu Gór Opawskich i Obniżenia Prudnickiego, będącego częścią Niziny Śląskiej. Przepływa przez nią rzeka Złoty Potok i potok Zamecki Potok.
W latach 1975–1998 wieś administracyjnie należała do ówczesnego woj. opolskiego.
Według danych na 2011 wieś była zamieszkana przez 1269 osób.
Geografia.
Położenie.
Wieś jest położona w południowo-zachodniej Polsce, w województwie opolskim, około 4,5 km od granicy z Czechami, w zachodniej części Obniżenia Prudnickiego, u północnego podnóża Gór Opawskich, w otulinie Parku Krajobrazowego Góry Opawskie. Należy do Euroregionu Pradziad. Leży na terenie Nadleśnictwa Prudnik (obręb Prudnik). Przez granice administracyjne wsi przepływa rzeka Złoty Potok i potok Zamecki Potok. Leży na wysokości 265–290 m n.p.m.
Do sołectwa Łąka Prudnicka należy osada Chocim.
Środowisko naturalne.
W Łące Prudnickiej panuje klimat umiarkowany ciepły. Średnia temperatura roczna wynosi +7,9 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Łąki Prudnickiej wynoszą 625 mm. Dominują wiatry zachodnie.
Nazwa.
Ze względu na tytuł szlachecki właścicieli wsi z rodu von Choltitz, do 1945 miejscowość nosiła niemiecką nazwę "Gräflich Wiese" (zapisywana również "Wiese gräflich"), którą tłumaczy się na "Łąka Hrabiowska". Polskojęzyczne czasopisma wydawane na Górnym Śląsku w tamtym okresie używały naprzemiennie tłumaczeń "Łąka hrabiowska" i "Łąki hrabiowskie". W "Spisie miejscowości województwa śląsko-dąbrowskiego łącznie z obszarem ziem odzyskanych Śląska Opolskiego" wydanym w Katowicach w 1946 wieś wymieniona jest pod polską nazwą "Łąka". 12 listopada 1946 r. nadano miejscowości nazwę "Łąka Prudnicka".
W historycznych dokumentach nazwę miejscowości wzmiankowano w różnych językach oraz formach: "Weze" (1481), "Wiese" (1536), "Wizni" (1573), "Wiesse" (1697), "Wiese" (1784), "Wiese" (1845), "Łąka Hrabiowska (Wiese Gräflich)" (1939).
Historia.
Wieś została założona po roku 1241, kiedy miała miejsce kolonizacja okolicznych terenów po ich spustoszeniu przez najazd mongolski. Pierwsza wzmianka o miejscowości pochodzi z dokumentu z 1481. W 1337 król czeski Jan Luksemburski odkupił od Albrechta z Fulštejnu ziemię prudnicką i przekazał ją księciu niemodlińskiemu Bolesławowi Pierworodnemu. Miejscowość parokrotnie zmieniała właścicieli. W XV wieku książęta niemodlińscy wznieśli tu murowany zamek. W 1481 kasztelanię prudnicką wraz z Łąką Prudnicką zakupił rycerski ród panów z Wierzbnej.
W 1592 nowymi właścicielami wsi została rodzina Mettichów, a tutejszy zamek stał się centrem ich dóbr. Mettichowie przeprowadzili kilka remontów rezydencji, a w 1712 ufundowali, jako jedną z pierwszych na Śląsku, stojącą przed zamkiem figurę św. Jana Nepomucena.
Anna i Maria von Mettich w 1829 sprzedały swoje zadłużone dobra generałowej Colomb. Rok później od Colomb Łąkę Prudnicką wraz z dobrami w Niemysłowicach, Chocimiu oraz Spalonym Dworem kupił Johann Karl Sedlnitzky von Choltitz herbu Odrowąż. Z powodu wystąpień chłopów w Łące Prudnickiej związanych z Wiosną Ludów w 1848 schronił się w Spalonym Dworze na kilka dni, a następnie powrócił na zamek w Łące Prudnickiej i wprowadził reformy dotyczące zniesienia pańszczyzny, oczynszowania chłopów.
Wieś posiadała swoją własną pieczęć, która przedstawiała w polu wspiętego lwa skierowanego w prawo, trzymającego widły, a w otoku napis: "GEMEINDE WIESE, GRÄFL. / KREIS NEUSTADT, O.-SCHL." (). W XIX wieku we wsi powstała przydrożna kapliczka (ob. przy ul. Nad Złotym Potokiem 92).
Łąkę Prudnicką wielokrotnie nawiedzały powodzie i lokalne podtopienia. 10 lipca 1903 Łąkę Prudnicką i okoliczne miejscowości nawiedziła ogromna powódź. W dolnej części wsi powstało rozlewisko, a mieszkańcy, którzy weszli na dachy domów, byli ewakuowani przez wojsko. Zginął tu wtedy 9-letni chłopiec. Powódź zniszczyła zabudowania 19 gospodarstw i drogę do zamku w górę rzeki. Następna duża powódź miała miejsce w 1938.
Według spisu ludności z 1 grudnia 1910, na 2442 mieszkańców Łąki Prudnickiej 2403 posługiwało się językiem niemieckim, 26 językiem polskim, a 11 było dwujęzycznych. W 1929 w Łące Prudnickiej powstał pomnik upamiętniający stu mieszkańców wsi, którzy zginęli podczas I wojny światowej. W 1921 w zasięgu plebiscytu na Górnym Śląsku znalazła się tylko część powiatu prudnickiego. Łąka Prudnicka znalazła się po stronie zachodniej, poza terenem plebiscytowym.
7 października 1938 przez Łąkę Prudnicką przejeżdżali m.in. Adolf Hitler i feldmarszałek Hermann Göring, którzy po wizytacji Kraju Sudetów udali się do Prudnika na pociąg, którym wrócili do Berlina. Według Głównej Komisji Badania Zbrodni Niemieckich w Polsce, podczas II wojny światowej w Łące Prudnickiej zamordowano 5 obywateli Polski. W styczniu 1945 przez Łąkę Prudnicką przeszły kolumny więźniów niemieckich obozów koncentracyjnych. W toku tzw. „marszu śmierci” wiele osób zmarło lub zostało zamordowanych przez Niemców. SS-mani zarządzili postój obok wsi. Po odpoczynku jeden z więźniów nie miał siły się podnieść. Udało mu się przekonać SS-mana, by ten go nie zabijał. Wówczas postanowił zastrzelić go członek Hitlerjugend, jednak zrezygnował gdy w obronie więźnia stanęła miejscowa kobieta. Ostatecznie więźnia zabił ukraiński nacjonalista. Na polecenie sołtysa Łąki Prudnickiej, robotnicy przymusowi z Polski i Związku Radzieckiego zwozili na saniach zwłoki zabitych więźniów i grzebali je w lejach po bombach bądź w piaskowniach (27 kwietnia 1946 przeprowadzono ich ekshumację). Amerykańskie lotnictwo przeprowadzało bombardowania w okolicy Łąki Prudnickiej. Ostatni niemiecki mieszkaniec zamku, Hermann von Choltitz, opuścił Łąkę Prudnicką w marcu 1945 w obawie przed zbliżającym się frontem. 22 marca 1945 wieś została zajęta przez 77 i 153 Pułk Strzelecki 80 Dywizji Armii Czerwonej. Łąkę Prudnicką bronił 434 i 339 Pułk Piechoty Wehrmachtu oraz liczne bataliony Volkssturmu. Niemcy bez powodzenia przeprowadzili cztery kontrataki na wieś poprzedzone zmasowanym ostrzałem artyleryjskim.
Po wyparciu oddziałów niemieckich wieś została przejęta przez polską administrację. Wówczas w Łące Prudnickiej została osiedlona część polskich repatriantów z Kresów Wschodnich – z Kamienopola koło Lwowa oraz z Chodaczkowa Wielkiego koło Tarnopola na terenie obecnej Ukrainy. Niemieckojęzyczna ludność została wysiedlona na zachód 28 listopada 1945.
W latach 1945–1950 Łąka Prudnicka należała do województwa śląskiego, a od 1950 do województwa opolskiego. W latach 1945–1954 wieś należała do gminy Moszczanka, a w latach 1954–1972 do gromady Moszczanka. Podlegała urzędowi pocztowemu w Prudniku.
W 1947 we wsi powstało przedszkole. Znajdowało się w budynku, w którym następnie był Wiejski Dom Kultury. W 1985 przedszkole zostało przeniesione do placówki na ul. Głuchołaskiej 17. W 1960 rozpoczęto budowę kościoła Matki Boskiej Częstochowskiej, która została ukończona w 1964. Budowę kościoła w Łące Prudnickiej planowano już w 1939.
Po 1945 został rozebrany pomnik poświęcony ofiarom I wojny światowej. Z inicjatywy polskich mieszkańców wsi i potomków niemieckich mieszkańców przedwojennych, na wniosek burmistrza Franciszka Fejdycha, w 2009 pomnik został przywrócony na swoje dawne miejsce, odrestaurowany i odbudowany w dawnym kształcie, z wyjątkiem jego górnej części przedstawiającej Krzyż Żelazny i napis "Unseren tapferen Helden!" (), która została ustawiona za pomnikiem ze względu na brak zgody na pełną odbudowę. Odbudowie sprzeciwiali się lokalni przedstawiciele Prawa i Sprawiedliwości, według których renowacja pomnika była „sprzeczna z tradycją katolicką” i jednoznaczna z propagowaniem symboli faszystowskich.
Podczas powodzi w lipcu 1997 w Łące Prudnickiej powstało wielkie rozlewisko, utworzył się zator. Zawaliły się dwa domy. Ze wsi ewakuowane były 72 osoby. W 1999 Łąka Prudnicka przystąpiła do Programu Odnowy Wsi Opolskiej. W 2020 w Łące Prudnickiej, w miejscu dawnej restauracji Reinholda Heisiga, otwarto centrum społeczno-kulturalne. W budynku znalazł się Wiejski Dom Kultury, filia gminnej biblioteki publicznej, przedszkole, remiza ochotniczej straży pożarnej i sala gimnastyczna.
Demografia.
Według Narodowego Spisu Powszechnego w 2011 Łąka Prudnicka liczyła 1269 mieszkańców, co czyni ją największą wsią gminy Prudnik.
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Łące Prudnickiej chronione są ponadto:
Transport.
Przez Łąkę Prudnicką przebiega droga krajowa
Oświata.
W Łące Prudnickiej przy ul. Głuchołaskiej 13 znajduje się Szkoła Podstawowa Stowarzyszenia „Złoty Potok”, a przy ul. Głuchołaskiej 17 Publiczne Przedszkole „Pod Kasztanem”. W 2018 powstało przedszkole przy ul. Nad Złotym Potokiem 52. W tym samym budynku znajduje się remiza OSP Łąka Prudnicka, dom kultury i hala sportowa.
Kultura.
We wsi działa Wiejski Dom Kultury, będący placówką kulturalno-oświatową. WDK jest organizatorem zajęć plastycznych, rytmicznych i retoryki. Podlega pod Prudnicki Ośrodek Kultury. Dom kultury znajduje się przy ul. Nad Złotym Potokiem 52.
Sport.
W Łące Prudnickiej działa klub sportowy LZS Łąka Prudnicka, który obecnie gra w klasie B, w grupie Opole IX.
Przy ul. Nad Złotym Potokiem 52 znajduje się hala sportowa.
Turystyka.
Atrakcją turystyczną wsi jest ruchoma szopka bożonarodzeniowa, zbudowana przez Jana Trybułę w 1947. Obecnie znajduje się w specjalnym budynku przy ul. Nad Złotym Potokiem 88.
W Łące Prudnickiej znajduje się ośrodek rekreacyjno-biznesowy „Biała Akacja Resort &amp; Business”. We wsi funkcjonują dwa gospodarstwa agroturystyczne: „Złoty Potok" i „Końskie Zacisze”.
Szlaki turystyczne.
Przez Łąkę Prudnicką prowadzi szlak turystyczny:
Szlaki rowerowe.
Przez Łąkę Prudnicką prowadzą szlaki rowerowe:

</doc>
<doc id="143145" url="https://pl.wikipedia.org/wiki?curid=143145" title="Christoph Schönborn">
Christoph Schönborn

Christoph Schönborn OP, właśc. Christoph Maria Michael Hugo Damian Peter Adalbert Graf von Schönborn (ur. 22 stycznia 1945 w Skalsku) – austriacki duchowny rzymskokatolicki, dominikanin, doktor teologii, biskup pomocniczy Wiednia w latach 1991–1995, arcybiskup koadiutor Wiednia w 1995, arcybiskup metropolita Wiednia od 1995, ordynariusz wiernych obrządku wschodniego w Austrii od 1995, przewodniczący Konferencji Episkopatu Austrii w latach 1998–2020, kardynał prezbiter od 1998.
Życiorys.
Urodzony na terenie Czechosłowacji u schyłku II wojny światowej, wraz z rodziną osiadł w Austrii we wrześniu 1945. Pochodził z austriackiej rodziny szlacheckiej, która osiedliła się na terenie Czech. Rodzina ta była również w posiadaniu tytułu hrabiowskiego. W 1963 wstąpił do zakonu dominikanów. Studiował w zakonnych domach studiów w Walberbergu i Bonn, święcenia kapłańskie otrzymał z rąk kardynała Franza Königa 27 grudnia 1970. Kontynuował naukę na uczelniach we Francji; w "Le Saulchoir" w Paryżu obronił doktorat z teologii, ponadto kształcił się na Sorbonie i w paryskim Instytucie Katolickim. W latach 1973–1975 był kapelanem studentów w Grazu. Wykładał na uniwersytecie w szwajcarskim Fryburgu oraz w Szkole Filozoficznej Opactwa Cystersów w Heiligenkreuz koło Wiednia. Od 1980 był członkiem Międzynarodowej Komisji Teologicznej, a od 1987 sekretarzem komisji ds. publikacji nowego katechizmu Kościoła katolickiego przy watykańskiej Kongregacji Doktryny Wiary. Tematyce katechizmu poświęcił liczne publikacje naukowe, w tym książki.
11 lipca 1991 papież Jan Paweł II prekonizował go biskupem pomocniczym archidiecezji wiedeńskiej, z biskupią stolicą tytularną Sutri; sakry biskupiej udzielił mu 29 września 1991 arcybiskup Wiednia kardynał Hans Hermann Groër. W kwietniu 1995 został promowany na arcybiskupa koadiutora Wiednia, a po ustąpieniu Groëra (w atmosferze skandalu) został nowym zwierzchnikiem archidiecezji wiedeńskiej we wrześniu 1995. 21 lutego 1998 papież Jan Paweł II wyniósł go do godności kardynalskiej, nadając tytuł prezbitera Gesu Divin Lavoratore. W październiku 2019 złożył rezygnację ze sprawowanego urzędu w związku z osiągnięciem w styczniu 2020 wieku emerytalnego, jednakże Franciszek zlecił mu dalsze sprawowanie urzędu arcybiskupa Wiednia. 
Od 1995 kardynał Schönborn pełni także funkcję ordynariusza dla wiernych obrządku bizantyjskiego zamieszkałych w Austrii. W latach 1998–2020 był przewodniczącym Konferencji Episkopatu Austrii.
Brał udział w sesjach Światowego Synodu Biskupów w Watykanie, w 2003 udzielił sakry biskupiej szwajcarskiemu kardynałowi nominatowi Cottierowi. Był wymieniany wśród papabile, faworytów do następstwa po zmarłym w kwietniu 2005 papieżu Janie Pawle II. Uczestniczył w konklawe w latach 2005 i 2013. Wraz z pojawieniem się w sierpniu 2021 spekulacji na temat rychłej abdykacji papieża Franciszka powtórnie wymieniano go wśród papabile.
W marcu 2008 stwierdził, że po ukazaniu się w 1968 encykliki "Humanae vitae" biskupi austriaccy i niemieccy nie mieli odwagi bronić jej "z obawy przed niezrozumieniem przez naszych wiernych", w odróżnieniu od Kościoła w Krakowie, który pod przewodnictwem kard. Karola Wojtyły stanął w obronie życia. Stwierdził również, że "rodziny Drogi Neokatechumenalnej dają nam w Europie świadectwo, że Paweł VI miał rację, że życie jest wielkim darem Boga i że „tak” dla życia jest warunkiem rzeczywistego życia, jest niezbędnym warunkiem dla żywej Europy".
Gdy w marcu 2021 Kongregacja Nauki Wiary opublikowała dokument na temat niemożności błogosławienia związków homoseksualnych publicznie skrytykował stanowisko Watykanu.
Odznaczenia i wyróżnienia.
W 1999 nadano mu tytuł doktora honoris causa Uniwersytetu Karola w Pradze.

</doc>
<doc id="143146" url="https://pl.wikipedia.org/wiki?curid=143146" title="Lubomir kardynał Huzar">
Lubomir kardynał Huzar



</doc>
<doc id="143149" url="https://pl.wikipedia.org/wiki?curid=143149" title="Köpenick">
Köpenick

Köpenick, Berlin-Köpenick – dzielnica "(Ortsteil)" Berlina w okręgu administracyjnym Treptow-Köpenick. Od 1 października 1920 w granicach miasta. Od około 1232 do 30 września 1920 samodzielne miasto. Leży na południowym brzegu jeziora Müggelsee, na wyspie u ujścia rzeki Dahme do Sprewy.
Znajduje się tutaj ratusz, kościół św. Wawrzyńca oraz zamek Köpenick.
Toponimia.
Nazwa dzielnicy jest pochodzenia słowiańskiego, rekonstruowane połabskie "Kop'nik" pochodzi z prasłow. "kopa" czyli pagórek bądź wzniesienie. W języku polskim oddawana jako "Kopnik", "Kopanica" lub "Kopanik".
Historia.
Początkowo "Kopnik" był grodem słowiańskim znajdującym się na terytorium plemienia Sprewian. Badania archeologiczne stwierdziły, że gród wzniesiono na początku IX wieku, który po zniszczeniu został w końcu X wieku rozbudowany. W XII wieku był siedzibą władcy słowiańskiego księcia Jaksy z Kopanicy. W 1200 roku zdobyty przez margrabiów miśnieńskich Wettynów, a następnie przeszedł w ręce brandenburskie. Brandenburczycy w miejsce grodu słowiańskiego zbudowali niewielki gródek. Na początku XIII wieku na północ od niego rozwinęła się osada miejska. W roku 1906 miasto przeszło do historii za sprawą szewca Wilhelma Voigta, zwanego później Kapitanem z Köpenick. W 1920 Köpenick włączono do Berlina.

</doc>
<doc id="143150" url="https://pl.wikipedia.org/wiki?curid=143150" title="Doktor (tytuł naukowy)">
Doktor (tytuł naukowy)



</doc>
<doc id="143151" url="https://pl.wikipedia.org/wiki?curid=143151" title="Grzegorz III Laham">
Grzegorz III Laham

Grzegorz III Laham BS (właśc. Lutfi Laham, ur. 15 grudnia 1933) – duchowny katolickiego Kościoła melchickiego, od 2000 do 2017 patriarcha tego Kościoła – „Patriarcha miast Antiochii, Aleksandrii i Jeruzalem, Cylicji, Syrii, Iberii, Arabii, Mezopotamii, Pentapolis, Etiopii, całego Egiptu i całego Wschodu, Ojciec Ojców, Pasterz Pasterzy, Biskup Biskupów, Trzynasty spośród Świętych Apostołów”.
Życiorys.
Młodość.
Lufti Laham urodził się 15 grudnia 1933 we wsi Darajja ("Daraya") koło Damaszku w Syrii. W 1943 wstąpił do seminarium bazylianów salwatorianów w ich klasztorze Świętego Zbawiciela w Szuf ("Shouf") koło Sydonu w Libanie. 15 sierpnia 1949 złożył wstępne, a 20 stycznia 1952 – wieczyste śluby zakonne. Następnie studiował filozofię i teologię. Po ukończeniu tego seminarium w 1956 władze zakonne wysłały go na dalsze studia do Rzymu, gdzie studiował teologię w prowadzonym przez jezuitów Papieskim Instytucie Wschodnim w Rzymie. W toku tych studiów 15 lutego 1959 przyjął święcenia kapłańskie w opactwie obrządku greckiego w Grottaferrata. Studia zakończył doktoratem z eklezjologii Kościołów Wschodu.
Po powrocie do Libanu w latach 1961-1969 ksiądz Laham był przełożonym salwatoriańskiego Wyższego Seminarium Świętego Zbawiciela, przeniesionego wówczas do Dżejty ("Jeita") koło Bejrutu. W seminarium tym, jak również na Uniwersytecie Świętego Ducha w Kaslik koło Bejrutu, wykładał teologię i liturgię. W 1962 założył pierwszy wydawany po arabsku periodyk zajmujący się zagadnieniami Kościołów Wschodu i ruchu ekumenicznego – „"Al-Wahadat"” („Jedność w Wierze”). Dzięki temu synod Kościoła melchickiego powołał go na sekretarza swej Komisji Ekumenicznej i Komisji Liturgicznej. W 1972 ksiądz Laham przygotował w Bejrucie wspólną konferencję katolickiego i prawosławnego patriarchatu antiocheńskiego dotyczącą liturgii. Został również członkiem zarządu Zrzeszenia Instytutów Teologicznych Bliskiego Wschodu ("Association of Theological Institutes in Middle East", ATIME). Jako powszechnie poważany teolog brał udział w wielu kongresach teologicznych. Między innymi w Niemczech, we Włoszech i w Anglii.
Lutfi Laham, jako ksiądz i później jako biskup, prowadził ożywioną działalność społeczną, wykorzystując do tego struktury swego Kościoła i zakonu. W 1965 założył we wsiach w diecezji Sydonu sieć „ośrodków dla młodych dziewcząt”, udzielających im bieżącej opieki. W 1966, wspólnie z dwoma innymi salwatorianami – Jerzym Kuejterem ("Koueiter, Kwaiter") i Salimem Ghazalem, założył w Salije ("Salhieh") koło Sydonu „Centrum Opieki nad Chłopcami” – schronisko dla sierot, szkołę handlową dla chłopców i ośrodek pracy z młodzieżą.
W 1974 władze Izraela aresztowały melchickiego arcybiskupa Jerozolimy Hilariona Capucci. Ksiądz Laham został mianowany na jego miejsce zarządcą wikariatu patriarchalnego w Jerozolimie. W latach 1974-1975 doprowadził do końca wiele tamtejszych przedsięwzięć o charakterze gospodarczym, między innymi odnowienie katedry patriarszej, siedziby patriarchatu i schroniska dla pielgrzymów. Założył również ośrodek studiów religijnych, który później przerodził się w zamiejscowy wydział Uniwersytetu Betlejemskiego. W 1976 założył przy tym ośrodku wielojęzyczną Bibliotekę Orientalną, która miała służyć pielgrzymom informacją o Kościołach Wschodu, oraz Fundusz Studencki, wspomagający ubogich studentów. W 1978 założył w Jerozolimie Fundusz Pomocy Rodzinom dla rodzin z biedniejszych zakątków diecezji.
Wikariusz patriarchalny Jerozolimy.
9 września 1981 został wybrany przez synod tytularnym melchickim arcybiskupem Tarsu i mianowany wikariuszem patriarchalnym Jerozolimy (nie będąc jednak biskupem tej diecezji). Chirotonię biskupią otrzymał z rąk ówczesnego patriarchy melchickiego Maksymosa V Hakima 27 listopada tego roku. Jako arcybiskup w Jerozolimie Laham prowadził wiele przedsięwzięć mających na celu pomoc dla jej najbiedniejszych mieszkańców.
W 1986 synod powołał arcybiskupa Lahama na przewodniczącego Synodalnej i Patriarchalnej Komisji Liturgii. Owocem działalności tej komisji było wydanie w 1992 nowej wersji „"Anthologion"” – melchickiego modlitewnika i „Księgi Liturgii” – melchickiego mszału. Nowe wersje tych ksiąg liturgicznych zostały oczyszczone z naleciałości łacińskich i powracały do grecko-bizantyjskiej tradycji liturgicznej Kościoła melchickiego. W czerwcu 2000 arcybiskup Laham zorganizował w rezydencji patriarchalnej w Jerozolimie spotkanie arcybiskupów katolickich Kościołów tradycji bizantyjskiej poświęcone wspólnym problemom tych Kościołów.
Patriarcha melchicki.
22 listopada 2000 patriarcha Maksymos V Hakim zrezygnował z urzędu ze względu na podeszły wiek (92 lata) i zły stan zdrowia. 29 listopada tego samego roku synod w Rabue ("Raboueh, Rabweh") wybrał na jego następcę arcybiskupa Lahama, który przybrał imię Grzegorza III. 5 grudnia 2000 Jan Paweł II udzielił mu "communio". Patriarcha Grzegorz III Laham działa na rzecz pokoju między wyznawcami religii na Bliskim Wschodzie i na rzecz zjednoczenia podzielonych Kościołów patriarchatu Antiochii. 4 lutego 2005, wspólnie z prawosławnym patriarchą Antiochii Ignacym IV, poświęcił kościół pod wezwaniem świętych Piotra i Pawła w Dumar w Syrii. Odbył wiele wizyt zagranicznych, między innymi w USA i w Irlandii.
6 maja 2017 papież Franciszek przyjął jego rezygnację z racji podeszłego wieku.
Patriarcha jest Duchowym Protektorem obediencji maltańskiej Rycerskiego i Szpitalnego Zakonu Świętego Łazarza z Jerozolimy oraz Protektorem i Wielkim Mistrzem Patriarchalnego Zakonu Św. Krzyża Jerozolimskiego. Jest Kapelanem Wielkiego Krzyża Świętego Wojskowego Konstantyńskiego Orderu Świętego Jerzego (najstarszego chrześcijańskiego zakonu rycerskiego), którego obecnym wielkim mistrzem jest J.K.W. Ferdynand de Bourbon-Siciles, książę Castro, tytularny Król Obojga Sycylii. Jest również Protektorem Duchowym Zakonu Rycerzy Chrystusa Świątyni Jerozolimskiej (Ordo Militiae Christi Templi Hierosolymitani).
Patriarcha jest autorem wielu publikacji z zakresu teologii i dziedzin pokrewnych, z których najbardziej znane to „Wprowadzenie do obrzędów Kościoła Wschodu i ich symboliki”, „Głos pasterza – duchowość wschodniej liturgii”, „Życie patriarchy Germana Adama”, „Kościół melchicki na Soborze Watykańskim II”. Przetłumaczył także na angielski i niemiecki historię Kościoła melchickiego.

</doc>
<doc id="143154" url="https://pl.wikipedia.org/wiki?curid=143154" title="Jorge Mario Bergoglio">
Jorge Mario Bergoglio



</doc>
<doc id="143155" url="https://pl.wikipedia.org/wiki?curid=143155" title="I LO im. Jana Kasprowicza w Inowrocławiu">
I LO im. Jana Kasprowicza w Inowrocławiu



</doc>
<doc id="143156" url="https://pl.wikipedia.org/wiki?curid=143156" title="Underworld (film)">
Underworld (film)

Underworld – amerykański film z 2003 roku w reżyserii Lena Wisemana.
Fabuła.
W świecie przedstawionym w filmie obok ludzi istnieją wampiry i wilkołaki zwane Lykanami. Obie rasy ukrywają swe istnienie przed ludźmi, a z początku wilkołaki również przed wampirami, które myślą, że udało im się je zniszczyć. Wilkołaki, pod wodzą Luciana, szykują jednak kontratak. Na tle rywalizacji Lykanów z wampirami rozwija się uczucie między wampirzycą Selene a świeżo zarażonym przez wilkołaka Michaelem (Scott Speedman), który kryje w sobie niezwykły potencjał.
Box office.
Budżet filmu wynosił 22 miliony dolarów. Film zarobił 51 970 690 USD w Stanach Zjednoczonych i 95 708 457 USD na świecie.
Zdjęcia.
Zdjęcia do filmu realizowane były na terenie Węgier (Budapeszt).
Kontynuacje.
W 2006 wypuszczono pierwszy sequel, ' Potem powstały kolejne: ' z 2012 i ' wypuszczony na przełomie 2016 i 2017 roku. Poza tym w 2009 wypuszczono prequel, ', opowiadający o wydarzeniach dziejących się kilkaset lat wcześniej.

</doc>
<doc id="143157" url="https://pl.wikipedia.org/wiki?curid=143157" title="Kopanica">
Kopanica



</doc>
<doc id="143159" url="https://pl.wikipedia.org/wiki?curid=143159" title="William Baum">
William Baum

William Wakefield Baum (ur. 21 listopada 1926 w Dallas, zm. 23 lipca 2015 w Waszyngtonie) – amerykański duchowny katolicki, arcybiskup Waszyngtonu w latach 1973 - 1980, wysoki urzędnik Kurii Rzymskiej, kardynał Kościoła rzymskokatolickiego.
Życiorys.
Studiował w "Kenrick Seminary" w St. Louis, 12 maja 1951 w Kansas City otrzymał święcenia kapłańskie. Kontynuował studia w Papieskim Athenaeum "Angelicum" w Rzymie (1956-1958). Pracował jako duszpasterz w Kansas City i wykładał w miejscowym Kolegium Św. Teresy, następnie wyjechał na uzupełniające studia do Rzymu. Po powrocie do USA nadal prowadził pracę duszpasterską, zajmował także ważne stanowiska w kurii diecezjalnej; był notariuszem trybunału biskupiego, inspektorem duchowieństwa i sekretarzem diecezjalnej komisji liturgicznej, wicekanclerzem (1962-1965) i kanclerzem (1967-1970) diecezji. Wziął udział w Soborze Watykańskim II w charakterze eksperta. W latach 1964-1967 pełnił funkcję sekretarza Komitetu Biskupów ds. Ekumenizmu przy Konferencji Biskupów Amerykańskich. Otrzymał tytuły nadzwyczajnego tajnego szambelana (1961) i prałata papieskiego (1968).
18 lutego 1970 został mianowany biskupem Springfield-Cape Girardeau (Missouri), sakry udzielił mu 6 kwietnia 1970 arcybiskup St. Louis kardynał John Carberry. W marcu 1973 Baum przeszedł na waszyngtońską stolicę arcybiskupią. Papież Paweł VI wyniósł go do godności kardynalskiej na konsystorzu 24 maja 1976, nadając tytuł prezbitera S. Croce in via Flaminia. Jako kardynał William Baum wziął udział w obu konklawe 1978.
W marcu 1980 złożył rezygnację z rządów archidiecezją waszyngtońską i przeszedł do pracy w Kurii Rzymskiej. Objął stanowisko prefekta Kongregacji Edukacji Katolickiej, zarazem został wielkim kanclerzem Papieskiego Uniwersytetu Gregoriańskiego w Rzymie (analogiczną funkcję pełnił w Papieskim Instytucie Archeologii Chrześcijańskiej). Wielokrotnie brał udział w sesjach Światowego Synodu Biskupów w Watykanie, a także sesjach plenarnych Kolegium Kardynalskiego. W kwietniu 1990 przeszedł na stanowisko Wielkiego Penitencjariusza w Trybunale Penitencjarii Apostolskiej (na czele Kongregacji Edukacji Katolickiej zastąpił go Pio Laghi); w listopadzie 2001, po osiągnięciu wieku emerytalnego (75 lat), przeszedł w stan spoczynku. Na funkcji Wielkiego Penitencjariusza jego następcą został inny kardynał amerykański James Stafford.
Był jednym z trzech kardynałów uprawnionych do udziału w konklawe po śmierci Jana Pawła II, wyniesionych do godności kardynalskiej jeszcze przez Pawła VI; pozostali to Joseph Ratzinger i Jaime Sin (kardynał Sin nie wziął udziału w konklawe ze względu na stan zdrowia).

</doc>
<doc id="143163" url="https://pl.wikipedia.org/wiki?curid=143163" title="Doktor habilitowany">
Doktor habilitowany



</doc>
<doc id="143165" url="https://pl.wikipedia.org/wiki?curid=143165" title="Liceum Ogólnokształcące im. Bartłomieja Nowodworskiego w Krakowie">
Liceum Ogólnokształcące im. Bartłomieja Nowodworskiego w Krakowie



</doc>
<doc id="143168" url="https://pl.wikipedia.org/wiki?curid=143168" title="Marceli Porowski">
Marceli Porowski

Marceli Porowski, ps. "Sowa", "Mazowiecki", "Wolski" (ur. 4 lutego 1894 w Woli Bystrzyckiej, zm. 21 października 1963 w Warszawie) – polski samorządowiec, działacz konspiracyjny, trzydziesty pierwszy prezydent Warszawy.
Życiorys.
Był synem Marcelego i Heleny ze Stypułkowskich. Ojciec zmarł na tyfus jeszcze przed urodzeniem syna. Uczęszczał do gimnazjum w Białej Podlaskiej i Suwałkach, w 1911 zdał egzamin dojrzałości. W latach 1912–1918 studiował na Wydziale Ekonomicznym Politechniki w Petersburgu.
Od maja 1919 do 1929 był pracownikiem sekcji samorządowej (przekształconej w Departament Samorządowy) Ministerstwa Spraw Wewnętrznych, pełnił m.in. funkcję naczelnika Wydziału Finansów Komunalnych. W międzyczasie przez 10 miesięcy był starostą w Skierniewicach. 7 grudnia 1920 ożenił się z Haliną Mościcką.
Od 1 września 1929 dyrektor biura Związku Miast Polskich, po zmianie statutu - od 1931 do września 1939 dyrektor Związku Miast Polskich. Od 1930 redagował „Samorząd Miejski” - organ prasowy tego związku. Był cenionym znawcą problematyki samorządowej. Od 1935 był zastępcą Rady Naczelnej Międzynarodowego Związku Miast.
We wrześniu 1939 podczas obrony Warszawy został 16 września powołany przez Komisarza Cywilnego przy Dowództwie Obrony Warszawy Stefana Starzyńskiego na delegata dzielnicowego Komisariatu na teren starostwa grodzkiego Praga-Południe.
W okresie okupacji podczas II wojny światowej, pracował w Zarządzie Miasta, a jednocześnie od 1941 pełnił funkcję Delegata Rządu RP na uchodźstwie na miasto stołeczne Warszawę. Od 5 sierpnia 1944 po rozpoczęciu powstania warszawskiego pełnił funkcję władzy cywilnej w Warszawie łącząc stanowiska prezydenta i Komisarza Rządu. Początkowo urzędował na Starym Mieście, skąd 26 sierpnia przedostał się kanałami do Śródmieścia. Swoją funkcję pełnił do kapitulacji 2 października 1944; opuścił Warszawę wraz z ludnością cywilną 7 października 1944.
Po wojnie powrócił do pracy w administracji, był m.in. naczelnikiem wydziału i wicedyrektorem Departamentu Samorządu w Ministerstwie Administracji Publicznej. Od marca 1947 został zdegradowany do funkcji Głównego Inspektora ds. Administracji Publicznej, w styczniu 1949 został przesunięty na stanowisko wicedyrektora w Zarządzie Centralnym MAP, zaś w maju 1950 na podrzędne stanowisko w Ministerstwie Gospodarki Komunalnej.
W czerwcu 1950 został zwolniony z Ministerstwa Gospodarki Komunalnej, podejmując zatrudnienie w Centralnym Zarządzie Biur Projektowych Budownictwa Miejskiego w Warszawie, a następnie w krakowskim oddziale biura jako starszy inspektor. We wrześniu 1951 przeszedł na emeryturę.
8 grudnia 1951 został aresztowany i za działalność w czasie wojny został 10 lutego 1953 skazany na karę śmierci. W maju 1956 został zwolniony z więzienia, rok później zrehabilitowany. W ostatnich latach życia pozostawał na rencie specjalnej.
Marceli Porowski spoczywa na cmentarzu Powązkowskim w Warszawie (kwatera 221-5-14).
Upamiętnienie.
2 sierpnia 2010 synowa Marcelego Porowskiego Jadwiga Porowska przekazała na ręce dyrektora Archiwum Państwowego m.st. Warszawy Ryszarda Wojtkowskiego dokumenty Marcelego Porowskiego. Wśród nich znajdują się między innymi wspomnienia prezydenta dotyczące okresu okupacji i Powstania, wyrok śmierci sądu PRL, korespondencja więzienna oraz artykuły pisane po zwolnieniu z więzienia.
Jesienią 2010 ukazała się książka Mariana Marka Drozdowskiego o Marcelim Porowskim.
16 listopada 2011 na ścianie pałacu Jabłonowskich, dawnego Ratusza Magistratu Miasta Warszawy, odsłonięto pamiątkową tablicę ku czci Marcelego Porowskiego.

</doc>
<doc id="143170" url="https://pl.wikipedia.org/wiki?curid=143170" title="Świerklaniec">
Świerklaniec

Świerklaniec () – wieś w Polsce, położona w województwie śląskim, w powiecie tarnogórskim, w gminie Świerklaniec. Siedziba gminy Świerklaniec oraz sołectwa Świerklaniec. Wieś gminna została utworzona 1 października 1924 r. ze zlikwidowanego obszaru dworskiego Świerklaniec. Zasadniczą część siedliska wsi Świerklaniec stanowi dawna wieś Stare Chechło.
W latach 1975–1998 wieś należała administracyjnie do województwa katowickiego.
Demografia.
Dane z 31 grudnia 2021 roku
Miejscowość zamieszkuje 34,0% mieszkańców gminy Świerklaniec
Historyczny podział administracyjny.
W skład wsi Świerklaniec wchodzą miejscowości:
Położenie.
Świerklaniec jest położony na obszarze Garbu Tarnogórskiego, w rejonie przecięcia doliny rzeki Brynicy. Historycznie leży w większości na Górnym Śląsku, jedynie niezamieszkałe wschodnie brzegi Zbiornika Kozłowa Góra należą do Małopolski.
Rekreacja.
Według NID na obszarze wsi znajduje się 20 zabytkowych obiektówwpisanych do rejestru zabytków.
Główną atrakcją jest park w Świerklańcu, który ma powierzchnię 154 ha. Znajduje się w nim m.in. Pałac Kawalera oraz Kościół Dobrego Pasterza z mauzoleum. Dawniej mieściła się tu posiadłość rodu Henckel von Donnersmarcków wraz z nieistniejącym Małym Wersalem. W miejscu pałacu znajdują się alejki parkowe wraz z rzeźbami Emanuela Frémieta „Trzy Nimfy”, które dawniej stały przed wejściem do pałacu. Znajdują się tu również ruiny dawnego zamku piastowskiego.
W pobliżu Świerklańca znajduje się zbiornik wodny Kozłowa Góra oraz zalew w Chechle.
Nazwa.
Nazwa "Świerklaniec" (zapis "Schwierklinietz" 1507) pochodzi od śl. gwarowej formy "świerkla" = świerk. Jest to nazwa topograficzna.
43% gminy zajmują lasy. Jednym z najbardziej znanych kompleksów leśnych jest park Świerklaniecki. Występują tam 120-letnie dęby, sosny wejmutki i wiele cennych gatunków drzew.
Zabytki.
istniejące
nieistniejące
Osoby urodzone w Świerklańcu.
W Świerklańcu urodzili się aktorka Dorota Pomykała, artysta plastyk Leszek Lewandowski oraz Joachim Brudziński – w latach 2018–2019 minister spraw wewnętrznych i administracji.

</doc>
<doc id="143171" url="https://pl.wikipedia.org/wiki?curid=143171" title="Związek homoseksualny">
Związek homoseksualny



</doc>
<doc id="143175" url="https://pl.wikipedia.org/wiki?curid=143175" title="Twierdzenie Hurwitza">
Twierdzenie Hurwitza

Twierdzenie Hurwitza – twierdzenie dotyczące własności pierwiastków zespolonych pewnych wielomianów o współczynnikach rzeczywistych. Jego autorem jest niemiecki matematyk Adolf Hurwitz.
Twierdzenie.
Niech formula_1 oznacza wielomian zmiennej zespolonej o współczynnikach rzeczywistych, przy czym formula_2 Dla tego, by wszystkie pierwiastki wielomianu formula_3 miały części rzeczywiste ujemne potrzeba i wystarcza, aby dodatnie były wszystkie wyznaczniki
Przykład.
Dla wielomianu
mamy
zatem wszystkie pierwiastki tego wielomianu mają części rzeczywiste ujemne.

</doc>
<doc id="143176" url="https://pl.wikipedia.org/wiki?curid=143176" title="Wahadło rewersyjne">
Wahadło rewersyjne

Wahadło rewersyjne (odwracalne) – wahadła fizyczne o dwóch równoległych osiach zawieszenia i regulowanym rozkładzie masy, używane do wyznaczania bezwzględnej wartości przyspieszenia ziemskiego. Wahadło zostało skonstruowane i wykorzystane przez Henry’ego Katera w 1817 roku.
Składa się ono z metalowego pręta, dwóch ostrzy O i O′ na których można je zawieszać oraz z dwóch lub trzech metalowych brył w kształcie soczewki (by zmniejszyć opór powietrza), z których jedna może być przesuwana po pręcie, pozwala to na zmianę rozkładu masy w wahadle, a tym samym zmianę okresu drgań wahadła. Odpowiednie rozmieszczenie masy wahadła umożliwia określenie długości zredukowanej wahadła bez znajomości trudno mierzalnego momentu bezwładności i położenia środka masy. Przy odpowiednio dobranym położeniu ruchomej masy okres drgań wahadła dla obu zawieszeń jest jednakowy i równy okresowi drgań wahadła matematycznego o długości równej odległości między osiami obrotu. Wahadło pozwala wyznaczyć wartość przyspieszenia ziemskiego na podstawie okresu wahań i odległości między ostrzami zawieszeń:
gdzie:
Historia.
Konstrukcje przed XIX w..
Historia stosowania wahadeł do pomiaru przyspieszenia ziemskiego rozpoczyna się w XVII w. Pierwszą osobą, która odkryła, że grawitacja zmieniała się na powierzchni Ziemi, był francuski naukowiec Jean Richer, który w 1671 roku został wysłany przez Francuską Akademię Nauk do Kajenna w Gujanie Francuskiej. Richer ustalił, że zegar wahadłowy był o około 2½ minuty dziennie wolniejszy niż w Paryżu. Naukowcy uświadomili sobie, a udowodnił to Izaak Newton w 1687 r., że jest to spowodowane tym, że Ziemia nie jest idealną kulą, lecz jest lekko spłaszczona. Nie było wówczas wzorca wahadła, by porównać wyniki pomiarów z innymi pomiarami należało porównać w tym samym miejscu okres budowanego wahadła z wzorcowym. Od tego czasu wahadła zaczęły być używane jako precyzyjne grawimetry, odbywając podróże do różnych części świata w celu pomiaru lokalnego przyspieszenia grawitacyjnego. Gromadzenie danych o grawitacji geograficznej skutkowało coraz dokładniejszymi modelami ogólnego kształtu Ziemi.
Wahadła były tak powszechnie stosowane do pomiaru grawitacji, że na początku XIX w. lokalna siła grawitacji była zwykle wyrażana nie przez wartość przyspieszenia, ale przez długość wahadła sekundowego, przechodzącego przez punkt równowagi co sekundę.
W czasach Katera okres wahadła można było bardzo dokładnie zmierzyć, zliczając tzw. liczbę „zbiegów okoliczności”, to jest jednoczesnego przejścia przez punkt równowagi wahadła badanego z wahadłem zegara synchronizowanego ze zjawiskami astronomicznymi. Przed odkryciem Katera dokładność pomiarów, a szczególnie niemożliwość określenia bezwzględnej wartości przyspieszenia ziemskiego była ograniczona trudnością dokładnego określenia długości wahadła. W równanie wahadła jest określone dla wahadła matematycznego składającego się z punktowej masy zawieszonej na nieważkiej nici, odniesienie rzeczywistego wahadła na model matematyczny jest trudne. W 1673 holenderski naukowiec Christiaan Huygens w swojej matematycznej analizie wahadła Horologium Oscillatorium wykazał, że wahadło fizyczne ma ten sam okres co wahadło o długości równej odległości między punktem obrotu a punktem zwanym środkiem oscylacji. Położenie tych punktów w wahadle zależy od rozkładu masy w nim i że wahadło zawieszone odwrotnie, w punkcie oscylacji ma taki sam okres, z tego wynika że odległość między tymi punktami jest równa długości zredukowanej wahadła. Problem polegał na tym, że nie znano sposobu na dokładne ustalenie położenie środka oscylacji w prawdziwym wahadle. Można by obliczyć jego położenie z kształtu wahadła, gdyby części metalowe miały jednolitą gęstość, ale jakość metalurgiczna i dokładność wykonania, a także umiejętności matematyczne tamtego czasu nie pozwalały na dokładne obliczenie. Nie wykorzystywano zasady odkrytej przez Huygensa.
Większość wczesnych badaczy grawitacji, takich jak Jean Picard (1669), Charles Marie de La Condamine (1735) i Jean-Charles de Borda (1792) budowało wahadła, zwane wahadłami prostymi, które w miarę możliwości odpowiadały wahadłu matematycznemu. Uznając, że drut ma znikomą masę, za środek oscylacji przyjmowano środek ciężkości kuli. Problemy sprawia też, że ten rodzaj wahadła z natury nie jest zbyt dobrą realizacją wahadła matematycznego, ma ono tendencję do odchylenia od płaszczyzny drgań. Również drut rozciąga się podczas wahania wahadła, zmieniając nieznacznie jego długość, a kula i drut stawiają opór powietrzu. Pod koniec XVIII w. najdokładniejsze pomiary przeprowadzał Thomasa Mendenhall, używając wahadeł będących bryłami sztywnymi.
Kater.
W ramach komitetu powołanego przez Royal Society w 1816 r. w celu zreformowania brytyjskich jednostek miar, Henry Kater dostał zlecenie dokładnego ustalenia długości wahadła sekundowego. Uświadomił sobie, że odkryta przez Huygensa zasada, może być wykorzystana do znalezienia środka oscylacji, a więc długości zredukowanej wahadła fizycznego. Henry Kater w 1817 r. zaprojektował, zbudował i zastosował obracalne wahadło fizyczne umożliwiające pomiar absolutnej wartości przyspieszenia ziemskiego, określanej tylko na podstawie pomiaru okresu drgań i odległości między ostrzami zawieszenia wahadła.
Wahadło Katera składało się z mosiężnego pręta, do którego przymocowano płaski okrągły bob z mosiądzu i dwóch regulowanych obciążników, z których mniejszy był regulowany za pomocą śruby. Wahadło miało krawędzie noża skierowane do wewnątrz po przeciwnych stronach środka ciężkości, na których je zawieszano. Przesuwanie ostrzy było niewygodne, nie zapewniało ich dobrej równoległości po regulacji, dlatego noże zamocowano na stałe w określonej odległości, a regulowano rozkład masy wahadła, przez przesuwanie niewielkich ciężarków tak, by uzyskać takie same okresy drgań dla obu zawieszeń. Kiedy okresy wahań uznano za takie same, odległość między krawędziami noży była długością wahadła matematycznego o takim samym okresie drgań. Kater określił czas wahnięcia "metodą zbiegów okoliczności", umieszczając zegar wahadłowy za wahadłem pomiarowym. Zegar był wcześniej naregulowany wg zjawisk astronomicznych. Kater w obliczeniach uwzględnił poprawkę na wyporność powietrza. Długości wahadła sekundowego w Londynie, zredukowana do poziomu morza, została określona na 39,13929 cali.
Kater nie był pierwszym, który zaproponował użycie jako wzorca wahadła fizycznego zawieszanego w różnych punktach. W 1792 r., gdy rozważano w Paryżu propozycję ustanowienia standardu długości jako długości sekundowego wahadła, baron de Prony zaproponował zastosowanie wahadła fizycznego o trzech osiach wahania. 1800 roku zaproponował zawieszenie wahadła na krawędziach nożowych, wokół których wahadło może wykonać drgania w równych momentach. Propozycje De Prony’ego nie zostały zaakceptowane, a jego dokumenty pozostały niepublikowane do 1889 roku, kiedy to zostały odkryte przez Defforges. Wybrano wówczas eksperymenty z wahadłem kulowym, a określenie długości sekund zostało przeprowadzone przez Bordę i Cassiniego. Bohnenberger w swojej Astronomii (1811), przedstawił propozycję zastosowania odwracanego wahadła do bezwzględnego wyznaczania grawitacji; w ten sposób uzyskał pierwszeństwo w publikacji. Kater niezależnie wymyślił wahadło odwracalne i jako pierwszy zaprojektował, skonstruował i używał je.
Po doświadczeniach z obracalnym wahadłem Kater zaprojektował nieodwracalne wahadło z pojedynczym nożowym zawieszeniem, podobne w formie zewnętrznej do wahadła odwracalnego. Znane jest trzynaście niezmiennych wahadeł Katera zbudowanych i wykorzystywanych na całym świecie. Sam Kater używał nieodwracalne wahadło w Londynie i w różnych miejscach na Wyspach Brytyjskich. Edward Sabine, w latach 1820–1825, odbywał podróże i mierzył przyspieszenie ziemskie niezmiennymi wahadłami Katera od Indii Zachodnich po Grenlandię i Spitzbergen. W 1820 r. Kater dostarczył nieodwracalne wahadło , który uruchamiał je w Londynie, a następnie w pobliżu równika i na półkuli południowej, a także w Londynie w 1823 r., to samo wahadło zostało przekazane Fiodorowi Litke z Rosji, który wykonywał pomiary grawitacji podczas podróży dookoła świata w latach 1826–1829.
Bessel.
Bessel prowadził eksperymenty z wahadłami do pomiaru grawitacji w Królewcu w latach 1825–1827. Jego wahadło nie było wahadłem odwracanym, miało możliwość uruchomienia przy dwóch długościach. Używał wahadła prostego, które składało się z kuli zawieszanej na cienkim drucie, którego górny koniec był zaciskany poziomymi walcami. Mechanizm miał dwa takie zaciski oddalone o jeden (ok. 1,949 m), wahadło uruchamiano raz z zaciskiem górnym a raz dolnym, przy czym dolny koniec wahadła był na tej samej wysokości. Bessel określał okres wahadła metodą zbiegów okoliczności z wahadłem zegara i by uniknąć zakłóceń od tego wahadła, było ono umieszczone w pewnej odległości od wahadła. Wkładem Bessela w zwiększenie precyzji pomiarów przyspieszenia ziemskiego z użyciem wahadeł było wprowadzenie udoskonaleń w konstrukcji wahadeł, takich jak zawieszenie drutu, połączenie drutu z kulą wahadła. Analizując wpływ powietrza na ruch wahadła oprócz znanego wcześniej wpływu wyporu, uwzględnił także zwiększenie masy wahadła w wyniku poruszania się razem z wahadłem powietrza w jego pobliżu.
Późniejsze wykorzystania.
W 1956 r. Katedra Geodezji Wyższej Politechniki Warszawskiej we współpracy z Instytutem Geodezji i Kartografii przeprowadziła precyzyjne pomiary grawimetryczne z użyciem aparatury wahadłowej.
Zasada działania.
Okres drgań wahadła fizycznego i odpowiadający mu okres drgań wahadła matematycznego jest równy:
Z tych zależności można zapisać:
Moment bezwładności wahadła względem osi obrotu zależy od odległości od środka masy wg twierdzenia Steinera i po podstawieniu do wzoru na okres drgań:
Z równania na okres drgań wahadła fizycznego wynika, że dla danego wahadła i przy danym przyspieszeniu ziemskim, okres drgań zależy tylko od odległości punktu zawieszenia wahadła od środka ciężkości, co oznacza że zbiór punktów zawieszenia wahadła, w których ma ono dany okres drgań tworzy na płaszczyźnie okrąg o środku w środku masy. Równanie to zapisane jako wielomian ze względu na a, jest wielomianem drugiego stopnia, które może mieć dwa, jedno lub zero rozwiązań. W takim razie dla danej bryły, punkty zawieszenia, w których wahadło ma dany okres drgań tworzą dwa okręgi, a ograniczając zawieszenie do prostej w osi wahadła, ma ono 4 punkty zawieszenia o danym okresie drgań.
Wahadło fizyczne ma najmniejszy okres drgań przy zawieszeniu w odległości od środka masy:
Przyjmując, że środek ciężkości leży w odległości b od drugiego zawieszenia i wahadło ma taki sam okres drgań dla obu zawieszeń:
gdzie:
Oznacza to, że konstruując wahadło, w którym środek masy i dwa punkty zawieszenia leżą na jednej linii i jeśli wahadło ma taki sam okres drgań dla tych punktów, to okres drgań wahadła odpowiada okresowi drgań wahadła matematycznego o długości równej odległości między punktami zawieszenia.
Oznaczając przez formula_18 i formula_19 odległości dla wahadła w obu zawieszeniach, zachodzi:
Z tego wynika:
Powyższe wzory wynikają z opracowanej przez Bessela w 1826 r. analizy niesymetrycznego wahadła rewersyjnego.
Współcześnie.
W drugiej połowie XX w wynaleziono inne łatwiejsze metody pomiaru przyspieszenia ziemskiego. Wahadło odwracalne jest powszechnie wykorzystywane w dydaktyce fizyki, studenci dokonując regulacji położenia ruchomej masy, mogą dobrać rozkład masy, tak by wahadło miało długość zredukowaną równą odległości między zawieszeniami oraz samodzielne wyznaczenie przyspieszenia ziemskiego.
W doświadczeniu wyznacza się okresy drgań dla obu zawieszeń, przesuwa się soczewkę ruchomą, dążąc do wyrównania okresów drgań względem ostrza O z drganiami względem ostrza O′. Uzyskanie jednakowych okresów drgań jest bardzo trudne, dlatego wyznaczenia równego okresu drgań dokonuje się przez interpolację oraz znalezienie przecięcia dwóch wykresów funkcji okresu drgań od położenia przesuwanej masy (graficznie lub analitycznie).

</doc>
<doc id="143181" url="https://pl.wikipedia.org/wiki?curid=143181" title="Bernard Panafieu">
Bernard Panafieu

Bernard Louis Auguste Paul Panafieu (ur. 26 stycznia 1931 w Châtellerault, diecezja Poitiers, zm. 12 listopada 2017 w Venasque) – francuski duchowny katolicki, arcybiskup Marsylii, kardynał.
Życiorys.
Syn dyrektora banku André i Madeleine z domu Doussière, kształcił się w seminariach w Albi i Issy-les-Moulineaux. 22 kwietnia 1956 przyjął święcenia kapłańskie i został inkardynowany do archidiecezji Albi. Pełnił funkcje duszpasterskie (m.in. w duszpasterstwie studentów) oraz kurialne.
18 kwietnia 1974 został mianowany biskupem pomocniczym Annecy, ze stolicą tytularną Thibilis; przyjął sakrę biskupią 9 czerwca 1974 w Albi z rąk tamtejszego arcybiskupa Claude Marie Dupuya. W listopadzie 1978 został promowany na arcybiskupa Aix. Od sierpnia 1994 był koadiutorem arcybiskupa Marsylii kardynała Coffy’ego (z prawem następstwa) i objął rządy w archidiecezji - bezpośrednio podlegającej wówczas Stolicy Apostolskiej - po rezygnacji Coffy’ego 22 kwietnia 1995. Po przekształceniach administracyjnych od grudnia 2002 był arcybiskupem metropolitą Marsylii (nastąpiło wyłączenie bezpośredniej podległości arcybiskupstwa Watykanowi).
21 października 2003 Jan Paweł II wyniósł go do godności kardynalskiej, nadając kościół tytularny S. Gregorio Barbarigo alle Tre Fontane. Kardynał Panafieu brał udział w konklawe w kwietniu 2005 po śmierci Jana Pawła II. W maju 2006 papież Benedykt XVI przyjął jego rezygnację z funkcji arcybiskupa Marsylii, złożoną w związku z osiągnięciem wieku emerytalnego (75 lat).
26 stycznia 2011 z powodu ukończenia osiemdziesiątego roku życia stracił prawo uczestnictwa jako elektor w przyszłych konklawe.

</doc>
<doc id="143183" url="https://pl.wikipedia.org/wiki?curid=143183" title="Bernard Louis Auguste Paul Panafieu">
Bernard Louis Auguste Paul Panafieu



</doc>
<doc id="143201" url="https://pl.wikipedia.org/wiki?curid=143201" title="Rm (Unix)">
Rm (Unix)

rm (skrót od ang. "remove" - usuń) jest Uniksową komendą używaną do usuwania plików oraz katalogów z systemu plików.
Analogiczną komendą w systemach rodziny DOS jest polecenie del (skrót od ang. "delete").
By skasować pojedynczy plik: 
 rm [Plik]
By skasować całą strukturę znajdującą się w katalogu łącznie z nim samym:
 rm -r [Katalog]
Żeby skasować całą strukturę (poza plikami ukrytymi) znajdującą się w katalogu, z pominięciem tego katalogu:
 rm -r [Katalog]/*
Żeby skasować wszystkie pliki w katalogu zaczynające się od danego znaku:
 rm [Znak]*
Żeby skasować wszystkie pliki w katalogu zaczynające się od dowolnej kombinacji liter:
 rm [Kombinacja znaków]*
Żeby skasować wszystkie pliki w katalogu zaczynające się od dowolnej litery z podanej w nawiasie:
 rm [Znak1Znak2Znak3]*
Żeby skasować wszystkie pliki w katalogu zaczynające się od dowolnej frazy z nawiasu:
W niektórych implementacjach przy kasowaniu pojawi się zapytanie o potwierdzenie skasowania pliku. By uniknąć zadawania pytań należy użyć parametru -f (skrót od ang. "force" ("zmuś")).

</doc>
<doc id="143205" url="https://pl.wikipedia.org/wiki?curid=143205" title="Kołchoz">
Kołchoz

Kołchoz (ros. "колхоз") – rolnicza spółdzielnia produkcyjna, przedsiębiorstwo rolnicze charakterystyczne dla byłego ZSRR. 
"Kołchoz" to skrót od nazwy "kollektiwnoje choziajstwo" ("коллективное хозяйство"), tzn. "gospodarstwo kolektywne". W republikach związkowych ZSRR występowały lokalne odpowiedniki, np. "kołhosp" na Ukrainie radzieckiej.
Kołchozy były wynikiem kolektywizacji rolnictwa, przymusowego przejęcia ziemi rolników przez państwo. W odróżnieniu od sowchozów, ziemia należała do rolników tworzących spółdzielnię, ale była przekazana w bezterminowe użytkowanie wspólnocie. W przeciwieństwie do tradycyjnych spółdzielni, kołchozy nie mogły się rozwiązać i żaden kołchoźnik nie mógł porzucić wspólnoty. Po wprowadzeniu w ZSRR obowiązkowych dokumentów osobistych (paszport wewnętrzny) w 1932 roku aż do 1976 nie wydawano ich chłopom, co utrudniało im odejście do miast. Chłop mógł tylko wyjechać czasowo na podstawie tymczasowych dokumentów, które były ważne tylko w wyszczególnionych miejscach i dniach.
Kołchoźnicy dostawali wynagrodzenie miesięczne za pracę, mieli prawo do domu mieszkalnego i uprawy działki przydomowej.
W odróżnieniu od sowchozu, zarządca kołchozu był wybierany przez zebranie członków, które podejmowało także ważniejsze decyzje, jednak w praktyce było to formalnością i oba rodzaje gospodarstw niewiele się różniły. Kołchozy były mniejsze i na ogół bardziej wszechstronne, sowchozy zwykle specjalizowały się w jednym typie produkcji. W praktyce gospodarka rolna oparta na sowchozach i kołchozach była niewydolna, działała w oderwaniu od racjonalności ekonomicznej. Ceny zbytu płodów rolnych i wytworów produkcji zwierzęcej, ceny zakupu maszyn i surowców do produkcji, były planowane państwowo. Zakłady, które dostarczały maszyny i surowce oraz większość jednostek skupu produktów były państwowe. Tylko niewielka część produktów mogła być sprzedawana miejscowo po cenach umownych. Stałe pensje wprowadzone w kołchozach od lat 1960. były w niewielkim stopniu zależne od pracy. Brakowało bodźców ekonomicznych do racjonalizacji działalności rolnej, motywacja kołchoźników była niska przez brak wpływu pracy na jakość wyników. Produkcja rolna wymagała dotacji państwa, ceny gotowych produktów dla ludności pozostawały stosunkowo niskie. Kryzys szczególnie ujawnił się w latach 1980. i podczas zmian lat 1990, gdy wydajność produkcji np. ziarna z hektara w ZSRR była ponad dwukrotnie niższa, niż w Europie Zachodniej i USA oraz niższa od średniej światowej.
Popularną w ZSRR była nazwa "Kołchoz im. Lenina", np. Kołchoz im. Lenina w Grebniowie w obwodzie riazańskim, Rybacki kołchoz im. Lenina w Kraju Chabarowskim, Rybacki kołchoz im. Lenina w Kraju Kamczackim.
Kołchozy na Białorusi.
Kołchozy wciąż istnieją na Białorusi. Alaksandr Łukaszenka był w latach 1985-1987 sekretarzem partii w kołchozie im. Lenina w rejonie szkłowskim.

</doc>
<doc id="143206" url="https://pl.wikipedia.org/wiki?curid=143206" title="Universi Dominici gregis">
Universi Dominici gregis

Universi Dominici gregis (pełny tytuł: "Konstytucja Apostolska "Universi Dominici gregis" o wakacie Stolicy Apostolskiej i wyborze biskupa rzymskiego") – konstytucja apostolska promulgowana przez Jana Pawła II 22 lutego 1996 reguluje czynności przeprowadzane po śmierci papieża związane z jego pogrzebem oraz wyborem następcy.
Konstytucja ta określa też zasady, na jakich przeprowadza się konklawe. Do wyboru nowego papieża potrzeba dwóch trzecich głosów, elektorów-kardynałów, którzy nie ukończyli 80. roku życia.

</doc>
<doc id="143207" url="https://pl.wikipedia.org/wiki?curid=143207" title="Gabriel Zubeir Wako">
Gabriel Zubeir Wako

Gabriel Zubeir Wako (ur. 27 lutego 1941 w Mboro), sudański duchowny katolicki, w latach 1981-2016 arcybiskup metropolita Chartumu. kardynał.
Życiorys.
Kształcił się w wyższym seminarium duchownym św. Pawła w Tore River. Po studiach filozoficznych i teologicznych przyjął 21 lipca 1963 w Wau święcenia kapłańskie z rąk apostolskiego wikariusza Bahr-el-Ghazal Edoardo Masona. Uzupełniał studia w Rzymie, gdzie na Papieskim Uniwersytecie Laterańskim obronił licencjat z teologii pastoralnej (1971). Po powrocie do Sudanu wykonywał obowiązki duszpasterskie w wikariacie apostolskim Wau, był również rektorem miejscowego seminarium.
Po przekształceniu wikariatu apostolskiego w diecezję Wau, został jej pierwszym biskupem; mianowany 12 grudnia 1974 przez Pawła VI, odebrał sakrę biskupią 6 kwietnia 1975 w Jubie z rąk kardynała Agnelo Rossiego, prefekta watykańskiej Kongregacji Ewangelizowania Ludów. Od października 1979 był koadiutorem arcybiskupa Chartumu; 10 października 1981 objął samodzielne rządy w Archidiecezji Chartumu. Wielokrotnie brał udział w sesjach Światowego Synodu Biskupów w Watykanie, m.in. specjalnej poświęconej Kościołowi w Afryce wiosną 1994.
Przewodniczący Konferencji Episkopatu Sudanu w latach 1978–1990, 1993–1999 oraz 2012–2016.
21 października 2003 wyniesiony przez Jana Pawła II do godności kardynalskiej, otrzymał tytuł prezbitera S. Atanasio a Via Tiburtina.
10 grudnia 2016 przeszedł na emeryturę.
Uczestnik konklawe 2005 i konklawe 2013. 27 lutego 2021 roku ukończył 80 lat i utracił prawo do udziału w konklawe.

</doc>
<doc id="143209" url="https://pl.wikipedia.org/wiki?curid=143209" title="Werwolf">
Werwolf

Werwolf (z niem. „wilkołak”) – niemiecki plan dywersji i walki partyzanckiej na ziemiach utraconych przez III Rzeszę po 1943 roku.
Plany utworzenia ruchu oporu.
W lecie 1943 roku Heinrich Himmler zorganizował tajną naradę z udziałem kilku ministrów III Rzeszy i wyższych oficerów SS. W czasie narady powstał plan „W-II” (Werwolf) zakładający potrzebę szerzenia dywersji na tzw. „płytkim” zapleczu nieprzyjaciela, w razie zaistnienia konieczności odwrotu armii niemieckiej. Kilkanaście miesięcy później, we wrześniu 1944 roku, odbyła się kolejna narada w kwaterze Himmlera, której owocem była modyfikacja planu „W-II”: prowadzenie walki podziemnej w przypadku okupacji Niemiec przez aliantów. Główny twórca tego przedsięwzięcia, Reinhard Gehlen z Wehrmachtu, opracował projekt struktury podziemnej organizacji wzorowanej na polskim ruchu oporu. Korzystał przy tym przede wszystkim z obszernych materiałów zgromadzonych przez warszawskie Gestapo. Po zdławieniu powstania warszawskiego wywiad SS zdobył także dokumenty i archiwa AK. Z tych materiałów skopiowano strukturę opartą na niewielkich grupach uderzeniowych, kładąc szczególny nacisk na jej decentralizację. Plany obejmowały szkolenia sabotażystów, szpiegów i dywersantów, organizację magazynów broni i żywności oraz radiowych punktów łączności na ziemiach uznanych za zagrożone polską i radziecką okupacją. Chociaż oficerowie Waffen-SS byli poważnie zaangażowani w planowanie ruchu, ostatecznie postanowiono, aby podporządkować go dwudziestu wyższym dowódcom SS i Policji (HSSPF).
Aby utrzymać zdecentralizowany charakter ruchu, większość działań związanych z rekrutacją, szkoleniem i zaopatrzeniem przyszłej partyzantki prowadzono na szczeblu miejscowym. Na przełomie lat 1944 i 1945 rozpoczął się werbunek starannie dobranych ochotników, a następnie szkolenia w specjalnych ośrodkach przygotowawczych we Wrocławiu, Nysie, Cieszynie, a także w Hanowerze i Ahlbecku. Ukończyło je około 1300 osób, które w założeniu miały być dowódcami i specjalistami tworzących się już w tym okresie w terenie grup dywersyjnych. Wszystkie te przygotowania, jak i cały plan „W-II”, były zatajone przed Hitlerem w obawie przed zarzutem „defetyzmu”. Niektórzy oficerowie niemieccy, na czele z Heinrichem Himmlerem, mieli wątpliwości co do planu dywersji, jednak dość szybko rozwiał je rozwój wydarzeń na froncie.
Werwolf miał obejmować wszystkie okupowane przez aliantów ziemie III Rzeszy, w praktyce występował tylko na wschodnich rubieżach Rzeszy. Radziecka ofensywa ze stycznia 1945 roku, przebiegająca nadspodziewanie szybko, doprowadziła do zajęcia ziem wkrótce nazwanych Odzyskanymi, czyli zachodniego Górnego i Dolnego Śląska, Pomorza Gdańskiego i Zachodniego, ziemi lubuskiej oraz Prus Wschodnich. Na około 10 milionów zamieszkałych tam Niemców co najmniej 2/3 uciekło za Odrę i Nysę Łużycką. Kierowali się oni strachem przed nadchodzącą Armią Czerwoną oraz zaleceniami władz niemieckich. W ostatnich tygodniach wojny władze III Rzeszy ujawniły istnienie podziemnej armii. Miało to znaczenie wyłącznie propagandowe, a służyło podtrzymaniu wiary Niemców w ostateczne zwycięstwo dzięki „cudownym broniom” (uruchomiono nawet specjalną stację, Radio „Werwolf”). Po kapitulacji Niemiec w maju 1945 roku niewielka część tej ludności zdecydowała się wracać w rodzinne strony. Trwało to do czerwca, zanim nie zamknięto granicy na Odrze. Wśród tych Niemców, którzy nie uciekli przed frontem oraz wśród powracających byli członkowie Werwolfu, wierni rozkazom mimo kapitulacji sił III Rzeszy.
Działalność Werwolfu.
Początki.
Błyskawiczne tempo przesuwania się frontu wschodniego w ostatnich miesiącach wojny zaskoczyło dowódców odpowiedzialnych za niemieckie podziemie. Mimo wyraźnego rozkazu oddziały Werwolfu nie zdołały dokonać większych zniszczeń na strategicznie ważnym Górnym Śląsku. Działające na Pomorzu, Dolnym i Górnym Śląsku i Wielkopolsce komórki miały trudności z komunikowaniem się i koordynowaniem działań. Klęska nazistowskich Niemiec, aresztowanie, a następnie samobójstwo generalnego szefa organizacji, SS-Obergruppenführera Prützmanna zahamowało dalszy rozwój Werwolfu. Od wiosny 1945 roku na „Ziemiach Odzyskanych” trwał wzmożony ruch ludności. Napływali tam polscy osadnicy z ziem włączonych do ZSRR oraz z innych regionów zniszczonej przez okupantów Polski, część Niemców opuszczała te tereny, część na nie powracała. Powoli organizowała się administracja polska, której głównym problemem, a zarazem okolicznością sprzyjającą egzystowaniu niemieckiego ruchu oporu, był brak na tych terenach ludności polskiej. W wielu regionach Polacy skupieni byli tylko i wyłącznie w administracji, natomiast Niemcy stanowili resztę ludności. Ich społeczność miała nadzieję, że mimo klęski wojennej Śląsk, Pomorze Zachodnie czy nawet Gdańsk nie zostaną przekazane Polsce.
Werwolfowi chodziło o szerzenie wśród Niemców propagandy mającej na celu powstrzymanie ich wyjazdów za nowo powstałą granicę na Odrze i Nysie Łużyckiej. W przypadku konieczności opuszczenia, tzw. Ziem Odzyskanych, dążono do tego, by nie mogły one dalej służyć Polakom, decydowano się na przyjęcie taktyki spalonej ziemi, czyli próbę niszczenia na opuszczanych terenach wszystkich zasobów, jakie wróg mógłby wykorzystać dla własnej korzyści, stosując najczęściej metody sabotażu i dywersji.
Struktura.
W skład niemieckiego podziemia wchodziło szereg mniejszych i większych organizacji, niemających często ze sobą żadnego powiązania, ani też nie podlegających jakiemuś centralnemu kierownictwu. W polskiej historiografii określa się je, niepoprawnie, zbiorczą nazwą Werwolf – od największej i najwcześniej, odgórnie utworzonej organizacji. Struktura organizacyjna opierała się na istniejącym podziale administracyjnym. Najmniejszą jednostką siatki była komórka wiejska na czele z dowódcą ("Dorfführer"), składająca się przeważnie z 7-10 osób. Te z kolei podlegały komórce gminnej, w skład której wchodziło zwykle 5-6 komórek wiejskich. Każdy powiat liczył 30-50 komórek podstawowych w sile do 400 członków. Sztab powiatowy na czele z "Kreisführerem" składał się z kilku (5-6) osób. Komórki powiatowe podporządkowane były organizacyjnie okręgowym, czyli wojewódzkim, którymi to kierowali gauleiterzy. Struktura ta nieco przypominała schemat organizacyjny NSDAP.
Istniała też możliwość działania grup zbrojnych w terenie, bez oparcia u ludności miejscowej, dzięki zawczasu przygotowanym magazynom broni, amunicji i żywności. Niektóre oddziały leśne miały charakter stały, gdyż składały się z ludzi poszukiwanych, którzy nie mogli już powrócić do normalnego życia (np. zbrodniarze wojenni z SS). Większość grup miała jednak charakter doraźny, okresowy – w nocy gospodarze niemieccy podpalali i mordowali Polaków, by w dzień udawać spokojnych, lojalnych i zapracowanych obywateli. Poszczególne grupy miały charakter wojskowy, wojskowo-cywilny lub tylko cywilny. Ta pohitlerowska działalność, w mniejszym lub większym stopniu objęła swoim zasięgiem ówczesne województwa: szczecińskie, opolskie, bydgoskie, wrocławskie, olsztyńskie, gdańskie, katowickie, zielonogórskie i koszalińskie.
Działalność zbrojna podziemia.
Władze polskie postanowiły w żadnym wypadku nie bagatelizować problemu na powyższych terenach, a zwłaszcza na nowym pograniczu. Tuż po zamknięciu granicy zachodniej dla powracających Niemców, pod koniec czerwca 1945 roku, rozpoczęto wysiedlenia z powiatów przygranicznych, trwające do połowy lipca. Objęły one liczbę ok. 200 tysięcy Niemców, co przyczyniło się poniekąd do stabilizacji sytuacji nad samą granicą. Nie znaczy to jednak, iż udało się zapobiec ruchowi łączników podziemia zza Odry, zwłaszcza w kierunku Sudetów oraz regionu szczecińskiego.
Na Pomorzu Szczecińskim podziemie pohitlerowskie na czele z Werwolfem nie było ani zbyt liczne, ani też nie znajdowały się tam jego ważniejsze ośrodki decyzyjne. Dzięki dobremu przygotowaniu ludzi i zaplecza stało się jednak dosyć groźne. W swojej agitacji propagandowej wykorzystywało powszechnie znany fakt tymczasowości rozwiązania granicznego w okolicach Szczecina, budząc w miejscowej ludności nadzieję na pozostanie tych terenów w granicach państwa niemieckiego. W pięć dni po przekazaniu miasta z rąk radzieckich w polskie, czyli 10 lipca 1945 roku, została wyznaczona tymczasowa linia demarkacyjna, która pod administracją niemiecką pozostawiła, m.in. czwartą część samego Szczecina. W mieście i okolicach, ciągle zamieszkałych w ogromnej większości przez Niemców, mnożyły się podpalenia ważnych strategicznie obiektów i zbrojne ataki na mniejsze grupy polskie. Spektakularnym wręcz sukcesem Werwolfu było spalenie jedynego mostu kolejowego przez Odrę, łączącego obie części Szczecina. Podobnie, wskutek nieustannych ataków, niemożliwym było korzystanie latem 1945 roku z ważnej kolejowej stacji podmiejskiej Gumieńce.
Postanowienia XII rozdziału Układu Poczdamskiego z 2 sierpnia 1945 oraz późniejsze umowy przyniosły ustalenie granic północnych i zachodnich Polski. Co więcej, zadecydowały też o wysiedleniu Niemców od lutego 1946 roku z utraconych przez III Rzeszę ziem. Wszystko to jednak w niewielkim stopniu wpłynęło na bieżącą aktywność podziemia pohitlerowskiego. 4 października 1945 roku, wracający z podpisania szczegółowych umów ostatecznie likwidujących w okolicach Szczecina administrację niemiecką, polski prezydent miasta oraz pełnomocnik rządu na Pomorze Zachodnie, tylko cudem uszli z życiem z zasadzki przygotowanej przez oddział Werwolfu. Do walki, oprócz sił milicji i Urzędu Bezpieczeństwa, musiało zostać zaangażowane wojsko. Do obsadzenia Pomorza Szczecińskiego sformowano specjalnie 12 Dywizję Piechoty.
Walki na Dolnym Śląsku.
Na terenach historycznego Śląska, w Polsce po 1945 roku, w porównaniu z Mazurami i Pomorzem, ruch był znacznie silniejszy, jeszcze w styczniu 1946 roku na około 2 miliony Niemców w Polsce, dwie trzecie mieszkało na Dolnym Śląsku w zwartych skupiskach. Województwo wrocławskie, a zwłaszcza jego sudecka część, było miejscem najbardziej aktywnej działalności pohitlerowskiego podziemia, sprzyjały temu warunki naturalne regionu. Doszło do przypadków niemożności utrzymania polskiej kontroli nad pewnymi rejonami, niemniej w skali mniejszej znacznie niż w przypadku walk z podziemiem ukraińskim w Polsce południowo-wschodniej. Dotkliwie w tej części Dolnego Śląska dawała się we znaki szczupłość polskiego osadnictwa. Zanotowano problemy z zasiedlaniem przez Polaków tak niespokojnych ziem, a nawet sporą liczbę przypadków rezygnacji z zamieszkiwania tam już po osiedleniu. Panikę podtrzymywała przez pewien czas prasa, co zmusiło władzę do skoncentrowania większych sił wojskowych na najbardziej zagrożonych odcinkach. Niemieckie oddziały leśne terroryzowały i rabowały polską ludność cywilną, a funkcjonariuszy państwowych, obojętnie jakiej służby, zabijały. Działalność ich była tym groźniejsza, że posiadały one wspólne regionalne kierownictwo oraz korzystały z szerokiego oparcia u ludności niemieckiej. W większych miastach Dolnego Śląska (Legnica, Wrocław) jeszcze w dość długi czas po zakończeniu działań wojennych miały miejsce podpalenia budynków o szczególnym dla administracji polskiej znaczeniu. 
Inną płaszczyzną działania pohitlerowskiego ruchu oporu było przenikanie niemieckich fachowców do warstw kierowniczych personelu licznych tam zakładów przemysłowych. Następnie utrudniali oni uruchomienie kolejnych hut, kopalń czy fabryk lub też świadomie doprowadzali do ich zniszczenia. Tak zorganizowany masowy sabotaż w przemyśle stawał się już także problemem o skali ogólnokrajowej, zwłaszcza z powodu występowania w tym regionie unikatowych zakładów przemysłowych o szczególnej wadze (kopalnie miedzi, wolframu). W wyniku polskiej kontrakcji zdołano uratować jedyną w Polsce kopalnię wolframu. W tego typu działalności sabotażowej celowała, druga pod względem znaczenia po Werwolfie, w zasadzie cywilna organizacja „Freies Deutschland”, skupiająca wielu specjalistów różnych branż, a dążąca do oderwania Dolnego Śląska od Polski. Organizacje te zniszczyły polskie fabryki: papy w Żaganiu, dachówek w Czarnej, fajansów w Zebrzydowie.
Rozbicie ruchu.
Militarne wysiłki sił polskich w eliminacji niemieckich grup podziemnego oporu powoli zaczęły przynosić efekty: pod koniec roku udało się zlikwidować Polakom nadzwyczaj aktywną grupę zbrojną na pełnej jeszcze Niemców wyspie Wolin oraz oddział płetwonurków w Świnoujściu, gdzie wcześniej zdołali oni dokonać licznych zniszczeń w tamtejszym strategicznie ważnym porcie. Z początkiem 1946 roku rozbito niemieckie oddziały leśne już ostatecznie (głównie dzięki trwającej równolegle akcji wysiedlania), co nie oznaczało jednak, że walka ustała. Polacy w dalszym ciągu ponosili straty, co dotyczyło szczególnie żołnierzy Wojsk Ochrony Pogranicza, które objęły służbę w listopadzie 1945 roku. Również dotkliwe były straty materialne – np. w wyniku ścięcia przez sabotażystów niemieckich prawie wszystkich słupów trakcji elektrycznej w powiecie myśliborskim, został on na dłuższy okres pozbawiony prądu.
Wiosna następnego roku przyniosła masowe i planowe wysiedlanie ludności niemieckiego pochodzenia. Zmobilizowało to nieliczne resztki oddziałów zbrojnych do prób utrudnienia i zahamowania tego procesu, który ograniczał im możliwości działania. Nie powiodło się to jednak, podziemie musiało stopniowo odejść od działalności „czynnej”, nie ustając jednak w pracy propagandowej, wśród systematycznie kurczącej się społeczności niemieckiej. Przez cały rok 1946, mimo trwających na Dolnym i Górnym Śląsku wysiedleń, miały miejsce walki. Na miejsce rozbitych grup powstawały nowe, nie były jednak w stanie zrealizować swego głównego celu, czyli powstrzymania akcji wysiedleńczej. Przez to też stopniowo ich aktywność słabła. Ostatnie niemieckie grupy leśne, już o zdemoralizowanym obliczu, głównie rabunkowym, działały do początków 1947 roku. Na Dolnym Śląsku do sabotażów i dywersji sporadycznie dochodziło jeszcze w 1948 roku.
W województwie olsztyńskim działało po wojnie kilka grup podziemnych o niewielkim znaczeniu, a tylko jedna z nich zdołała przetrwać do początków roku 1946. Gdańsk oraz Dolny i Górny Śląsk stały się miejscami rozbicia ostatnich pohitlerowskich organizacji – „Jungenbund der Freien Stadt Danzig” we wrześniu 1949 roku oraz operującego na pograniczu Górnego i Dolnego Śląska „Freikorps Gross-Mossdorf” w sierpniu 1949 roku. Polskie służby bezpieczeństwa od końca wojny zlikwidowały blisko 70 niemieckich zrzeszeń tego typu.
Kontrowersje.
Fakt działalności Werwolfu na tak dużą skalę kwestionuje Maciej Bartków w swoich książkach "Werwolf na Górnym Śląsku" oraz "Werwolf. Propaganda PRL", sugerując, że przeważająca większość informacji na temat Werwolfu była fikcją stworzoną przez propagandę PRL w celu zastraszenia społeczeństwa, uzasadnienia brutalnego charakteru działań polskich organów bezpieczeństwa oraz dezawuowania polskich powojennych struktur niepodległościowych poprzez oskarżanie ich o współpracę z Werwolfem.

</doc>
<doc id="143210" url="https://pl.wikipedia.org/wiki?curid=143210" title="Żytawa">
Żytawa

Żytawa (; , ; ) – miasto w Niemczech, w kraju związkowym Saksonia, w okręgu administracyjnym Drezno, w powiecie Görlitz, przy granicy z Polską i Czechami, w Łużycach Górnych. Do 31 lipca 2008 Żytawa była stolicą powiatu Löbau-Zittau.
Miasto należy do Związku Sześciu Miast.
Przynależność historyczna.
Początkowo część historycznej krainy Czech, następnie związana z Łużycami Górnymi od 1283 do 1319 oraz Dolnym Śląskiem od 1319 do 1346, w chwili zakładania Związku Sześciu Miast w 1346 wciąż uznawana za miasto czeskie – jedyne w związku obok pięciu miast łużyckich, z którymi wiążąc się ponownie zbliżyła się do Łużyc Górnych. Nie odnotowano formalnego włączenia Żytawy do Górnych Łużyc, jednakże po 1346 dzieliła historię tego regionu, z nim przechodząc na lata 1469–1490 pod panowanie węgierskie, a po 1635 – saskie. Świadectwem powiązań historycznych z Czechami i Śląskiem jest herb miasta, zawierający motywy czeskiego lwa i dolnośląskiego orła piastowskiego.
Historia.
Historia Żytawy sięga XII-wiecznej słowiańskiej osady. Obszar leżał w granicach Czech od XI wieku. Najstarsza wzmianka o Żytawie pod łacińską nazwą "Sitavia" pochodzi z 1238. Prawa miejskie nadał w 1255 król czeski Przemysł Ottokar II, wyznaczając także granice miasta w celu budowy murów obronnych. Żytawa została miastem królewskim, w którym ulokowano prowincjonalny sąd, a dekanat żytawski znajdował się pod bezpośrednim zarządem biskupów praskich. W 1268 powstał klasztor franciszkanów. Na początku XIV wieku miasto otrzymało po raz pierwszy herb i powstały pierwsze gildie rzemieślnicze.
W latach 1319–1346 Żytawa znajdowała się w granicach piastowskiego księstwa jaworskiego. W 1337, po prośbie księcia Henryka I jaworskiego, miasto przeprowadziło skuteczny atak na pobliski czeski zamek Tolštejn, który po 1320 stał się przyczółkiem rozbójników, napadających na miasto i okolice. W nagrodę Henryk I uhonorował miasto umieszczając w jego herbie dolnośląskiego orła piastowskiego. Po śmierci księcia w 1346 miasto ponownie przeszło we władanie Czech. W 1346 Żytawa była jednym z miast-założycieli Związku Sześciu Miast. W 1359 i 1422 miasto niszczyły wielkie pożary. Od 1421 do 1436 w Żytawie rezydowali kanonicy prascy. W 1469 wraz ze Związkiem Sześciu Miast miasto uznało władzę króla Węgier Macieja Korwina, po którego śmierci w 1490 powróciło do Czech, wówczas we władaniu królewicza polskiego Władysława II Jagiellończyka. W 1555, 1559 i 1599 wybuchały epidemie. W 1586 otwarto gimnazjum w Żytawie. Na mocy postanowień pokoju praskiego w 1635 wraz z większą częścią Łużyc przypadła Saksonii. Mimo to po 1635 w mieście wciąż osiedlali się Czesi, już jako imigranci z pobliskiego miasta Gródek nad Nysą, które pozostało w granicach Czech.
Pomiędzy 1697 a 1763 miasto znajdowało się pod panowaniem królów Polski Augusta II Mocnego i Augusta III Sasa. W czasie wojny siedmioletniej w 1757 wojska austriackie przeprowadziły ostrzał Żytawy, doprowadzając do wielkiego pożaru, po którym nastąpił upadek handlowy miasta. Zniszczone wówczas zostały m.in. kościół św. Jana i ratusz. W 1806 Żytawa została częścią Królestwa Saksonii. Pomiędzy 1840 a 1845 wzniesiono nowy ratusz, a w 1859 otwarto dworzec kolejowy. Do 1869 rozebrano znaczną część obwarowań miejskich. Od 1871 miasto znalazło się w granicach zjednoczonych Niemiec.
W 1904 powstała elektrownia miejska i uruchomiono komunikację tramwajową. W 1920 do miasta włączono wieś Porajów, która pozostawała dzielnicą miasta do 1945, gdy została włączona w granice powojennej Polski. W 1932 miał miejsce pożar teatru, w 1936 otwarto nowy teatr. W czasie II wojny światowej w miejscowości znajdowała się filia obozu koncentracyjnego Groß-Rosen. W 1945 w Żytawie zamieszkiwało ok. 4000 Czechów, którzy założyli Czeską Radę Narodową i podjęli starania o włączenie miasta do Czechosłowacji, jednakże ich postulaty zostały definitywnie odrzucone w 1948. W 1945 znalazła się w radzieckiej strefie okupacyjnej Niemiec, z której w 1949 utworzono NRD. Od 1990 w granicach odtworzonego Wolnego Kraju Saksonia oraz Republiki Federalnej Niemiec.
1 maja 2004 w Żytawie miała miejsce uroczystość przyjęcia Polski i Czech do Unii Europejskiej, w której uczestniczyli premier Polski Leszek Miller, premier Czech Vladimír Špidla i kanclerz Niemiec Gerhard Schröder. Od tego czasu obserwuje się wzrost liczby Polaków i Czechów w populacji Żytawy. W 2010 miasto dotknęła powódź.
Z okolic Żytawy i pobliskiego Lubija swoje korzenie wywodzi polsko-niemiecki ród szlachecki Oppeln-Bronikowskich.
W 1812 roku w Żytawie zmarł powstaniec kościuszkowski i uczestnik wojen napoleońskich Maciej Mirosławski.
12 listopada 1949 w okolicy Żytawy przy próbie ucieczki z Polski został ujęty Tadeusz Cieśla, wielokrotny kurier Armii Andersa zajmujący się przemycaniem do zachodnich stref okupacyjnych osób zagrożonych prześladowaniami w kraju.
Demografia.
Miasto liczy 25 950 mieszkańców (2013).
Edukacja i kultura.
Miasto jest siedzibą Uniwersytetu Nauk Stosowanych Zittau/Görlitz (Hochschule Zittau/Görlitz) oraz Międzynarodowego Instytutu Uniwersyteckiego ("Internationales Hochschulinstitut Zittau") – jednostki centralnej Uniwersytetu w Dreźnie. W Zittau działa Teatr im. Gerharta Hauptmanna.
Jest to także miasto narodzin Heinricha Marschnera.
Transport.
Znajdowały się tutaj dwa drogowe przejścia graniczne z Polską:
oraz tranzyt przez Polskę Żytawa – Gródek nad Nysą przez most kolejowy w Żytawie.
Dworzec Główny w Żytawie jest węzłem kolejowym następujących linii:
W czasach NRD produkowany był tu samochód Robur w fabryce VEB ROBUR-Werke Zittau w latach 1962–1991 jako ciężarówka i autobus. Ostatnie egzemplarze zjechały z taśmy produkcyjnej w roku 1991.

</doc>
<doc id="143211" url="https://pl.wikipedia.org/wiki?curid=143211" title="Stała hydrolizy">
Stała hydrolizy



</doc>
<doc id="143214" url="https://pl.wikipedia.org/wiki?curid=143214" title="Żytomierz">
Żytomierz

Żytomierz (ukr. Житомир, "Żytomyr") – miasto obwodowe na Ukrainie, nad rzeką Teterew, siedziba administracyjna obwodu i rejonu żytomierskiego. Ośrodek przemysłu maszynowego, metalowego, lekkiego, spożywczego i chemicznego, a także ośrodek kulturalny z teatrami i muzeami oraz centrum szkolnictwa wyższego. Ponadto ważny węzeł komunikacyjny z portem lotniczym.
Historia.
Założony w 884 roku Żytomierz był jednym z największych miast Rusi Kijowskiej. Około 1225 roku Jacek Odrowąż założył klasztor dominikanów, który został zniszczony podczas najazdu mongolskiego na Ruś Kijowską w 1240 roku. W 1333 roku został przyłączony przez Giedymina do Wielkiego Księstwa Litewskiego.
W I Rzeczypospolitej.
W 1444 roku król Polski Kazimierz Jagiellończyk nadał Żytomierzowi prawa miejskie i wybudowano wówczas niewielki zamek. Miasto zostało zniszczone przez Tatarów w 1469 i 1481 roku. Podczas najazdu chana krymskiego Mengli Gireja w 1482 roku zamek żytomierski pozostał jednym z czterech niezdobytych na Naddnieprzu (obok Bracławia, Kaniowa i Czerkas). Warownię rozbudowano po 1540 roku według projektu starosty Szymona Babińskiego. W 1544 roku sejm piotrkowski zwolnił mieszczan żytomierskich z podatków w celu odbudowy obwarowań. W 1569 roku wraz z całą południową częścią Wielkiego Księstwa Litewskiego Żytomierz wszedł w skład Korony Królestwa Polskiego. Stał się siedzibą starostwa grodowego, sejmików i sądów szlacheckich: ziemskiego i grodzkiego. W 1572 roku w mieście były 142 budynki, dwór starosty i zamek. Król Zygmunt III Waza w 1596 roku nadał miastu przywilej organizowania dwóch jarmarków rocznie. 
Żytomierz był także miastem królewskim Korony Królestwa Polskiego, położonym w pierwszej połowie XVII wieku w starostwie grodowym żytomierskim województwa kijowskiego. Był miejscem popisów szlachty województwa kijowskiego I Rzeczypospolitej. Upadek miasta rozpoczął się w czasie powstania Chmielnickiego w 1648 roku, podczas którego Kozacy wraz z Tatarami zdobyli zamek, wymordowali mieszkańców a miasto spalili, zniszczyli też księgi grodzkie i ziemskie od roku 1582. Po oderwaniu przez Rosję Kijowa od Polski, Żytomierz stał się w 1667 roku nową stolicą województwa kijowskiego.
W 1724 roku zakon jezuitów zbudował w mieście klasztor oraz pierwszą szkołę. W 1753 roku zmarło 11 Żydów (po odarciu ze skóry) z 24 oskarżonych o porwanie i zabójstwo dziecka. Pozostali Żydzi uratowali życie ponieważ przeszli na katolicyzm. W 1761 roku zbudowano drewniany kościół bernardynów pw. św. Jana z Dukli oraz murowany klasztor dla zakonników. W drugiej połowie XVIII wieku klasztor jezuicki został przebudowany oraz powstał klasztor benedyktynów. W 1765 roku w mieście było 5 świątyń (3 katolickie, 2 greckokatolickie) i 285 domów. W 1766 biskup Józef Andrzej Załuski sprowadził do miasta siostry szarytki. Mieszkańcy Żytomierza wsparli konfederację barską. W zemście w 1769 Rosjanie najechali miasto i dokonali masakry mieszkańców.
W zaborze rosyjskim.
W wyniku II rozbioru Polski Żytomierz wszedł w skład Rosji jako miasto powiatowe. Od 1804 roku stał się w miejsce Łucka stolicą nowo powołanej guberni wołyńskiej (do 1918 roku), która składała się z dawnego województwa wołyńskiego i zachodniego fragmentu województwa kijowskiego. Po reformie administracji kościelnej w 1798 roku miasto stało się stolicą diecezji katolickiej, a w 1799 roku także greckokatolickiej.
W 1820 spłonął drewniany kościół bernardynów. Do 1841 w jego miejscu wzniesiono kościół murowany, a klasztor bernardynów stał się seminarium katolickim. W latach 1816–1840 wzniesiono klasztor szarytek. W 1841 roku zburzono barokowy kościół jezuitów.
Około połowy XIX wieku w Żytomierzu zamieszkał Józef Ignacy Kraszewski. Pełnił tu m. in. funkcje kuratora szkół polskich, dyrektora Teatru Żytomierskiego i Klubu Szlacheckiego. Przy jego wsparciu wzniesiono w mieście nowy gmach teatru.
Podczas powstania styczniowego Żytomierz był trwałym i silnym punktem oparcia dla polskich powstańców. Jednym z bardziej znanych powstańców styczniowych związanych z miastem był Marian Karol Dubiecki, który potem w swojej książce "Na kresach i za kresami" podał wiele cennych wiadomości o mieście. Po powstaniu w 1865 władze carskie zamknęły klasztor szarytek.
W 1897 roku miasto liczyło 66 tys. mieszkańców, w tym około 31 tys. Żydów, około 25 tys. greko-katolików i 9 tys. katolików i blisko tysiąc staroobrzędowców. W tym czasie Żytomierz stanowił jedno z najsilniejszych ośrodków polskiego życia religijnego na Prawobrzeżu Dniepru, tutaj znajdowała się kuria diecezji łucko-żytomierskiej, siedziba biskupa, którego jurysdykcja obejmowała gubernię kijowską, podolską oraz wołyńską, w mieście była także katedra oraz jedyne na Prawobrzeżu rzymskokatolickie seminarium duchowne. Dzięki m. in. tutejszym duszpasterzom katolickim pochodzącym z różnych ziem polskich powstawały (obok już istniejących) kolejne polskie towarzystwa charytatywne, oświatowe, sportowe, zawodowe, a także schroniska dla dzieci i biednych, rozmaite systemy szkoleń, szkoły.
W 1899 uruchomiony został system tramwajowy.
W 1905 roku, w wyniku agitacji czarnosecinnej, doszło w Żytomierzu do pogromu Żydów. Pomimo sukcesów oddziałów samoobrony 29 Żydów zamordowano, a 150 zostało rannych.
I wojna światowa i wojna polsko-bolszewicka.
Od 1917 roku Żytomierz był opanowywany przez armie: carską, niemiecką, bolszewicką, białogwardyjską. Miejsce działalności Polskiej Organizacji Wojskowej z udziałem Józefa Kozłowskiego. W jednym roku władza w mieście zmieniała się 13 razy, co spowodowało jego znaczne zniszczenia. Podczas I wojny światowej Żytomierz uzyskał szerokotorowe połączenie kolejowe za sprawą Niemców, którzy uruchomili kolej do Berdyczowa i Korostenia.
W 1918 zamknięto katolickie seminarium duchowne w Żytomierzu.
Na początku 1919 roku, na fali pogromów na Ukrainie, doszło do dwóch masakr żydowskich mieszkańców Żytomierza. W styczniu wojska ukraińskie razem z okolicznymi chłopami zabiły 80 osób i splądrowały mienie. W marcu, podczas przejmowania miasta przez wojska Dyrektoriatu, rozgorzał pięciodniowy pogrom, w którym zamordowano 317 osób, a wielu odniosło rany.
W czasie wojny polsko-bolszewickiej, od 31 stycznia do 2 lutego 1920 roku oddziały polskie, w tym 4 Dywizjon Artylerii Konnej przeprowadziły zagon w okolicach miasta. W nocy 26 kwietnia 1920 roku Polacy rozpoczęli natarcie, które zapoczątkowało ofensywę na Kijów. W krótkotrwałej bitwie pod Kropiwną została kompletnie rozbita 58 Dywizja Strzelecka, a Polacy posunęli się o 70 kilometrów na wschód zdobywając Żytomierz. W tym samym dniu Józef Piłsudski skierował z Żytomierza odezwę do narodu Ukrainy. 25 maja 1920 roku polscy lotnicy wykryli maszerujące na Kijów duże jednostki kawalerii – Armii Konnej Siemiona Budionnego, która zaatakowała Polaków. Po paru dniach Armia Czerwona przełamała polską obronę pod Żytomierzem i rozbiła znajdujące się w mieście oddziały. Żytomierski garnizon został wycięty do ostatniego.
Żytomierz w granicach ZSRR i Ukrainy.
Traktat ryski zawarty w 1921 roku pozostawił poza wschodnią granicą II Rzeczypospolitej około miliona Polaków, w okolicach Żytomierza zamieszkujących w zwartych skupiskach. 100 kilometrów na zachód od miasta – wokół Dowbysza powstał polski rejon narodowościowy – Marchlewszczyzna. Na mocy traktatu ryskiego Żytomierz wszedł w skład Ukraińskiej SRR początkowo jako stolica guberni, później okręgu i obwodu. W 1935 roku Żytomierz uzyskał poprzez Fastów połączenie kolejowe z Kijowem. W 1933 roku do Żytomierza dotarła klęska głodu.
Na mocy decyzji trójki urzędu NKWD obwodu żytomierskiego 28 września 1938 roku rozstrzelano 100 Polaków w ramach Operacji polskiej NKWD, natomiast 29 września rozstrzelano 129 Polaków, a 4 października 1938 roku rozstrzelano 408 Polaków.
Po agresji Niemiec na ZSRR, wojska niemieckie zajęły Żytomierz 9 lipca 1941 roku. 12 listopada 1943 roku radziecki korpus kawalerii zajął Żytomierz, ale podczas kontrataku Niemcy odzyskali miasto. 30 grudnia 1943 roku oddziały Armii Czerwonej pod dowództwem generała Iwana Czerniachowskiego ponowiły atak i 31 grudnia wkroczyły do miasta. Nazajutrz niemiecki kontratak odzyskał Żytomierz. Dopiero trzecie radzieckie natarcie 2 stycznia 1944 roku opanowało ostatecznie miasto.
W 1991 roku Żytomierz wszedł w skład niepodległej Ukrainy. Od 1991 roku jest stolicą katolickiej diecezji kijowsko-żytomierskiej obrządku łacińskiego. Katolikom zwrócono kościoły św. Zofii i św. Jana z Dukli. W 1993 roku otwarto „Żytomierski Okręgowy Szpital Psychiatryczny 1”.
Olga Bronshtein została głównym architektem Żytomierza w 2021 roku.
Według rankingu „Regional Doing Business - 2020” Żytomierz zajął pierwsze miejsce jako najbardziej komfortowe miasto dla biznesu.
Miasto naznaczone nie tylko piętnem wielowiekowej historii, ale też będące jednym z ośrodków odradzającego się życia społecznego, kulturalnego i religijnego Polaków na Ukrainie; gdzie działają różne polskie stowarzyszenia i zauważalny jest stały wzrost zainteresowania u dzieci i młodzieży nauką historii i języka polskiego.
Zabytki i obiekty turystyczne.
W 2020 roku powstała unikalna trasa turystyczna o nazwie „Krąg Żytomierza”.
Polacy w Żytomierzu.
Współcześnie Żytomierz jest jednym z głównych ośrodków Polaków na Ukrainie. W 1989 powstał Żytomierski Obwodowy Oddział Związku Polaków na Ukrainie (obecnie jako samodzielna organizacja), zaś od 1999 roku w mieście działa dom polski. Funkcjonują też inne polskie organizacje (m.in.: Asocjacja Polskiej Młodzieży na Żytomierszczyźnie, Zjednoczenie nauczycieli polonistów na Żytomierszczyźnie, Uniwersytet Trzeciego Wieku.
W 2010 roku staraniem Żytomierskiego Obwodowego Związku Polaków na Ukrainie została zorganizowana wystawa „Ignacy Jan Paderewski i Ziemia Żytomierska”, zaprezentowana najpierw w Żytomierzu, a następnie w Polsce (Pułtusk, Warszawa, Kraków, Bytom, Kąśna Dolna, Płock). W 2011 r. na fasadzie Szkoły Muzycznej nr 5 w Żytomierzu (ul. Jakira 19) dokonano odsłonięcia tablicy pamiątkowej poświęconej Ignacemu Janowi Paderewskiemu, wielkiemu Polakowi, kompozytorowi, działaczowi niepodległościowemu, mężowi stanu. Związek Polaków zorganizował z wielkim nakładem sił Międzynarodową Konferencję Praktyczno-Naukową „Uniwersum Józefa Ignacego Kraszewskiego”.
W związku z Ustawą o dekomunizacji Ukrainy w Żytomierzu zostały zmienione nazwy szeregu ulic. Z inicjatywy Żytomierskiego Obwodowego Związku Polaków na Ukrainie oraz Żytomierskiej Obwodowej politycznej Partii „Partia Polaków Ukrainy”, które wystosowały odpowiednią petycję do władz miasta, radni Żytomierza przychylili się do wniosku Polaków Żytomierszczyzny, aby w mieście pojawiły się ulice: Św. Jana Pawła II, Św. Zygmunta Felińskiego, Lecha Kaczyńskiego. 
Żytomierz jest miejscem polskich uroczystości patriotycznych i festiwali polskich (m.in. Dni Kultury Polskiej, Międzynarodowy Festiwal Kultury Polskiej ""Tęcza Polesia" organizator Żytomierski Obwodowy Związek Polaków na Ukrainie"). Nauka języka polskiego odbywa w niektórych szkołach publicznych oraz społecznych szkołach sobotnio-niedzielnych. Jedną z największych społecznych szkół jest Polska Szkoła Sobotnio-Niedzielna im. I.J. Paderewskiego przy Żytomierskim Obwodowym Związku Polaków na Ukrainie. Od 2004 roku na uniwersytecie żytomierskim funkcjonuje centrum polonistyczne.

</doc>
<doc id="143216" url="https://pl.wikipedia.org/wiki?curid=143216" title="Para sprzężona">
Para sprzężona

Para sprzężona to ogólnie dwa obiekty związane ze sobą w taki sposób, że (najczęściej) na podstawie jednego można odtworzyć drugi, np.:

</doc>
<doc id="143217" url="https://pl.wikipedia.org/wiki?curid=143217" title="Papabili">
Papabili



</doc>
<doc id="143218" url="https://pl.wikipedia.org/wiki?curid=143218" title="Podróż apostolska Jana Pawła II do Polski (1987)">
Podróż apostolska Jana Pawła II do Polski (1987)

III wizyta w Polsce 8-14 czerwca 1987 – Jan Paweł II odwiedził miasta: Warszawa, Lublin, Tarnów, Kraków, Szczecin, Gdynia, Gdańsk, Częstochowa, Łódź.
Tarnów 10 czerwca 1987.
""Czy święci są po to, aby nas zawstydzać? Tak. Mogą być i po to. Czasem konieczny jest taki zbawczy wstyd, ażeby zobaczyć człowieka w całej prawdzie. Potrzebny jest, ażeby odkryć, lub odkryć na nowo właściwą hierarchię wartości. Potrzebny jest nam wszystkim, starym i młodym. Chociaż ta młodziutka córka Kościoła Tarnowskiego, którą od dzisiaj będziemy zwać błogosławioną, swoim życiem i śmiercią mówi przede wszystkim do młodych. Do chłopców i dziewcząt. Do mężczyzn i kobiet".
" (...) Przychodzą do was ludzie udręczeni, poniżeni, zagrożeni w swoim człowieczeństwie. Szukają świadków przemienienia. Niech ich znajdują w was. Niech nigdy ten, kto szuka świadka przemienienia, nie trafi na nieufność czy obojętność. Lepiej zaufać temu, kto może na zaufanie nie zasłużył, aniżeli odtrącić jednego, kto owej ufności jest spragniony i głodny."
"Byłoby prawdziwym dramatem, gdyby sytuacja bytowa księży, wolność od wielu codziennych udręk, z którymi muszą borykać się często świeccy, stworzyły pomiędzy duchowieństwem a wiernymi jakąś obcość. (...) Pamiętajcie, że występujecie w imieniu Kościoła, który dziś w szczególny sposób wyraża swą "opcję preferencyjną" na rzecz ubogich."
Zobacz też artykuł na temat Białej Służby w Tarnowie.
Gdynia 11 czerwca 1987.
"Powiedziałem: solidarność musi iść przed walką. Dopowiem: solidarność również wyzwala walkę. Ale nie jest to nigdy walka przeciw drugiemu. Walka, która traktuje człowieka jako wroga i nieprzyjaciela – i dąży do jego zniszczenia. Jest to walka o człowieka, o jego prawa, o jego prawdziwy postęp: walka o dojrzalszy kształt życia ludzkiego. Wtedy bowiem to życie ludzkie na ziemi staje się "bardziej ludzkie", kiedy rządzi się prawdą, wolnością, sprawiedliwością i miłością".
"Człowiek współczesnej cywilizacji zagrożony jest chorobą powierzchowności, niebezpieczeństwem spłycenia. Trzeba pracować nad odzyskanie głębi – tej głębi, która właściwa jest istocie ludzkiej."
Łódź 13 czerwca 1987.
Jan Paweł II miał wiele pielgrzymek ale do Łodzi przyjechał tylko raz:

</doc>
<doc id="143240" url="https://pl.wikipedia.org/wiki?curid=143240" title="With the Lights Out">
With the Lights Out

With the Lights Out – box set amerykańskiego zespołu grunge'owego Nirvana wydany pod koniec 2004. Składa się z 3 płyt CD i 1 DVD. Większość zamieszczonych utworów na płytach CD to ich wersje akustyczne (jest ich 81, z czego 68 to materiał niepublikowany wcześniej). Na płycie DVD umieszczono również teledyski i utwory w wersjach pierwotnych.

</doc>
<doc id="143241" url="https://pl.wikipedia.org/wiki?curid=143241" title="Malachiasz z Armagh">
Malachiasz z Armagh

Malachiasz z Armagh irl. "Mael Maedoc Ua Morgair" (ur. w 1094 w Armagh w Irlandii, zm. 2 listopada 1148 w opactwie Clairvaux) – irlandzki duchowny katolicki, biskup, jasnowidz, święty Kościoła katolickiego.
Życiorys.
Prawdopodobnie pochodził ze szlacheckiego rodu. Był duchowym spadkobiercą staroceltyckich misteriów. Miał zdolności wizjonerskie. Święcenia kapłańskie przyjął w 1119 roku. Od roku 1123 był biskupem miasta Connor, a potem miasta Down. Prowadził życie ascety. W roku 1139 św. Malachiasz opuścił Irlandię i udał się w pielgrzymkę do Rzymu. Św. Malachiasz przebywał w Rzymie do ok. 1141 roku. Otrzymał tytuł biskupa i legata papieskiego. Powrócił on do Irlandii, gdzie wprowadził liturgię rzymską i reformę cysterską. Rozpoczął w swej ojczyźnie zamorski zwyczaj budowania kaplic z kamienia, a nie jak wcześniej – z drewna. Wywołało to protesty konserwatystów, jednak św. Malachiasz wybudował w swym kraju bardzo dużo kościołów, kaplic i innych licznych miejsc kultu chrześcijańskiego. Jego najbliższym przyjacielem był św. Bernard z Clairvaux, który towarzyszył mu niemal przez całe życie.
W roku 1148 wyruszył w drugą pielgrzymkę do Rzymu, jednak podczas wyczerpującej drogi zachorował na poważną, śmiertelną chorobę. Zatrzymał się we francuskim klasztorze w Clairvaux i zmarł tam w ramionach przyjaciela św. Bernarda.
Nieznane jest dokładne miejsce jego pochówku. Św. Bernard, uważając Malachiasza za świętego, spisał później jego biografię, która była pierwszym oficjalnym źródłem informacji o św. Malachiaszu. Potwierdził w niej dar jasnowidzenia Malachiasza.
Św. Malachiasz został kanonizowany w 1190 roku przez Klemensa III.
Jego wspomnienie liturgiczne przypada 2 listopada.
Przypuszcza się, że w 1590 roku powstała, uważana za fałszerstwo mające doprowadzić do wyboru pożądanego kandydata na stanowisko papieża, przypisywana Malachiaszowi przepowiednia. Według legendy kiedy ujrzał on Wieczne Miasto po raz pierwszy, upadł na kolana i doznał wizji, podczas której zobaczył 111 papieży aż po dzień Sądu Ostatecznego. Spisał on swą wizję, wypisując 112 papieży od współczesnego mu papieża Innocentego II. Również później powstawały przepowiednie przypisywane Malachiaszowi, będące naśladownictwem domniemywanego pierwszego fałszerstwa.

</doc>
<doc id="143244" url="https://pl.wikipedia.org/wiki?curid=143244" title="Sede vacante">
Sede vacante

Sede vacante (od łac. "sedes vacans" – „nieobsadzona stolica” lub „pusty tron”; forma "sede vacante" to ablativus absolutus i znaczy: „przy nieobsadzonej stolicy”; pokr. "sedis vacantia" – „stan nieobsadzenia stolicy”) – w Kościele katolickim termin określający okres, w którym stolica biskupia jest nieobsadzona.
Kodeks prawa kanonicznego z 1983 stosuje to określenie zarówno wobec wakansu Stolicy Apostolskiej (diecezji rzymskiej – "sede Romana vacante"), jak i każdej innej diecezji. "Sede vacante" trwa do momentu objęcia diecezji przez nowego biskupa. Administrowanie jest w tym czasie ograniczone do spraw najniezbędniejszych, gdyż obowiązuje zasada "nihil innovetur" (niczego nie należy zmieniać).
"Sede vacante" Stolicy Apostolskiej.
"Sede vacante" Stolicy Apostolskiej (łac. "Apostolica sedes vacans") rozpoczyna się po śmierci lub rezygnacji papieża. W tym momencie władzę w Stolicy Apostolskiej i w całym Kościele katolickim przejmuje tymczasowo Kolegium kardynalskie z dziekanem na czele. Z kolei w Watykanie administrację przejmuje kardynał kamerling, pełniąc w ten sposób funkcję tymczasowej głowy Państwa Watykańskiego. "Sede vacante" trwa do wyboru nowego papieża przez konklawe. W średniowieczu, a także okresach późniejszych "sede vacante" trwała nieraz bardzo długo, z różnych powodów. Najdłuższe jej okresy miały miejsce w latach 1241–1243, 1268–1271, 1314–1316. Reorganizacja dokonana przez Pawła VI ("Romano Pontifici eligendo") przyczyniła się do usprawnienia wyboru nowego papieża.
W czasie wakatu Stolicy Apostolskiej ustaje władza rządzenia wszystkich urzędów kierowniczych Kurii Rzymskiej, niemniej wybrane urzędy zachowują lub otrzymują szczególne kompetencje:
Jeśli zmarły papież pozostawił testament i ustanowił jego wykonawcę, to wykonawca testamentu ma za zadanie wykonać ostatnie życzenia papieża, ale ze swych poczynań zdaje relację wyłącznie nowemu papieżowi.
Podczas "sede vacante" Stolica Apostolska posługuje się herbem kardynała kamerlinga. Za tarczą herbową znajdują się dwa skrzyżowane klucze i rozpostarty parasol. Klucze to ewangeliczny symbol władzy danej Piotrowi przez Jezusa Chrystusa. Parasol to tzw. "umbraculum", rodzaj uroczystego baldachimu, który był rozkładany nad kardynałami elektorami i po dokonanym wyborze składany u wszystkich, z wyjątkiem wybranego.
Szczegółowe zasady wakatu Stolicy Apostolskiej regulują kanony kan. 332 § 2 i 355 KPK (kan. 44, § 2 KKKW), oraz przede wszystkim konstytucja apostolska "Universi Dominici gregis".
"Sede vacante" katolickich patriarchatów wschodnich.
Wakat patriarchatu rozpoczyna się od śmierci patriarchy lub od jego rezygnacji z urzędu. Tymczasową władzę przejmuje wówczas najstarszy święceniami biskup eparchii patriarchy lub synodu patriarchalnego, który o tym fakcie zawiadamia papieża i zwołuje Synod Biskupów Kościoła patriarchalnego.
Synod biskupów zebrany zostaje w siedzibie patriarchy w obecności co najmniej dwóch trzecich eparchów Kościoła. Wyboru nowego patriarchy dokonuje się za zamkniętymi drzwiami przez głosy bezwzględnej większości elektorów. Po dokonanym wyborze, jeśli elekt przyjął wybór, synod zostaje zawieszony i następuje zgodna z prawem "sui iuris" intronizacja patriarchy, która kończy wakat stolicy.
Synod i nowy patriarcha informują papieża i innych patriarchów o dokonanym wyborze. Ponadto nowy patriarcha składa wyznanie wiary i prosi papieża o znak jedności.
Synod wyborczy musi być zwołany w ciągu miesiąca od rozpoczęcia "sede vacante". Wybory nie powinny trwać dłużej niż 14 dni, a elekt musi potwierdzić przyjęcie wyboru w ciągu 2 dni.
Zasady wyboru patriarchy reguluje Kodeks kanonów Kościołów wschodnich zwłaszcza w kanonach 63–77 oraz 126–132.
"Sede vacante" innych diecezji.
"Sede vacante" w innych diecezjach rozpoczyna się po śmierci ordynariusza, po przyjęciu jego rezygnacji, przeniesieniu lub pozbawieniu urzędu (jeśli nie był wyznaczony biskup koadiutor). Tymczasową władzę przejmuje biskup pomocniczy (przy większej liczbie najstarszy nominacją) albo inny kapłan z wykazu, który winien być sporządzony przez ordynariusza. Następnie kolegium konsultorów powinno wybrać administratora diecezjalnego. Jego urząd wygasa, gdy diecezję obejmuje mianowany przez papieża nowy biskup.
Zasady wakatu stolicy biskupiej reguluje dla Kościoła łacińskiego Kodeks prawa kanonicznego w kanonach 416–430, oraz dla katolickich Kościołów wschodnich Kodeks kanonów Kościołów wschodnich w kanonach 219–234.

</doc>
<doc id="143245" url="https://pl.wikipedia.org/wiki?curid=143245" title="Malachiasz">
Malachiasz



</doc>
<doc id="143247" url="https://pl.wikipedia.org/wiki?curid=143247" title="Dyktafon">
Dyktafon

Dyktafon – przenośny magnetofon lub urządzenie cyfrowe z wbudowanym mikrofonem, umożliwiające nagrywanie i odtwarzanie dźwięku, np. mowy. Nośnikiem dźwięku może być kaseta magnetofonowa o różnym czasie nagrania i wielkości lub układ elektroniczny zapisujący w formie cyfrowej skompresowany dźwięk.
Dyktafon został wynaleziony przez Thomasa Alvę Edisona. Nazwa pochodzi od amerykańskiej firmy Dictaphone, która od prawie stu lat zajmuje się konstruowaniem urządzeń do zapisu dźwięku.
Dyktafon może być wykorzystywany do:
Dyktafony są zazwyczaj wyposażone w system aktywujący nagrywanie w momencie pojawienia się dźwięku. Mogą posiadać wejście dla dodatkowego mikrofonu oraz funkcję przyśpieszającą lub spowalniającą odsłuchiwanie. Współdziałają z urządzeniami sekretarskimi służącymi do odsłuchiwania tekstów przez kopistkę w dobranym tempie, w celu przepisania ich. Obecnie często zintegrowane są z innymi urządzeniami, np. telefonem komórkowym lub przenośnym odtwarzaczem mp3.

</doc>
<doc id="143248" url="https://pl.wikipedia.org/wiki?curid=143248" title="Pierścień Rybaka">
Pierścień Rybaka

Pierścień Rybaka (łac. "anulus Piscatoris") – złoty lub pozłacany sygnet papieża stosowany od XIII wieku jako pieczęć do sygnowania brewe i listów prywatnych (dla odróżnienia od okrągłej pieczęci z wyobrażeniem głów Piotra i Pawła, którą papież sygnuje dokumenty oficjalne takie jak listy apostolskie oraz bulle).
Pierścień Rybaka przedstawia świętego Piotra zarzucającego sieć, a wokół tego wyobrażenia wygrawerowane jest imię papieża.
Papieże do Benedykta XVI otrzymywali Pierścień Rybaka od dziekana Kolegium Kardynałów podczas uroczystej mszy inaugurującej pontyfikat (która ma miejsca kilka dni po wyborze nowego papieża). Zgodnie ze zmianami wprowadzonymi przez Benedykta XVI obecnie przekazanie pierścienia odbywa się przed mszą. Zaraz po liturgii papież oddaje pierścień Mistrzowi Ceremonii Papieskich w celu wygrawerowania na nim wybranego imienia. Pierścień ten przechowywany jest przez Mistrza Komnaty Papieskiej, a jego duplikat znajduje się w Sekretariacie Stanu. Po wygrawerowaniu papież otrzymuje pierścień z powrotem.
Po śmierci papieża Pierścień Rybaka jest zgodnie z tradycją niszczony. Odbywa się to przez jego przełamanie, tak aby nie mógł już służyć jako pieczęć. Pierścień może być następnie przetopiony. W przypadku pierścienia ustępującego Benedykta XVI pierścień został zniszczony przez wykonanie dwóch głębokich nacięć na wizerunku Rybaka.
Pierścień Rybaka papieża Franciszka nie jest złoty, lecz pozłacany, gdyż papież odmówił przyjęcia złotego Pierścienia.

</doc>
<doc id="143249" url="https://pl.wikipedia.org/wiki?curid=143249" title="Pierścień rybaka">
Pierścień rybaka



</doc>
<doc id="143253" url="https://pl.wikipedia.org/wiki?curid=143253" title="Żeliwiak">
Żeliwiak

Żeliwiak – piec hutniczy stosowany do wytopu żeliwa. Służy do przetapiania w nim surówki, z dodatkiem złomu żeliwnego lub stalowego, gdzie paliwem jest zmieszany razem z nimi koks.

</doc>
<doc id="143265" url="https://pl.wikipedia.org/wiki?curid=143265" title="Parametry opisujące właściwości metali">
Parametry opisujące właściwości metali

Poniższe zestawienie przedstawia parametry stosowane do określania właściwości metali i ich stopów, jednostki miary związane z właściwościami oraz metody badań.

</doc>
<doc id="143266" url="https://pl.wikipedia.org/wiki?curid=143266" title="Ostrów Tumski we Wrocławiu">
Ostrów Tumski we Wrocławiu

Ostrów Tumski (niem. "Dominsel") – najstarsza, zabytkowa część Wrocławia, która powstała na ówczesnej wyspie na obszarze przepraw na Odrze w okolicy ujścia rzeki Oławy. Rzeka, rozgałęziając się na liczne odnogi, utworzyła tu wyspy (w języku staropolskim "ostrowy"). Obecnie Ostrów Tumski nie jest już wyspą.
Historia.
Wykopaliska archeologiczne pozwoliły ustalić, że najwcześniej zamieszkany był w okolicy od kościoła św. Marcina do kościoła św. Krzyża. Pierwszy drewniany kościół św. Marcina w XI w. pełnić miał rolę książęcej kaplicy. Otaczał ją system warownych umocnień. W sposób naturalny broniła go Odra, która jednocześnie stanowiła drogę komunikacyjną i dostarczała jego mieszkańcom pożywienia. Ostrów Tumski liczył w tym czasie ok. 1500 mieszkańców.
Stanowiący siedzibę pierwszych Piastów gród na Ostrowie Tumskim założony został prawdopodobnie w X stuleciu. Zbudowana z drewna i otoczona drewniano-ziemnym wałem konstrukcja nie posiadała początkowo elementów murowanych, a pierwszym wzniesionym z trwałego budulca gmachem była kaplica pod wezwaniem św. Marcina. Powstała ona przypuszczalnie na początku XI wieku, a od wieku XII należała do opactwa na Ołbinie. Wschodnia część wyspy już wtedy należała do biskupa wrocławskiego, na początku XI wieku zbudowano pierwszą katedrę, która zastąpiła znajdujący się tam wcześniej niewielki kościół.
Prawdopodobnie w 1163, gród zbrojnie najechał powracający z wygnania Bolesław Wysoki – wnuk Bolesława Krzywoustego, który po dwukrotnej ucieczce z odzyskanej dzielnicy i ustabilizowaniu się sytuacji politycznej na Śląsku wybrał to miejsce na swoją nową siedzibę. Najwcześniej w roku 1166 rozpoczął on zastępowanie drewnianej zabudowy murowaną, formując – przy wykorzystaniu warsztatu cysterskiego z Lubiąża – romańską rezydencję, składającą się z domu biskupiego, pałacu książęcego, ośmiobocznej kaplicy z absydami (tzw. relikwiarzowej), zabudowań opactwa oraz osiemnastobocznej kaplicy, zwanej dworską kaplicą romańską. Wszystkie budynki wzniesione zostały z cegły i usytuowane były tuż przy drewniano-ziemnym wale zapewniającym obronność założenia.
Pod koniec XIII w. nastąpiła dalsza rozbudowa grodu, który stał się zamkiem, w ten sposób, że w miejsce splantowanego wału wzniesiono mur obronny, posiadający co najmniej dwie wieże. Osiemnastoboczną kaplicę zastąpiono nową, ośmioboczną aulą, a w południowej części rozpoczęto budowę dwu- lub trójkondygnacyjnej kaplicy grobowej pod wezwaniem NMP (obecny kościół św. Marcina). Niedługo po śmierci Henryka IV Probusa zamek stracił swoją pozycję głównej siedziby książęcej, a kolejni władcy: Henryk V Brzuchaty, Bolko I Surowy oraz Henryk VI Dobry częściej korzystali z rezydencji na lewym brzegu Odry. Ostatni wystawiony tutaj dokument pochodzi z 1311 roku (następnie obiekt wzmiankowany jest jeszcze w roku 1376 – w związku z pobytem w nim nuncjusza papieskiego – z określeniem "in antiquo castro", czyli "w starym zamku").
W roku 1315 cały Ostrów Tumski sprzedany został władzom kościelnym i od tego czasu jurysdykcja świecka przestała na wyspie obowiązywać, z czego nierzadko korzystali ci, którzy naruszyli prawo świeckie na terenie Wrocławia. Przejawem swoistych praw obowiązujących na Ostrowie Tumskim był obowiązek zdejmowania nakrycia głowy już przy wejściu na most Tumski (obecny, żelazny, stoi na miejscu średniowiecznego, drewnianego), gdzie stał słup graniczny małego „państwa kościelnego”. Obowiązek ten dotyczył również głów koronowanych.
W 1382 król czeski Wacław IV wysunął pomysł budowy na Ostrowie nowego zamku królewskiego o dwóch wieżach, z grubymi murami i fosą. Projekt upadł, a Ostrów Tumski stał się odtąd ośrodkiem władzy biskupiej, gdzie warownia służyła jedynie za siedzibę dla kleru kolegiackiego. Niepotrzebny nikomu zamek zburzono ostatecznie na przełomie XV i XVI wieku. W aktualnym ukształtowaniu Ostrowa obiekt znajdował się po obu stronach obecnej ulicy św. Marcina (przebitej w poł. XIX w.), nieco na zachód od kościoła św. Krzyża.
Ostrów Tumski, poza prowadzącym na wyspę Piasek mostem Tumskim, miał połączenie z prawym brzegiem Odry poprzez most Za Katedrą (przez jakiś czas zwodzony), w miejscu obecnego pl. Katedralnego. Po 1807, gdy wyburzano fortyfikacje Wrocławia, przy okazji likwidacji części fos zasypano również odnogę Odry dzielącą Ostrów od Szczytnik i Ołbina – odtąd pozostał wyspą („ostrowem”) jedynie z nazwy. Reliktem zasypanego koryta rzeki jest staw w Ogrodzie Botanicznym. W czasie II wojny światowej Ostrów doznał znacznych zniszczeń, z dużych obiektów jedynie kościół św. Krzyża przetrwał stosunkowo mało uszkodzony. Cztery domy po północnej stronie ul. Katedralnej (nr 10, 12, 14 i 16) odbudowano dopiero na przełomie lat 70. i 80. XX w. na podstawie projektu Edmunda Małachowicza. Z południowej części terenu pozamkowego usunięto natomiast całą zabudowę poza kościołem św. Marcina, eksponując pozostałości murów zamkowych.Na Ostrowie Tumskim czasowo pomieszkiwał Mikołaj Kopernik, który w latach 1503-1538 był scholastykiem wrocławskiego kościoła św. Krzyża. 
W roku 1766 Giacomo Casanova podczas wizyty we Wrocławiu mieszkał u księdza Bastianiego na Ostrowie Tumskim.

</doc>
<doc id="143269" url="https://pl.wikipedia.org/wiki?curid=143269" title="Przepowiednia Malachiasza">
Przepowiednia Malachiasza

Przepowiednia Malachiasza – lista 112 krótkich łacińskich zdań mających opisywać wszystkich papieży, a także niektórych antypapieży, począwszy od Celestyna II wybranego w 1143, oparta na rzekomej wizji z 1139 roku, prawdopodobnie powstała w 1590 roku i jako przypuszczalne fałszerstwo miała doprowadzić do wyboru pożądanego kandydata na stanowisko papieża. Ostatnią osobą w przepowiedni Malachiasza jest Piotr Rzymianin, którego pontyfikat zakończy się zniszczeniem Rzymu.
Powstanie przepowiedni.
Przepowiednia opiera się na wizjach, których św. Malachiasz rzekomo doznał w czasie pobytu w Rzymie w 1139 roku, gdzie przebywał na zaproszenie papieża Innocentego II. Opisał on swoje wizje w postaci krótkich, zakodowanych zdań. Manuskrypt Malachiasza został podobno przez papieża Innocentego II złożony w Bibliotece Watykańskiej i pozostał w zapomnieniu przez 400 lat.
Autentyczność i celność przepowiedni.
Biograf Malachiasza Bernard z Clairvaux nie wspomina nigdzie o tej przepowiedni ani nie jest ona nigdzie opisana aż do czasów jej odkrycia w 1590 roku, a to według krytyków może znaczyć, że jest to XVI-wieczne fałszerstwo. Według przeciwników autentyczności dokumentu należy pamiętać, że wszystkie interpretacje przepowiedni tworzone są "post factum:" na jej podstawie nikt nie zdołał jeszcze przewidzieć, kto zostanie papieżem przed jego faktycznym wyborem, a krótkie motta opisujące papieży wybranych jeszcze przed odnalezieniem dokumentu są znacznie bardziej dokładne niż te opisujące przyszłych papieży.
Sceptycy wątpiący w trafność przepowiedni uważają, że podobieństwa istniejące pomiędzy enigmatycznymi charakterystykami, a faktycznie wybranymi papieżami są jedynie przypadkowe i wynikają z ogólnikowości opisów, mogących drogą spekulacyjnych interpretacji być dopasowanymi do praktycznie każdego elekta.
Interpretacja.
Interpretacje haseł przepowiedni wiążą się z reguły ze znalezieniem połączenia pomiędzy danym hasłem a miejscem urodzenia papieża, jego herbem lub zdarzeniami związanymi z jego wyborem. Na przykład pierwsze hasło "Ex castro Tiberis" (z zamku na Tybrze) pasuje do papieża Celestyna II, który urodził się w Citta di Castello przy rzece Tyber. Papież Klemens XIII, który używał róży jako swojego symbolu, został opisany jako "Rosa Umbriae" – róża Umbrii.
W ostatnich latach współcześni badacze przepowiedni powrócili do analizy przepowiedni Malachiasza, znajdując w niej nowe, według ich interpretacji trafne wizje – choć te interpretacje są podważane przez sceptyków. Poniższa lista opisuje interpretacje kilku ostatnich haseł na liście Malachiasza, oprócz ostatniego:
Ostatni papież.
Ostatnie, najdłuższe hasło brzmi:
W związku z wyborem papieża Franciszka jako następcy Benedykta XVI (opisywanego jako "Gloria olivae") i faktem, że ten "Petrus Romanus" jest następnym po "Gloria olivae" i jednocześnie ostatnim hasłem na liście Malachiasza, sugeruje to, że ów papież ma być ostatnim papieżem zanim nastąpi koniec świata.

</doc>
<doc id="143273" url="https://pl.wikipedia.org/wiki?curid=143273" title="Lukier">
Lukier

Lukier – polewa z cukru rozprowadzonego w wodzie, soku owocowym, białku jaja kurzego bądź mleku. Lukier służy do ozdabiania wyrobów cukierniczych.

</doc>
<doc id="143274" url="https://pl.wikipedia.org/wiki?curid=143274" title="Haft łańcuszkowy">
Haft łańcuszkowy

Haft łańcuszkowy – haft składający się z pętelkowatych ściegów, połączonych ze sobą jak ogniwa łańcucha. Znany w starożytności w Egipcie, Grecji, Rzymie oraz na Dalekim Wschodzie, potwierdzony znaleziskami archeologicznymi z IV w. p.n.e. Od połowy XVIII wieku wykonywany również specjalnym szydełkiem. Stosowany do ornamentów linearnych.

</doc>
<doc id="143278" url="https://pl.wikipedia.org/wiki?curid=143278" title="Malines (koronka)">
Malines (koronka)

Malines – delikatna koronka klockowa, wyrabiana w XVII-XVIII wieku.
Nazwa wywodzi się od francuskiej nazwy miejscowości Mechelen – ("Malines"'), w północnej Belgii, gdzie początkowo je wyrabiano. Później również w Antwerpii i Brukseli. 
Na tle siateczki sześcio- i ośmiobocznej widniały duże motywy kwiatowo-wiciowe z lnianych, białych nici konturowane grubszą, błyszczącą nitką.

</doc>
<doc id="143279" url="https://pl.wikipedia.org/wiki?curid=143279" title="Malines">
Malines



</doc>
<doc id="143281" url="https://pl.wikipedia.org/wiki?curid=143281" title="Emilia Wojtyła">
Emilia Wojtyła

Emilia Wojtyła, z domu Kaczorowska (ur. 26 marca 1884 w Krakowie, zm. 13 kwietnia 1929 w Wadowicach) – matka Karola Józefa Wojtyły, późniejszego papieża Jana Pawła II, Służebnica Boża Kościoła katolickiego.
Życiorys.
Córka Anny Marii Scholz (wymiennie Szolc) (1853–1897) i Feliksa Kaczorowskiego (1849–1908). Wywodziła się ze skromnej rodziny rzemieślniczej. Była piątym z trzynaściorga dzieci. Członkowie jej rodziny pochodzili z Białej, obecnie części Bielska-Białej, skąd przenieśli się do Krakowa. Jej siostrzeńcem był oficer Wojska Polskiego Aleksander Florkowski (żonaty z córką Franciszka Stoka). Emilia Kaczorowska ukończyła 8-letnią szkołę zakonną prowadzoną przez Siostry Miłości Bożej i była praktykującą katoliczką.
Wyszła za mąż za Karola Wojtyłę. Dokładna data ich ślubu była przez wiele lat nieznana. Przyjmowano rok 1904, czasem podawano także 1903, 1905 i 1906. Dopiero w publikacji Mileny Kindziuk zamieszczony został odpis aktu ślubu, zgodnie z którym związek został zawarty 10 lutego 1906 roku w Krakowie w ówczesnym kościele garnizonowym Świętych Apostołów Piotra i Pawła. Po wyjściu za mąż dorywczo zajmowała się krawiectwem.
Mieli troje dzieci:
Emilia Wojtyła zmarła w 1929 w wyniku zapalenia mięśnia sercowego i niewydolności nerek, jak zostało napisane w akcie zgonu. Niektóre źródła błędnie podają, że w czasie porodu czwartego dziecka. Została pochowana w grobowcu rodziny Kuczmierczyków, swoich krewnych, na Cmentarzu Rakowickim w Krakowie. Do dzisiaj zachował się pomnik na grobowcu z wyrytym nazwiskiem Emilii Wojtyłowej.
W 1934 jej prochy zostały przeniesione do grobowca rodzinnego na Cmentarz wojskowy przy ul. Prandoty 1, gdzie spoczywa wraz z mężem, synem Edmundem oraz rodzicami.
Proces beatyfikacji.
Z inicjatywy archidiecezji krakowskiej podjęto działania w celu wyniesienia jej na ołtarze. Po otrzymaniu zgody Konferencji Episkopatu Polski oraz Stolicy Apostolskiej tzw. "nihil obstat" w 2020, 11 marca tegoż roku metropolita krakowski abp Marek Jędraszewski ogłosił decyzję o rozpoczęciu procesu jej beatyfikacji. Proces beatyfikacyjny rodziców Jana Pawła II rozpoczął się 7 maja 2020 w bazylice Ofiarowania NMP w Wadowicach. Odtąd przysługuje jej tytuł Służebnicy Bożej. Powołano trybunał beatyfikacyjny w następującym składzie:
Postulatorem procesu na szczeblu diecezjalnym mianowano ks. dr. Sławomira Odera.
Upamiętnienie.
W sierpniu 1991 w Częstochowie odsłonięto blisko Jasnej Góry przy "Domu Pielgrzyma im. św. Jana Pawła II" pomnik Emilii i Karola Wojtyłów.
Jej imieniem nazwano tunel drogowy w województwie śląskim wybudowany w marcu 2010 roku (Tunel Emilia). W 2018 jej imię i męża nadano jednej z ulic w Lublinie. Wojtyłowie są również patronami ulicy w Wadowicach. Rolę Emilii Wojtyły w filmie Jan Paweł II zagrała Izabela Kuna.

</doc>
<doc id="143290" url="https://pl.wikipedia.org/wiki?curid=143290" title="Robert Paczków">
Robert Paczków

Robert Paczków (ur. 26 maja 1969 we Wrocławiu) – polski zapaśnik stylu wolnego oraz zapaśnik sumo.
Kariera sportowa.
Dwukrotny mistrz świata amatorów w sumo z 2001 r. w Aomori (Japonia} i 2002 r. we Wrocławiu. Trzykrotny mistrz Europy, zdobywca około 30 medali mistrzostw świata i Europy w sumo. Zdobywca pierwszego miejsca na Europejskich Igrzyskach Dyscyplin Nieolimpijskich w Kijowie oraz trzeciego miejsca w Światowych Igrzyskach Dyscyplin Nieolimpijskich w Niemczech. Wielokrotny mistrz Polski w sumo, zwycięzca turniejów Poland Open w sumo, mistrz Europy 23.08.2009. Twórca "Robert Paczków TEAM".
Stoczył jedną zawodową walkę MMA. 1 grudnia 2007 roku na gali Cage Rage 24 w Londynie pokonał przez poddanie Anglika Jamesa McSweeneya.
Życie prywatne.
Żona Anna, dzieci: Krystian Paczków, Klaudia, Kamila. Hobby: rzeźba, malarstwo (czynnie). 
W ślady Roberta poszedł syn Krystian Paczków, który również startuje z sukcesami w zawodach sumo w ramach kadry narodowej.

</doc>
<doc id="143291" url="https://pl.wikipedia.org/wiki?curid=143291" title="Superpozycja">
Superpozycja

Superpozycja – własność rozwiązań równania różniczkowego przejawiająca się w tym, że suma dwóch rozwiązań także jest rozwiązaniem równania. W podstawowym sensie własność ta może zostać wyrażona w inny sposób przez twierdzenie, że przestrzeń rozwiązań równania jest przestrzenią liniową. Tak wyrażone twierdzenie pozostaje prawdziwe, jeśli równanie różniczkowe jest liniowe.
Rozwiązania mogą stanowić grupę lub półgrupę.
Dla niektórych znanych równań nieliniowych prawo składania ma własną nazwę, np. dla równania Kortewega-de Vriesa, opisującego solitony, prawo to nosi nazwę transformacji Bäcklunda.
W fizyce określenie „superpozycja” oznacza zazwyczaj złożenie dwóch lub więcej rozwiązań równań pola (np. równania falowego), także będące rozwiązaniem. Zabieg superpozycji stosuje się na przykład, by z prostych rozwiązań równania zbudować rozwiązanie złożone, spełniające określone warunki brzegowe.
W mechanice kwantowej mówi się o superpozycji stanów kwantowych. Zazwyczaj stan (funkcja falowa) układu składa się ze stanów własnych pewnego operatora, czyli stanów o dobrze określonych wartościach pewnej wielkości fizycznej. Na przykład każdy stan swobodnej cząstki można złożyć z fal płaskich, czyli stanów o dobrze określonym pędzie. W stanie superpozycji występować mogą cząstki złożone, np. pion neutralny jest superpozycją stanów kwarkowych (kwark u)-(antykwark u) oraz (kwark d)-(antykwark d).
W 2010 roku po raz pierwszy stworzono obiekt widoczny gołym okiem (0,04 mm), który znajdował się w superpozycji dwóch stanów.

</doc>
<doc id="143292" url="https://pl.wikipedia.org/wiki?curid=143292" title="Krzyż maltański">
Krzyż maltański

Krzyż maltański, krzyż kawalerski, znany też jako krzyż cnót rycerskich. Używany jest przez Zakony Szpitalników: biały jest symbolem joannitów, w kolorze zielonym lazarytów. W Polsce czerwony krzyż maltański jest symbolem służby SAR.
Oparty jest na krzyżu greckim, ramiona jednak rozszerzają się od środka i są rozwidlone na końcu. W bizantyjskiej symbolice pojawił się prawdopodobnie w VI w.
Krzyż ten był symbolem Republiki Amalfi, której przedstawiciele-kupcy założyli w 1070 r. szpital i bractwo w Jerozolimie, dając początek późniejszemu zakonowi joannitów. Symbolu tego używali mnisi benedyktyńscy w 1023 r., którzy przejęli go od kupców i którzy zaczęli sprawować duchową opiekę nad powstałym wówczas bractwem. Po utworzeniu zakonu symbol bractwa stał się symbolem joannitów. 
Forma krzyża jako znaku Zakonu Maltańskiego została zatwierdzona przez papieża Sykstusa V bullą z dnia 9 stycznia i 31 stycznia 1589.
Krzyż maltański jest elementem wielu herbów, np. miejskich (Elbląga, Wejherowa, czy gminnych (np. Łagowa Lubuskiego, gminy Kleszczewo, Suchego Lasu k. Poznania, Cybinki i herbu gminy Banie (Pomorze Zachodnie, powiat gryfiński)).
Krzyż maltański jest również stosowany jako symbol przez Morską Służbę Poszukiwania i Ratownictwa oraz Maltańską Służbę Medyczną. Na pamiątkę mechanizmu w formie przypominającej ten krzyż, jako swoje logo wykorzystuje go też najstarsza działająca manufaktura produkująca zegarki, szwajcarski Vacheron Constantin.
Symbolu tego używają też Skauci Europy, jako odwołania się do cnót rycerskich i tradycji niesienia pomocy, jak również ośmioramienny krzyż, stanowiący odwołanie do ośmiu błogosławieństw.

</doc>
<doc id="143294" url="https://pl.wikipedia.org/wiki?curid=143294" title="Nautilus (puchar)">
Nautilus (puchar)

Nautilus – dekoracyjny puchar z czaszą z wypolerowanej muszli głowonoga "Nautilus pompilius". Dekoracje i zastosowane ornamenty zwykle nawiązywały do morskiego pochodzenia muszli. Koncha ujęta była w srebrną, cynową lub złotą oprawę zdobioną emalią. Trzon pucharu stanowiło zwykle wyobrażenie jednego z mitologicznych bóstw lub mitycznego stwora morskiego. Trzony mogły być dodatkowo zdobione ażurowymi lub kulistymi nodusami wysadzanymi kamieniami szlachetnymi lub perłami. Pojemność czary nautilusa mogła osiągać 4 litry, a jego wysokość 55 cm.
Moda na nautilusy panowała w Europie w XVI i XVII wieku, produkowano je jeszcze do wieku XIX. Główne ośrodki produkcji nautilusów to Augsburg, Norymberga i Brema, od XVII wieku Gdańsk. Muszle dostarczane były z połowów w Oceanie Indyjskim i Oceanie Spokojnym przez kupców Kompanii Wschodnioindyjskiej. 

</doc>
<doc id="143295" url="https://pl.wikipedia.org/wiki?curid=143295" title="Lars Saabye Christensen">
Lars Saabye Christensen

Lars Saabye Christensen (ur. 21 września 1953 r. w Oslo) – norweski poeta, prozaik, dramaturg, a także autor scenariuszy filmowych i telewizyjnych
Życiorys.
Lars Saabye Christensen zadebiutował zbiorem wierszy "Historien om Gly" (1976). Miał wtedy już na koncie kilka publikacji pojedynczych wierszy, m.in. w ukazującym się poza głównym nurtem piśmie literackim „Dikt og datt”. Przełomem w jego twórczości była powieść "Beatles" (1984), która stała się bestsellerem na norweskim rynku księgarskim. Pisarz otrzymał też Nagrodę Księgarzy (Bokhandlerprisen) i Nagrodę literacką Rady Nordyckiej (Nordisk Råds Litteraturpris) za powieść "Halvbroren" ("Półbrat") (2001).
Swoją pierwszą powieść "Amatøren" (norw. amator) wydał w roku 1977. Autor żartuje, że każda z jego kolejnych książek mogłaby nosić ten tytuł. W jego powieściach przewija się galeria podobnych do siebie postaci – ludzi, których dręczy wewnętrzny niepokój i brak rozeznania we własnej egzystencji, którym brak życiowego profesjonalizmu i przygotowania do działania w każdej sytuacji, którzy zawsze dokonują niewłaściwych wyborów. A mimo to wzbudzają sympatię czytelnika.
Po "Amatøren" pisarz wydał trzy zbiory wierszy i dwie powieści, m.in. cieszącą się dużą popularnością powieść "Jokeren" (1982).
Dwa lata później w księgarniach pojawiła się powieść "Beatles", która stała się największym, jak do tej pory, sukcesem wydawniczym w całej Norwegii. Powieść wciąż cieszy się uznaniem czytelników, zwłaszcza młodszego pokolenia. Akcja książki toczy się w Oslo latach 60. i 70. XX w. Losy czwórki nastoletnich przyjaciół (Kim, Seb, Ola i Gunnar), snujących marzenia, konfrontujących swoje życiowe oczekiwania z rzeczywistością, przeżywających wzloty i upadki młodości, zyskały czytelników w wielu krajach, zwłaszcza w Niemczech i Danii. W 2006 została w plebiscycie czytelników norweskiej gazety "Dagbladet" uznana za najważniejszą książkę ostatniego ćwierćwiecza. "Beatles" miało wpływ także na innych skandynawskich pisarzy. W pierwszym tomie "Mojej walki" Knausgard wspomina swoją młodzieńczą lekturę tej powieści.
Po sukcesie "Beatles" pisarz zajął się wieloma różnymi formami twórczości. Za powieść kryminalną "Sneglene" (1987) otrzymał Nagrodę Rivertona. Zaangażował się też w pisanie scenariuszy filmowych, m.in. do ekranizacji prozy Knuta Hamsuna. W tym czasie ukazały się dwie ze znanych w Polsce książek Christensena – "Herman" (1988) i "Jubel" (1995). W 2001, w 25-lecie pracy twórczej, pisarz wydał powieść – "Halvbroren" (polskie wydanie w „Półbrat”, 2004).
Lars Saabye Christensen został uhonorowany wieloma nagrodami literackimi. Król Norwegii Harald V odznaczył 24 października 2006 pisarza komandorią Orderu Świętego Olafa za zasługi dla literatury norweskiej. W 2008 został kawalerem francuskiego Orderu Sztuki i Literatury.

</doc>
<doc id="143297" url="https://pl.wikipedia.org/wiki?curid=143297" title="Daewoo Motor">
Daewoo Motor



</doc>
<doc id="143299" url="https://pl.wikipedia.org/wiki?curid=143299" title="Alessandro Baricco">
Alessandro Baricco

Alessandro Baricco (ur. 25 stycznia 1958 w Turynie) – włoski pisarz, autor sztuk teatralnych ("Novecento", "Davila Roa"), krytyk muzyczny i teatralny, eseista ("Il genio in fuga", "L'anima di Hegel e le mucche del Wisconsin"). Zdobył międzynarodową sławę dzięki powieści "Jedwab" (we Włoszech ponad trzydzieści wydań; 1996 – Włochy, 1998 – Czytelnik, Polska) ukazującej uroki i tajemnice dawnej cywilizacji Wschodu. Ta i kolejne wielokrotnie nagradzane powieści przyniosły mu światowy rozgłos.
Na podstawie monodramu "Novecento" powstał film "" ("La Leggenda del pianista sull'oceano", 1998) w reżyserii Giuseppego Tornatorego z Timem Rothem w tytułowej roli.
Wydawnictwo Czytelnik wydało

</doc>
<doc id="143301" url="https://pl.wikipedia.org/wiki?curid=143301" title="Apache (fundacja oprogramowania)">
Apache (fundacja oprogramowania)



</doc>
<doc id="143302" url="https://pl.wikipedia.org/wiki?curid=143302" title="Ślazowce">
Ślazowce

Ślazowce, malwowce ("Malvales" Dumort.) – rząd roślin okrytonasiennych z kladu różowych. W dawniejszych systemach (np. w systemie Cronquista z 1981) rząd obejmował pięć blisko spokrewnionych z sobą rodzin. W XXI wieku systematycy traktują ten rząd bardziej obszernie, włączając doń ponad 6 tysięcy gatunków roślin pochodzących od wspólnego przodka. W różnych ujęciach rośliny te łączone są w taksony różnych rang; w systemie Reveala z 2007 wyróżnionych zostało aż 21 rodzin (w tym wydzielane wcześniej przez Cronquista), podczas gdy w systemie APweb szereg wydzielanych tak rodzin łączonych w jedną rodzinę ślazowatych ("Malvaceae"), a w sumie rodzin w rzędzie jest 10.
Charakterystyka.
Produkują flawonoidy w tym mirycetynę. Posiadają komórki śluzowe.
Systematyka.
Rząd ślazowców należy do grupy "Malvidae" w kladzie wyróżnianym w różnych systemach jako różowe lub różopodobne. Jest rzędem siostrzanym dla kapustowców.

</doc>
<doc id="143304" url="https://pl.wikipedia.org/wiki?curid=143304" title="Malwowce">
Malwowce



</doc>
<doc id="143305" url="https://pl.wikipedia.org/wiki?curid=143305" title="Marcjonici">
Marcjonici



</doc>
<doc id="143306" url="https://pl.wikipedia.org/wiki?curid=143306" title="Diakrostych">
Diakrostych

Diakrostych – rodzaj zadania szaradziarskiego, podobny do szyfrogramu.
Diagram diakrostychu składa się z numerowanych pól, do których przenosi się litery odgadywanych wyrazów. Te tworzą jedną część rozwiązania, która najczęściej jest fragmentem wiersza. Drugą część rozwiązania – zwykle imię i nazwisko autora, tytuł wiersza – tworzą określone litery wyrazów pomocniczych. W kratkach są też wydrukowane litery wskazujące z którego zgadywanego słowa litera pochodzi - ułatwia to korektę błędnych wpisów.
W diakrostychu najczęściej obowiązuje zasada nieużywania nazw własnych w funkcji wyrazów pomocniczych. Zdarzają się jednak publikacje łamiące tę zasadę. Ta różnica stanowisk znalazła swe odbicie w jednym z numerów "Rozrywki" (3/2004), gdzie zamieszczono "diakrostych z przypisem" – wśród słów pomocniczych znalazła się jedna nazwa własna, a redakcja zachęcała czytelników do zabrania głosu w dyskusji.

</doc>
<doc id="143309" url="https://pl.wikipedia.org/wiki?curid=143309" title="Antoni Abraham">
Antoni Abraham

Antoni Abraham (, ur. 19 grudnia 1869 w Zdradzie, zm. 23 czerwca 1923 w Gdyni) – kaszubski działacz społeczny nazywany „królem Kaszubów”, pisarz ludowy, propagator polskości Pomorza.
Życiorys.
Młodość.
Antoni Abraham urodził się 19 grudnia 1869 roku w osadzie Zdrada k. Mechowa w biednej rodzinie bezrolnego komornika Jana Abrahama i jego żony Franciszki z d. Czap. Uczęszczał do pruskiej szkoły powszechnej w Mechowie i Leśniewie. Świadomość narodowo-religijną Abrahama kształtował m.in. ks. Teofil Bączkowski (1838–1924), proboszcz mechowskiej parafii. Od wczesnej młodości regularnie brał udział w pielgrzymkach na Kalwarię Wejherowską. W młodości (podobno w wieku 16 lat) Abraham rozpoczął wędrówkę po Kaszubach, najmując się do dorywczych prac w gospodarstwach rolnych, leśnych, rybnych i przemysłowych.
Rodzina.
Około 1889 r. A. Abraham mieszkał w Pryśniewie i w 1889 r. ożenił się z Matyldą Paszke (1860-1924) z Pryśniewa. Mieli dwóch synów i trzy córki, z których jedna zmarła młodo. Synowie A. Abrahama uważali się jednak za Niemców; obaj zmarli w wyniku ran odniesionych podczas I wojny światowej, w której walczyli jako pruscy żołnierze.
Abrahamowie początkowo mieszkali w Orlu, a następnie w okolicach Sopotu. Antoni Abraham pracował jako tragarz i woźnica, m.in. w browarze „Bergschlösschen Brauerei Zoppot” (Browar Zameczek Górski), w którym rozwoził piwo (1902–1903). Dorabiał też jako rzemieślnik. Kupił działkę i wybudował piętrowy dom przy Elisabethstrasse 15 (ob. ul. Karlikowska), w którym mieszkał w latach 1903–1908. W 1976 r. w tym miejscu wybudowano 11-piętrowy dom mieszkalny spółdzielni „Kolejarz”.
Wędrówki po Kaszubach.
W 1908 r., gdy mieszkał w Sopocie, podpisał weksel zabezpieczający długi znajomego Niemca. Gdy ten nie spłacił zobowiązań, przeszły one na Abrahama, co doprowadziło go do ruiny finansowej. Abraham stracił swój sopocki majątek, a zaistniałe zdarzenie stało się prawdopodobnie pierwszą przyczyną jego niechęci do Niemców (nie istnieją ślady działalności agitatorskiej Abrahama przed tym okresem). Od tego okresu, nie mając już nic do stracenia, stał się waleczny, zadziorny i bezkompromisowy. W 1909 przeprowadził się do gdańskiej Oliwy. Zatrudnił się w firmie Singer u. Neidlinger, produkującej maszyny do szycia i rowery. Jako jej komiwojażer wędrował po całych Kaszubach, agitując za polskością i kolportując „Gazetę Gdańską”, do której wysyłał korespondencje. Organizował wiece ludowe, najczęściej przed kościołami po zakończeniu mszy świętej. Był z reguły jedynym mówcą. Atakował porządek pruski, zachęcał do czytania „Gazety Gdańskiej” (powtarzał: "Elementarz, książka, gazeta – to polskiego domu zaleta"), w której umieszczał korespondencje z podróży, krytykujące Kaszubów za ich bierną postawę w toczącej się walce o byt i świadomość narodową. Był szykanowany przez władze pruskie, karany aresztem i grzywnami. M.in. w 1911 r. w Żarnowcu stawił czynny opór żandarmom i rozerwał kajdany, którymi go skuli, za co na 6 tygodni trafił do więzienia w Gdańsku.
Już od 1894 r. Antoni Abraham brał udział w polskim życiu społeczno-kulturalnym Gdańska i okolic. W sierpniu 1910 r. założył wraz z innymi działaczami Towarzystwo Ludowe „Jedność” w Pucku, a potem prawdopodobnie również w Kielnie, Wejherowie, Redzie, Chyloni, Gdyni i Kościerzynie. W latach 1911–1913 przewodniczył takiemu towarzystwu w Redzie.
Lata I wojny światowej.
W 1916 r. został wcielony do wojska niemieckiego jako artylerzysta i walczył na froncie francuskim. Został lekko ranny i po dłuższym pobycie w szpitalu zwolniono go w 1918 r. do domu. Wznowił swą działalność i agitował za przyłączeniem Kaszub do Polski. Zakładał Rady Ludowe, m.in. w Oliwie. W końcu 1918 r. został zastępcą członka Podkomisariatu Naczelnej Rady Ludowej na Prusy Królewskie, Warmię i Mazury. Razem z Tomaszem Rogalą z Kościerzyny był delegatem na konferencję pokojową do Paryża. W kwietniu 1919 r. przedarli się obaj przez kordon graniczny i dotarli do Warszawy, skąd wyjechali pociągiem przez Wiedeń i Bazyleę do Francji, by tam – podczas konferencji wersalskiej – żądać przyłączenia Kaszub do Polski ("Nie ma Kaszub bez Polonii, a bez Kaszub Polski"). Wokół tego wyjazdu narosło wiele mitów, legend i anegdot, częściowo autorstwa samego Abrahama (wg jednego z mitów Abraham w trakcie rozmowy z Lloydem George’em miał uderzyć pięścią w stół żądając przyłączenia Kaszub do Polski).
W wolnej Polsce.
Na początku maja 1919 r. Abraham wrócił do kraju z wojskiem gen. Józefa Hallera, a potem przedostał się na Pomorze. Był poszukiwany przez pruską policję, wznowił jednak działalność publiczną. Zatrudnił się w Banku Związku Spółek Zarobkowych w Gdańsku. Został też członkiem Rady Gminnej w Oliwie. 10 lutego 1920 r. wziął udział w powitaniu wojska polskiego w Wejherowie, a następnie najprawdopodobniej uczestniczył w Zaślubinach Polski z Morzem w Pucku, według popularnej legendy oficjalnie witając gen. Hallera i częstując go tabaką. Szybko rozczarował się jednak nową rzeczywistością, w której Kaszubów zepchnięto na dalszy plan.
Opuścił Oliwę, którą włączono do Wolnego Miasta Gdańska. Był przeciwny propagandzie i sabotażowi niemieckiemu, agitował także za udziałem w wojnie polsko-bolszewickiej. W sierpniu 1920 r. wraz z rodziną zamieszkał na pięterku domu przy ul. Starowiejskiej 30 w Gdyni, gdzie został też członkiem Rady Gminnej. Zatrudnił się jednak w wędzarni ryb w Pucku, której był kierownikiem. Żył skromnie, niemal w nędzy, rozczarowany nową rzeczywistością, i poważnie chorował. Wstąpił do Zjednoczenia Zawodowego Polskiego.
Był rzecznikiem budowy portu morskiego w Gdyni i jej rozwoju. Miał okazję spotykać się ze Stefanem Żeromskim i omawiać problemy społeczne, które nękały Pomorze. Zdobył rozgłos poza Pomorzem. 2 maja 1922 r. został odznaczony Krzyżem Kawalerskim Orderu Odrodzenia Polski "za zasługi położone dla Rzeczypospolitej Polskiej na polu pracy obywatelskiej". Latem 1922 r. A. Abraham po raz ostatni uczestniczył w pielgrzymce z Oliwy do Wejherowa. Wziął też udział w wycieczce Kaszubów m.in. do Warszawy, Krakowa i Częstochowy. 29 kwietnia 1923 r. wraz z gdyńskim wójtem Janem Radtkem witał najwyższe władze Polski: prezydenta Stanisława Wojciechowskiego, premiera Władysława Sikorskiego, prymasa Polski kardynała Edmunda Dalbora, marszałka Senatu Wojciecha Trąmpczyńskiego, marszałka Sejmu Macieja Rataja i ministra wojny gen. Kazimierza Sosnkowskiego, którzy przyjechali na uroczyste oddanie do użytku Tymczasowego Portu Wojennego i Schroniska dla Rybaków w Gdyni.
W czasie wizyty prezydenta w Gdyni, Abraham poważnie zaniemógł. Chory na raka żołądka, ostatnie tygodnie życia spędził w Gdyni w domu, zwanym odtąd Domkiem Abrahama. Otrzymał zapomogę pieniężną od prezydenta Wojciechowskiego. Zmarł w sobotę 23 czerwca 1923 r. Został uroczyście pochowany 27 czerwca 1923 r. na cmentarzu oksywskim, odprowadzany na miejsce wiecznego spoczynku przez ogromne rzesze ludzi z całego kraju, przy wtórze gwizdów parowozów i buczenia syren statków. Na jego grobie położono 1,5-tonowy głaz. W 1970 r. w jego domu otwarto Dział historyczny Muzeum Miasta Gdyni.
Działalność literacka.
Antoni Abraham był samoukiem, reprezentantem literatury ludowej poświęconej zagadnieniom regionalnym. Pisał często pod pseudonimami „Antek znad Bałtyku”, „Antek spod kartuskich gór”, „Antek z pod pomnika starego Fryca”, „Antek z dużym rożkiem” i podobnymi. Pozostawił po sobie przede wszystkim felietony i korespondencje, które w latach 1904–1914 ukazywały się pod tymi pseudonimami w „Gazecie Gdańskiej”. Były one pisane językiem prostym, obrazowym, nawiązywały do miejscowych podań, legend i anegdot Kaszubów.
Pokłosie.
Po Antonim Abrahamie pozostało niewiele dokumentów i pamiątek, ale pamięć o nim trwa od lat przedwojennych do dziś. W 1930 r. planowano w Gdyni postawienie mu pomnika. 28 czerwca 1936 r. wmurowano na Domku Abrahama tablicę pamiątkową z medalionową podobizną Abrahama. Równocześnie ukazała się jego pierwsza biografia, którą napisał Władysław Pniewski. Po wojnie imię A. Abrahama otrzymały liczne ulice, instytucje publiczne i szkoły, m.in. w Gdyni Obłużu czy w Połczynie. Setną rocznicę jego urodzin uczczono pamiątkowym datownikiem pocztowym oraz publikacją kolejnego szkicu do biografii, który wkrótce wznowiono. Jego autor Tadeusz Bolduan przygotował też obszerniejszą biografię A. Abrahama, którą w dużym nakładzie (8 tys. egz.) wydano w 1989 r.
W 1985 r. jego podobizna „króla Kaszubów” znalazła się na medalu wybitym przez Zrzeszenie Kaszubsko-Pomorskie z okazji 65. rocznicy zaślubin Polski z morzem. 1 września 1987 r. odsłonięto jego pomnik w Pucku przy ul. 1 Maja. Kolejny stanął 23 czerwca 2001 r. na Placu Kaszubskim w centrum Gdyni. Od 1994 r. gdyński oddział Zrzeszenia Kaszubsko-Pomorskiego przyznaje w ten dzień Srebrne Tabakiery Abrahama – medale za zasługi dla Kaszub. Ulice Abrahama są w większości miast, miasteczek i wsi na Kaszubach.

</doc>
<doc id="143311" url="https://pl.wikipedia.org/wiki?curid=143311" title="Bliźniaki (szaradziarstwo)">
Bliźniaki (szaradziarstwo)

Bliźniaki – rodzaj zadania szaradziarskiego, w którym do dwóch diagramów wpisuje się różne wyrazy w różny sposób (wskazany pogrubionymi liniami), ale otrzymuje się w efekcie identyczny układ liter w obydwu diagramach.

</doc>
<doc id="143315" url="https://pl.wikipedia.org/wiki?curid=143315" title="Lipowe (roślina)">
Lipowe (roślina)

Lipowe ("Tilioideae" Arnott) – podrodzina roślin w obrębie ślazowatych w jednych systemach klasyfikacyjnych lub samodzielna rodzina lipowate ("Tiliaceae") w innych. W zależności od systemu klasyfikacyjnego znacznie zróżnicowana jest wielkość rodziny. Dawniej zaliczano tu nawet 50 rodzajów z 450 gatunkami, które później okazały się należeć do różnych linii rozwojowych w obrębie ślazowatych "sensu lato". Współcześnie (np. według Angiosperm Phylogeny Website) należą tu tylko 3 rodzaje z 50 gatunkami. We florze Polski występuje tylko jeden rodzaj należący do tej rodziny – lipa.
Charakterystyka.
Drzewa i krzewy. Ogonki liściowe zebrane pierścieniowo z wewnętrznymi pasmami łyka i odwróconymi wiązkami. Ulistnienie nakrzyżległe. Kielich wolny. Prątniczki i pręciki naprzeciw płatków korony. Miejsce naprzeciw działek kielicha wolne. Słupkowie naprzeciw działek kielicha. Liścienie sfałdowane. 41 chromosomów haploidalnych.
Systematyka.
Takson w randze podrodziny znajduje się w politomii z kilkoma innymi podrodzinami ślazowatych. W stosunku do dawniejszych podziałów (np. system Cronquista z 1981, system Reveala z 1993) APweb wyłącza z rodziny liczne rodzaje w odrębne podrodziny głównie "Brownlowioideae" i "Grewioideae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Malvanae" Takht., rząd ślazowce ("Malvales" Dumort.), podrząd "Tiliineae" Rchb., rodzina lipowate ("Tiliaceae" Juss.). Do rodziny w takim ujęciu zaliczanych jest 51 rodzajów.

</doc>
<doc id="143317" url="https://pl.wikipedia.org/wiki?curid=143317" title="Juta warzywna">
Juta warzywna



</doc>
<doc id="143318" url="https://pl.wikipedia.org/wiki?curid=143318" title="Prawo ojczyste">
Prawo ojczyste

Prawo ojczyste (łac. "lex patriae") dla osoby fizycznej w prawie prywatnym międzynarodowym to w zasadzie prawo państwa, którego jest ona obywatelem. Jeśli osoba nie ma obywatelstwa żadnego państwa, to prawem ojczystym jest prawo państwa, w którym ma ona miejsce zamieszkania.
Polska ustawa Prawo prywatne międzynarodowe z 4 lutego 2011 roku przewiduje, że obywatel polski podlega polskiemu prawu, nawet jeżeli jest oprócz tego obywatelem innego państwa. W przypadku cudzoziemca, będącego obywatelem więcej niż jednego państwa, za jego prawo ojczyste uznaje prawo tego państwa, z którym jest najściślej związany.

</doc>
<doc id="143319" url="https://pl.wikipedia.org/wiki?curid=143319" title="Marc Ouellet">
Marc Ouellet

Marc Ouellet PSS (właśc. Joseph Armand Marc Ouellet; ur. 8 czerwca 1944 w La Motte w prowincji Quebec) – kanadyjski duchowny rzymskokatolicki, sulpicjanin, doktor teologii dogmatycznej, biskup tytularny, sekretarz Papieskiej Rady ds. Popierania Jedności Chrześcijan w latach 2001–2002, arcybiskup metropolita Quebecu i prymas Kanady w latach 2003–2010, kardynał od 2003 (najpierw w stopniu prezbitera, w 2018 promowany do stopnia biskupa), prefekt Dykasterii ds. Biskupów (do 2022 Kongregacji ds. Biskupów) i przewodniczący Papieskiej Komisji ds. Ameryki Łacińskiej 2010–2023.
Życiorys.
Pochodzi z wielodzietnej rodziny, jego ojciec był dyrektorem szkoły. Na chrzcie otrzymał imiona Joseph Armand Marc. Kształcił się na Uniwersytecie w Laval, następnie w Wyższym Seminarium w Montrealu, gdzie obronił licencjat z teologii (1968). 25 maja 1968 przyjął w Amos święcenia kapłańskie, których udzielił mu biskup Gaston Hains, koadiutor Amos. Pracował przez dwa lata jako duszpasterz, potem wyjechał na dalsze studia do Rzymu. W 1974 obronił licencjat z filozofii na Papieskim Uniwersytecie Świętego Tomasza z Akwinu ("Angelicum"). W 1972 wstąpił do zakonu księży św. Sulpicjusza (P.S.S.), w ramach pracy zakonnej wykładał i był rektorem kilku seminariów. Na Papieskim Uniwersytecie Gregoriańskim w Rzymie obronił w 1983 doktorat z teologii dogmatycznej. W latach 1989–1997 był profesorem i rektorem seminariów w Montrealu i Edmonton, a od 1997 profesorem w Instytucie Jana Pawła II Badań nad Małżeństwem i Rodziną.
3 marca 2001 został powołany przez papieża Jana Pawła II na sekretarza Papieskiej Rady Promowania Jedności Chrześcijan, otrzymując jednocześnie tytularną stolicę arcybiskupią "Acropolis". Sakry biskupiej udzielił mu sam papież w Watykanie 19 marca 2001. W listopadzie 2002 został arcybiskupem Quebecu i prymasem Kanady.
21 października 2003 wyniesiony do godności kardynalskiej, otrzymał tytuł prezbitera S. Maria in Traspontina.
12 stycznia 2008 papież Benedykt XVI mianował kard. Marca Ouelleta relatorem generalnym 12. zgromadzenia zwyczajnego Synodu Biskupów.
30 czerwca 2010 mianowany przez papieża Benedykta XVI prefektem watykańskiej Kongregacji ds. Biskupów, w miejsce odchodzącego na emeryturę kardynała Re.
W 2011 kardynał Marc Ouellet dokonał konsekracji, w asyście arcybiskupa Celestina Migliorego, nuncjusza apostolskiego w Polsce, i Stanisława Stefanka, dotychczasowego biskupa łomżyńskiego, biskupa diecezjalnego łomżyńskiego Janusza Stepnowskiego.
Był wymieniany w gronie faworytów do następstwa (tzw. papabile) po rezygnacji z urzędu Benedykta XVI w lutym 2013.
28 czerwca 2018 papież Franciszek podniósł go do rangi kardynała biskupa, na równi z pozostałymi kardynałami biskupami diecezji suburbikarnych, pomimo nieprzydzielenia mu żadnej z diecezji podrzymskich.
19 sierpnia 2022 Stolica Apostolska wydała komunikat o niewszczynaniu śledztwa w sprawie molestowania seksualnego, którego miał się dopuścić w Quebec. Sam kardynał odrzucił oskarżenia.

</doc>
<doc id="143321" url="https://pl.wikipedia.org/wiki?curid=143321" title="Ślazowate">
Ślazowate

Ślazowate, malwowate ("Malvaceae" Juss.) – rodzina roślin należąca do rzędu ślazowców ("Malvales"). Obejmuje 244 rodzaje z 4225 gatunkami. Są to rośliny zielne, krzewy i drzewa szeroko rozprzestrzenione na Ziemi, we wszystkich niemal strefach klimatycznych. Większość gatunków występuje w strefie tropikalnej. Podrodziny "Malvoideae" i "Bombacoideae" najbardziej zróżnicowane są na kontynentach amerykańskich, "Byttnerioideae", "Grewioideae" i "Sterculioideae" rozprzestrzenione są w strefie równikowej, a rośliny z podrodziny "Tilioideae" rosną na półkuli północnej.
W Polsce występują dziko lub jako rośliny uprawiane lub dziczejące gatunki z rodzajów: anoda ("Anoda"), ketmia ("Hibiscus"), malwa ("Alcea"), prawoślaz ("Althaea"), ślaz ("Malva"), ślazówka ("Lavatera"), ślęzawa ("Malope"), zaślaz ("Abutilon"). Rośliny z tej rodziny produkują cyklopropenowe kwasy tłuszczowe i chinony z terpenoidów. U licznych przedstawicieli występują komórki śluzowe (wytwarzające śluzy).
Ważne znaczenie ekonomiczne ma kakaowiec właściwy dostarczający nasion zwanych kakao, służących do wyrobu wielu produktów spożywczych, ale stosowanych też w farmacji i kosmetyce (zob. proszek kakaowy, masło kakaowe, czekolada). Nasiona koli, bogate w kofeinę, służą do aromatyzowania napojów. Jadalnych owoców dostarczają rośliny z rodzajów durian, baobab, ketmia, "Quararibea", jako warzywa spożywane są młode pędy niektórych gatunków ketmii, juty i baobabów. Ważnymi roślinami włóknodajnymi są przedstawiciele rodzaju bawełna. Puchowiec pięciopręcikowy dostarcza włókna kapok. Włókna juta pozyskiwane są z roślin z rodzaju juta, ale też wielu innych gatunków tej rodziny (ketmia konopiowata, "Clappertonia ficifolia", "Decaschistia capitata", "Malachra capitata" i in.). Wiele roślin stosowanych jest w ziołolecznictwie i kosmetologii (np. ślaz, sferomalwa, ślazowiec). Rodzaje drzewiaste takie jak lipa, topolipka, ogorzałka, "Heritiera" dostarczają cenionego surowca drzewnego. Bardzo liczne rośliny z tej rodziny uprawiane są jako ozdobne ze względu na efektowne kwiaty, ale też jako cienio- i miododajne drzewa.
Systematyka.
Do rodziny należą 243 rodzaje zawierające ponad 4225 gatunków. W dawniejszych systemach klasyfikacyjnych wiele z tych grup wyróżnianych było w randze odrębnych rodzin, jednak w świetle współczesnej wiedzy tradycyjnie wyróżniane taksony miały charakter parafiletyczny lub polifiletyczny. Zresztą cechy diagnostyczne wyróżniające przedstawicieli rodzin tradycyjnie wyróżnianych ("Malvaceae", "Bombacaceae" Kunth, "Sterculiaceae" Ventenat i "Tiliaceae" Jussieu) były nieostre i różnie ujmowane, tak że wiele rodzajów różnie przez różnych badaczy było klasyfikowanych. Badania molekularne potwierdziły monofiletyzm tylko ślazowatych "Malvaceae" "sensu stricto" tj. we współczesnym ujęciu podrodziny "Malvoideae". W obrębie rodziny wyróżnia się obecnie 9 grup roślin w randze podrodzin.
Podrodzina "Grewioideae" 
Podrodzina "Byttnerioideae" 
Plemię "Byttnerieae"
Plemię "Lasiopetaleae"
Plemię "Hermannieae"
Plemię "Theobromateae"
Podrodzina "Brownlowioideae" 
Podrodzina "Dombeyoideae" 
Podrodzina "Helicteroideae" 
Podrodzina "Sterculioideae" 
Podrodzina "Tilioideae" – lipowe
Podrodzina "Malvoideae" – ślazowe
Plemię "Gossypieae"
Plemię "Hibisceae"
Plemię "Kydieae"
Plemię "Malveae"
Podrodzina "Bombacoideae" – wełniakowe
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Malvanae" Takht., rząd ślazowce ("Malvales" Dumort.), podrząd "Malvineae" Rchb., rodzina ślazowate ("Malvaceae" Juss.).
Rodzina ślazowatych według Reveala jest wąsko wydzielona i odpowiada podrodzinie "Malvoideae" według ujęcia Angiosperm Phylogeny Website.

</doc>
<doc id="143323" url="https://pl.wikipedia.org/wiki?curid=143323" title="Péter Erdö">
Péter Erdö



</doc>
<doc id="143324" url="https://pl.wikipedia.org/wiki?curid=143324" title="Peter Erdo">
Peter Erdo



</doc>
<doc id="143325" url="https://pl.wikipedia.org/wiki?curid=143325" title="Krucyfiks">
Krucyfiks

Krucyfiks ( „przybity do krzyża”) – znak symboliczny wśród niektórych wyznań chrześcijańskich. Krzyż łaciński z przybitą do niego postacią Jezusa Chrystusa. 
Postać Chrystusa początkowo malowano na krzyżu lub rzeźbiono w formie reliefu. Taki typ krucyfiksu popularny jest nadal w kulturze ikonograficznej chrześcijaństwa wschodniego. Późniejsza wersja z osobną figurą Chrystusa powstała w średniowieczu i jest powszechna w tradycji katolickiej oraz luterańskiej. 

</doc>
<doc id="143329" url="https://pl.wikipedia.org/wiki?curid=143329" title="Uniwersytet w Bazylei">
Uniwersytet w Bazylei

Uniwersytet w Bazylei "(, )" – uniwersytet z siedizbą w Bazylei, założony 4 lipca 1460. Jest to najstarszy uniwersytet w Szwajcarii i jeden z najstarszych uniwersytetów na świecie. Powstał na podstawie aktu założycielskiego w postaci bulli papieża Piusa II z 12 listopada 1459.
Na uniwersytecie działają wydziały: teologii, prawa, medycyny, nauk humanistycznych i nauk społecznych, nauk ścisłych, biznesu i ekonomii oraz psychologii. Biblioteka tegoż uniwersytetu jest jedną z największych w Szwajcarii.
Z instytucją związanych był dziewięciu laureatów Nagrody Nobla i dwóch prezydentów Szwajcarii. Wykładali na nim m.in. Erazm z Rotterdamu, Paracelsus, Daniel Bernoulli, Leonhard Euler, Friedrich Nietzsche, Tadeusz Reichstein, Karl Jaspers, Carl Gustav Jung.
Nazwa.
Nazwa uniwersytetu w języku polskim najczęściej tłumaczona jest jako Uniwersytet w Bazylei.

</doc>
<doc id="143330" url="https://pl.wikipedia.org/wiki?curid=143330" title="Szyfrogram (kryptografia)">
Szyfrogram (kryptografia)

Szyfrogram (lub inaczej kryptogram) – wiadomość, która została zaszyfrowana.

</doc>
<doc id="143331" url="https://pl.wikipedia.org/wiki?curid=143331" title="Szyfrogram (szaradziarstwo)">
Szyfrogram (szaradziarstwo)

Szyfrogram (od: „szyfr” + gr. "gramma" „znak, pismo, litera, zapis”) – rodzaj diagramowego lub bezdiagramowego zadania umysłowego polegającego na odgadnięciu na podstawie podanych definicji wyrazów klucza pomocniczego, wstawieniu ich w miejsca lub pola zaszyfrowane liczbami, a następnie, po ułożeniu liter zgodnie z numeracją, odczytaniu zaszyfrowanego hasła stanowiącego zasadnicze rozwiązanie zadania. Liczby w tekście rozwiązania nie mogą się powtarzać, a więc każdej literze rozwiązania odpowiada jedna liczba. W szyfrogramie występuje zatem dokładnie tyle liczb, ile liter składa się na końcowe rozwiązanie. Im dłuższe są wyrazy klucza pomocniczego, tym zadanie szaradziarsko jest bardziej wartościowe.

</doc>
<doc id="143332" url="https://pl.wikipedia.org/wiki?curid=143332" title="Europejskie Miasta Kultury">
Europejskie Miasta Kultury



</doc>
<doc id="143342" url="https://pl.wikipedia.org/wiki?curid=143342" title="Europejska Stolica Kultury">
Europejska Stolica Kultury

Europejska Stolica Kultury – europejskie miasto wybrane przez Unię Europejską, które w ciągu jednego roku może zaprezentować życie kulturalne miasta, całego regionu i państwa.
W większości przypadków miasta starają się wykorzystać tę okazję i związane z nią fundusze (po 1,5 mln euro od UE w 2010 r.) na rozwinięcie swojej oferty kulturalnej, tak by mogły przyciągnąć międzynarodową publiczność. Wybrany ośrodek przez 12 miesięcy przedstawia swoje dziedzictwo historyczne. Miasta i regiony organizują specjalnie na tę okazję koncerty, festiwale, pokazy, konferencje i inne działania reklamujące miasto i region. Zdecydowanie uważa się, że ESK znacznie zwiększa korzyści społeczne i gospodarcze, zwłaszcza gdy wydarzenia są częścią długofalowej strategii rozwoju kulturalnego miasta i otaczającego regionu.
Historia.
Idea, by użyć kultury do głębszego zintegrowania Europejczyków, zrodziła się 13 czerwca 1985 podczas spotkania Rady Unii Europejskiej. Przedstawiła ją grecka minister kultury Melina Mercouri.
Inicjatywa Europejskich Miast Kultury szybko się przyjęła w Europie. Pierwszym Europejskim Miastem Kultury były greckie Ateny. Podobna inicjatywa pojawiła się też w Ameryce.
W 1999 jej nazwę zmieniono na Europejskie Stolice Kultury, wprowadzono też zmiany procedury wyboru miast-organizatorów, które obowiązują od 2005. , z których chętne miasta na 9 lat wcześniej składają swoje kandydatury. Spośród zgłoszonych miast Unia Europejska wybiera po jednym z obu państw. Ponadto, od 2021 roku co trzy lata będzie wybierana trzecia stolica, z państwa będącego kandydatem do Unii Europejskiej lub należącego do EFTA. W 2021 roku stolicą kultury będzie serbski Nowy Sad.
Miasta kandydackie muszą spełnić szereg warunków przewidzianych w aktach prawa unijnego – m.in. promowanie własnej kultury poprzez instytucję Ambasadora Kultury, czyli twórcy silnie związanego z miastem, współpracę międzynarodową, akcentowanie wartości europejskich oraz prowadzenie działań kulturalnych promujących miasto i region. Nie bez znaczenia są też metody propagowania informacji o kandydacie: coraz większą wagę przykłada się tu do technologii informatycznych.
Europejskie Stolice Kultury w Polsce.
Do tej pory dwa polskie miasta zostały wyróżnione tym tytułem – Kraków oraz Wrocław.
Kraków jako Europejska Stolica Kultury.
Pierwszym miastem był Kraków, wybrany w 2000 roku. Rok ten był traktowany przez Unię Europejską wyjątkowo, jako podkreślenie trwałego dziedzictwa i wkładu miast europejskich w osiągnięcia kultury i cywilizacji światowej. W związku z tym wybrano aż dziewięć miast: Awinion, Helsinki, Bruksela, Bolonia, Santiago de Compostela, Reykjavík, Bergen, w tym dwa miasta z nowych państw członkowskich UE, mających wstąpić dopiero 1 maja 2004 – Kraków i Pragę. Decyzja o wyborze spośród polskich miast właśnie Krakowa została podjęta przez rząd polski. Nie odbywały się prezentacje ani konkursy poszczególnych miast.
Kandydaci do ESK 2016.
9 listopada 2009 roku minister kultury i dziedzictwa narodowego ogłosił oficjalny konkurs o tytuł Europejskiej Stolicy Kultury 2016, w którym wszystkie polskie miasta miały równe szanse w jego otrzymaniu. Chęć wystartowania wyraziły: Białystok, Bydgoszcz, Gdańsk, Katowice, Lublin, Łódź, Poznań, Szczecin, Toruń, Warszawa i Wrocław. Na początku października 2010 dokonano preselekcji miast hiszpańskich kandydujących do tytułu. Rywalizacja toczyła pomiędzy sześcioma miastami: Burgos, San Sebastián, Las Palmas, Kordobą, Segowią i Saragossą. Dnia 28 czerwca 2011 na hiszpańską Europejską Stolicę Kultury wybrano miasto San Sebastián.
Wrocław jako Europejska Stolica Kultury.
21 czerwca 2011 roku do tytułu Europejskiej Stolicy Kultury spośród polskich kandydatów nominowany został Wrocław. Głównym autorem aplikacji ESK, która przyczyniła się do wyboru Wrocławia, jest Adam Chmielewski. W lipcu 2012 roku powstała oficjalna instytucja odpowiedzialna za przygotowanie Wrocławia do obchodów ESK 2016, która jest połączeniem Centrum Sztuki IMPART oraz biura Wrocław 2016.

</doc>
<doc id="143345" url="https://pl.wikipedia.org/wiki?curid=143345" title="Europejskie Miasto Kultury">
Europejskie Miasto Kultury



</doc>
<doc id="143346" url="https://pl.wikipedia.org/wiki?curid=143346" title="Logogryf">
Logogryf

Logogryf - rodzaj zadania szaradziarskiego, w którym niekrzyżujące się ze sobą wyrazy pomocnicze wpisuje się w diagram, a ich określone litery (w wyróżnionych kratkach) tworzą rozwiązanie.

</doc>
<doc id="143347" url="https://pl.wikipedia.org/wiki?curid=143347" title="Sd.Kfz.221">
Sd.Kfz.221



</doc>
<doc id="143351" url="https://pl.wikipedia.org/wiki?curid=143351" title="Deduktomino">
Deduktomino

Deduktomino lub Dominosa Omnibus – rodzaj łamigłówki polegający na odtworzeniu granic pomiędzy kamieniami domina, z których ułożono prostokąt (diagram zawiera tylko oczka poszczególnych kamieni, w postaci układów kropek albo – w uproszczeniu – liczb).
Martin Gardner pisał, że dowiedział się o tej układanki od Lecha Pijanowskiego.
Istnieją dowody na to, że łamigłówka była znana wcześniej.

</doc>
<doc id="143355" url="https://pl.wikipedia.org/wiki?curid=143355" title="Uniwersytet Islandzki">
Uniwersytet Islandzki

Uniwersytet Islandzki () – państwowa uczelnia założona 17 czerwca 1911 w Reykjavíku, stolicy Islandii. Obecnie na 26 wydziałach studiuje ok. 12,5 tys. studentów, w tym ponad 650 osób na studiach doktoranckich. Uniwersytet, wraz z powiązanymi z nim jednostkami badawczymi, zatrudnia blisko 2,5 tys. pracowników, w tym ok. 1000 pracowników naukowych, co czyni go największym krajowym pracodawcą.
Przez pierwsze 29 lat swojego istnienia uczelnia mieściła się w budynku islandzkiego parlamentu, Alþingishúsið, w centrum miasta. W 1933 otrzymała specjalne pozwolenie parlamentu na organizowanie loterii pieniężnej. Środki z niej są nadal głównym źródłem finansowania budowy nowych obiektów uniwersyteckich. W 1940 szkoła przeniosła się do budynku na ulicy Suðurgata, który stanowi centrum dzisiejszego kampusu.
Uniwersytet prowadzi badania w wielu dziedzinach nauk społecznych i przyrodniczych. Działający przy uczelni Instytut Árniego Magnússona posiada bogatą kolekcję rękopisów islandzkiej literatury. Instytucja posiada również bogate bazy danych klimatologicznych, glacjologicznych, sejsmologicznych i geotermalnych, a także wyniki spisów ludności prowadzonych na wyspie od 1703.

</doc>
<doc id="143356" url="https://pl.wikipedia.org/wiki?curid=143356" title="Dykasterie">
Dykasterie



</doc>
<doc id="143357" url="https://pl.wikipedia.org/wiki?curid=143357" title="Háskóli Íslands">
Háskóli Íslands



</doc>
<doc id="143362" url="https://pl.wikipedia.org/wiki?curid=143362" title="Naim Frasheri">
Naim Frasheri



</doc>
<doc id="143365" url="https://pl.wikipedia.org/wiki?curid=143365" title="Apel jasnogórski">
Apel jasnogórski

Apel jasnogórski – wieczorna modlitwa kierowana do Matki Bożej w intencji ojczyzny i Kościoła, przeżywana indywidualnie lub we wspólnocie, nieznanego autorstwa. Odprawiany jest w niektórych sanktuariach maryjnych i innych świątyniach, w niektóre uroczystości i święta maryjne, zwłaszcza na zakończenie nabożeństw wieczornych.
Od 8 grudnia 1953 apel jasnogórski sprawowany jest szczególnie uroczyście – jako odrębne nabożeństwo maryjne – codziennie o godzinie 21:00 na Jasnej Górze.
Historia apelu jasnogórskiego.
Historia apelu jasnogórskiego bierze swój początek od wspólnot Sodalicji Mariańskich, której członkowie odczuwali potrzebę systematycznej modlitwy za przyczyną swojej patronki Matki Bożej. Warto dodać, że bp przemyski Józef Sebastian Pelczar zarządził 21 maja 1910 na godz. 21:00, aby w całej diecezji biły przez kwadrans dzwony na znak duchowego trwania z Matką Bożą w przededniu rekoronacji obrazu Matki Bożej Jasnogórskiej. Następnie 4 listopada 1918 żołnierze 22 Pułku Piechoty, pod dowództwem podporucznika Artura Wiśniewskiego, którzy wyzwolili Jasną Górę spod austriackiego zaborcy, stanęli o 21:15 przed cudownym obrazem, aby w modlitwie podziękować za odzyskanie niepodległości.
W czasie II wojny światowej idea systematycznej modlitwy szerzyła się w Warszawie za przyczyną pallotyna ks. Leona Cieślaka, który w tajnych grupach młodzieży akademickiej oraz wśród członków Sodalicji Mariańskiej polecał modlitwę o godz. 21:00 do Matki Bożej Częstochowskiej – Królowej Polski. Podobne praktyki polecał również jezuita ks. Aleksander Kisiel na warszawskim Mokotowie w tzw. „Raporcie rycerskim”, przypominającym dzisiejszą formułę apelu jasnogórskiego. Do szerzenia tej praktyki zachęcano poprzez druk i rozprowadzanie obrazków z wizerunkiem Matki Bożej Częstochowskiej (około milion sztuk), gdzie na odwrocie można było odczytać wezwanie: „Apel jasnogórski o 9 wieczór. Matko Najświętsza, jestem przy Tobie, pamiętam, czuwam”. Z upływem czasu ks. Kisiel zmienił nazwę „Raportu rycerskiego” na „Apel Jasnogórski”. Systematyczna modlitwa popularna była również w środowiskach więźniów obozów koncentracyjnych. Ksiądz Stefan Wincenty Frelichowski, późniejszy błogosławiony, więzień obozu w Dachau w 1942 utworzył grupę modlitewną, która o 21:00 modliła się do Matki Bożej. Niektóre źródła, za prekursora modlitwy apelu jasnogórskiego podają kapitana pilota Władysława Polesińskiego, uczestnika kampanii wrześniowej.
Miejscem jednak szczególnego trwania w trudnym czasie wojennej gehenny była Jasna Góra. Tutaj o. Polikarp Sawicki, pauliński zakonnik, kapelan Armii Krajowej gromadził młodzież akademicką na wieczornej modlitwie do Matki Bożej, nawiązując do przedwojennych ślubowań z 1936. Warto dodać, że dwukrotnie w tych spotkaniach (1942 i 1943) brał udział student Karol Wojtyła, wpisując się do księgi pamiątkowej. Były to spotkania tajne, będące kontynuacją pielgrzymek studentów, którzy corocznie ponawiali złożone wcześniej ślubowania.
Po zakończeniu II wojny światowej i oddaniu Polski 8 września 1946 – Niepokalanemu Sercu Maryi przez prymasa Polski kard. Augusta Hlonda, idea stałej, systematycznej codziennej krótkiej modlitwy wieczornej do Matki Bożej miała swoich zwolenników i propagatorów. Wspomniany wcześniej ks. Leon Cieślak wydał specjalną książeczkę "Ofiarowanie Polski Niepokalanemu Sercu Maryi", w której zachęcał do tej modlitwy, słowami: 
Próby podjęcia na stałe tej praktyki znalazły swą kulminację, po aresztowaniu – w trudnych czasach stalinowskich – Prymasa Polski kard. Stefana Wyszyńskiego 25 września 1953, kiedy to jasnogórscy paulini wraz z pielgrzymami podjęli specjalne modlitwy o jego uwolnienie. Kilka miesięcy później, kiedy prymas był dalej uwięziony, 8 grudnia 1953 o godz. 21:00, pięć osób, w tym trzech paulinów: przeor o. Jerzy Tomziński, kustosz sanktuarium o. Teofil Krauze i o. Aleksander Rumiński oraz Maria Okońska z towarzyszką z Instytutu Prymasowskiego zwanego wówczas "Ósemką" (od nazwy ośmiu błogosławieństw) zgromadziło się w pustej i zamkniętej kaplicy Matki Bożej Częstochowskiej na pierwszym historycznym apelu jasnogórskim przed zasłoniętym obrazem Matki Bożej. Decyzja stanięcia do apelu jasnogórskiego była odpowiedzią na ogłoszony przez papieża Piusa XII 8 września 1953 – Rok Maryjny oraz podjęciem zachęty, jaką wyraził podczas uroczystych wieczornych nieszporów w pamiętnym dniu pierwszego apelu jasnogórskiego o. Jerzy Tomziński. Nieszporom tym przewodniczył biskup częstochowski Zdzisław Goliński, w otoczeniu kapituły katedralnej, paulinów oraz licznie zgromadzonych mieszkańców Częstochowy.
Rozwój modlitwy apelu jasnogórskiego.
Po uwolnieniu 28 października 1956 kard. Stefana Wyszyńskiego apel wzbogacił się o specjalne modlitewne rozważania i intencje. Odtąd Prymas błogosławił Polsce oraz rozsianej po świecie Polonii, popularyzując modlitwę apelu jasnogórskiego, który nie tylko na Jasnej Górze, ilekroć był obecny, ale nawet w swojej prywatnej kaplicy, gromadził domowników na tę wieczorną modlitwę i prowadził rozważania. Wiele z nich zostało nagranych na taśmę magnetofonową i stanowi bogaty zbiór modlitw w intencji spraw Kościoła i Ojczyzny. Do upowszechnienia praktyki apelu jasnogórskiego przyczyniła się od 1957 peregrynacja kopii obrazu Matki Bożej Jasnogórskiej tzw. obrazu nawiedzenia do wszystkich parafii.
Jak wynika z zapisów kronikarskich, apel wszedł na stałe do programu nabożeństw maryjnych na Jasnej Górze (zwłaszcza w uroczystości odpustowe) od 1960. Z okazji rozpoczęcia tzw. „Czuwań soborowych” w 1962 ówczesny przeor o. Anzelm Radwański OSPPE podjął decyzję, aby tę praktykę pogłębić. Postanowiono więc odsłaniać obraz i nadać temu nabożeństwu bogatszą oprawę. Wzorując się na przykładzie kard. Stefana Wyszyńskiego i jego sposobie prowadzenia apelu, przeor o. Józef Stanisław Płatek OSPPE wprowadził od 1975 krótkie rozważania modlitewne – spontaniczną modlitwę do Matki Bożej, nawiązując do aktualnych problemów ojczyzny. Od 1978, gdy paulini na stałe przejęli opiekę nad obrazem nawiedzenia, utrwalił się zwyczaj, że opiekun obrazu przeprowadza apel prawie w każdej parafii nawiedzającej obraz.
Apelem, odpowiednio rozbudowanym, przeor o. Konstancjusz Kunz OSPPE od 1 stycznia 1982 zainicjował uroczystości jubileuszowe w okresie stanu wojennego, przywołując najwybitniejszych czcicieli Matki Bożej Jasnogórskiej z okresu minionych 600 lat istnienia jej sanktuarium. W tym czasie od 13 stycznia 1982 do 6 lipca 1983 podczas środowych audiencji ogólnych papież Jan Paweł II kierował do Matki Bożej Jasnogórskiej specjalną modlitwę za Ojczyznę, która była powtarzana w tym dniu w czasie wieczornego apelu. Zgodnie z życzeniem generała o. Jana Nalaskowskiego OSPPE, prowadzenie i rozważania apelowe podjęli początkowo młodzi paulini, włączając w tę modlitwę młodzieżowe zespoły wokalno-instrumentalne. Z biegiem czasu liczba prowadzących rozszerzała się, aż wreszcie włączeni zostali inni, w tym i starsi zakonnicy. Teksty swych modlitw apelowych opublikowali m.in.: o. Jan Pach OSPPE w książce zatytułowanej: "W wieczornej godzinie łaski" (rozważania z lat 1990-1998) i o. Zachariasz Szczepan Jabłoński OSPPE (rozważania z lat 1997-1999) w książce: "W godzinie apelu".
Do upowszechnienia jasnogórskiego apelu przyczyniła się najbardziej jego transmisja radiowa, a następnie telewizyjna:
Od 5 grudnia 1997 – dzięki Radiu Jasna Góra – można w godzinie apelu jasnogórskiego przekazywać swoje intencje telefonicznie (w godz. 20:30-21:00) lub przesłać drogą pocztową. W specjalnej księdze, którą nazwano "Księgą modlitwy apelowej", są zapisywane prośby i podziękowania. Tę księgę składa się od 4 grudnia 1997 w czasie apelu na jasnogórskim ołtarzu ojczyzny. Do 2000 wpisało się do niej blisko 25 tysięcy osób, przedkładając różne intencje.
Wersje modlitwy Apelu jasnogórskiego.
Apel jasnogórski miał różne melodie i był śpiewany w różnych wersjach. Autorem najbardziej znanej i rozpowszechnionej melodii jest salezjanin ks. Stanisław Ormiński, który skomponował ją w 1956. Inną melodię, skomponował prof. Feliks Rączkowski, natomiast melodia Eugeniusza Brańki, nawiązująca do jasnogórskiego hejnału okazała się zbyt trudną do wykonania dla wiernych i dlatego nie upowszechniła się. W późniejszych latach melodię do apelu skomponował także ks. Marian Michalec CM. Młodzież zwykle śpiewa swój własny apel, nawiązujący w swej treści do jej zadań na nowe tysiąclecie i wyrażający prośbę uświęcenia siebie i rodziny.
Przebieg modlitwy apelu jasnogórskiego.
Maryjne nabożeństwo trwa najczęściej około 20 minut i składa się z następujących części:
Szczególne apele jasnogórskie.
Począwszy od inauguracji jasnogórskich modlitw apelowych, niektóre z nich miały szczególny przebieg w następujące dni:
Przewodniczenie apelom przez papieża Jana Pawła II.
Papież Jan Paweł II pięciokrotnie podczas swoich pielgrzymek do Polski przewodniczył modlitwie apelu jasnogórskiego w następujących dniach:

</doc>
<doc id="143368" url="https://pl.wikipedia.org/wiki?curid=143368" title="Nabożeństwo pierwszych sobót">
Nabożeństwo pierwszych sobót

Nabożeństwo pierwszych sobót – nabożeństwo wynagradzające w Kościele katolickim. Stanowi część orędzia objawień fatimskich.
Treść objawienia.
10 grudnia 1925 siostra Łucja otrzymała objawienie od dzieciątka Jezus, trzymanego przez Maryję i odsłaniającej serce oplecione cierniowym wieńcem:
Po czym Maryja dodała:
Dalej Jezus tłumaczył jakie to są zniewagi, za które należy zadość uczynić:

</doc>
<doc id="143370" url="https://pl.wikipedia.org/wiki?curid=143370" title="Friedrich Durrenmatt">
Friedrich Durrenmatt



</doc>
<doc id="143371" url="https://pl.wikipedia.org/wiki?curid=143371" title="Karabinek Simonowa">
Karabinek Simonowa



</doc>
<doc id="143372" url="https://pl.wikipedia.org/wiki?curid=143372" title="Dionigi Tettamanzi">
Dionigi Tettamanzi

Dionigi Tettamanzi (ur. 14 marca 1934 w Renate, zm. 5 sierpnia 2017 w Triuggio) − włoski duchowny rzymskokatolicki, doktor nauk teologicznych, rektor Pontyfikalnego Seminarium Lombardzkiego w latach 1987–1989, arcybiskup metropolita Ankona-Osimo w latach 1989–1991, sekretarz generalny Konferencji Episkopatu Włoch w latach 1991–1995, arcybiskup metropolita Genui w latach 1995–2002, wiceprzewodniczący Konferencji Episkopatu Włoch na północne Włochy w latach 1995–2000, kardynał prezbiter od 1998, arcybiskup metropolita Mediolanu w latach 2002–2011, przewodniczący Konferencji Biskupów Lombardzkich w latach 2002–2011, od 2011 arcybiskup senior archidiecezji Mediolanu, administrator apostolski "sede vacante" diecezji Vigevano w latach 2012–2013.
Życiorys.
Studiował w seminariach w Seveso (koło Mediolanu) i Venegono Inferiore, przyjął święcenia kapłańskie 28 czerwca 1957 z rąk ówczesnego arcybiskupa Mediolanu, Giovanniego Battisty Montiniego (późniejszego papieża Pawła VI). Na Papieskim Uniwersytecie Gregoriańskim w Rzymie obronił w 1960 doktorat z teologii. Prowadził w archidiecezji mediolańskiej pracę duszpasterską oraz wykładał w kilku seminariach; koordynował ze strony Kościoła działalność organizacji lekarzy katolickich, kierował redakcją pisma „Avvenire” oraz pełnił funkcję rektora Pontyfikalnego Seminarium Lombardzkiego.
1 lipca 1989 mianowany arcybiskupem metropolitą Ankony-Osimo, otrzymał sakrę biskupią 23 września 1989 z rąk kardynała Carlo Martiniego (arcybiskupa Mediolanu). W kwietniu 1991 zrezygnował z rządów diecezji Ankona-Osimo i przeszedł do pracy w Konferencji Episkopatu Włoch na stanowisko sekretarza generalnego. W kwietniu 1995 został arcybiskupem Genui (i wiceprzewodniczącym Konferencji Episkopatu Włoch), w lipcu 2002 arcybiskupem Mediolanu. Brał udział w sesjach Światowego Synodu Biskupów w Watykanie.
21 lutego 1998 Jan Paweł II wyniósł go do godności kardynalskiej, nadając tytuł prezbitera Bazyliki świętych Ambrożego i Karola przy Corso. Od marca 2000 Tettamanzi brał udział w pracach Rady Kardynalskiej ds. badania Organizacyjnych i Ekonomicznych Problemów Stolicy Świętej. Był wymieniany w gronie papabili – faworytów do następstwa po zmarłym w kwietniu 2005 papieżu Janie Pawle II.
W marcu 2009 roku w związku z osiągnięciem wieku emerytalnego złożył rezygnację z pełnionych funkcji, jednak Benedykt XVI poprosił go o pełnienie urzędu przez kolejne dwa lata. Przeszedł na emeryturę 28 czerwca 2011.
Od 23 lipca 2012 roku do 20 lipca 2013 roku pełnił funkcję administratora apostolskiego diecezji Vigevano.
Brał udział w konklawe 2013, które wybrało papieża Franciszka. 14 marca 2014 w związku z ukończeniem 80 roku życia utracił prawo do czynnego uczestniczenia w przyszłych konklawe. Zmarł 3 lata później 5 sierpnia w Triuggio.

</doc>
<doc id="143374" url="https://pl.wikipedia.org/wiki?curid=143374" title="Elessar">
Elessar



</doc>
<doc id="143376" url="https://pl.wikipedia.org/wiki?curid=143376" title="Wyszogród (Bydgoszcz)">
Wyszogród (Bydgoszcz)

Wyszogród – grodzisko położone na lewym brzegu Wisły w strategicznie ważnym miejscu na pograniczu pomorsko-kujawskim. Jest pozostałością po grodzie kasztelańskim, od 1314 książęcym, zniszczonym przez Krzyżaków w maju 1330 roku podczas wojny polsko-krzyżackiej 1327–1332. Gród sprawował kontrolę nad drogą wodną Wisły i traktem lądowym „via regni” wiodącym z Kujaw na Pomorze Gdańskie oraz ziemię chełmińską (pokrywającym się z odnogą szlaku bursztynowego z czasów rzymskich). W związku z tym był przedmiotem długotrwałych sporów i walk kujawsko-pomorskich. Istnieją przesłanki twierdzące, że w Wyszogrodzie zatrzymał się Święty Wojciech udający się z misją do Prus w 997 roku. W XIII wieku w warowni odbywały się spotkania mistrzów krzyżackich z polskimi książętami i biskupami. 
Przy grodzisku do końca XVIII wieku znajdował się kościół pw. św. Marii Magdaleny, najstarsza świątynia parafialna odnotowana w źródłach pisanych na terenie obecnego miasta Bydgoszczy i powiatu oraz jedną ze starszych na obszarze regionu.
Następcą Wyszogrodu było miasto Fordon lokowane w 1382 przez Władysława Opolczyka (położone 2 km na północny wschód) i ponownie przez Władysława Jagiełłę w 1424. W 1973 roku miasto to złączono z Bydgoszczą w jedną aglomerację miejską.
Lokalizacja.
Grodzisko znajduje się na terytorium administracyjnym Bydgoszczy, w jednostce urbanistycznej Fordon i osiedlu Wyszogród. Położone jest na urwistym, lewym brzegu Wisły, ok. 1,5 km na północny wschód od ujścia Brdy. Pod względem fizyczno-geograficznym znajduje się w obrębie terasy IV Kotliny Toruńskiej, w miejscu gdzie Wisła podcina wysoczyznę wskutek erozji bocznej. Szczyt grodziska góruje ponad 22 m nad poziomem rzeki Wisły. Z wierzchołka rozpościera się ciekawa panorama zakola Wisły oraz Brdyujścia. Warto zaznaczyć, że rzeka Wisła w tym miejscu osiąga swoją kulminację zachodnią, a na przeciwległym brzegu znajduje się rezerwat ornitologiczny „Mała Kępa Ostromecka”. Trudno oprzeć się wrażeniu, że lokalizacja obiektu jest specjalnie stworzona dla kontroli ruchu na Wiśle.
Obiekt o średnicy ok. 190 m jest wyraźnie zaznaczony w terenie. Widoczne są:
Na podstawie badań wykopaliskowych można przyjąć w przybliżeniu, że obecna wysokość wałów wynosi 2/3 stanu pierwotnego.
Grodzisko ma dwie kulminacje wysokościowe. Na wierzchołku północno-wschodnim 22 czerwca 1997 ustawiono krzyż jubileuszowy na pamiątkę 1000-lecia wyprawy św. Wojciecha do Prus, który według kultywowanej od średniowiecza legendy miał w Wyszogrodzie zatrzymać się na postój i poświęcić kaplicę pw. św. Magdaleny.
Z uwagi na postępującą w ciągu wieków erozję rzeczną, obecne pozostałości to niewielka część – około 1/5 dawnego grodu, który niegdyś zajmował powierzchnię ok. 1 ha. Gród niegdyś zbudowano bezpośrednio nad brzegiem rzeki, zapewne nie spodziewając się tak dużego wpływu erozji. Rzeka przez stulecia wcinała się w brzeg, powodując obrywanie się skarpy. Przyspieszenie tego procesu przyniosła budowa w 1879 roku portu drzewnego w Brdyujściu, która spowodowała przesunięcie nurtu Wisły w kierunku północnym. Obecnie proces erozji jest zahamowany wskutek regulacji rzeki i istnienia zbiorników retencyjnych (m.in. włocławskiego).
Pozostałości ziemne grodu są dobrze zachowane, gdyż od czasu jego zniszczenia w 1330 w zasadzie jest to obiekt opuszczony, który nie doznawał ingerencji osadniczych, ani rolniczych.
Historia.
Przesłanki rozwoju.
Ważnym czynnikiem rozwoju osadnictwa w rejonie Wyszogrodu było położenie geograficzne przy wielkim zakolu Wisły, gdzie stykały się krainy geograficzne i polityczne (Kujawy, Pomorze, Mazowsze, Wielkopolska). Kluczowe znaczenie miał tranzytowy charakter terenu, zwłaszcza bliskość Wisły, która odgrywała rolę naturalnego szlaku komunikacyjnego, zarówno wodnego, jak i lądowego. Przez Wyszogród przebiegała główna nitka szlaku bursztynowego, prowadząca zachodnim skrajem Doliny Dolnej Wisły przez Świecie do Gdańska. Łączyła ona Wielkopolskę poprzez Kujawy z Pomorzem Gdańskim. Znaczenie tej drogi wzrosło szczególnie w okresie zespalania ziem pomorskich z państwem Piastów. Wobec trudnego dostępu do Pomorza od strony południowej, spowodowanego istnieniem tu szerokiego pasa bagien nadnoteckich, ekspansja polska na Pomorze rozpoczynała się od jego części nadwiślańskiej. Jako bazę wypadową wykorzystywano bramę kujawsko-chełmińską, której strzegł Wyszogród. Szlak odegrał ważną rolę w ruchach wojskowych, podróżach książąt i rycerzy, a dzięki jego powiązaniu z Gdańskiem miał również charakter handlowy. Do czasu wzrostu znaczenia handlowego miast na ziemi chełmińskiej założonych w XIII wieku przez Krzyżaków (Toruń, Chełmno, Elbląg) – był on najważniejszą drogą polską nad Bałtykiem, zwaną „via regni” (drogą królewską).
Legenda o św. Wojciechu.
Według legendy w 997 w Wyszogrodzie zatrzymał się Święty Wojciech zmierzający z misją chrystianizacyjną do Prusów. Miał on wówczas konsekrować kaplicę pod wezwaniem Marii Magdaleny. Nie istnieją jednak żadne naukowe przesłanki, które potwierdzałyby istnienie grodu już pod koniec X wieku.
Z pobytem św. Wojciecha wiąże się żywa legenda, która znajduje odzwierciedlenie w starych dokumentach kościelnych. Mianowicie w wizytacji kościelnej parafii fordońskiej przez bpa Hieronima Rozdrażewskiego z roku 1588 stwierdzono, że św. Wojciech wraz z bratem Gaudentym i mnichem Boguszem w drodze do Prus zatrzymał się w 997 przez kilka dni w Wyszogrodzie u miejscowego komesa i poświęcił tu niewielką, nowo wybudowaną kaplicę oraz nauczał, odprawiał msze św. i chrzcił.
Czy było tak w istocie, trudno stwierdzić. Być może nie było jeszcze grodu, lecz istniała osada. Można wykazać, że niezależnie od wyboru drogi św. Wojciecha do Prus – lądowej lub wodnej (Wisłą) – Wyszogród leżał na jego trasie.
Miejscowości związane z pamięcią o świętym Wojciechu (m.in. Wyszogród, Jeżewo, Grabowo, Gródek, Lipinki, Bobowo, Gorzędziej, Święty Wojciech – obecna dzielnica Gdańska) topograficznie położone są prawie w równych odległościach (30 km – dziennej normie marszu w średniowieczu) lub wielokrotnościach tych odległości. Jeśli podroż przebiegała Wisłą – o czym świadczy żywot św. Wojciecha („"książę Chrobry dał Wojciechowi łódź i trzydziestu wojów na drogę"”), to w Wyszogrodzie dotarł on do Wisły, a dalszą podróż odbywano już łodzią zgodnie z prądem rzeki.
Tak więc pobyt św. Wojciecha ma pewne przesłanki merytoryczne, a o tym, że legenda była żywa, świadczy zbieżność herbu Fordonu (miasta – następcy Wyszogrodu) z Poraj, którym pieczętował się św. Wojciech.
Początki grodu.
Geneza grodu wiąże się z umacnianiem węzłowego punktu strategicznego, leżącego nad Wisłą na pograniczu polsko-pomorskim przez stronę polską do 1037–1038 r., lub po tych latach już przez stronę pomorską. Niektórzy historycy uważają, że miał on zastąpić, jako ośrodek lokalnej administracji, starszy gród w podbydgoskich Strzelcach Dolnych.
Pierwotny Wyszogród był grodem pierścieniowatym (wklęsłym) o średnicy 130 m. Otoczony był wałem zbudowanym w konstrukcji rusztowej oraz fosą. Po pożarze, prawdopodobnie wywołanym przez najazd wojsk Władysława Hermana w latach 1090–1091, został odbudowany i nieco powiększony (średnica 148 m, powierzchnia ok. 1,7 ha). Jednak i ten gród nie przetrwał długo, bowiem został spalony w czasie trwającego osiem dni oblężenia prowadzonego przez Bolesława Krzywoustego w 1113 roku.
Kronika Galla Anonima o Wyszogrodzie.
Opis zdobycia Wyszogrodu przez wojska Bolesława Krzywoustego znajduje się w najstarszej kronice polskiej autorstwa Galla Anonima. Jest to poza tym najstarszy opis ziemi bydgoskiej.
Przed tymi wydarzeniami Wyszogród należał do pomorskiego księstwa nakielskiego. Po zakończonej kampanii całość weszła w skład Wielkopolski.
Okres feudalny (XII w.).
Od momentu zdobycia Pomorza przez Bolesława Krzywoustego Wyszogród w nieznanych bliżej okolicznościach przeszedł w ręce możnych w wyniku szeroko zakrojonej akcji rozdawnictwa dóbr (lata 30. XII wieku). Po śmierci Krzywoustego Wyszogród znalazł się w dzielnicy Mieszka III Starego. Książę nadał go Januszowi Wojsławicowi z rodu Powałów za zasługi w czasie walki juniorów z princepsem Władysławm II Wygnańcem. Trzeba jednak zaznaczyć, że ziemia wyszogrodzka nie została nadana w prywatne posiadanie Janusza Powały, lecz dzierżył on ją jako beneficjum urzędnicze (kasztelańskie).
Z 1145 roku zachował się dokument pisany, z którego wynika nie tylko to, że wspomniany możnowładca władał Wyszogrodem, ale również istniała kasztelania wyszogrodzka, obejmująca tereny w dorzeczu Brdy i Wisły (na lewym i prawym brzegu rzeki), oraz komora celna (w tym książęca), targ i karczmy, które kształtowały osadę podgrodową. W dokumencie tym komes Janusz wraz z małżonką Sulisławą darowali połowę dochodów z wyszogrodzkich ceł, karczem i targów klasztorowi benedyktynów (od 1113 kanoników regularnych) w Trzemesznie. Już wówczas miała tu znajdować się świątynia.
W okresie tym zbudowano drugi, wewnętrzny Wał obronny przez co nastąpiło zmniejszenie powierzchni grodu. Przekaz z 1198 roku informuje, że Wyszogród posiadał kościół (późniejsze przekazy mówią, ze patronką świątyni była św. Maria Magdalena) prawdopodobnie ufundowany przez właścicieli. O tym, że była to fundacja możnowładcza wskazuje istnienie grupy kanonickiej przy kościele oraz uposażenie w dziesięciny ze wsi Orłowo i Sielce, leżących pod Inowrocławiem, a będących własnością Powałów. Kościół pierwotny stał obok kasztelańskiego grodu w pobliżu Wisły. Niektórzy historycy sądzą, że jego kościołem filialnym był pierwszy bydgoski kościół grodowy pod wezwaniem św. Idziego i św. Magdaleny
Przesłankami szybkiego rozwoju grodu było sąsiedztwo lądowego traktu komunikacyjnego do Gdańska z przeprawą przez Brdę w Czersku oraz niewątpliwie położenie nad arterią handlową Wisły.
Wyszogród z przyległymi ziemiami pozostał w rękach potomków Janusza (m.in. wnuka Olta Żyrowica) do ok. 1207 roku i prawdopodobnie drogą spadku przeszedł w ręce książąt pomorskich. Córka komesa Janusza była najprawdopodobniej matką księcia gdańskiego Mestwina I i otrzymała terytorium kasztelanii wyszogrodzkiej jako uposażenie. W każdym razie od 1188 jest ona wymieniana w źródłach jako kasztelania pomorska.
Okres administracyjny (XIII w.).
Od czasu przejścia Wyszogrodu do dzielnicy pomorskiej, stał się on przedmiotem nieustannych zmagań kujawsko-pomorskich.
Przynależność do Pomorza (1207–1242).
Już w 1238 roku wybuchła wojna pomiędzy księciem pomorskim Świętopełkiem i kujawskim Kazimierzem (synem Konrada Mazowieckiego). Działania skoncentrowały się jednak przede wszystkim na nieodległej Bydgoszczy, która została zajęta przez Świętopełka, a następnie zwrócona księciu kujawskiemu.
W tym okresie zreorganizowana została kasztelania wyszogrodzka (jak również powstała wtedy kasztelania bydgoska – być może wydzielona z wyszogrodzkiej). Kasztelanem wyszogrodzkim został bliski współpracownik Świętopełka – Arnold, wzmiankowany właśnie w 1238 roku.
Następny konflikt, który wybuchł na przełomie października i listopada 1242 roku dotyczył bezpośrednio Wyszogrodu. Tym razem Kazimierza wspierali Krzyżacy oraz książęta wielkopolscy, synowie Władysława Odonica, Przemysł I i Bolesław Pobożny. Świętopełk nie był w stanie sprostać tej koalicji. W wyniku wojny Wyszogród wraz z kasztelanią został wcielony do księstwa kujawskiego Kazimierza.
Przynależność do Kujaw (1242–1271).
Po kilkunastu latach nastąpiło odwrócenie sojuszy. Książęta kujawscy i pomorscy zawarli porozumienie wymierzone przeciwko zakonowi krzyżackiemu. Wiązały się z tym uzgodnienia z 1256 roku, w wyniku których Pomorzanie zrezygnowali z praw do Bydgoszczy i Wyszogrodu.
Ten stan rzeczy nie utrzymał się długo. Po 1267 roku, kiedy władzę na Kujawach objął syn Kazimierza – książę Siemomysł, a na Pomorzu trwała walka o sukcesję po zmarłym Świętopełku, po raz kolejny odwróciły się sojusze. Siemomysł wmieszał się w konflikt rodzinny między książętami pomorskimi przekazując jednemu z nich – Warcisławowi II Wyszogród, skąd ten niedoszły książę gdański prowadził walki z bratem. Walka ta zakończyła się zwycięstwem konkurenta Mściwoja II i wcieleniem grodu (wraz z kasztelanią) do Pomorza Gdańskiego. Siemomysł nie mógł się temu przeciwstawić, gdyż zmagał się z buntem poddanych (który wybuchł w Bydgoszczy w 1268) oraz został w 1271 pobity przez księcia Wielkopolski Bolesława Pobożnego.
W pierwszej połowie XIII wieku gród uległ przebudowie. Wały zwieńczono konstrukcjami izbicowymi, a w środku wytyczono wewnętrzny gródek stożkowaty, przecinając majdan fosą wewnętrzną. Obszar użyteczny grodu uległ zmniejszeniu, ale wzmocnione zostały jego fortyfikacje obronne.
W 1250 trwała wojna celna kujawsko-krzyżacka. Wtedy właśnie książę Kazimierz zakazał swoim poddanym korzystania z żeglugi wiślanej przez Toruń. Handel z północą miał się teraz odbywać szlakami wiodącymi przez Bydgoszcz i Wyszogród.
Oba te ośrodki konkurowały ze sobą w pewnym stopniu na polu gospodarczym. 26 lipca 1252 w dokumencie ugody między księciem Kujaw a Krzyżakami zawarto opis, że fortyfikacje obu grodów są utrzymywane przez okoliczną ludność. Wzmiankowane zostały książęce komory celne: w Wyszogrodzie oraz w Bydgoszczy koło stałego mostu nad Brdą. Obecność mostu świadczy o tym, że szlak lądowy śląsko-pomorski i związany z nim ruch handlowy przenosił się stopniowo w sąsiedztwo Bydgoszczy.
Przynależność do Pomorza (1271–1289).
Po przejściu wyszogrodzkiego do Pomorza zawiązał się sojusz pomorsko-wielkopolski (Mściwoj II – Bolesław Pobożny), zakończony uzgodnieniem połączenia obu dzielnic po śmierci księcia pomorskiego. W 1288 z północnej części kasztelanii wyszogrodzkiej, Mściwoj II wydzielił niewielką kasztelanię serocką.
Z czasów panowania Mściwoja II zachowało się stosunkowo dużo dokumentów dotyczących kasztelanii wyszogrodzkiej. W Wyszogrodzie i okolicy dochodziło w tym czasie do kilku spotkań dyplomatycznych władców okolicznych księstw:
Przynależność do Wielkopolski (1289–1296).
W 1294 roku po śmierci księcia Mściwoja II, na mocy układu zawartego w Kępnie (1282) książę wielkopolski Przemysł II (1257–1296) przejął władzę nad całym Pomorzem Gdańskim. Rok później został koronowany w Gnieźnie na króla Polski. 8 lutego 1296 Przemysł II został zamordowany przez Brandenburczyków w Rogoźnie, a nowym polskim władcą obwołano Władysława Łokietka.
Do momentu swojej tragicznej śmierci, książę Przemysł II zdążył wystawić kilka dokumentów odnoszących się do kasztelanii wyszogrodzkiej. Np w 1289 wystawił dokument dla wsi Trzęsacz, własności cystersów byszewskich, zezwalający na lokowanie tutaj miasta (lokacja się nie powiodła). Kasztelanem wyszogrodzkim był wówczas najprawdopodobniej Wielkopolanin, Niemierza z rodu Nałęczów.
Powrót do Kujaw (1296).
Po śmierci króla Przemysła II w 1296 roku Władysław Łokietek przekazał Wyszogród w ręce synów Siemomysła Leszka, Przemysła i Kazimierza. Odbyło się to w ramach rekompensaty za rezygnację z praw do Pomorza przysługujących im po matce Salomei, córce księcia pomorskiego. Od tej pory gród był już na stałe związany z Kujawami.
Tablice informacyjne grodziska Wyszogród
Okres książęcy (pierwsza połowa XIV w.).
W związku z podziałami dynastycznymi w początkach XIV wieku pojawiła się nowa jednostka terytorialna na Kujawach – księstwo bydgosko-wyszogrodzkie. Trzej synowie zmarłego Siemomysła w 1314 roku dokonali podziału ojcowizny na księstwa udzielne, rządzone samodzielnie przez każdego z nich. Wszystkie księstwa posiadały jednak wspólnego wojewodę rezydującego w Inowrocławiu i w różnym stopniu wyodrębniły hierarchie urzędów ziemskich.
Nad terytorium złożonym z kasztelanii wyszogrodzkiej i bydgoskiej panował książę Przemysł. Sytuacja ta trwała do 1323, kiedy Przemysł swoją władzę rozciągnął również nad terytorium inowrocławskim. Wówczas w jego tytulaturze pojawił się Inowrocław i Wyszogród. W 1325 lokował miasto Solec (Kujawski). W latach 1314-1318 książę wystawiał dokumenty w Wyszogrodzie, co oznacza, że posiadał tu swoją siedzibę i kancelarię. Tutaj również rezydowali urzędnicy średniego szczebla, podczas gdy kasztelan urzędował w grodzie bydgoskim.
Latem 1327 roku w obliczu rozpoczętego konfliktu militarnego z Zakonem krzyżackim, Władysław Łokietek osobiście przejął władzę nad księstwami kujawskimi (z wyjątkiem gniewkowskiego), podczas gdy Przemysł uzyskał odeń księstwo sieradzkie.
Upadek grodu.
Upadek grodu związany jest z wojną polsko-krzyżacką 1327–1332 W bliżej nieokreślonym czasie doszło do znacznego wzmocnienia załogi Wyszogrodu (do ok. 200 zbrojnych). Warownia była doskonałym punktem do kierowania działań zaczepnych przeciw Krzyżakom. Szczególnym celem załogi Wyszogrodu były statki płynące Wisłą. W odpowiedzi, jedna z wypraw krzyżackich w 1330 roku została skierowana specjalnie przeciwko grodowi. Armia dowodzona przez komtura chełmińskiego Ottona von Lauterberga wiosną 1330 obległa warownię. Obrońcy nie liczyli na litość ze strony krzyżaków, wobec czego zacięcie się bronili. Piechota otoczyła gród szczelnym kordonem i ponawiała szturmy z udziałem drabin i machin oblężniczych. Kilka ataków załamało się. Krzyżaccy kronikarze zanotowali uwagi o wielkiej odwadze obrońców oraz poważnych stratach, jakie zadali atakującym.
Jednak bez pomocy z zewnątrz grodzianie skazani byli na porażkę. 12 maja 1330 po kilku dniach szturmów twierdza została zdobyta. Stało się tak, gdyż krzyżakom udało się podłożyć ogień pod twierdzę. W płomieniach zginęli obrońcy oraz skarby złożone przez okolicznych ziemian. Zemsta krzyżaków była okrutna. Najeźdźcy doszczętnie zburzyli i spalili gród, podgrodzie i kościół, a pozostałym przy życiu mieszkańcom po groźbą śmierci zakazali odbudowy warowni. Odtąd zaznacza się zmiana osadnicza. Wyszogród został opuszczony (dzięki czemu fortyfikacje ziemne tak doskonale się zachowały), natomiast pojawił się nowy ośrodek osadniczy położony ok. 2 km na północny wschód: Fordon.
Podczas badań archeologicznych przeprowadzonych w latach 1958–1960 znaleziono szereg reliktów potwierdzających zniszczenia z 1330 roku. W najmłodszych warstwach wału oraz w wypełnisku fosy wewnętrznej znaleziono m.in. liczne groty bełtów (pocisków kusz).
18 października 1330 Władysław Łokietek zawarł z krzyżakami rozejm, na mocy którego odzyskał Bydgoszcz i Wyszogród. Jednak podczas kolejnej wyprawy krzyżackiej w lipcu 1331 odnotowano jedynie zdobycie Bydgoszczy. Wyszogród był już tak zniszczony, że nie został obsadzony przez załogę polską.
Wyszogród, Bydgoszcz i całe Kujawy na sześć lat dostały się pod okupację krzyżacką. Po warunkowym zwrocie tych ziem Polsce w 1337 roku, król Kazimierz Wielki zdecydował, aby nowym ośrodkiem wiodącym została sąsiednia Bydgoszcz. Właśnie tam został wybudowany zamek, lokowane miasto oraz erygowano starostwo grodowe obejmujące terytorialnie dawne kasztelanie: wyszogrodzką i bydgoską plus terytorium tuczeńskie.
Natomiast następcą Wyszogrodu zostało miasto:
Grodzisko.
Po zniszczeniach w 1330 osadnictwo wokół grodu nie zanikło zupełnie. Pozostała wieś zwana Wyszogrodem i parafia z własnym kościołem i plebanem. Duchowni wyszogrodzcy są wzmiankowani w latach 1349, 1375, 1382. W 1349 dzięki fundacji księcia Kazimierza Słupskiego został odbudowany kościół parafialny, który do ok. 1430 był świątynią parafialną dla Fordonu i nosił po dawniejszym tytuł św. Marii Magdaleny. Wieś Wyszogród funkcjonowała do połowy XV wieku, kiedy to rozpoczął się proces jej zaniku. Około 1500 roku wieś przekształciła się w obszar niezamieszkanych pól uprawnych, będących własnością mieszczan fordońskich. W dokumentach z XVI–XVIII wieku niejednokrotnie posługiwano się określeniami „gór wyszogrodzkich”. W 1724 pojawiło się określenie „szańce”, a z końcem tego wieku „szwedzkie szańce”.
Kościół wyszogrodzki opuszczony w XV wieku, stał na otwartym polu w pobliżu Wisły do drugiej połowy XVI wieku, kiedy uległ całkowitej ruinie (pełnił m.in. rolę zagrody dla zwierząt). Obok świątyni znajdował się stary cmentarz i kostnica. W kościele odprawiano trzy odpustowe Msze św. w roku zgodnie z tradycją średniowieczną.
Do około 1591 roku parafianie z Fordonu wznieśli nowy drewniany budynek świątyni pod tym samym wezwaniem. Służył on do odprawiania okazjonalnych nabożeństw związanych m.in. z odpustami, podczas gdy wszystkie nadania i dochody przeszły do fordońskiego kościoła pw. św. Mikołaja. W XVIII wieku kościółek niszczał. W momencie przejścia Fordonu pod władzę pruską (1772) był już drewnianym rumowiskiem. Dla mieszkańców Fordonu grodzisko nie kojarzyło się z dawnym grodem książęcym. Wynikało to z powszechnej niewiedzy na temat początków miasta. Zainteresowanie „szańcami” i ponowne odkrycie Wyszogrodu datuje się na koniec XIX wieku.
Badania archeologiczne grodu.
1886.
Grodzisko zainteresowało pierwszych badaczy jeszcze w okresie zaboru pruskiego. A. Lissauer i Erich Schmidt z Towarzystwa Historycznego Obwodu Nadnoteckiego stwierdzili w 1886 roku, że Wał obronny składa się z dwóch warstw: górnego poziomu szarej ziemi ze spalenizną oraz dolnego – czystego żółtego piasku. Od strony północnej jądro wału wzmocnione było ku fosie kamieniami.
1932.
Kolejne badania przeprowadził Tadeusz Wieczorkowski w 1932 roku, który odkrył m.in. po wewnętrznej stronie wału drewnianą konstrukcję dębową z grubych bel, stanowiącą relikt dawnych izbic. Badacz odkrył dużą ilość materiałów archeologicznych: skorup naczyń glinianych, obrobionych rogów oraz łusek rybich. Kilkadziesiąt metrów na północny wschód od grodziska odkrył ponadto cmentarzysko, z którego wydobył sześć szkieletów ludzkich.
1958–1960.
Zasadnicze badania archeologiczne przeprowadzono w latach 1958-1960. Prowadzili je Lechosław i Jadwiga Rauhut, Czesław Potemski i J. Chudziakowa. Były to pierwsze wykopaliska prowadzone w powiecie bydgoskim na tak dużą skalę.
We wnętrzu obiektu wyeksplorowano warstwę kulturową o miąższości 2,5–4,5 m zawierającą relikty zabudowy w postaci chat zrębowych, jam i palenisk spełniających funkcje gospodarcze i produkcyjne. W warstwie najpłytszej o miąższości 20–30 cm oprócz przedmiotów współczesnych były także wczesnośredniowieczne. Znaleziono ok. 8000 ułamków ceramiki wczesnośredniowiecznej, 308 – średniowiecznej i kilka przedmiotów żelaznych. W warstwie pośredniej o grubości 2–3,5 m, zebrano 1335 fragmentów ceramiki średniowiecznej, 21076 wczesnośredniowiecznej oraz kilkaset przedmiotów. Najgłębsza warstwa (do 4,5 m) zawierała najstarszy materiał, jednak nie wcześniejszy niż z połowy XI wieku. W warstwie tej stwierdzono fragmenty 5 budynków mieszkalnych składające się z dranic stanowiących podłogi, a nadto różne przedmioty codziennego użytku i ułamki ceramiki wczesnośredniowiecznej (razem 3642 sztuki).
Ogółem w trakcie wykopalisk odkryto ponad 600 zabytków, w tym 35 tys. fragmentów ceramiki, kilkanaście tys. kości zwierząt hodowlanych i dzikich. Z zabytków na szczególną uwagę zasługują te, które związane są z uzbrojeniem. Odkryto ok. 60 grotów strzał i bełtów do kusz, 3 ostrogi żelazne, 3 wędzidła, 4 podkowy i kilka ich fragmentów. Znaleziono także igły, szydła i grzebienie kościane, przęśliki gliniane, przęślik z różowego łupku i z bursztynu oraz kilka łyżew kościanych. Stwierdzono także półfabrykaty z rogu i kości będące dowodem miejscowej produkcji rzemieślniczej. Niezwykle ciekawym odkryciem jest miecz, odkryty 100 m w kierunku zachodnim od grodziska. Datowany jest na XII w., czyli czas walk Bolesława Krzywoustego, a miejsce znaleziska odpowiada nawet lokalizacji przeprawy oddziałów księcia.
2012.
Prowadzone na powierzchni 3 arów badania miały na celu odnalezienie śladów dawnej nekropolii oraz istniejących tu dawniej świątyń. Badania zlecił Urząd Miasta Bydgoszczy z zamiarem właściwego wytyczenia granic działek mającego tu powstać osiedla. Podczas prac natrafiono na resztki kilku obiektów zabudowy osady podgrodowej z XI i XII wieku oraz nieliczne pozostałości z późnego średniowiecza.
2013.
Badania przeprowadzili w lipcu 2013 archeolodzy z Uniwersytetu Mikołaja Kopernika. Podczas prac przeprowadzonych na terenie sąsiadującym ze skarpą wiślaną, na północny wschód od grodziska - odkryto cmentarz oraz pozostałości reprezentacyjnego budynku, prawdopodobnie karczmy lub komory celnej, odnotowanej wielokrotnie w źródłach pisanych. Odnaleziono 54 groby z przełomu XII/XIII wieku, z dobrze zachowanymi szczątkami kostnymi. Niektóre zwłoki były chowane wraz z ozdobami lub monetami włożonymi w usta. W ruinach dużego, dwupoziomowego, podpiwniczonego budynku z drugiej połowy XII wieku natrafiono na sprzęt, którym posługiwali się osadnicy, m.in. noże, żelazne igły oraz narzędzia z kości. Nie odkryto natomiast pozostałości kościoła.
Wnioski z badań.
Pierwotnie gród składał się z:
Stwierdzono cztery fazy konstrukcyjne obwałowań.
Rozmieszczenie znalezisk uzbrojenia świadczy, że załoga wojskowa i przedstawiciele klasy feudalnej zamieszkiwali część wschodnią grodu. Najprawdopodobniej tę część grodu wydzielono wyłącznie dla funkcji wojskowo-administracyjnej także wcześniej, gdyż militariów znaleziono tam więcej zarówno z XIV w. jak i wcześniejszych – nawet z XII w. Śladem walk z 1330 roku są liczne groty bełtów znalezione w najmłodszych warstwach wału oraz w wypełnisku fosy wewnętrznej.
Na podstawie zgromadzonego materiału archeologicznego można stwierdzić, że mieszkańcy grodu trudnili się:
Do tej pory nie wykonano jeszcze kilku badań, których brakuje do pełnej monografii grodziska. Nie przebadano zewnętrznego wału we wschodniej i północnej części. Konieczne jest również przekopanie wnętrza grodziska na znaczną głębokość (pow. 12 m), co nie było możliwe podczas badań wykonanych w 1958–1960 r. Niezbadana szczegółowo jest również osada podgrodowa, cmentarzysko oraz miejsce lokalizacji kościoła parafialnego.
Wyszogród posiadał cechy przedlokacyjnego organizmu miejskiego (w starych źródłach „"oppidum"”), łącząc warownię z osadą przygrodową. Strona polska zaliczała gród do znaczniejszych na Kujawach. Był on wymieniany w tytulaturze Kujaw na trzecim miejscu po Brześciu i Inowrocławiu – starych stolicach książęcych Piastów Kujawskich.
Stowarzyszenie „Bydgoski Wyszogród”.
W 2011 roku założono Stowarzyszenie „Bydgoski Wyszogród”, które zajmuje się m.in. promowaniem grodziska jako miejsca historycznego oraz organizacją festynów z udziałem bractw rycerskich z Bydgoszczy i regionu. Pierwsza z imprez masowych odbyła się w czerwcu 2012 roku. 8 września 2013 roku zorganizowano inscenizację historyczną z okazji 900-lecia pierwszej wzmianki pisanej o Wyszogrodzie. Na wzgórzach grodziska bractwa rycerskie dokonały rekonstrukcji bitwy z 1330 roku, w której to Krzyżacy pokonali polską załogę grodu, a następnie podpalili twierdzę. Zmagania rycerzy oglądało kilkaset osób. Z kolei 20 września 2014 roku można było podziwiać zdobycie Wyszogrodu przez rycerstwo Bolesława Krzywoustego w 1113 roku, co opisał w kronice Gall Anonim. W 2015 z inicjatywy towarzyszenia na terenie grodziska postawiono 6 tablic informacyjnych, na których zaprezentowano m.in. wyniki najnowszych badań archeologicznych.
Inscenizacja historyczna na terenie grodziska (2014)

</doc>
<doc id="143383" url="https://pl.wikipedia.org/wiki?curid=143383" title="Psychologia środowiskowa">
Psychologia środowiskowa

Psychologia środowiskowa – dział psychologii, ujmowany także jako interdyscyplinarna dziedzina badań, zajmujący się problemem oddziaływania człowieka na środowisko fizyczne oraz odwrotnie – środowiska fizycznego na człowieka.
Psychologia środowiskowa wykorzystuje wiedzę z zakresu innych dziedzin psychologii, m.in. psychologii poznawczej, czy psychologii społecznej, a także wiedzę z zakresu takich nauk jak architektura, socjologia miasta, urbanistyka, geografia i ekologia.
Ważniejsze pojęcia związane z psychologią środowiskową.
afordancje | aklimacja | aklimatyzacja | bagno behawioralne | bariery symboliczne | czytelność | decybel | tragedia wspólnego pastwiska | ergonomia | gentryfikacja | hałas | hipoteza Gai | Indeks Emocjonalnych Reakcji na Środowisko | Indeks Jakości Środowiska | Indeks Spostrzeganej Jakości Środowiska | kataklizm | mapa mentalna | mapa poznawcza | model regulacji prywatności | NIMBY | nisza ekologiczna | ośrodek aktywności | presja środowiskowa | przeciążenie | przestrzeń dospołeczna | przestrzeń odspołeczna | punkt orientacyjny | sezonowe zaburzenia afektywne | słownik map poznawczych Lyncha | ścieżka | środowisko | Technika Ograniczonej Stymulacji Środowiskowej | teoria obsady | Teoria Regeneracji Uwagi | terytorializm | terytorium | węzeł | wspólnota mieszkalna

</doc>
<doc id="143386" url="https://pl.wikipedia.org/wiki?curid=143386" title="Palowice">
Palowice

Palowice (niem. "Pallowitz") – wieś w Polsce położona w województwie śląskim, w powiecie rybnickim, w gminie Czerwionka-Leszczyny. Wieś leży historycznie na Górnym Śląsku.
W latach 1954-1972 wieś należała i była siedzibą władz gromady Palowice. W latach 1975–1998 miejscowość administracyjnie należała do województwa katowickiego.
Według danych z 30 czerwca 2011 roku wieś liczyła 1468 mieszkańców.
Położenie.
Wieś leży w dorzeczu Rudy, od południa, wschodu i zachodu okalają ją kompleksy leśne, będące częścią parku krajobrazowego Cysterskie Kompozycje Krajobrazowe Rud Wielkich. Południowe tereny wsi, leżące przy granicy z Żorami i Woszczycami (dzielnicą Orzesza), znane są pod nazwą Pojezierze Palowickie. Znajduje się tam zespół dużych stawów w dolinie potoku Jesionka: Jesionka, Łanuch i Garbocz. Poza tymi największymi, w Palowicach znajduje się także więcej mniejszych stawów.
Historia.
Nazwa wsi po raz pierwszy pojawiła się w dokumencie wydanym 25 lutego 1308 r., w którym książę raciborski Leszek przekazał jednemu ze swych poddanych Hochołóg – przysiółek Palowic, resztę wsi zostawiając pod władaniem książęcym. Pierwszym prywatnym właścicielem Palowic został Maciej Osiński, który ok. 1480 r. sprzedał wieś Mikołajowi Skrzytowskiemu. Przez kolejne wieki, wieś niemal co chwilę przechodziła z rąk do rąk. Ostatnimi jej właścicielami (do 1945 r.) była rodzina Thiele-Wincklerów.
Topograficzny opis Górnego Śląska z 1865 roku notuje stosunki ludnościowe na terenie wsi – "Das Dorf besteht aus 70 Haushaltungen mit 313 polnisch Sprechenden(...)." czyli w tłumaczeniu na język polski "Wieś zawiera 70 gospodarstw domowych z 313 mieszkańcami mówiącymi po polsku(...)".
Zabytki.
Według Narodowego Instytutu Dziedzictwa, we wsi znajdują się następujące zabytki:
Wspólnoty religijne.
Na terenie Palowic działalność duszpasterską prowadzą:
Turystyka.
Przez miejscowość przebiegają następujące trasy rowerowe:

</doc>
<doc id="143387" url="https://pl.wikipedia.org/wiki?curid=143387" title="Wiązowate">
Wiązowate

Wiązowate ("Ulmaceae" Mirb.) – rodzina roślin zaliczana do rzędu różowców ("Rosales"). Obejmuje 7 rodzajów z 56 gatunkami. Należą tu rośliny drzewiaste występujące głównie w strefie umiarkowanej półkuli północnej, poza tym obecne na wszystkich kontynentach w strefie międzyzwrotnikowej. We florze Polski występują jako rodzime tylko trzy gatunki reprezentujące rodzaj wiąz ("Ulmus").
Rośliny z tej rodziny są ważnym źródłem surowca drzewnego, wykorzystywane są jako włóknodajne i ozdobne.
Systematyka.
W tradycyjnym ujęciu rodzina była dzielona na dwie podrodziny "Ulmoideae" i "Celtidoideae", czasem podnoszone do rangi osobnych rodzin "Ulmaceae" i "Celtidoideae". Pierwsze różnią się m.in. suchymi owocami i liczbą chromosomów wynoszącą 28, podczas gdy u drugich owocem są pestkowce, a liczba chromosomów wynosi 20, 30 i 40. Niezależnie od ujęcia cała grupa sytuowana była albo w rzędzie pokrzywowców "Urticales", albo szerzej ujmowanych różowców "Rosales". Zastosowanie metod molekularnych pozwoliło potwierdzić bliską relację z rodzinami tworzącymi rząd pokrzywowców (konopiowate "Cannabaceae", morwowate "Moraceae" i pokrzywowate "Urticaceae"), w stosunku do których wiązowate zajmują pozycję bazalną. Powiązania i podział rodzajów między tymi rodzinami zmieniał się w zależności od danych jakimi dysponowali systematycy. Badania filogenetyczne bazujące na analizie chloroplastowego DNA oraz sekwencjonowaniu DNA, ujawniły bliższą relację "Celtidoideae" z konopiowatymi i współcześnie (np. w systemach APG) do konopiowatych włączana jest ta grupa rodzajów (m.in. "Trema", "Pteroceltis" i wiązowiec "Celtis"). W efekcie współcześnie do wiązowatych zalicza się zamiast kilkunastu rodzajów – 7 rodzajów z 56 gatunkami, z czego większość należy do rodzaju wiąz "Ulmus". 

</doc>
<doc id="143390" url="https://pl.wikipedia.org/wiki?curid=143390" title="Ptak dodo">
Ptak dodo



</doc>
<doc id="143391" url="https://pl.wikipedia.org/wiki?curid=143391" title="Gosu">
Gosu

Gosu (kor. 고수, "mistrz", "ekspert"; sinicyzm od 高手 gāoshǒu，dosł.: "wysoka ręka") – koreański termin używany pierwotnie na określenie osoby wybitnie zaawansowanej w sztukach walki, Go oraz innych dziedzinach. Wraz z rozwojem sportu elektronicznego zaczęto tak nazywać najlepszych (w tym zawodowych) graczy w gry komputerowe, takie jak Diablo II, StarCraft, , Counter-Strike, League of Legends czy World of Warcraft. Jako termin e-sportowy, słowo weszło do angielskiego i innych języków, jak m.in. rosyjski, dzięki bezprecedensowemu rozwojowi e-sportu, a w szczególności zawodowego StarCrafta, w Korei Południowej. Później zgodnie z mechanizmem tzw. etymologii ludowej zaczęto je za granicą interpretować np. jako skrótowiec "God of StarCraft Universe" ("bóg świata StarCrafta").
Razem z "gosu" w slangu profesjonalnych graczy na świecie przyjęły się również towarzyszące mu koreańskie terminy "jungsu" (gracz niezły), "hasu" (przeciętniak) i "chobo" (początkujący).

</doc>
<doc id="143393" url="https://pl.wikipedia.org/wiki?curid=143393" title="Żałoba">
Żałoba

Żałoba – tradycyjne uzewnętrznione odzwierciedlenie tego, co się dzieje z kimś, kto stracił bliskiego. Żałoba a przeżywanie straty to dwa różne pojęcia, gdyż przeżywanie straty zachodzi wewnątrz. Jest to reakcja całego naszego „ja” na stratę.
Osoba, która utraciła bliskiego, może zauważyć następujące zmiany:
W przeciwieństwie do żałoby, która jest podyktowana kulturowo lub religijnie, przeżywanie straty jest bardzo indywidualnym procesem i nie ma określonego limitu czasowego. Dodatkowo, przeżywanie straty nie jest procesem linearnym, w którym przechodzi się od jednego etapu do drugiego, ale przypomina raczej fale i nawroty – z różną intensywnością i częstotliwością.
Emocje.
Stan emocjonalny stanowiący proces przystosowania po stracie oraz zwyczaj mający na celu oddaniu szacunku osobie zmarłej, manifestowany przez osoby, z którymi była ona związana, zazwyczaj przez noszenie czarnych ubrań (w Chinach białych ubrań), oraz przez powstrzymywanie się od korzystania z rozrywki, najczęściej od picia alkoholu i tańca. Jako reakcja emocjonalna trwa zazwyczaj około roku. Przedłużająca się żałoba, tzw. patologiczna, może skutkować stanami depresyjnymi.
Tradycja.
W wielu kulturach tradycja nakazuje, aby osoby blisko związane ze zmarłym okazywały żałobę. Dla bliskiego krewnego (małżonek, rodzic, dziecko, rodzeństwo) powinna trwać ona rok, w przypadku dalszej rodziny może być krótsza. Okazuje się ją na kilka sposobów: ubieraniem się w całości na czarno (lub inny, przyjęty w danej kulturze, kolor), noszeniem choć jednej czarnej rzeczy, pokazanej wyżej żałobnej wstążki, lub czarnej opaski z krepy na ramieniu. Żałoba jest tradycyjnym uzewnętrznionym odzwierciedleniem tego, co się dzieje z kimś, kto stracił bliską sobie osobę. Żałoba, a przeżywanie straty to dwie różne rzeczy, bo przeżywanie straty zachodzi niejako w środku.
Kolor symbolizujący żałobę jest różny w różnych częściach świata. W większości krajów kręgu kultury euroamerykańskiej żałobę oznacza czerń, ale na Wschodzie jest to biel, a np. w Iranie – kolor niebieski. Również w starej tradycji słowiańskiej kolorem najsilniej związanym z żałobą jest nie czerń, lecz biel – zachowało się to w niektórych elementach folkloru (np. u Serbołużyczan – białe czepce żałobne u wdów).
Zwyczaje żałoby w różnych religiach.
Judaizm.
Żydzi mają obowiązek obchodzić żałobę co najmniej przez tydzień. Przez pierwsze 7 dni zakazane jest: golenie się, mycie się, opuszczanie domu, pracowanie, studiowanie Tory i słuchanie muzyki; następnie przez pewien czas nie powinno się jeść mięsa, pić wina ani zakładać nowej odzieży.
Żałoba narodowa.
W przypadku śmierci osoby ważnej dla danego społeczeństwa czy systemu społecznego lub zbiorowej tragicznej śmierci ogłasza się żałobę narodową. W takich sytuacjach również władze, instytucje publiczne, kulturalne oraz obywatele danego społeczeństwa także manifestują własną żałobę. Flagę państwową opuszcza się na maszcie do połowy lub zawiesza się na niej kir.
Żałoba u zwierząt.
Zjawisko żałoby u zwierząt nie jest stwierdzone jednoznacznie i z całą pewnością. Jednak wiele obserwacji pozwala wnioskować, że niektóre gatunki zwierząt (np. walenie, małpy człekokształtne, słonie) mogą rozpaczać po śmierci krewnych lub towarzyszy.
Problematyczna jest sama definicja żałoby i jej obserwowanie (sama konieczność natrafienia przez obserwatora na moment śmierci osobnika). Zwykle przyjmuje się tu dwuczęściową definicję:
1. Dwa, lub więcej, osobników dobrowolnie spędza ze sobą czas, również poza czynnościami związanymi z przetrwaniem (zdobywanie pokarmu, rozmnażanie).
2. Kiedy jedno zwierzę umiera, to które przeżyło, zmienia swoje rutynowe zachowania, np. skracając czas przeznaczony na czynności fizjologiczne (jedzenie, spanie) i przyjmuje postawy i mimikę wskazującą na depresję, pobudzenie, czy silny stres.
Powyższego nie spełnia na przykład obserwowane noszenie zmarłych dzieci przez szympansy czy pawiany. Dorosłe osobniki nie wykazują bowiem przy tym istotnych, zewnętrznych oznak pobudzenia czy stresu. Nie porzucają też czynności godowych.
Karol Darwin przypisywał zwierzętom uczucia, wychodząc z założenia, że podobieństwo człowieka do zwierząt zachodzi również na tej płaszczyźnie. W XX wieku dominował jednak pogląd behawiorystyczny, który zakładał, że obserwować można jedynie zewnętrzne zachowania zwierząt, a nie ich życie wewnętrzne.
Do badań emocji zwierząt zaczęto powoli wracać, m.in. po obserwacjach goryli (Jane Goodall) i słoni (Cynthia Moss).
Obserwacje słoni (Iain Douglas-Hamilton z zespołem Save the Elephants, w 2003 w kenijskim rezerwacie Samburu) i waleni (Fabian Ritter z Mammal Encounters Education Research, w 2001 u wybrzeży Wysp Kanaryjskich) wskazują na występowanie tzw. uogólnionej reakcji na umieranie i śmierć. Dotyczy ona zarówno osobników bliskich żałobnikowi i zwierząt z innych grup.
U samic słoni zaobserwowano zainteresowanie bliskich osobnika zmarłego momentem jego śmierci, wielogodzinnymi próbami podniesienia (mimo oddalania się stada). Przez ponad tydzień bliscy i dalsi krewni okazywali zainteresowanie ciałem. Wyglądały na poruszone, poruszały ciałem za pomocą trąb i stóp, bujały się w przód i tył.
U dzikich waleni, jak delfiny, zaobserwowano podobne reakcje. Samica po urodzeniu martwego potomka popychała go i podnosiła, pływając ze zwłokami opartymi o płetwę grzbietową. Samica nie jadła przez ten czas. Okresowo synchronicznie pływały z nią dwa inne dorosłe osobniki. Czasem matka i martwe dziecko było otaczane przez stado kilkunastu osobników. Gdy matka osłabła, jej towarzysze utrzymywali i pływali z martwym osobnikiem na własnych płetwach.
Obserwacje zachowań przypominających żałobę zanotowano również u żyraf Rothschilda. W 2010 w Kenii (Zoe Muller z Rothschild’s Giraffe Project) zaobserwowano samicę żyrafy która zmieniła rutynowe stadne zachowania (narażające ją niebezpieczeństwo), aby nie oddalać się od cielaka, który urodził się ze zdeformowaną stopą i miał problemu z przemieszczaniem się. Gdy po 4 tygodniach od urodzenia cielak padł, mniej więcej po godzinie jego ciałem interesowała się matka i 16 innych samic, wykazując oznaki pobudzenia i niepokoju. Po południu wokół zwłok zebrało się 23 samic i 4 młode osobniki. Podobnie jak u słoni i waleni, niektóre szturchały pyskami ciało cielaka. Wieczorem przy ciele, bliżej niż w ciągu dnia, przebywało znowu kilkanaście samic. Przez następny dzień ciało nadal było odwiedzana przez wiele osobników dorosłych, aż do momentu gdy, mimo prób obrony, zwłoki zostały zabrane przez padlinożerców.
Zebrane obserwacje pokazują u niemal wszystkich gatunków występowanie kontinuum reakcji – niektóre wydają się obojętne wobec śmierci współtowarzyszy, inne są nią bardzo poruszone. Żadne dowody nie wskazują, by zwierzęta spodziewały się śmierci w sposób podobny do człowieka.
Mimo że dla dziko żyjącego zwierzęcia odczuwanie żałoby może być kosztowne fizycznie i emocjonalnie, i narażać je na niebezpieczeństwo, to ewolucyjnie jej pojawienie się upatruje się w zapewnieniu czasu na odpoczynek i dojście do siebie oraz na umożliwieniu uformowania kolejnej bliskiej więzi. U osobników żyjących w parach, np. kooperujących przy opiece lub pozyskiwaniem zasobów, żałoba może stanowić kompromis wobec reakcji na separację, która normalnie pomaga osobnikom szukać się i wrócić do wspólnego życia.

</doc>
<doc id="143394" url="https://pl.wikipedia.org/wiki?curid=143394" title="Łada (marka samochodów)">
Łada (marka samochodów)

Łada (Lada, ros. Лада) – marka samochodów osobowych produkowanych przez rosyjski koncern AwtoWAZ (ros. АвтоВАЗ). W latach 1970–2004 samochody sprzedawane były na rynek wewnętrzny pod oznaczeniem fabrycznym WAZ i marką Żyguli (ros. Жигули) lub Sputnik (w przypadku modeli linii Samara). Od 1971 r. na eksport i od 2004 r. w Rosji pojazdy te są oferowane pod marką Lada (polską transkrypcją rosyjskiej nazwy Лада jest Łada, natomiast oficjalnie przez producenta stosowana jest międzynarodowa latynizacja Lada).
Historia i opis marki.
Na podstawie podpisanej w maju 1966 roku umowy (licencja Fiata 124) w kwietniu 1970 roku ruszyła produkcja samochodu WAZ 2101 Żyguli. Ten model produkowano aż do 1988 roku (kombi w latach 1971–1986 pod nazwą WAZ 2102). W toku rozwoju konstrukcji WAZ 2101 powstały modele: WAZ 2103, WAZ 2104 (kombi), WAZ 2105, WAZ 2106 i WAZ 2107, nazywane na rynek wewnętrzny Żyguli, a na eksport Lada (Łada).
Oprócz linii Żyguli, wytwarzano następnie: mały terenowy model Łada Niva z 1977 roku, popularny samochód osobowy klasy kompakt Łada Samara z 1984 roku, WAZ 2110 (w Polsce znany jako Łada 110) z 1996 r. i Nadieżda z 1997 roku. Na salonie moskiewskim w 2002 roku został zaprezentowany m.in. model 2151 Classic (kombi). Najnowszym modelem marki jest Łada Vesta.
Spółki Lada.Bronto, RosLada (od 1998 roku ze współudziałem Grupy „SOK” i AwtoWAZu), Super Auto tworzą koncern AwtoWAZ (АвтоВАЗ), który w roku 2004 wyprodukował 818 031 samochodów osobowych pod markami Lada i SeAZ. Auta te produkowane są poza Rosją obecnie w 5 krajach: na Ukrainie, w Ekwadorze, Egipcie, Kazachstanie i Urugwaju (w latach 2003–2004).

</doc>
<doc id="143396" url="https://pl.wikipedia.org/wiki?curid=143396" title="Morwowate">
Morwowate

Morwowate ("Moraceae" Link) – rodzina roślin z rzędu różowców ("Rosales"). Obejmuje 37 rodzajów z 1137 gatunkami. Są one spotykane na wszystkich kontynentach z wyjątkiem Antarktydy, ale brak ich w północnej części Ameryki Północnej i Eurazji, na obszarach pustynnych i w Nowej Zelandii. Większość gatunków rośnie w strefie międzyzwrotnikowej, nieliczne w strefach umiarkowanych. Zaliczane tu rośliny zawierają zwykle sok mleczny. Są wiatropylne lub owadopylne (figowiec).
Do rodziny należą ważne drzewa owocowe: brosimum "Brosimum", chlebowiec "Artocarpus", figowiec "Ficus", morwa "Morus", "Treculia". Roślinami kauczukodajnymi są figowiec i "Castilla", włóknodajnymi, w tym wykorzystywanymi do wyrobu papieru są: brusonecja "Broussonetia", figowiec i "Poulsenia". Żółtnica "Maclura" wykorzystywana jest do barwienia i sadzona jako ozdobna, podobnie jako ozdobne uprawiane są figowce i brusonecja. Liczne gatunki dostarczają drewna, zwłaszcza z rodzajów: brosimum, chlebowiec, figowiec, żółtlica, "Milicia" i "Streblus". Liście morwy stanowią pożywienie dla jedwabnika morwowego.
Systematyka.
W ujęciu Angiosperm Phylogeny Website (aktualizowany system APG IV z 2016) jest to rodzina siostrzana dla pokrzywowatych "Urticaceae", umieszczana w rzędzie różowców "Rosales". Wspólnie jeszcze z wiązowatymi i konopiowatymi rośliny te tworzą klad określany mianem 'urticalean', w systemach klasyfikacyjnych wyróżniających liczniejsze rzędy o węższym ujęciu stanowią one rząd pokrzywowców "Urticales" (np. w systemie Takhtajana z 2009 i w systemie Cronquista z 1981).
Istotne zmiany w ujęciu rodziny dotyczyły pozycji plemienia "Cecropieae" (z cekropką "Cecropia"), dawniej tu zaliczanego (jako podrodzina "Conocephalideae"), później wyłączanego w osobną rodzinę drążnikowatych "Cecropiaceae", a w końcu włączonego do pokrzywowatych.
Plemię "Maclureae" 
Plemię "Artocarpeae" 
Plemię "Moreae" 
Plemię "Parartocarpeae" 
Plemię "Dorstenieae" 
Plemię "Ficeae" 
Plemię "Castilleae" 

</doc>
<doc id="143403" url="https://pl.wikipedia.org/wiki?curid=143403" title="Clemente Dominguez Gomez">
Clemente Dominguez Gomez



</doc>
<doc id="143405" url="https://pl.wikipedia.org/wiki?curid=143405" title="Papamobile">
Papamobile

Papamobile (wł. "papa" – papież, "[auto]mobile" – samochód) – nazwa pojazdu papieża, używanego do oficjalnych przejazdów, zazwyczaj na krótkich trasach.
Obecnie forma papieskiego samochodu zbliżona jest do zwykłego samochodu typu pick-up z tylną przeszkloną częścią w kształcie sześcianu. Konstrukcję auta specjalnie wzmocniono (nadwozie, silnik), a część tylną, w której podczas przejazdu przebywa papież, dodatkowo opancerzono (od czasu zamachu na papieża Jana Pawła II z dnia 13 maja 1981). Jednak papież Franciszek zrezygnował z opancerzeń.
Numer rejestracyjny:
Samochody papieskie oznaczane są kodem samochodowym – SCV ("Stato della Citta del Vaticano"). Obecnie numer rejestracyjny papamobile to SCV 1. W przeszłości auta oznaczano SCV 6 i SCV 7 (dwa Mercedesy GE230 używane zamiennie, na trasach pielgrzymek papieża Jana Pawła II).
Historia.
Pontyfikat Piusa X.
Pierwszym papamobile w 1909 została limuzyna Italia 20/30 otrzymana w prezencie.
Pontyfikat Piusa XI.
W 1929 papież otrzymał aż pięć aut: specjalnie skonstruowanego Fiata 525M, Isotta Fraschini typ 8A, Bianchi 15, Bianchi 20 oraz z USA Graham-Paige 837.
W 1930 papież Pius XI otrzymał w darze samochód Citroëna – C6 "Lictoria Six". W tym samym roku papież Pius XI otrzymał od koncernu Mercedes-Benz nieopancerzoną, ośmiocylindrową limuzynę Nürburg 460 wyposażoną w silnik 4,6 litra o mocy ok. 80 KM. Auto obecnie wystawiane jest w muzeum watykańskim.
Pontyfikat Jana XXIII.
W 1960 papież Jan XXIII otrzymał specjalnego Mercedesa 300d Landaulet o nadwoziu Landaulet.
Pontyfikat Pawła VI.
Paweł VI podczas swojej wizyty w USA w 1961 podróżował prezydenckim Lincolnem Continentalem.
W 1965 ofiarowano papieżowi Mercedesa 600 z długim rozstawem osi, który obecnie wystawiony jest w Muzeum Mercedesa w Stuttgarcie. Rok później do papieża trafił Mercedes-Benz 300 SEL.
Pontyfikat Jana Pawła II.
Papież Jan Paweł II podczas I pielgrzymki do Polski w 1979 poruszał się m.in. pojazdem zbudowanym w Fabryce Samochodów Ciężarowych w Starachowicach na bazie ciężarówki marki Star zaprojektowanym na życzenie papieża, który chciał podczas I podróży Apostolskiej do Polski podróżować samochodem krajowym. Zabudowa została zaprojektowana przez artystę plastyka – Zbigniewa Gonciarza (pomalowany na biało-żółto odkryty pojazd niezwłocznie rozebrany po wyjeździe papieża). Auto oparte na podwoziu Stara 660 Papamobile Star 660 wyposażono w skrzynię biegów marki Steyr oraz reduktor umożliwiający płynną jazdę z niewielką prędkością, a także w duży zbiornik zamontowany pod podwoziem oraz systemem nagłośnieniowym marki Rawar z amatorską konstrukcją akumulatorową. Drugim autem, którym poruszał się papież w czasie swojej I podróży (m.in. do Kalwarii Zebrzydowskiej), specjalnie przebudowanym – z otwartym dachem – był samochód Fiat 130, który obecnie można oglądać w przyklasztornym muzeum w Niepokalanowie.
Najdłużej używanym przez papieża samochodem był zmodyfikowany Fiat Campagnola, którego dziś można oglądać w Muzeum w Watykanie. Jan Paweł II używał go praktycznie podczas całego swojego pontyfikatu, zamiennie z nowszymi konstrukcjami, tj. Mercedes-Benz 230 GE (1980) oraz 230 GE (1982) oraz Land Rover Defender. 13 maja 1981 podczas papieskiej audiencji, w czasie której dokonano zamachu na papieża, używano Fiata Campagnola.
W 1985 papież otrzymał opancerzonego Mercedesa 500 SEL.
W 2000 z okazji Wielkiego Jubileuszu Roku 2000, papież otrzymał od koncernu Fiat unikatowy model Lancii Giubileo (prototyp Lancii Thesis) wyposażony w podnoszony dach.
Funkcję ostatniego papamobile pełnił pojazd Mercedes-Benz ML 430, specjalnie przygotowany do tego celu przez producenta, oparty na I generacji. Auto posiadało specjalną kuloodporną szybę, klimatyzowaną kabinę papieża oraz m.in. wzmocnioną konstrukcję silnika o mocy 272 KM i pojemności 4,3 litra, która w razie potrzeby pozwoliłaby na osiągnięcie prędkości 170 km/h. Auto przekazano papieżowi Janowi Pawłowi II 6 czerwca 2002 przez oficjalną delegację dyrekcji oraz pracowników koncernu DaimlerChrysler (właściciela marki Mercedes-Benz). Pierwszy raz pojazdu użyto podczas pielgrzymki do Toronto na XVII Światowe Dni Młodzieży.
Pierwszą świecką głową państwa, która wraz z papieżem jechała w papamobile był prezydent Polski – Aleksander Kwaśniewski.
Podczas zagranicznych wizyt papież korzystał także z aut rządowych oraz specjalnie budowanych konstrukcji na wizyty w poszczególnych krajach: m.in. podczas wizyty w Meksyku w 1999 specjalnym pojazdem na bazie Cadillaca de Ville oraz podczas wizyty w Irlandii specjalną wersją Forda Transita, podczas wizyty w 1982 w Hiszpanii specjalnym Seatem Panda, podczas podróży do Wielkiej Brytanii w 1982 specjalną ciężarówką Leyland oraz dwoma opancerzonymi Range Roverami, a podczas podróży do Francji specjalnie przystosowanym Peugeotem 504, który obecnie oglądać można w Peugeot Museum w Sochaux. W 1984 w Kanadzie oraz w 1998 na Kubie papież podróżował GMC Sierra. Podczas pielgrzymki do Portugalii papież korzystał z UMM Alter II, a na Filipinach miejscowym FMC – Francisco Motors.
Papież podróżował także w 1988 w Modenie czerwonym kabrioletem Ferrari, prowadzonym przez syna założyciela marki – Enzo Ferrari, a także m.in. BMW serii 5, BMW E23 (auto będące własnością papieża), Warszawą M-20, Fiatem 125p, Meleksem, Toyotą Land Cruiser, Volkswagenem Garbusem II. Wiele z tych aut znajduje się w Muzeach Watykańskich.
Pontyfikat Benedykta XVI.
21 kwietnia 2005 w trzy dni po wyborze na papieża niemieckiego kardynała, rzecznik niemieckiego koncernu Volkswagen ogłosił, że koncern jest gotowy wyprodukować nowe papamobile. Przekazanie limuzyny miało odbyć się w sierpniu 2005 podczas Światowych Dni Młodzieży w Kolonii. Jednak przekazanie to na prośbę papieża nie miało miejsca.
W 2006 papież otrzymał od koncernu Volkswagena opancerzoną limuzynę Volkswagen Phaeton z 12-cylindrowym silnikiem o mocy 450 KM. Rok później niemiecki producent samochodów Mercedes-Benz ofiarował papieżowi najnowszego Mercedesa klasy G w wersji cabrio z elektrycznie wysuwaną kuloodporną przednią szybą.
We wrześniu 2012 Watykan wzbogacił się o dwa nowe papamobile marki Renault na bazie Renault Kangoo w wersji elektrycznej, które są podstawowym środkiem transportu papieża i jego ochroniarzy w okolicy papieskiej rezydencji w Castel Gandolfo. Auta napędzają silniki o mocy ok. 60 KM, które rozpędzają pojazd do ok. 130 km/h. Na pełnym ładowaniu akumulatorów są w stanie przejechać 160 km.
8 grudnia 2012 papież Benedykt XVI otrzymał w darze od prezesa niemieckiej firmy Mercedes-Benz dwa nowe papamobile w tradycyjnym kolorze perłowej bieli. Jest to specjalny Mercedes ML oparty na III generacji auta z powiększoną kopułą, do której papież ma ułatwiony dostęp. Większa powierzchnia kuloodpornych szyb oraz podświetlenie dachu pozwala na dokładniejsze dostrzeżenie papieża przez wiernych. Tron papieski obszyto białą skórą. Podświetlenie dachu dostępne w różnych iluminacjach świetlnych zasilane jest ogniwami słonecznymi poprzez baterie słoneczne umieszczone na dachu pojazdu.
Papież w swoich garażach w Muzeach Watykańskich posiada m.in. BMW X5. Podczas podróży apostolskich do innych państw papież korzystał m.in. z BMW serii 7 w czasie podróży do Polski w 2006. Przed wyborem na papieża podróżował IV generacją Volkswagena Golfa.
Pontyfikat Franciszka.
Papież Franciszek porusza się papamobile, tymi samymi co jego poprzednik. Podczas rozpoczęcia inauguracji pontyfikatu korzystał z Mercedesa klasy G ofiarowanego w 2007 papieżowi Benedyktowi XVI. Auto zostało pozbawione wysuwanej kuloodpornej szyby, by papież mógł mieć bliższy kontakt z wiernymi. Po Watykanie porusza się pieszo, a poza nim Volkswagenem należącym do żandarmerii watykańskiej oraz Fordem Focusem II generacji. Podczas swojej pierwszej zagranicznej pielgrzymki na Światowe Dni Młodzieży 2013 w Rio de Janeiro papież przywitał tłum w Fiacie Idea z 2013. W 2013 papież otrzymał w darze od włoskiego księdza Renzo Zocca Renault 4 z 1984 z przebiegiem ponad 305 tys. km.
W czerwcu 2015 papież Franciszek po raz pierwszy pojawił się w nowym pojeździe Hyundai Santa Fe, który od cywilnej wersji pojazdu różni się jedynie odciętym dachem. Samochód pozbawiony został wszystkich elementów kuloodpornych.
Tabor papieski.
Flota specjalnie skonstruowanych papieskich aut znajdujących się na terenie Państwa Watykańskiego jest duża. Auta rozpoczęto składować na polecenie papieża Pawła VI. Począwszy od kabrioletów, sedanów, limuzyn, a skończywszy na SUVach. Obecnie na terenie Watykanu znajdują się m.in. specjalne wersje Forda Focusa II, Range Rovera, Volvo XC90, BMW X5, Mercedesy klasy S, Lancia Thesis, Volkswagen Phaeton, Renault Kangoo.
Auta będące kiedyś we flocie głów Stolicy Apostolskiej, a obecnie w posiadaniu Muzeów Watykańskich zwiedzać można od poniedziałku do piątku w godz. od 9.00 do 17.00 oraz w soboty i niedzielę od godz. 9.00 do 14.00.

</doc>
<doc id="143406" url="https://pl.wikipedia.org/wiki?curid=143406" title="Wilczomleczowce">
Wilczomleczowce

Wilczomleczowce, trójsiemne ("Euphorbiales" Lindl., daw. "Tricoccae") - rząd roślin należący do klasy dwuliściennych. Liczy ok. 8000 gatunków, rosnących przede wszystkim w krajach tropikalnych.
Systematyka.
Rodziny należące do wilczomleczowców:

</doc>
<doc id="143407" url="https://pl.wikipedia.org/wiki?curid=143407" title="Dziecko (analiza transakcyjna)">
Dziecko (analiza transakcyjna)

Dziecko – w analizie transakcyjnej to taki stan Ja obok dorosłego i rodzica, w którym człowiek odczuwa i zachowuje się podobnie, jak to czynił w dzieciństwie. W tym stanie osoba skarcona przez szefa w pracy może spuścić głowę, czuć się zawstydzona lub rozgniewana, tak jakby była skarconym dzieckiem. Również dokonywane przez dorosłą osobę "psikusy" są ekspresją stanu "Ja-Dziecko".
Stan ten obejmuje popędy, ekspresję opartą na archaicznych zachowaniach typowych dla wczesnego dzieciństwa, a także otwartość i ciekawość poznawczą.
W stanie "Ja-Dziecko" można wyróżnić dodatkowo postawy:
Wyróżniane są także różne kompilacje stanu "Ja-Dziecko" z innymi stanami np. z "Ja-Dorosłym" daje: "Ja-Dziecko Mały Profesor".
W psychoanalizie przybliżonym odpowiednikiem "Dziecka" jest id.

</doc>
<doc id="143408" url="https://pl.wikipedia.org/wiki?curid=143408" title="Trójsiemne">
Trójsiemne



</doc>
<doc id="143415" url="https://pl.wikipedia.org/wiki?curid=143415" title="Wilczomleczowate">
Wilczomleczowate

Wilczomleczowate ("Euphorbiaceae" Juss.) – rodzina drzew, krzewów, krzewinek, roślin zielnych i sukulentów łodygowych. Zalicza się do niej 218 rodzajów z około 6200-6700 gatunkami rosnącymi głównie w tropikach, ale o ogólnym zasięgu niemal kosmopolitycznym (brak tych roślin tylko w obszarach okołobiegunowych). W Polsce dziko rośnie ok. 20 gatunków z dwóch rodzajów szczyr ("Mercurialis") i wilczomlecz ("Euphorbia"). Do przedstawicieli o dużym znaczeniu użytkowym należą zwłaszcza jadalne: maniok jadalny "Manihot esculenta" i "Plukenetia volubilis", kauczukodajny kauczukowiec brazylijski "Hevea brasiliensis", olejodajne: rącznik pospolity, "Caryodendron orinocense" i jatrofa przeczyszczająca "Jatropha curcas". Liczne gatunki są poza tym źródłem wosków, barwników, drewna, uprawiane są jako rośliny ozdobne (np. wilczomlecz nadobny zwany poinsecją, trójskrzyn pstry zwany krotonem) i wykorzystywane jako rośliny lecznicze.
Systematyka i ewolucja.
W przeszłości rodzina była szerzej definiowana i obejmowała rośliny wyodrębnione obecnie jako rodziny "Peraceae", "Phyllanthaceae", "Picrodendraceae", "Putranjivaceae". Przodkowie rodziny "Euphorbiaceae" wyodrębnili się około 90–102 miliony lat temu, podrodzina "Acalyphoideae" oddzieliła się około 70 milionów lat temu, a "Euphorbioideae" około 50 milionów lat temu. Najstarszą linią rozwojową (kladem bazalnym) w obrębie rodziny jest podrodzina "Cheilosioideae". 
Rodzina siostrzana dla bukietnicowatych ("Rafflesiaceae"), zaliczana do obszernego rzędu malpigiowców ("Malpighiales") i wraz z nim do kladu różowych w obrębie okrytonasiennych.
W obrębie rodziny wyróżnia się następujące podrodziny:
Podrodzina Cheilosoideae K. Wurdack &amp; Petra Hoffmann (występują w Mjanmie i Malezji)
Podrodzina Acalyphoideae Kosteletzky s. str. (liczne rodzaje, głównie z tropików spośród których najliczniejsze w gatunki są: "Acalypha" (430 gatunków), "Macaranga" (240), "Tragia" (170), "Mallotus" (140), "Dalechampia" (115) i "Claoxylon" (80). Należy tu także rodzaj szczyr ("Mercurialis") reprezentowany we florze Europy Środkowej)
Plemię "Acalypheae"
Plemię "Adelieae"
Plemię "Agrostistachydeae"
Plemię "Alchorneeae"
Plemię "Ampereeae"
Plemię "Bernardieae"
Plemię "Caryodendreae"
Plemię "Chrozophoreae"
Plemię "Epiprineae"
Plemię "Erismantheae"
Plemię "Plukenetieae"
Plemię "Pycnocomeae"
Plemię "Sphyranthereae"
Podrodzina Crotonoideae Burmeister (liczne rodzaje, głównie z tropików; należą tu m.in.: "Croton" (1300 gatunków), "Jatropha" (175), "Manihot" (100), "Trigonostemon" (95), "Cnidosculus" (75))
Plemię "Adenoclineae"
Plemię "Aleuritideae"
Plemię "Codiaeeae"
Plemię "Crotoneae"
Plemię "Elateriospermeae"
Plemię "Gelonieae"
Plemię "Jatropheae"
Plemię "Manihoteae"
Plemię "Micrandreae"
Plemię "Ricinocarpeae"
Plemię "Ricinodendreae"
Plemię "Trigonostemoneae"
Podrodzina Euphorbioideae Burnett (ogromna większość gatunków (2420) należy do jednego rodzaju wilczomlecz "Euphorbia" i występuje na obszarze pod wpływem klimatu równikowego i umiarkowanego)
Plemię "Euphorbieae"
Plemię "Hippomaneae"
Plemię "Hureae"
Plemię "Pachystromateae"
Plemię "Stomatocalyceae"
Rodzaje nie zaklasyfikowane do plemion i podrodzin:

</doc>
<doc id="143416" url="https://pl.wikipedia.org/wiki?curid=143416" title="Polluks (gwiazda)">
Polluks (gwiazda)

Polluks ("Beta Geminorum", "β Gem") – najjaśniejsza gwiazda konstelacji Bliźniąt, 17. pod względem jasności gwiazda nocnego nieba. Jest odległa od Słońca o 33,8 roku świetlnego.
Nazwa.
Nazwy gwiazdozbioru i jego najjaśniejszych dwóch gwiazd pochodzą od Kastora i Polideukesa (Polluksa), bliźniaków w mitologii greckiej i rzymskiej, którzy są symbolem prawdziwej przyjaźni. Były one także identyfikowane z Apollem i Heraklesem – w tym przypadku druga nazwa odpowiada gwieździe Beta Geminorum. Pomimo oznaczenia literą beta w systemie Bayera, Polluks jest jaśniejszy od Kastora. Międzynarodowa Unia Astronomiczna w 2016 roku formalnie zatwierdziła użycie nazwy Polluks dla określenia tej gwiazdy.
Charakterystyka.
Polluks jest najbliższym Ziemi olbrzymem, należy do typu widmowego K0. Jego jasność (wliczając emisję w podczerwieni) jest 46 razy większa niż jasność Słońca, ma temperaturę około 4770 kelwinów, niższą niż temperatura fotosfery Słońca. Pomiary średnicy kątowej gwiazdy ukazały, że Polluks ma dziewięciokrotnie większy promień niż Słońce; masa tej gwiazdy to około 1,5 masy Słońca. Polluks jest na etapie ewolucji, w którym w jego jądrze trwa synteza helu w węgiel i tlen. Gwiazda ma gorącą zewnętrzną atmosferę – koronę, przypuszczalnie podobną do korony słonecznej i emituje promieniowanie rentgenowskie.
Polluks ma pięciu optycznych towarzyszy o wielkości obserwowanej od 10,51 do 13,70; ruch własny tych gwiazd różni się od ruchu Polluksa i ich sąsiedztwo jest tylko przypadkowe.
Układ planetarny.
W 2006 roku ogłoszono odkrycie planety HD 62509 b, później nazwanej Thestias, krążącej wokół Polluksa. Obiekt ten jest planetą-olbrzymem, ma masę ponad dwukrotnie większą od masy Jowisza. Jej okres obiegu jest równy 1,6 roku ziemskiego, krąży ona w średniej odległości 1,7 au po orbicie o mimośrodzie 0,02 ± 0,03.

</doc>
<doc id="143417" url="https://pl.wikipedia.org/wiki?curid=143417" title="Pollux">
Pollux



</doc>
<doc id="143418" url="https://pl.wikipedia.org/wiki?curid=143418" title="Krzyż grecki">
Krzyż grecki

Krzyż grecki, krzyż równoramienny – jedna z form krzyża. Od wieków, w różnych wariacjach, w symbolice różnych religii, związanej z czterema stronami świata (por. róża wiatrów).
Obecnie występuje m.in. jako symbol:
Symbolika.
Bywa również wpisywany w okrąg, jako krzyż kolisty zwany też krzyżem słonecznym (jeden z najstarszych symboli solarnych Indoeuropejczyków, symbol światła i słońca u ludów azjatyckich, symbol cyklu rocznego i związku Nieba z Ziemią). Związany z symboliką koła, symbolizował siłę, cztery strony świata, i dwie przenikające się formy bądź cztery równosilne wartości.
W chrześcijaństwie mający symbolizować uniwersalizm tegoż chrześcijaństwa: cztery ramiona to cztery strony świata. Linia pionowa obrazująca działanie łaski, przenikające działanie człowieka wyrażone linią poziomą.
Czasami jest używany do oznaczania granic wykupionej ziemi. Znajduje się wtedy na drążku granicznym.
W architekturze.
Układ krzyża greckiego stanowił często zasadę kompozycyjną planów budynków sakralnych o układzie centralnym, zwłaszcza w architekturze bizantyjskiej, romańskiej, a później w renesansie.

</doc>
<doc id="143420" url="https://pl.wikipedia.org/wiki?curid=143420" title="Ned Kelly">
Ned Kelly

Ned Kelly, właśc. Edward Kelly (ur. 3 czerwca 1854, zm. 11 listopada 1880) – australijski bandyta.
Życiorys.
Był synem irlandzkiego złodzieja, który został skazany na banicję do australijskiej kolonii karnej
Razem ze swoją bandą (Kelly Gang) przemierzał Australię, dokonując przez ponad dwa lata napadów rabunkowych i ograbiając banki. W momencie schwytania Kelly miał na sobie domowej roboty zbroję (ważącą około 44 kg), na tyle grubą, że nie mogły jej przebić pociski z ówczesnej broni palnej. Został pojmany po wielu trafieniach w nogi, których zbroja nie chroniła. Został powieszony w 1880.
 Już po śmierci Kelly’ego przeprowadzono śledztwo wśród policjantów, którzy zajmowali się jego osobą. W trakcie dochodzenia odkryto wiele nadużyć i przypadków łamania prawa, część funkcjonariuszy została zwolniona ze służby lub zdegradowana.
O Kellym napisano szereg książek i nakręcono kilka filmów (m.in. "Ned Kelly" z Heathem Ledgerem w roli tytułowej). Nawiązania do jego legendy znajdują się również w powieści Anny Brzezińskiej i Grzegorza Wiśniewskiego "Za króla, ojczyznę i garść złota". Powieść o nim, zatytułowaną "Prawdziwa historia Neda Kelly’ego", napisał Peter Carey. Aluzja do jego postaci znajduje się w książce "Ostatni kontynent" Terry’ego Pratcheta z serii Świat Dysku. Jego wskazówka pomaga w ucieczce z więzienia głównemu bohaterowi, Rincewindowi.

</doc>
<doc id="143421" url="https://pl.wikipedia.org/wiki?curid=143421" title="Mamzer">
Mamzer

Mamzer (hebr. ממזר) – w judaizmie żydowskie dziecko narodzone z kazirodczego lub cudzołożnego związku. Termin mamzer nie jest jednoznaczny ze słowem bękart, gdyż nie dotyczy wszystkich nieślubnych dzieci. 
Według prawa mamzer jest żydem, ale jego pozycja jest upośledzona, ponieważ nie może wejść do „zgromadzenia Pana”:
"Nie wejdzie syn nieprawego łoża do zgromadzenia Pana, nawet w dziesiątym pokoleniu nie wejdzie do zgromadzenia Pana." ("Księga Powtórzonego Prawa 23.3, Biblia Tysiąclecia.")
Głównym ograniczeniem jest przechodzący na potomków zakaz zawierania małżeństw z pełnoprawnymi żydami. Mamzer może poślubić jedynie innego mamzera lub konwertytę.
W związku z obowiązującym wyznawców judaizmu prawem religijnym, ograniczenia dotyczące mamzerów stoją w sprzeczności z zasadami równości wobec prawa. Judaizm reformowany jest bardziej liberalny wobec mamzerów, jednak rabini ortodoksyjni przestrzegają wszystkich zakazów. Nadal uważają, że mamzerem jest nawet dziecko urodzone w nowym związku aguny (mężatki, której mąż zaginął), a która uzyskała rabiniczną zgodę na ponowne małżeństwo, jeżeli pierwszy mąż się odnajdzie.
Taka sytuacja utrudnia żydom (zwłaszcza ortodoksyjnym) podejmowanie decyzji co do małżeństwa, a skrajnie ortodoksyjne środowiska nie dopuszczają w ogóle małżeństw z żydami z gmin reformowanych, gdyż według nich mogliby się narazić na związek z mamzerem. Podobne stanowisko zajmują wobec Falaszów z Etiopii i Bnej Israel z Indii, a dopóki stanowili oni liczną wspólnotę, również karaimów. 
W państwie Izrael zawieranie związków małżeńskich podlega rabinatowi ortodoksyjnemu. Dlatego też często zdarzają się przypadki podejrzeń o przynależność do grupy mamzerów i procesy sądowe na tym tle.
Mamzerowie zostaną oczyszczeni dopiero w czasach mesjańskich.

</doc>
<doc id="143422" url="https://pl.wikipedia.org/wiki?curid=143422" title="Pagan (chan)">
Pagan (chan)

Pagan (bułg. Паган) – chan bułgarski, panujący w latach 767-772. Nie jest jasne, z jakiego pochodził rodu. 
Według J. Andrejewa, I. Łazarowa i P. Pawłowa władał jedynie rok pomiędzy 767 i 768 a według G. Ostrogoskiego panował w 772 roku. Imię chana jest czasem odczytywane jako Tagan, Tagana lub Bagan. Panował w okresie upadku władzy centralnej w Bułgarii. Był kandydatem stronnictwa, które opowiadało się za podjęciem rozmów pokojowych z Bizancjum. Wkrótce po objęciu władzy udał się nawet osobiście do Konstantynopola, by podjąć rozmowy z cesarzem Konstantynem V Kopronimem. Cesarz zwodził go obietnicami. Ostatecznie pokój został zawarty, dla Konstantyna był on jednak jedynie środkiem do zdobycia czasu i przygotowania nowej wielkiej wyprawy na Bułgarię. Wkrótce po zawarciu pokoju wysłannicy cesarscy pochwycili i uwieźli ze sobą zawziętego wroga Bizancjum kniazia Siewierców Sławuna. Droga przez wąwóz Beregawa na Pliskę stanęła dla wojsk bizantyńskich otworem. Cesarz obawiał się jednak zasadzki w górach i ograniczył się jedynie do spalenia dworów chana w górach i zbrojnej demonstracji. Około 770 roku Konstantyn przedsięwziął kolejną wyprawę przeciwko Bułgarii. Flota złożona z 2600 łodzi wyruszyła z Konstantynopola z około 30 000 konnych żołnierzy, niezależnie od tego cesarz wyruszył z drugą armią drogą lądową. Tym razem burza morska, która rozbiła flotę, pokrzyżowała plany cesarza.
Nieudolność Pagana sprowokowała do buntu niezadowolonych bojarów, którzy obalili go i obrali chanem przywódcę stronnictwa wojennego Teleriga. Po wybuchu buntu, chan uciekł z Pliski do Warny, gdzie został zamordowany przez własne sługi.

</doc>
<doc id="143423" url="https://pl.wikipedia.org/wiki?curid=143423" title="Arnaldo Andre">
Arnaldo Andre



</doc>
<doc id="143424" url="https://pl.wikipedia.org/wiki?curid=143424" title="Ustrzyki Dolne (gmina)">
Ustrzyki Dolne (gmina)

Ustrzyki Dolne – gmina miejsko-wiejska w województwie podkarpackim, w powiecie bieszczadzkim. W latach 1975–1998 gmina położona była w województwie krośnieńskim. Siedziba gminy to Ustrzyki Dolne.
Według danych z 31 grudnia 2014 gminę zamieszkiwały 17 650 osoby.
Struktura powierzchni.
Według danych z roku 2002 gmina Ustrzyki Dolne ma obszar 477,7 km², w tym:
Gmina stanowi 41,97% powierzchni powiatu.
Demografia.
Dane z 31 grudnia 2014:
Turystyka.
Głównymi zabytkami regionu są rozsiane po wielu wioskach drewniane cerkiewki głównie z XVIII – XIX wieku. Najładniejsze znajdują się w Równi, Czarnej, Smolniku, Hoszowie, Michniowcu.
W Jasieniu znajduje się XVIII-wieczne sanktuarium maryjne wraz z obrazem Matki Boskiej Bieszczadzkiej.
Historia.
Gmina Ustrzyki Dolne powstała 1 stycznia 1973 w powiecie bieszczadzkim w województwie rzeszowskim. W jej skład weszły:
Tego samego dnia Strwiążek i część Ustjanowej Górnej o łącznej powierzchni 280 ha włączono do Ustrzyk Dolnych.
2 lutego 1976 z gminy Ustrzyki Dolne wyłączono obszar geodezyjny góry Jawor, włączając do gminy Olszanica. Po przyłączeniu Jawora do gminy Olszanica, granica gmin nie biegła już w tym miejscu na Sanie, natomiast w gminie Olszanica znalazło się w całości Jezioro Solińskie.
1 lutego 1977 z gminy Ustrzyki Dolne wyłączono sołectwa Łobozew Dolny, Sokole i Teleśnica Sanna, włączając je do nowo utworzonej gminy Solina. Równocześnie do gminy Ustrzyki Dolne włączono sołectwa Wola Maćkowa i Wola Romanowa ze zniesionej gminy Ropienka.
1 kwietnia 1977, dwa miesiące później, zmieniono zdanie odnośnie sołectw Wola Maćkowa i Wola Romanowa, wyłączając je z gminy Ustrzyki Dolne i włączając do gminy Olszanica. Z gminy Ustrzyki Dolne wyłączono także sołectwa Daszówka, Łobozew Górny i Teleśnica Oszwarowa, włączając je do gminy Solina. Utratę terenów zrekompensowano przez przyłączenie do gminy Ustrzyki Dolne jedenastu sołectw: Arłamów, Grąziowa, Jamna Dolna, Jamna Górna, Jureczkowa, Kwaszenina, Nowosielce Kozickie, Trójca, Trzcianiec, Wojtkowa i Wojtkówka z gminy Olszanica (a do 31 stycznia 1977 należące do gminy Ropienka). Tym samym do gminy Ustrzyki Dolne włączono duży obszar Pogórza Przemyskiego, należący przed wojną do powiatu dobromilskiego (gminy Wojtkowa, Rybotycze i Dobromil), a po wojnie do powiatu przemyskiego.
1 lipca 1981 do gminy Ustrzyki Dolne z gminy Solina przyłączono z powrotem sześć wsi na wschodnim brzegu Sanu, włączonych do gminy Solina w 1977 roku: Daszówka, Łobozew Dolny, Łobozew Górny, Sokole, Teleśnica Oszwarowa i Teleśnica Sanna.
1 stycznia 1992 połączono gminę Ustrzyki Dolne z miastem Ustrzyki Dolne.
1 stycznia 2002 do gminy Ustrzyki Dolne z gminy Olszanica przyłączono kolejne osiem miejscowości Pogórza Przemyskiego o totalnej powierzchni 7345,32 ha: Brelików (754,42 ha), Leszczowate (1379,57 ha), Ropienka (1336,92 ha), Serednica (966,58 ha), Stańkowa (971,47 ha) i Zawadka (1262,94 ha) oraz Wola Maćkowa (283,20 ha) i Wola Romanowa (390,22 ha), które już wcześniej należały do gminy Ustrzyki Dolne przez dwa miesiące w 1977 roku. Tym samym w granicach gminy Ustrzyki Dolne znalazł się prawie cały obszar przedwojennej gminy Ropienka (oprócz Paszowej i Wańkowej), poszerzając jednocześnie wąski przegub gminy koło Jureczkowej, łączący Ustrzyki Dolne z sołectwami Pogórza Przemyskiego na północy.
Ponadto, 1 stycznia 2002 z miasta Ustrzyki Dolne wyłączono obszar 3,16 ha (części obrębów ewidencyjnych Jasień i Ustrzyki Dolne), włączając go do gminy Ustrzyki Dolne, natomiast do miasta Ustrzyki Dolne (do obrębu ewidencyjnego Strwiążyk) włączono obszar o powierzchni 2,17 ha z gminy Ustrzyki Dolne (1,19 ha z Równi, 0,94 ha z Jałowego i 0,04 z Ustianowej Górnej).
W 2022 roku władze gminy Ustrzyki Dolne chciały przyłączyć należący do gminy Bircza teren lotniska i heliportu Arłamów (340 ha) do gminy Ustrzyki Dolne, jako że jest wykorzystywane głównie w celach turystycznych przez znajdujący się na terenie gminy Ustrzyki Dolne Hotel Arłamów. Ponadto władze ustrzyckiej gminy chciałyby lądowisko przekształcić w lotnisko, wykorzystywane w większym stopniu niż to się dzieje obecnie. W związku z tym w gminie Bircza przeprowadzono konsultacje społeczne. Na uprawnione do głosowania 5252 osoby, udział w konsultacjach wzięło 3026 osób, czyli 57,62% mieszkańców. Przeciw proponowanej zmianie granic głosowało 99,41%.
Sołectwa.
Arłamów, Daszówka, Grąziowa, Jamna Dolna, Jamna Górna, Kwaszenina, Sokole, Teleśnica Sanna, Trójca, Wola Maćkowa.
Na terenie gminy, w odległości 7 km od Ustrzyk znajduje się przejście graniczne Krościenko – Smolnica pomiędzy Polską a Ukrainą.
Sąsiednie gminy.
Bircza, Czarna, Fredropol, Olszanica, Solina

</doc>
<doc id="143436" url="https://pl.wikipedia.org/wiki?curid=143436" title="Saul Lisazo">
Saul Lisazo



</doc>
<doc id="143437" url="https://pl.wikipedia.org/wiki?curid=143437" title="Gatunek introdukowany">
Gatunek introdukowany



</doc>
<doc id="143439" url="https://pl.wikipedia.org/wiki?curid=143439" title="Krzyż jerozolimski">
Krzyż jerozolimski

Krzyż jerozolimski – duży krzyż laskowany, w kątach którego umieszczono cztery małe krzyże greckie. 
Krzyż symbolizuje pięć ran Chrystusa ukrzyżowanego. Według innych interpretacji pięć patriarchatów, Chrystusa i 4 ewangelie lub 4 kierunki świata, w których rozeszła się Jego nauka z Jerozolimy albo też Ziemię Świętą i 4 królestwa, z których wywodziło się rycerstwo I krucjaty. 
Przybrany za godło przez Gotfryda de Bouillon jako obrońcę Grobu Świętego stał się herbem Królestwa Jerozolimskiego. Obecnie jest symbolem zakonu bożogrobców. Jest też symbolem franciszkańskiej Kustodii Ziemi Świętej. Jego wariant występuje na fladze Gruzji oraz jest symbolem Niemieckich Ewangelickich Dni Kościoła (DEKT). 
Jako emblemat Ziemi Świętej często przybierany na pamiątkę pielgrzymki do niej. Kształt krzyża jerozolimskiego ma papieski Krzyż Pielgrzyma do Ziemi Świętej, którym honorowani są pątnicy odbywający pielgrzymkę do Ziemi Świętej. 

</doc>
<doc id="143440" url="https://pl.wikipedia.org/wiki?curid=143440" title="Czesław Młot-Fijałkowski">
Czesław Młot-Fijałkowski

Czesław Młot-Fijałkowski (ur. 14 kwietnia 1892 w Okalewie, zm. 17 kwietnia 1944 w Murnau am Staffelsee) – polski dowódca wojskowy, generał brygady Wojska Polskiego, uczestnik walk o niepodległość Polski w wojnie z bolszewikami oraz podczas I i II wojny światowej, wolnomularz, członek loży wolnomularskiej Tomasz Zan w Wilnie.
Życiorys.
Dzieciństwo i młodość.
Był synem Adolfa i Walerii z Ostrowskich. W latach 1904–1912 uczęszczał do Prywatnej Szkoły Miejskiej w Skierniewicach. Tam zdał maturę. W 1909 wstąpił do tajnej drużyny skautowej. W latach 1912–1914 studiował na Wydziale Nauk Przyrodniczych Uniwersytetu w Leodium w Belgii. W czasie studiów działał w Drużynach Strzeleckich. W 1913 został instruktorem, a następnie dowódcą kompanii i komendantem Okręgu V PDS w Leodium. Ukończył szkołę podoficerską, szkołę podchorążych i kurs oficerski w Nowym Sączu.
Od sierpnia 1914 do lipca 1917 służył w Legionach Polskich. Był dowódcą plutonu, kompanii i batalionu w 1 i 5 pułku piechoty. Dowodzony przez niego pluton stoczył 24 września zwycięską walkę z Rosjanami pod Czarkowami. Po kryzysie przysięgowym internowany w Beniaminowie. 1 maja 1918 wstąpił do Polskiej Siły Zbrojnej. Mianowany dowódcą kompanii w 1 pułku piechoty.
Służba w Wojsku Polskim.
W lutym 1919 1 pułk piechoty został przemianowany na 7 pułk piechoty Legionów. Do października 1919 dowodził III batalionem tego pułku. Od 25 października 1919 do 1 lipca 1920 dowodził Batalionem Zapasowym 42 pułku piechoty, a od lipca do października 1920 był okręgowym inspektorem piechoty w Dowództwie Okręgu Generalnego Poznań. 9 października 1920 powierzono mu obowiązki dowódcy 13 pułku piechoty. Wymienionym pułkiem, od marca 1921 stacjonującym w Pułtusku, dowodził do 16 września 1926. Od 1 listopada 1921 do 3 marca 1922 odbył kurs dowódców piechoty i piechoty dywizyjnej w Doświadczalnym Centrum Wyszkolenia Piechoty w Rembertowie. W czasie przewrotu majowego 1926 roku opowiedział się po stronie zamachowców Od września 1926 do lutego 1928 był dowódcą piechoty dywizyjnej 26 Dywizji Piechoty w Skierniewicach. Od 28 lutego dowodził piechotą 7 Dywizji Piechoty. 28 stycznia 1929 mianowany został dowódcą 18 Dywizji Piechoty w Łomży. Obowiązki dowódcy dywizji objął 14 lutego 1929 i pełnił je do 20 lipca 1939.
24 grudnia 1929 Prezydent RP Ignacy Mościcki awansował go na generała brygady ze starszeństwem z dniem 1 stycznia 1930 i 4 lokatą.
16 lipca 1930 wojewoda białostocki zezwolił mu na zmianę nazwiska rodowego „Fijałkowski” na nazwisko „Młot-Fijałkowski”.
W listopadzie 1930 ukończył kurs wyższych dowódców wojskowych w Paryżu, a po powrocie do Polski kurs w Centrum Wyższych Studiów Wojskowych w Warszawie.
23 marca 1939 Generalny Inspektor Sił Zbrojnych, Marszałek Polski Edward Śmigły-Rydz mianował go dowódcą Samodzielnej Grupy Operacyjnej „Narew”.
W czasie kampanii 1939 dowodził SGO „Narew” od 1 do 12 września. Wieczorem 12 września przekazał dowodzenie gen. bryg. Zygmuntowi Podhorskiemu. Według autorów "„Polskich Sił Zbrojnych” w drugiej wojnie światowej" (tom I, część III, s. 85) przekazanie dowodzenia nastąpiło w wyniku załamania nerwowego generała po stracie 18 DP, którą przez wiele lat dowodził. Sam zainteresowany, w relacji ustnej spisanej przez mjr. Feliksa Liberta 17 lutego 1940 stwierdził „"Wydaję rozkazy dla 18 DP, aby szła na wschód, ale rozkazy nie doszły i dywizja poszła na południe i skończyła się pod Andrzejewem. W rezultacie udaje mi się połączyć obie brygady, nad którymi oddaję dowództwo gen. Podhorskiemu, gdyż moja rola skończyła się jako dowódcy grupy operacyjnej, a nie chciałem, aby było 6 kucharzy”". Od 12 września do 5 października pozostawał w sztabie gen. Zygmunta Podhorskiego.
5 października 1939, po bitwie pod Kockiem, dostał się do niewoli niemieckiej, w której pozostawał do śmierci. Przebywał w Oflagach: IV A Hohnstein, IV B Königstein, VIII E Johannisbrunn i VII A Murnau. W tym ostatnim obozie zmarł w 1944 na zawał serca i został pochowany na tamtejszym cmentarzu.
Był żonaty z Ireną Daab, córką Adolfa (1902–1975). Miał dwoje dzieci: syna Adolfa i córkę Marię Walerię (ur. 1933), która wyszła za Andrzeja Stefana Zakrzeńskiego (1929–2001), syna Stefana i Teresy z Przewłockich (primo voto hr. Rostworowskiej), właścicieli dóbr Gałęzów na Lubelszczyźnie.
Opinie.
Doskonały dowódca, bardzo dobrze organizuje pracę wyszkoleniową. Decyzja trafna, pewna i szybka. Olbrzymia energia. Wychowawca słabszy, działa nieraz ujemnie, zbyt dużo pijąc, chociaż pod tym względem poprawił się znacznie. Taktycznie przygotowany do wyższego dowodzenia, /-/gen.Bukacki-Burhardt.

</doc>
<doc id="143445" url="https://pl.wikipedia.org/wiki?curid=143445" title="PPS (broń)">
PPS (broń)



</doc>
<doc id="143446" url="https://pl.wikipedia.org/wiki?curid=143446" title="Miękisz">
Miękisz

Miękisz, tkanka miękiszowa, parenchyma (gr. "parénchyma" – miąższ) – jednorodna tkanka roślinna, która wypełnia znaczną część organizmów roślin. Zbudowana z żywych, zwykle dużych (0,05 – 0,5 mm) i cienkościennych komórek, o ścianach celulozowych, rzadko drewniejących, z dużą wakuolą otoczoną cytoplazmą. Protoplast jest mało wyspecjalizowany. Charakterystyczną cechą miękiszu jest występowanie przestworów międzykomórkowych. Komórki miękiszu zachowują zdolność do podziałów i odróżnicowania, dzięki czemu odgrywają istotną rolę w zjawiskach regeneracyjnych.
Miękisz jest tkanką występującą we wszystkich częściach ciała rośliny i wchodzi w skład wszystkich tkanek złożonych. Tkanki miękiszowe pełnią w roślinie zasadnicze czynności fizjologiczne przemiany materii, uczestniczą w fotosyntezie, oddychaniu, osmozie, transpiracji, gromadzą także substancje zapasowe i wodę. Mimo że miękisz zbudowany jest z cienkościennych komórek, w stanie turgoru pełni jednak w roślinach istotną funkcję mechaniczną.
Podział tkanki miękiszowej.
Ze względu na strukturę tkanki wyróżnia się:
Ze względu na kryterium pochodzenia wyróżnia się:
Ze względu na pełnione funkcje wśród tkanek miękiszowych wyróżnia się:
Poza tym w zależności od specjalizacji mówić można o:
W końcu biorąc pod uwagę to, jakich tkanek złożonych miękisz jest częścią wyróżnia się:

</doc>
<doc id="143448" url="https://pl.wikipedia.org/wiki?curid=143448" title="Gatunkowa ochrona roślin">
Gatunkowa ochrona roślin



</doc>
<doc id="143449" url="https://pl.wikipedia.org/wiki?curid=143449" title="Taktyka">
Taktyka

Taktyka (gr. "taktiká") – teoria i praktyka posługiwania się oddziałami wojskowymi dla osiągnięcia zamierzonego celu. Taktyka jest najniższym poziomem sztuki wojennej. Wyższymi szczeblami sztuki wojennej są: sztuka operacyjna i strategia.
Charakterystyka.
Taktyka jest sztuką osiągania zwycięstwa (czy ogólniej: zamierzonych celów) w konkretnych warunkach. Przyjmuje się też, że taktyka dotyczy ograniczonej przestrzeni (np. do XX w. do terenu, który można objąć wzrokiem) i czasu (rzędu doby).
Taktyka (w odróżnieniu od sztuki operacyjnej i strategii) jest silnie związana z i zależna od zmian organizacyjnych i technicznych w wojsku. Przykładowo kawaleria, której podstawowym sposobem użycia (taktyką) przez wieki była szarża, wraz z wprowadzeniem karabinu maszynowego i szybkostrzelnej artylerii zaczęła używać koni jedynie do szybkiego przemieszczania się, a do walki kawalerzyści zsiadali z koni, wykonując szarżę jedynie w wyjątkowych, sprzyjających okolicznościach. Nawet drobna zmiana w wyposażeniu może skutkować istotną zmianą sposobu walki (taktyki). Bardzo skuteczna taktyka wilczego stada polegająca na grupowym ataku przeprowadzanym przez okręty podwodne w nocy z wynurzenia musiała zostać porzucona po wprowadzeniu radaru.
Taktyka może być też specyficzna dla warunków terenowych lub pogodowych. Zdarza się, że sposób walki (taktyka) jest opracowywany na użytek jednej bitwy, jak np. w przypadku ataku na Eben Emael.
W innym ujęciu taktyka to bezpośrednia walka zbrojna, mająca na celu bezpośrednie zniszczenie (zgładzenie, definitywne rozbicie) sił i środków walki, bez względu na ich wielkość (skalę). Taktyka prowadzona jest w dwóch podstawowych rodzajach: natarciu i obronie, przy czym najczęściej prowadzone są one w formie pozycyjnej. Manewr w taktyce, zwłaszcza mający na celu okrążenie (osaczenie) przeciwnika, jest bardzo rzadko stosowany. Najczęstszym manewrem taktycznym jest rotacja (luzowanie) jednostek tak w natarciu, jak i oporze.
Taktyka zamienia w czyn teoretyczne założenia i cele sztuki operacyjnej oraz strategii. Atrybutem taktyki jest jej bezpośredni udział w praktycznej realizacji zadań i osiąganiu celów nakreślonych przez dowódców. Taktykę stanowi najniższy poziom sztuki wojennej, ale uznaje się, że bez taktyki niemożliwe byłyby jakiekolwiek działania, czy też osiąganie celów na jej wyższych poziomach.
Taktyka w ujęciu historycznym.
Wśród teoretyków zajmujących się taktyką, nie ma pełniej zgody, czy taktyka jest najstarszym działem sztuki wojennej, czy strategia. Według Stanisława Kozieja i Michała Huzarskiego jako pierwsza istniała praktyka taktyczna. W owym znaczeniu była to umiejętność uszykowania wojsk na polu bitwy. Kiedy kolejne bitwy stawały się coraz bardziej długotrwałe, prowadzone coraz większymi siłami i na większej przestrzeni, taktyka rozwiązywała problemy związane z całościowym prowadzeniem wojny.
Zdaniem Clausewitza taktyka usiłowała nadać mechanizmowi swych zespołów charakter ogólnej dyspozycji, opartej na właściwościach służącego jej narzędzia. Ksenofont próbował ustalić różnicę pomiędzy strategią i taktyką. Według niego taktyka –definiowana jako umiejętność przygotowania szyku bojowego – jest "zaledwie małą tylko cząstką strategii", czyli sztuki prowadzenia wojny. 
Niemiecki teoretyk Dietrich Heinrich von Bülow zdefiniował strategię jako naukę o ruchach wojsk w czasie działań zbrojnych poza widnokręgiem, czyli poza zasięgiem artylerii, zaś taktykę jako naukę obejmująca zagadnienia ruchu wojsk w obszarze widoczności. Początkowo była to taktyka wojsk lądowych. Wraz z pojawieniem się sił morskich zrodziła się również ich taktyka, a w XX wieku taktyka sił powietrznych, obrony powietrznej, czy sił powietrzno-kosmicznych.
&lt;br&gt;Jednocześnie z taktyką rodzajów sił zbrojnych rodziła się taktyka rodzajów wojsk. To rozdrobnienie taktyki przy coraz większej złożoności zjawiska walki, powoduje konieczność tworzenia zasad działania dla działań połączonych. J. Guibert wprowadza pojęcie wielkiej taktyki, która w odróżnieniu od taktyki poszczególnych rodzajów wojsk, zajmować się powinna działaniami dywizji, które to właśnie w owym czasie były formacjami broni połączonych. Podział na wielką taktykę i taktykę elementarną stosował też Henry Jomini. Traktował on taktykę jako sztukę użycia wojsk w decydującym punkcie teatru wojny, do którego doprowadza wojska strategia. W jego interpretacji sztuka ta obejmowała walkę oraz rozmieszczanie wojsk w terenie z uwzględnianiem warunków terenowych. Z kolei teoretyk i praktyk, marszałek francuski Ferdynand Foch zawężał taktykę do dowodzenia wojskami 'w czasie walki, ograniczając ją tym samym do bezpośredniego starcia.
Współcześnie, na poziomie elementarnym, istnieje taktyka rodzajów wojsk (taktyka pojedynczego żołnierza i formacji jednorodnych), a wyżej – taktyka ogólna, dotycząca działania oddziałów i związków taktycznych, czyli formacji broni połączonych.
Etymologia.
Słowo "taktyka" pochodzi od greckich słów "tássein", "táttein" znaczących układać, porządkować, ustawiać w szyku.
Podział taktyki.
Taktyka dzieli się na taktykę ogólną i taktykę rodzajów wojsk.

</doc>
<doc id="143452" url="https://pl.wikipedia.org/wiki?curid=143452" title="Błona plazmatyczna">
Błona plazmatyczna



</doc>
<doc id="143453" url="https://pl.wikipedia.org/wiki?curid=143453" title="Chris Hülsbeck">
Chris Hülsbeck

Chris Hülsbeck (ur. 2 marca 1968 w Kassel, Niemcy) – niemiecki kompozytor, specjalizujący się w tworzeniu ścieżek dźwiękowych do gier komputerowych, jak dotąd skomponował muzykę do ponad 70 gier.
Życiorys.
Karierę muzyczną rozpoczął w wieku 16 lat, kiedy to stworzony przez niego na Commodore 64 utwór pod tytułem „Shades” wygrał konkurs ogłoszony przez niemieckie czasopismo komputerowe „64er Magazin”. Wiele z jego kompozycji weszło do kanonu muzyki komputerowej – szczególnie utwór z gry Great Giana Sisters (1987), który doczekał się niezliczonych przeróbek i remiksów. Ponadto Hülsbeck zasłynął jako autor muzyki do trylogii gier "Turrican". Napisał też muzykę m.in. do serii , "R-Type", "Extreme Assault", "Tunnel B1", "Resident Evil 2:DualShock Version".
Muzykę na Amidze tworzył przy użyciu napisanego przez siebie programu TFMX („The Final Musicsystem eXtended”), który wyróżniał się znacznie bardziej zaawansowanymi możliwościami edycyjnymi niż popularny wówczas SoundTracker (i pochodne), takimi jak np. logarytmiczny pitch-bend. czy tempo ustawiane indywidualnie dla poszczególnych ścieżek.
Jego muzyka z gier "Apidya" oraz "Turrican" została w 2003 oraz 2004 roku wykonana przez orkiestrę symfoniczną podczas imprezy "Symphonic Game Music Concert" w Lipsku.

</doc>
<doc id="143458" url="https://pl.wikipedia.org/wiki?curid=143458" title="Stronnictwo Patriotyczne">
Stronnictwo Patriotyczne

Stronnictwo Patriotyczne lub obóz reform – nieformalne ugrupowanie polityków, skupiające działaczy dążących do przeprowadzenia reform w czasie Sejmu Wielkiego (1788-1792).
Główne wspólne postulaty "obozu reform" to: powiększenie armii do 100 tys., zniesienie Rady Nieustającej, uniezależnienie od Imperium Rosyjskiego, zniesienie "liberum veto" i wolnej elekcji. Nazwa stronnictwa wzorowana była na ugrupowaniu Patriotów w Holandii.
Prawica Patriotycznego Stronnictwa reprezentowana przez Ignacego i Stanisława Kostkę Potockich oraz Adama Kazimierza Czartoryskiego szukała oparcia w Królestwie Prus i występowała przeciw królowi Stanisławowi Augustowi Poniatowskiemu, dążąc do wzmocnienia władzy sejmu.
Lewica skupiona wokół podkanclerzego koronnego księdza Hugona Kołłątaja (Kuźnica Kołłątajowska, jakobini polscy) opowiadała się za reformami społecznymi i poszukiwała oparcia w mieszczaństwie.
Reprezentowane przez marszałka sejmu Stanisława Małachowskiego centrum, dążyło do ugody z królem, co udało się w 1790 roku dzięki zmianie stanowiska przez Ignacego Potockiego.

</doc>
<doc id="143460" url="https://pl.wikipedia.org/wiki?curid=143460" title="Penumbra (Świat Mroku)">
Penumbra (Świat Mroku)

Penumbra – w grach fabularnych osadzonych w fikcyjnym Świecie Mroku część krainy duchów leżąca tuż za Zasłoną oddzielającą świat duchowy od fizycznego.
Penumbra jest duchowym odbiciem świata fizycznego. Jej krajobraz odpowiada krajobrazowi w fizycznej rzeczywistości z tym, że pojawiają się w nim tylko te rzeczy, z którymi wiążą się jakieś emocje i wspomnienia. Im jest ich więcej, tym obiekt wyraźniejszy i tym bardziej widoczna jest jego natura.
Weźmy dla przykładu ciemny zaułek w jakiejś mającej złą sławę części miasta. W Penumbrze złowieszczość tego miejsca jest wprost namacalna: w mroku ściany są większe, bliżej siebie i zwężają się ku górze tak, że widać tylko wąski pasek nieba. Graffiti bardzo ekspresywnie przedstawiają wykrzywione przerażeniem twarze i są zbryzgane krwią, barwiącą też na czerwono kałuże. Smoliście czarne cienie wydają się pełzać za przedmiotami, na załomach ścian i sznurach na bieliznę wiszą pajęczyny mroku a gęsty i czarny dym z ognisk palących się w beczkach przybiera demoniczne kształty.
Oprócz związku polegającego na odzwierciedlaniu natury, obiekty w świecie fizycznym i w Penumbrze są powiązane tak, że zmiana stanu jednego znajduje swoje odbicie w analogicznej zmianie stanu drugiego. Dla przykładu jeśli ktoś podróżujący Penumbrą zapomni zamknąć umbralne drzwi, to po jakimś czasie ktoś w świecie fizycznym nie domknie drzwi fizycznych.
Inaczej ma się sprawa z powstawaniem i niszczeniem przedmiotów. Przedmioty w Umbrze są odbiciem ilości uwagi i emocji włożonej w ten obiekt, dlatego w Penumbrze może być tak, że obiekt będzie widoczny zanim powstanie jego fizyczny odpowiednik (np. jeśli już jego wizualizacja wykonana przez projektanta stała się sławna) albo też długo po nim (w przypadku jakiegoś absolutnie zwykłego kiosku z gazetami). Podobnie wyburzony w świecie fizycznym kilkusetletni kościół będzie jeszcze długo stał w Umbrze. Z drugiej strony jeśli zniszczeniu towarzyszyły bardzo silne emocje, zniszczenie w Penumbrze będzie natychmiastowe.
Videre.
Odbicie rzeczywistości w Penumbrze jest różne w zależności od Videre: w Astralnej Penumbrze widoczne są związane z miejscami i przedmiotami idee i myślokształty, w Naturalnej - natury, emocje i nastroje, a w Niskiej - ich śmierć i rozkład.
Penumbra astralna.
Penumbra astralna jest odbiciem rzeczywistości, ale wyglądającym trochę jak wyrenderowany krajobraz wirtualny - wszystkie przedmioty mają bardziej regularne kształty, cienie są ostrzejsze, twarze trochę bardziej nienaturalne, a powierzchnie mają powtarzalne lub nieco sztuczne tekstury. Poza tym widoczne są aury obiektów, które upstrzone są znakami, symbolami, cytatami i zagadkami, które odzwierciedlają ich aspekt mentalny i intelektualny. Są to poniekąd odnośniki do nawiązań i abstrakcyjnych pojęć.
Penumbra naturalna.
Penumbra naturalna przedstawia świat widziany jako interakcja między poszczególnymi Dzikunem, Tkaczką i Żmijem - obszary Stasis są oplecione pajęczyną Tkaczki, obszary dynamiczne oddychają lub pulsują energią Dzikuna, a obszary entropii i zepsucia ociekają zgnilizną i ropą. Podświadome skojarzenia są tu rzeczywistością - obiekty mogą surrealistycznie zmieniać kształty, ich powierzchnie mogą być zrobione z bardziej sugestywnego niż w rzeczywistości materiału, a kolory i zapachy oddają nastrój.
Krainy Zmarłych.
Niska Penumbra to miejsce, gdzie żyją (czy raczej trwają) . Wszystkie obiekty świata fizycznego mają w tej krainie swoje upiorne odbicie - wszystko jest naznaczone śmiercią i rozkładem: drewno jest zgniłe, metal - pordzewiały, jedzenie - zepsute a ludzie - zmęczeni i chorzy. W przeciwieństwie do innych Penumbr, elementy świata żywych nie są tu rzeczywiste i dotykalne, analogicznie jak w świecie fizycznym nie są rzeczywiste i dotykalne duchy i upiory.

</doc>
<doc id="143464" url="https://pl.wikipedia.org/wiki?curid=143464" title="Doha">
Doha

Doha albo Ad-Dauha ( "Ad-Dawḥa") – stolica i największe miasto Kataru położone na wschodnim wybrzeżu półwyspu Katar, w Zatoce Perskiej.
Miasto zostało zniszczone w 1867 w czasie wojny z Bahrajnem. W 1916 Brytyjczycy ustanowili je siedzibą swojego protektoratu. Gdy Katar uzyskał niepodległość, miasto zostało jego stolicą. W 1973 roku założono uniwersytet.
W 2010 roku miasto gościło uczestników XIII Halowych Mistrzostw Świata w Lekkoatletyce. Od 2001 roku odbywa się tutaj kobiecy turniej tenisowy Qatar Total Open.
W Dosze swoją siedzibę i studia, z których nadaje serwisy informacyjne, posiada międzynarodowa telewizja informacyjna Al-Dżazira.
W Dosze rozwinął się przemysł spożywczy, cementowy, metalowy. W mieście znajdują się zakłady odsalające wodę morską. Doha jest dużym ośrodkiem finansowym i handlowym. W mieście działa port handlowy i rybacki (połów ryb i pereł) oraz międzynarodowy port lotniczy Hamad.

</doc>
<doc id="143467" url="https://pl.wikipedia.org/wiki?curid=143467" title="Agens (psychologia)">
Agens (psychologia)

Agens – w analizie transakcyjnej osoba, która rozpoczyna grę i ją podtrzymuje. Pozostałe osoby uczestniczące w grze są partnerami, którzy reagują na prowadzoną przez agensa grę w taki sposób, by mogła ona trwać dalej. Przykładowo w grze "Dlaczego ty nie - tak ale" agens przedstawia problem, którego nie może rozwiązać, a w przypadku, gdy inni próbują podawać rozwiązania sytuacji, agens znajduje dodatkowe problemy, które uniemożliwiają rozwiązanie tejże sytuacji. Gra trwa tak długo, jak długo partnerzy interakcji reagują na działania agensa.

</doc>
<doc id="143473" url="https://pl.wikipedia.org/wiki?curid=143473" title="Załuż">
Załuż

Załuż – wieś w Polsce położona w województwie podkarpackim, w powiecie sanockim, w gminie Sanok. Leży nad Sanem.
Geografia.
Załuż jest położony na prawym brzegu rzeki San (południowa część wsi) i potoki Wujski. Od strony północnej graniczy z wsią Wujskie, od wschodu z wsią Manasterzec, a od zachodu z wsią Bykowce. Wieś leży na wysokości 300-310 m. n. p. m.. Wzniesienie dzielące Bykowce z Załużem nosi nazwę Bukowina.
Przez Załuż przepływa potok o znanych mu nazwach Załużanka i Młynówki, w latach 30. celowo nie określany przez ludność.
W latach 1975–1998 miejscowość administracyjnie należała do województwa krośnieńskiego.
Części wsi.
Pod koniec XIX wieku na północy Zaluża istniał przysiółek Dolina. W części za Sanem powstał przysiółek Kocaby. W jego zakresie wyodrębniono także krańce Łazy i Dańców (Dańki) Kąt. W stronę południową od stacji kolejowej powstała część Dworzyska, zamieszkiwana przez służbę dworską. Istniały też części: Pańskie Łąki, zalesiona góra o nazwie Paproć (wys. 514 m n.p.m., z częściami Tańcowisko, Motycznik) oraz dalej Ostra Góra (wys. 447 m n.p.m.) idąc w stronę Sobienia. W północno-wschodniej części Załuża powstały Górki (wzniesienie wys. 509 m n.p.m.) oraz Doliny.
Historia.
Na obszarze Załuża odnaleziono monetę rzymską cesarza Hadriana. Z czasów rzymski pochodzi też cmentarzysko.
Nazwa wsi pochodzi od określenia „"za ługom"” (pol. „"za łęgiem"”, „"za łąką"”). Z 1433 (lub 1436) istnieje pierwsza wzmianka o istniejącej wsi Załuż (Zalusche) informująca, że Sidora pan pod przymusem wyprawił na wojnę. W pobliżu wsi istnieją ruiny zamku Sobień nadanego w 1389 przez Władysława Jagiełłę rycerskiemu rodowi Kmitów. W 1417 na zamku odbyły się zaślubiny Władysława Jagiełły z Elżbietą Granowską. W 1479 rozgraniczono Załuż od Hołuczkowa i usypano kopce graniczne, a w 1494 rozgraniczono go od zamku Sobień.
W XV wieku Załuż wielokrotnie był wymieniany jako wieś szlachecka w dobrach Kmitów należąca do zamku Sobieńskiego. Po 1580 Załuż przejęli Stadniccy z dawnymi dobrami Kmitów. W 1672 podczas najazdu tatarskiego w tej wsi ocalały trzy domy. W 1731 właścicielami Załuża byli Ossolińscy, a w XIX wieku Krasiccy oraz Wiktorowie herbu Brochwicz. 
Od drugiej połowy XIX wieku i na przełomie XIX/XX wieku właścicielem posiadłości tabularnej Załuż był Adam Wiktor. W 1905 posiadał we wsi obszar 126,7 ha. Po śmierci Adama Wiktora dobra przejął jego syn, Paweł Wiktor, w 1911 posiadający tam 595 ha. W latach około 1914-1918 majątek posiadali spadkobiercy Adama Wiktora. Według stanu z 1895 posiadłość tabularna była podzielona na dwa korpusy: jeden Adama Wiktora (1224 morgów), a drugi należący do trzech współwłaścicieli.
We wsi istnieje dwór wraz z parkiem. W tej okolicy stoi kaplica grobowa Wiktorów. Z inicjatywy Adama Wiktora w 1880 wybudowano budynek szkoły. Pod koniec XIX we wsi funkcjonowały: stacja drogi żelaznej przemysko-łupkowskiej (powstała na wschód od Bukowiny), urząd pocztowy i telefoniczny, szkoła ludowa. W 1911 powstało w Załużu koło Towarzystwa Szkoły Ludowej i szkoła polska dla dzieci polskich. Następnie założono Czytelnię TSL i Drużyna Bartoszowa. 
W część północnej (obok szkoły) istniał dawny cmentarz. Cerkiew greckokatolicka została wybudowana w 1820. Powstała na ww. górze Bukowina. Istniała także plebania. Cerkiew spalono.
W Załużu stwierdzono pokłady ropy naftowej. W latach około 1900-1905 dokonano wywiercenia szybu naftowego o głębokości ok. 600 m. W latach 30. odkryto pokłady pirytu.
W przeszłości większość ludności wsi stanowili Polacy. Po spaleniu się fabryki w Wujskiem (około 1820) wielu z nich wyemigrowało, a pozostali ulegli zruszczeniu. Według stanu z 1895 wieś liczyła 103 domów i 622 mieszkańców (w tym 552 wyznania greckokatolickiego, 91 rzymskokatolickiego i 13 izraelickiego). Pod koniec XIX wieku we wsi istniała parafia greckokatolicka, należąca do dekanatu olchowieckiego i posiadająca cerkiew murowaną. Wówczas mieszkańcy obrządku rzymskokatolickiego korzystali z parafii w Lisku w odległości 4 km. Poza tym z fundacji Adama Wiktora w 1880 wybudowano w obrębie majątku dworskiego kaplicę, pełniącą funkcję zarówno świątyni, jak i grobowca rodzinnego.
We wsi istniała karczma (wzmianka z XVII wieku). W miejscu jej istnienia w 1931 wybudowano Kościół Matki Bożej Nieustającej Pomocy. Poza tym odnotowano kilka przydrożnych krzyży.
W 1936 we wsi zamieszkiwali Polacy (136) Rusini i Ukraińcy (ok. 900) oraz Żydzi (29). U kresu istnienia niepodległej II Rzeczypospolitej we wsi funkcjonował TSL, Związek Strzelecki, koło gospodyń wiejskich, kółko rolnicze, Związek Szlachty Zagrodowej (Polacy), Łuk, Proswita, straż pożarna (Rusini i Ukraińcy).
Po wybuchu II wojny światowej w październiku 1939 Załuż został włączony do sowieckiej strefy okupacyjnej w obwodzie drohobyckim. 29 lipca 1944 Załuż został zdobyty przez wojska radzieckie. W Załużu znajdują się ruiny sowieckich żelbetowych schronów bojowych z lat 1940-1941. Obiekty te wchodziły w skład samodzielnego punku oporu Załuż, chroniącego przeprawy kolejowej na Sanie. 
Po ataku Niemiec na ZSRR z 22 czerwca 1941 w bunkrach usytuowanych na linii Olchowce-Bykowce-Załuż bronili się radzieccy żołnierze. W bunkrze położonym naprzeciw przystanka kolejowego w Załużu przebywała załoga wraz z rodziną dowódcy. Wobec ich odmowy poddania się Niemcy wysadzili tenże bunkier w powietrze. W powojennym piśmiennictwie podawano, że obroną tego punktu dowodził oficer określany jako kpt. Rikadze bądź Rykadze, natomiast według najnowszych badań historyka Tomasza Zająca był to st. lejtn. Gieorgij Kotrikadze. 12 października 1969 tablicę wmurowaną w betonowy przyczółek bunkra odsłonił płk Józef Tkaczow.
W Załużu od strony Bykowiec (zachodniej) znajduje się cmentarz wojenny, na którym pochowani są żołnierze słowackiej rychlej skupiny, z grupy dowodzonej przez Wolfganga Corettiego, którzy zginęli w tym miejscu podczas forsowania linii Mołotowa w czerwcu 1941. Prace ekshumacyjne planowano w 2000. W 2005 na cmentarzu spoczęli również żołnierze czechosłowackiej brygady desantowej ekshumowani z cmentarza w Woli Sękowej. Cmentarz został odnowiony środkami władz słowackich.
W Załużu urodzili się Benedykt Majkowski, Mieczysław Dzięgałło, Wiesław Nahurski, Ryszard Pacławski. W sierpniu 1904 nauczycielem w miejscowej szkole 1-klasowej został mianowany Czesław Śmietana, który został kierownikiem szkoły.

</doc>
<doc id="143475" url="https://pl.wikipedia.org/wiki?curid=143475" title="Heinrich Sahm">
Heinrich Sahm

Heinrich Sahm (ur. 12 września 1877 w Anklam, zm. 3 października 1939 w Oslo) – niemiecki polityk, prezydent Senatu Wolnego Miasta Gdańska.
Życiorys.
Z wykształcenia prawnik. W latach 1912–1919 pełnił funkcję wiceburmistrza Bochum, a w międzyczasie (1915–1918) pracował także w okupacyjnym zarządzie miasta Warszawy jako dyrektor gabinetu prezesa policji. Z racji pełnienia funkcji w okupacyjnej administracji Warszawy został przez władze polskie umieszczony na liście przestępców wojennych.
W 1919 przybył do Gdańska i objął stanowisko nadburmistrza miasta, a w latach 1920–1930 pierwszego w historii prezydenta Senatu WM Gdańska (bezpartyjny). Był zwolennikiem wcielenia Gdańska do Rzeszy, bardzo zabiegał o umocnienie więzów politycznych i gospodarczych z Niemcami. Starał się prowadzić politykę ponadpartyjną, co doprowadzało do konfliktów ze skrajnymi organizacjami.
Od 1931 nadburmistrz Berlina. Dążąc do opanowania zamieszek i walk między nazistami i komunistami wprowadził do stosowania prototypowe polewaczki na bazie ciężarówek Mercedesa, które opracowali berlińscy policjanci i strażacy. Pojazdów używano aż do przejęcia władzy przez nazistów, nieustannie usiłując je udoskonalić.
Od kwietnia 1933 członek NSDAP. 9 grudnia 1935 na stanowisku nadburmistrza Berlina zastąpił go komisaryczny nadburmistrz Oskar Maretzky. W latach 1937–1939 ambasador Rzeszy w Oslo. Pochowany na cmentarzu Berlin-Dahlem.
Od imienia Heinricha Sahma pochodzi nazwa żurawia pływającego "Długi Henryk", znajdującego się do 1945 w gdańskiej stoczni "Schichaua".

</doc>
<doc id="143476" url="https://pl.wikipedia.org/wiki?curid=143476" title="Wysoka Umbra">
Wysoka Umbra

Wysoka lub Astralna Umbra to w grach fabularnych osadzonych w fikcyjnym Świecie Mroku część świata duchów, która może być uważana za odbicie świadomości ludzkości.
W Wysokiej Umbrze rezydują abstrakcyjne pojęcia i idee. Podobnie jak inne umbralne "Videre", Wysoka Umbra jest podzielona na warstwy. Bliżej Zasłony oddzielającej świat fizyczny od duchowego są to tylko ich przebicia na tle obiektów ze świata fizycznego, ale dalej znajdują się całe krainy (domeny) tematyczne, w których ukazywane są różnorodne aspekty danego pojęcia. Im dalej w Umbrę tym bardziej są one wysublimowane, aż w końcu ich ekstrema stają się niezrozumiałe dla zwykłych śmiertelników. Jeszcze dalej, za Horyzontem, który wyznacza granicę sfery wpływów ludzi, rezydują całkowicie obce memy nieznanych ludziom istot.
Penumbra.
Penumbra astralna jest odbiciem rzeczywistości, ale wyglądającym trochę jak wyrenderowany krajobraz wirtualny - wszystkie przedmioty mają bardziej regularne kształty, cienie są ostrzejsze, twarze trochę bardziej nienaturalne, a powierzchnie mają powtarzalne lub nieco sztuczne tekstury. Poza tym widoczne są aury obiektów, które upstrzone są symbolami, cytatami i zagadkami, odzwierciedlającymi ich aspekt mentalny i intelektualny. Są to poniekąd odnośniki do nawiązań i abstrakcyjnych pojęć występujących w Bliskiej Umbrze.
Bliska Umbra.
Najniższym poziomem Bliskiej Umbry Astralnej jest Wulgata, gdzie różne zwykłe, niewyrafinowane idee (jak wiosenna kolekcja, pożądanie czy walka wręcz) tworzą mikroskopijne domeny, które oddziaływają ze sobą w miarę jak zmieniają się w świecie fizycznym trendy, idee i wiary.
Nad Wulgatę wznoszą się Iglice - obszary wyrafinowanych pojęć (jak Miłość czy Wojna), które im wyżej, tym stają się coraz bardziej abstrakcyjne. Na samym szczycie Iglic znajdują się Epifanie: idee tak abstrakcyjne, że nieosiągalne dla śmiertelnika.
Pomiędzy iglicami unoszą się Dwory, gdzie spotkać można panteony bogów - zarówno antycznych jak i wciąż wyznawanych - oraz mityczne krainy, Raje, Nieba i Piekła. Wydaje się jednak, że wszystkie te Zaświaty to nie miejsca spoczynku dusz a raczej reprezentacja wyobrażeń o nich, zapełniona istotami zbudowanymi z duchowej substancji astralnej.
Domeny.
W Bliskiej Wysokiej Umbrze znajdują się całe domeny tematycznie poświęcone jakiejś idei. Najbardziej znane to: 

</doc>
<doc id="143478" url="https://pl.wikipedia.org/wiki?curid=143478" title="Język prawny">
Język prawny

Język prawny – język, w którym formułowane jest prawo, a więc język przepisów i norm prawnych. Jest zawarty w tekstach prawnych – Konstytucji, ustawach, rozporządzeniach, dekretach (aktach normatywnych).
Język prawny jest odmianą języka naturalnego. Ma taką samą składnię, natomiast może się różnić w zakresie semantyki. Język prawny zawiera bowiem w sobie mocno rozbudowany i ściśle uporządkowany (co do zasady) aparat pojęciowy. Ułatwia on w miarę jednolitą interpretację języka prawnego, której dokonują osoby (organy) analizujące i stosujące prawo.
Język prawny jest językiem pierwszego stopnia (stopnia podstawowego). Natomiast wypowiedzi dotyczące tego języka formułowane są w języku prawniczym, będącym językiem drugiego stopnia (metajęzykiem).
Kategorie języka prawnego.
Wobec istnienia zasadniczych różnic pomiędzy przepisami prawa a normami prawnymi, w ramach języka prawnego rozróżnia się język przepisów prawa, oraz język norm prawnych.

</doc>
<doc id="143483" url="https://pl.wikipedia.org/wiki?curid=143483" title="Desurbanizacja">
Desurbanizacja



</doc>
<doc id="143485" url="https://pl.wikipedia.org/wiki?curid=143485" title="Pastorał">
Pastorał

Pastorał, także w kościołach wschodnich jako żezł (łac. "baculus pastoralis", dosł. „kij pasterski”) to w Kościołach chrześcijańskich atrybut biskupów, opatów i infułatów uprzywilejowanych (we wschodnim chrześcijaństwie: archimandrytów); długa, zdobiona laska o ślimakowato zwiniętym zakończeniu, nazywanym krzywaśnią lub z łaciny – kurwaturą. Pierwotnie był to po prostu krótki, zakrzywiony kij służący do podpierania się.
W Kościele łacińskim krzywaśń zwija się w formie ślimaka do środka; często też wewnątrz ślimaka znajdują się wyobrażenia świętych.
 Poza klasztorem używali jej biskupi, królowie i książęta – jako znaku władzy. Do liturgicznych insygniów biskupa pastorał zalicza się od XI wieku. Od XVI w. biskupi zwyczajowo noszą pastorał krzywaśnią na zewnątrz.
Opaci używają pastorału z krzywaśnią osłoniętą przezroczystym welonem, gdyż nie mają władzy "pro foro externo", to znaczy poza ściśle określoną wspólnotą (na ogół klasztoru bądź zakonu). Pastorały opatów są znacznie skromniej zdobione, a noszą je oni krzywaśnią do wewnątrz.
Pastorał papieski, zwany też „ferula”, jest zakończony krzyżem.
Biskup może używać pastorału tylko na terenie diecezji, do której jest przypisany. Metropolita – na terenie metropolii. W pozostałych przypadkach muszą na to uzyskać zgodę ordynariusza miejscowego. Kardynał może używać pastorału wszędzie, nie pytając nikogo o zgodę (podobnie jak ze spowiadaniem).
W czasie pielgrzymki Jana Pawła II do Polski 1999, kiedy ten był chory, zastępujący go kardynał Angelo Sodano podczas mszy świętej na Błoniach używał papieskiego pastorału.
Symbolika.
W dawniejszych czasach biskupi nie używali pastorału w czasie mszy św. żałobnych, co tłumaczyło się tym, że biskup nie ma władzy nad zmarłymi. Obecnie zasada ta nie wiadomo dlaczego (być może wskutek desuetudo) nie jest przestrzegana.
Pastorał w Kościołach wschodnich.
W Kościołach wschodnich pastorał funkcjonuje w dwóch odmianach:
Nazw „żezł” i „posoch” często jednak używa się zamiennie.
Specyficznym elementem pastorałów biskupów rosyjskich (oraz w cerkwiach będących pod wpływem ruskiej tradycji) jest tak zwany "sułok". Jest to przybranie składające się z dwóch płatów tkaniny nałożonych jeden na drugi i umocowanych pod głowicą. Ma on znaczenie praktyczne związane z chłodnym klimatem; górny płat chronił dłonie biskupa od mroźnego powietrza, dolny – od zimnego metalu pastorału.
W Kościołach przedchalcedońskich pastorały mają różne formy. Pastorały koptyjskie, jakobickie i etiopskie mają formę grecką, ormiańskie – łacińską, a asyryjskie – łacińską lub grecką w zależności od lokalnych zwyczajów.

</doc>
<doc id="143486" url="https://pl.wikipedia.org/wiki?curid=143486" title="Worek Raczański">
Worek Raczański



</doc>
<doc id="143487" url="https://pl.wikipedia.org/wiki?curid=143487" title="Szkoła katolicka">
Szkoła katolicka

Szkoła katolicka – szkoła kierowana przez kompetentną władzę kościelną (np. biskupa) albo kościelną osobę prawną publiczną (diecezję, parafię, zgromadzenie zakonne) lub która została uznana za taką przez władzę kościelną w pisemnym dokumencie. Nauczanie i wychowanie powinny się opierać na zasadach chrześcijańskiej doktryny, a wykładowcy mają się odznaczać zdrową nauką i prawością życia. Jednak powyższe warunki nie są wystarczające żeby używać nazwy "szkoła katolicka" - do tego niezbędna jest także zgoda kompetentnej władzy kościelnej (kan. 803 KPKan). 
Konferencja Episkopatu Polski wydała wytyczne dotyczące szkół katolickich, zgodnie z którymi wszystkie szkoły katolickie w Polsce są zrzeszone w Radzie Szkół Katolickich.

</doc>
<doc id="143489" url="https://pl.wikipedia.org/wiki?curid=143489" title="Pałac Mielżyńskich w Poznaniu">
Pałac Mielżyńskich w Poznaniu

Pałac Mielżyńskich w Poznaniu – klasycystyczny budynek, pierwszy realizujący w pełni założenia tego stylu w Poznaniu. Zajmuje posesję numer 91 przy Starym Rynku. W skromnej fasadzie uwagę zwracają proste pilastry, wysunięty gzyms i wysoka attyka zwieńczona herbem, który jest podtrzymywany przez dwa lwy.
Pałac powstał w latach 1795–1798 w wyniku przebudowy zakupionej w 1772 przez Maksymiliana Mielżyńskiego kamienicy, jednak już w 1800 budynek ponownie przebudowano na kamienicę lokatorską. W 1806 swoją kwaterę umieścili tu Jan Henryk Dąbrowski i Józef Wybicki. Pałac został całkowicie zniszczony podczas walk w 1945. Odbudowano go w stylu klasycystycznym w latach 1954–1957 i przekazano wojewódzkiemu zarządowi PTTK, który miał w nim swoją siedzibę. Od tego czasu w pałacu znajdował się również Dom Turysty. W styczniu 2011 r. właścicielem obiektu stała się formalnie spółka "Pałac Mielżyńskich", która odkupiła go od spadkobierców rodziny Mielżyńskich w roku 2006 i od tego czasu dochodziła swych praw w sądzie.

</doc>
<doc id="143495" url="https://pl.wikipedia.org/wiki?curid=143495" title="Manethon">
Manethon

Manethon (Maneton) (III wiek p.n.e.) – zhellenizowany kapłan egipski, znający oprócz greki egipskie tradycje i potrafiący czytać hieroglify. Wykształcenie zdobył prawdopodobnie w Heliopolis lub w Mendes, mieszkał zaś w położonym w delcie Nilu Sebennytos.
Prawdopodobnie na polecenie Ptolemeusza I rozpoczął spisywanie historii Egiptu, zatytułowanej "Aegyptiaca" ("Kroniki egipskie"). Z tego dzieła do naszych czasów dotrwały jedynie fragmenty w odpisach późniejszych historyków lub kompilatorów. Najwięcej takich fragmentów zachowało się w pismach pozostawionych przez Józefa Flawiusza. Do dziś zachowała się spisana przez niego po grecku lista wszystkich faraonów i dynastii egipskich (zwane Retra), często są to jednak imiona znacznie zniekształcone. Mimo tych wszystkich braków jego prace stanowią jeden z filarów współczesnej wiedzy o chronologii władców egipskich.

</doc>
<doc id="143496" url="https://pl.wikipedia.org/wiki?curid=143496" title="Maneton">
Maneton



</doc>
<doc id="143500" url="https://pl.wikipedia.org/wiki?curid=143500" title="Farba akrylowa">
Farba akrylowa

Farba akrylowa – farby, których spoiwem są żywice poliakrylowe, w których są zawieszone cząstki pigmentu. Stosowane są w poligrafii, budownictwie, malarstwie.
W budownictwie wyróżnia się trzy rodzaje takich farb:
Oprócz farb emulsyjnych i emalii wodorozcieńczalnych, w budownictwie stosuje się także inne rodzaje farb akrylowych, oparte na organicznych rozpuszczalnikach, przeznaczone do powierzchni ocynkowanych, izolujące plamy i inne.
Farby te pojawiły się na rynku w latach pięćdziesiątych XX wieku, najpierw w Stanach Zjednoczonych i Meksyku, a potem w Europie. Pierwotnie zaprojektowano je do malowania zewnętrznych ścian budynków nadmorskich, narażonych na stałą wysoką wilgotność powietrza i zasolenie. Ich zalety i możliwość łatwego modyfikowania ich własności do różnych celów spowodowały, że rozpowszechniły się także jako farba do wnętrz, artystyczna i poligraficzna.
W zastosowaniach artystycznych mogą być kładzione grubo jak farby olejne lub cienko przezroczystymi warstwami (laserunkowo). Nie posiadają tak dużej gamy kolorystycznej jak farby olejne czy temperowe. Farby dla artystów mogą zawierać oprócz pigmentu również gumę arabską i inne substancje zmieniające lepkość i szybkość wysychania tych farb. Mogą być zastosowane do malowania na niemal każdej powierzchni, w tym nawet na szkle.
Są popularne również wśród modelarzy, głównie plastikowych – bazując na alkoholach i wodzie, nie rozpuszczają tworzywa, świetnie się nadają do nakładania cienkimi warstwami (aerografem) i szybko schną. Ponadto jasne kolory lepiej kryją ciemne tło, można je stosować również na już naniesionych powłokach emalii olejnych.
Farby stosowane w poligrafii mają zwykle mniejszą lepkość od farb do ręcznego malowania. Aby przyśpieszyć proces drukowania, są one zwykle utrwalane poprzez dogrzewanie w temperaturze 150 °C.

</doc>
<doc id="143501" url="https://pl.wikipedia.org/wiki?curid=143501" title="Papieżyca Joanna">
Papieżyca Joanna

Papieżyca Joanna (; znana także jako "Jutta", "Mulier Jutte", "Gilberta", "Agnes" lub "Glancia", według przekazów ur. około 818 w Moguncji, zm. w 858 w Rzymie) – postać legendarna, rzekomo została papieżem w 855 pod imieniem Jan VIII.
Legenda.
Według jednej z wersji legendy mieszkająca w Moguncji Angielka wraz ze swym ukochanym wybrała się w podróż do Aten. Tam, ciągle pozostając w męskim przebraniu, zataiła swoją płeć, co pozwoliło jej zdobyć rozległe wykształcenie. Gdy wróciła do Rzymu pod imieniem Jan Anglicus, została kardynałem, a następnie głową Kościoła katolickiego jako Jan VIII. W legendach okres jej pontyfikatu umiejscowiony jest pomiędzy Leonem IV a Benedyktem III (według innej wersji miała zostać papieżem po śmierci Wiktora III).
Papieżyca Joanna miała rzekomo sprawować urząd papieski przez dwa lata, pięć miesięcy i cztery dni. Jest to sprzeczne z "Liber Pontificalis", dokumentem wymieniającym pontyfikaty poszczególnych papieży, ponieważ według niego Leon IV zmarł w 855 roku, a we wrześniu tegoż roku papieżem był już Benedykt III. Trzeba jednak mieć na uwadze, że dokument ten nie jest uznawany przez historiografów za wiarygodne źródło informacji; wielu papieży, których istnienia bezsprzecznie dowodzą inne źródła, nie znalazło się na jego stronach. Jej śmierć nastąpiła ponoć podczas porodu, gdy urodziła dziecko w trakcie procesji, wsiadając na konia. Według przekazu Jana z Mailly, Joanna była potem ciągnięta po mieście i na koniec została ukamienowana. Marcin z Opawy wspomniał, że narodziny dziecka miały mieć miejsce między rzymskim Koloseum a kościołem św. Klemensa, a śmierć nastąpiła z przyczyn związanych z porodem; w tych okolicach ma się też znajdować grób papieżycy.
Legendę o papieżycy wykorzystywano często w środowiskach nieprzychylnych papiestwu, jako świadectwo zepsucia i niewiarygodności urzędu papieskiego oraz głupoty dostojników kościelnych, którzy dali się oszukać kobiecie, czyli według poglądów tamtych czasów, istocie głupszej od mężczyzny. Opowieść ta była chętnie tłumaczona i wydawana w różnych wersjach, zwłaszcza w okresie reformacji – również w języku polskim ukazało się opowiadanie pt.: "Historia o papieżu Janie, tego imienia osmym, który był Gilberta, biała głowa z Anglijej i o inszych wielu papieżoch, którzy przed nią i po niej byli. Prawdziwie napisana, a z łacińskiego na polskie pilnie wyłożona. Roku 1560." Wznowienie tego utworu ukazało się w 1994 w Wydawnictwie Uniwersytetu Wrocławskiego.
O papieżycy wspominał Marcin z Opawy (za „Polityką”):
Średniowieczna legenda o kobiecie-papieżu stała się także kanwą powieści greckiego pisarza Emmanuela Roidisa, pt. "Papież Joanna". Książka, która ukazała się w 1866 r., za swą wyraźnie antyklerykalną wymowę została wyklęta przez grecki Synod Święty, ale jednocześnie zdobyła dużą popularność wśród czytelników ze względu na satyryczne ujęcie tematu i cięty język. Powieść przetłumaczyli na język polski Z.K. Usarek i L. Mavraidis, jej pierwsze wydanie ukazało się w Warszawie w 1961 (wydania następne: 1974, 1986).
W 1647 i 1657 roku w Amsterdamie została opublikowana rozprawa naukowa francuskiego protestanta, Davida Blondela, w której udowadniał on fałszywość legendy o Joannie.
Legenda o papieżycy uznana została przez papieża Klemensa VIII, a w konsekwencji w XVII wieku przez cały Kościół katolicki, za nieprawdziwą.
Polemika w sprawie istnienia papieżycy.
Istnieją przesłanki mające potwierdzać istnienie papieżycy Joanny. W 1276 r. papież Jan XX, w następstwie przeprowadzonych dokładnych badań archiwów papieskich, zmienił imię na Jan XXI, co niekiedy przypisuje się pominięciu rzekomej papieżycy. Jednakże zmiana ta wiązała się z legendą o innym rzekomym papieżu o imieniu Jan, który miał być legalnie wybrany jako następca Jana XIV i być poprzednikiem Jana XV, a więc w czasie, kiedy Stolicą Piotrową na okres jednego roku bezprawnie zawładnął antypapież Bonifacy VII. Wątpliwości Jana XXI dotyczyły więc okresu o ponad wiek późniejszego.
Kolejną przesłanką ma być fakt, iż papieskie procesje unikały Via Sacra (przez którą wiedzie najkrótsza droga do bazyliki św. Piotra z rezydencji papieskiej), ulicy, na której Joanna miała urodzić swoje dziecko. Jednakże obyczaj ten wprowadzono dopiero w XIII wieku, czyli czterysta lat po czasach, w których miała żyć papieżyca. Niewykluczone natomiast, że podjęto tę decyzję właśnie z uwagi na rozpowszechnioną wśród ludu wiarę w legendę o Joannie.
Do XVI wieku każdy nowo wybrany papież musiał też rzekomo przechodzić badanie płci, siadając na "sella stercoraria" (dosł. „gnojne krzesło”), które w siedzeniu miało otwór i prawdopodobnie służyło wcześniej jako toaleta. Przeprowadzający badanie ogłaszał: "Mas nobis nominus est" – Nasz kandydat jest mężczyzną. Wspominał o tym m.in. żyjący w XV wieku Adam z Usk. Jedno z takich krzeseł znajduje się w Muzeach Watykańskich, drugie zaś w Luwrze. Jednakże krzesło z otworem było używane już wiele wieków przed okresem, w którym miała istnieć papieżyca. Najprawdopodobniej pierwsze tego typu krzesła były własnością cesarzy rzymskich. Jacopo d'Angelo de Scarparia, humanista włoski, w swojej relacji z intronizacji Grzegorza XII wspomniał o tym, iż papież zasiadł na krześle z otworem. Jednak opowieści o tym, że służy ono weryfikacji płci, nazwał „szaloną bajką”, opowiadaną przez plebs.
Dowodem potwierdzającym twierdzenie, że nie było żadnego papieża między Leonem IV a Benedyktem III, są monety, na których przedstawiono Benedykta III z cesarzem Lotarem I, zmarłym 29 września 855. Benedykt III musiał więc być wybrany na papieża przed tą datą. Ponadto z zachowanej korespondencji pomiędzy arcybiskupem Reims a papieżem Mikołajem I wynika, że ówczesny arcybiskup wysłał posłańca z listem do Leona IV, ponieważ jednak w międzyczasie papież zmarł, posłaniec wręczył list wybranemu wówczas Benedyktowi III. Warto podkreślić, że ówcześni wrogowie papiestwa, jak np. Focjusz I Wielki, który pozostawił po sobie bogatą spuściznę literacką, nie wspominają ani słowem o rzekomym Janie VIII, panującym w tamtym okresie. Wydaje się, że skandal tego rodzaju nie uszedłby ich uwadze.
Najwcześniejsze źródła pisane odnoszące się do historii papieżycy pochodzą dopiero z połowy XII wieku, co zwolennicy tezy o prawdziwości legendy tłumaczą tym, iż wiek IX w ogóle nie pozostawił po sobie wielu świadectw pisanych. Upowszechnienie legendy może być także skutkiem rządów Marozji i Teodory Młodszej nad Stolicą Piotrową w X wieku.

</doc>
<doc id="143504" url="https://pl.wikipedia.org/wiki?curid=143504" title="Protokoły kryptograficzne współdzielenia tajemnicy">
Protokoły kryptograficzne współdzielenia tajemnicy



</doc>
<doc id="143507" url="https://pl.wikipedia.org/wiki?curid=143507" title="Dygitacja">
Dygitacja

Dygitacja (od łac. "digitus" – palec) – w geologii – określenie fałdu w płaszczowinie skalnej odgałęziającego się od głównej masy płaszczowiny.
Terminem dygitacja, palczastość określa się również wypychanie jednej cieczy przez drugą w ruchu nieregularnym, w formie palców lub języków.

</doc>
<doc id="143509" url="https://pl.wikipedia.org/wiki?curid=143509" title="Aulakogen">
Aulakogen

Aulakogen – wielki, zwykle nieczynny geologicznie rów tektoniczny na platformie kratonu. Aulakogeny można traktować jako nieaktywną, kopalną formę ryftu.
Tło tektoniczne.
Skorupa ziemska jest rozciągana w wielu miejscach kuli ziemskiej. Gdy rozciąganie następuje na dnie oceanicznym, w miejscu osłabienia formuje się grzbiet śródoceaniczny i powstaje strefa ryftu; gdy natomiast siły rozciągające wystąpią pod kontynentem, następuje proces ryftowania. O ile więc rozciąganie relatywnie cienkiej skorupy oceanicznej szybko powoduje pojawienie się na powierzchni magmy, gruba skorupa kontynentalna może być rozciągana przez miliony lat, zanim dojdzie do spektakularnych epizodów wulkanicznych. Występuje zamiast tego długotrwała, relatywnie mało intensywna aktywność sejsmiczna i wulkaniczna. Rozciąganie skorupy powoduje obniżanie się terenu, który formuje szerokie zapadlisko ograniczone z obu stron siecią uskoków normalnych. Gdy takie zapadlisko jest obecnie aktywne tektonicznie, określamy je jako ryft; gdy zaś obserwujemy formę nieczynną od wielu milionów lat, zniekształconą przez późniejsze wydarzenia geologiczne lub przysypaną znaczną ilością osadów: używamy pojęcia aulakogen lub paleoryft (kopalny ryft). Dadlez i Jaroszewski definiują aulakogeny po prostu jako "kopalne ryfty o zakończonym (albo lepiej zatrzymanym) rozwoju".
Powstawanie i odmiany aulakogenów.
Powstawanie aulakogenów – jak i wszelkich innych form związanych z siłami rozciągającymi – następuje najczęściej w miejscach, gdzie skorupa jest najcieńsza i tym samym najbardziej podatna na deformacje. Z tego względu aulakogeny postępują zazwyczaj z brzegów kratonu (czyli "jądra" kontynentalnego), w miarę rozwoju sięgając coraz dalej w jego głąb. Gdy rozwijające się w ten sposób zapadlisko zostanie unieczynnione – np. ustaną pochodzące z głębi Ziemi siły rozciągające – brzeg kratonu zostanie tylko "nadgryziony", a powstała w ten sposób forma nosi nazwę aulakogenu ślepego. Gdy proces rozciągania będzie trwał nadal, a zwłaszcza, gdy dwa wcinające się z przeciwnych stron aulakogeny spotkają się w środku kratonu, powstaje aulakogen przecinający.
Cechy strukturalne.
Aulakogen jest bardzo głęboko zakorzeniony w głąb kuli ziemskiej. Osady w centralnej części aulakogenu dnieprowsko-donieckiego mają miąższość ok. 18 km. Aulakogen stanowi formę nieczynną geologicznie: w przeciwieństwie więc do ryftów, nie występuje obecnie w jego obrębie aktywność sejsmiczna czy wulkaniczna. Nie zaznacza się też podwyższony gradient termiczny, czyli nadspodziewanie szybki wzrost temperatury z głębokością, spowodowany ścienieniem skorupy i podsuwaniem się gorącej astenosfery.
Podstawową cechą strukturalną aulakogenu jest oczywiście obniżenie terenu: bezpośredni skutek rozciągania skorupy ziemskiej. Z tego względu rozwijają się często wzdłuż zapadliska systemy rzeczne, co wpływa na charakter osadów znajdowanych w aulakogenach: są to więc skały grubookruchowe, przechodzące w osady rzeczne (zlepieńce, fanglomeraty), a następnie drobnookruchowe osady morskie, jako że brzeg kratonu często oznacza granicę lądu i morza. Ponieważ zaś aulakogen jest formą starą w geologicznej skali czasu, osady te mogą ulec wtórnej deformacji, sfałdowaniu, procesom metamorficznym itp.

</doc>
<doc id="143510" url="https://pl.wikipedia.org/wiki?curid=143510" title="Czapka tektoniczna">
Czapka tektoniczna

Czapka tektoniczna – odizolowana część nasuniętej płaszczowiny lub też fałdu. Odizolowanie następuje wskutek procesów erozyjnych i zrównywania powierzchni ziemi, tzw. denudacja. 

</doc>
<doc id="143511" url="https://pl.wikipedia.org/wiki?curid=143511" title="Półhak">
Półhak

Półhak – pierwotnie pomniejszona wersja hakownicy (niekiedy jej obrzyn), wyposażona w zamek lontowy lub kołowy. Później: określenie wczesnej formy pistoletu przeznaczonego dla jazdy.
Półhak (jako wczesny pistolet) był obok petrynału jednym z pierwszych typów broni palnej stworzonej na potrzeby jazdy. Jego główną zaletą był niewielki ciężar i poręczność. Służył do prowadzenia ognia z małej odległości. Posiadał zamek lontowy lub kołowy, przy czym ten ostatni cieszył się zdecydowanie większą popularnością. Z uwagi na fakt, że półhaki użytkowała niemal wyłącznie kawaleria a zamek lontowy choć prostszy, tańszy i bardziej niezawodny, był trudny w obsłudze w trakcie jazdy, a nawet – z uwagi na użycie otwartego ognia – mógł być niebezpieczny dla jeźdźca i powodować niekontrolowane odpalenie ładunku prochowego. 
Zdecydowana większość półhaków była wytwarzana przez rusznikarzy niderlandzkich i niemieckich. Broń ta była szczególnie rozpowszechniona pod koniec XVI i w pierwszej połowie XVII wieku w północnej i środkowej Europie. Półhaki zostały wyparte przez lżejsze pistolety kołowe i skałkowe oraz mające większy zasięg bandolety. Występowały w dwóch podstawowych odmianach – z rękojeścią pistoletową (zwykle w typie włoskim, o małym odchyleniu od osi lufy) lub kolbą bliższą w formie późniejszym arkebuzom (jej długość dochodziła wówczas nawet do trzech stóp).

</doc>
<doc id="143513" url="https://pl.wikipedia.org/wiki?curid=143513" title="Główny Szlak Beskidzki">
Główny Szlak Beskidzki

Główny Szlak Beskidzki imienia Kazimierza Sosnowskiego (GSB) – szlak turystyczny znakowany kolorem czerwonym biegnący od Ustronia w Beskidzie Śląskim do Wołosatego w Bieszczadach.
Najdłuższy szlak w polskich górach, liczy około 496 km i przebiega przez Beskid Śląski, Beskid Żywiecki, Gorce, Beskid Sądecki, Beskid Niski oraz Bieszczady. Biegnąc najwyższymi partiami polskich Beskidów, umożliwia dotarcie m.in. na Stożek, Baranią Górę, Babią Górę, Policę, Turbacz, Lubań, Przehybę, Radziejową, Jaworzynę Krynicką, Rotundę, Cergową, Chryszczatą, Smerek i Halicz, a także do miejscowości takich jak Ustroń, Węgierska Górka, Jordanów, Rabka-Zdrój, Krościenko nad Dunajcem, Rytro, Krynica-Zdrój, Iwonicz-Zdrój, Rymanów-Zdrój, Komańcza, Cisna, Ustrzyki Górne i in.
Historia Głównego Szlaku Beskidzkiego sięga okresu międzywojennego. Przebieg części zachodniej (Ustroń – Krynica) został zaprojektowany przez Kazimierza Sosnowskiego i ukończony w 1929 roku. Wschodnia część, według projektu Mieczysława Orłowicza, została ukończona w 1935 i prowadziła z Sianek aż do Czarnohory, która znajdowała się wówczas w granicach Polski. Po połączeniu obu fragmentów w roku 1935 szlak nazwano Głównym Szlakiem Karpackim, a jego patronem został Józef Piłsudski.

</doc>
<doc id="143515" url="https://pl.wikipedia.org/wiki?curid=143515" title="Prawo przesunięć">
Prawo przesunięć

Prawo przesunięć, inaczej prawo lub reguła Soddy’ego i Fajansa, określa w jaki sposób określony typ przemiany pierwiastka promieniotwórczego wpływa na rodzaj wytworzonego nuklidu:

</doc>
<doc id="143519" url="https://pl.wikipedia.org/wiki?curid=143519" title="Prawo natury">
Prawo natury

Prawo natury, prawo naturalne (łac. "ius naturale") – postulowany, odmienny od prawa pozytywnego porządek prawny. Różne doktryny naturalnoprawne (rzadziej: jusnaturalne) prowadziły spory co do źródeł prawa natury, jego istoty, treści i stosunku do prawa stanowionego. Spór naturalizmu prawniczego z pozytywizmem prawniczym (nieuznającym istnienia prawa naturalnego) był jednym z ważniejszych tematów filozofii prawa.
Tak rozumiane prawo natury należy odróżnić od prawidłowości zachodzących w przyrodzie i opisywanych przez nauki przyrodnicze (prawo przyrody). 
Terminów "prawo natury" i "prawo naturalne" używa się w języku polskim najczęściej zamiennie, przy czym "prawo natury" jest germanizmem (z niem. "Naturrecht"), a "prawo naturalne" latynizmem (z łac. "ius naturale").
Różnorodność koncepcji naturalnoprawnych.
Źródłem prawa natury ma być sama natura, dla jednych rozumiana jako wola Boga, a dla innych nakaz rozumu lub wrodzonego poczucia sprawiedliwości (psychologiczna koncepcja prawa natury). Wieloznaczność terminu "natura" jest jednym z głównych źródeł różnorodności koncepcji naturalnoprawnych.
Po rewolucji darwinowskiej prawo to straciło dla zwolenników naturalizmu swój kategoryczny wyraz moralny i oznaczać może coś zupełnie odwrotnego: wyraz podporządkowania się nieskrępowanym prawom rządzącym biologiczną naturą życia – biologiczne prawo natury zdominowane przez instynkty. Do tak specyficznie pojmowanego prawa natury odwoływały się nazistowskie Niemcy.
Treść prawa natury.
Zwolennicy prawa naturalnego uznają je za wspólne wszystkim kulturom. Ma ono łączyć wszystkich ludzi oraz – pomimo wielu różnic kulturowych – zakładać pewne wspólne zasady postępowania. Według jego zwolenników jest trwałe i nie zmienia się pośród zmian historycznych, zmieniających się poglądów i obyczajów. Prawa tego nie można człowiekowi odebrać, bo oparte zostało na jego naturze. Broni ono ludzkiej godności, określa fundamentalne prawa i obowiązki człowieka. Jako podstawowe prawa wymienia się: prawo do samoposiadania, prawo własności, prawo do utrzymania życia, prawo do owoców pracy.
Prawo natury reprezentuje wartości samoistne, autonomiczne, uniwersalne i ponadczasowe, które są przeciwstawiane prawu pozytywnemu (łac. "ius positivum") – stanowionemu w danym czasie przez określonych ludzi, zmiennemu na przestrzeni dziejów (pozytywizm prawniczy). Prawo natury ma uzasadniać (bronić) nienaruszalne prawa człowieka i jako takie jest uważane za nadrzędne wobec prawa stanowionego, wobec czego zwolennik prawa natury jest zwolniony z przestrzegania prawa stanowionego, gdy jest ono z nim w sprzeczności. W szczególności koncepcje prawa natury poszukują odpowiedzi na pytania: jakie powinno być prawo stanowione, co to znaczy sprawiedliwość oraz czy i kiedy można odmówić posłuszeństwa prawu stanowionemu.
Poglądy na temat prawa natury.
Starożytność.
W starożytności koncepcje naturalnoprawne związane były z przeciwstawieniem porządku przyrodniczego i porządku ustanowionego przez człowieka. Prawo natury jest niezmienne, wspólne wszystkim ludziom i można je poznać dzięki refleksji filozoficznej.
Sofiści.
Problem istnienia prawa natury i jego stosunku do prawa stanowionego pojawia się u sofistów z tzw. "nurtu naturalistycznego", czyli u Hippiasza i Antyfonta. W ich filozofii istotną rolę odgrywało przeciwstawienie natury ("φύσις", "physis") i prawa ("νόμος", "nomos").
Dla Hippiasza (VI w. p.n.e.) naturą było to, co ludzi łączy i zgodnie z nią ludzie byli sobie równi. Prawo natury to prawo oparte na tej pierwotnej, wspólnej dla wszystkich ludzi naturze. Prawo ludzkie natomiast przeciwstawia się tej równości, dzieląc ludzi i pozbawiając ich tego, co odróżnia ich od siebie. Sprzeciwiając się naturze, prawo ludzkie staje się „tyranem ludzi”. Prawo natury jest wieczne i niezmienne. Prawo ludzkie natomiast jest przygodne i odmawia się mu wartości. Tezy te miały istotne konsekwencje dla starożytnej filozofii politycznej. Prawo ludzkie stało się prawem opartym wyłącznie na społecznej konwencji, którą można zmieniać i dowolnie kształtować. Tym samym doprowadzono do desakralizacji praw ludzkich. Jedność natury ludzkiej stała się także podstawą kosmopolityzmu, dzięki niej bowiem wszyscy ludzie są sobie braćmi, niezależnie od tego do jakiego "polis" należą, czy jakim językiem mówią.
Przeciwstawienie prawa i natury zostaje zradykalizowane w filozofii Antyfonta (V w. p.n.e.). Podobnie jak u Hippiasza, wszyscy ludzie są dla Antyfonta równi wobec prawa natury. Wszelkie podziały i wyróżnienia uznane zostały za nieuzasadnione. Prawo natury jest wszystkim znane i wszystkich zobowiązuje, a podstawowym jego nakazem jest zachowanie życia oraz dążenie do tego, co przyjemne i co przynosi mu korzyści. Natura jest prawdą, natomiast prawa ludzkie są jedynie mniemaniem. Dlatego też należy łamać prawo pozytywne, gdy stoi ono w sprzeczności z prawem natury i jeśli nie spotka się to z karą. Prawo tworzone przez człowieka opiera się więc wyłącznie na sile i dlatego roztropność nakazuje, aby go przestrzegać. Postępowanie zgodne z prawem ludzkim jest postępowaniem sprawiedliwym. Człowiek łamiący nakazy prawa natury nie jest niesprawiedliwy, lecz popełnia zło. Pojęcia dobra i zła mogą być odnoszone jedynie do prawdziwej rzeczywistości, a nie do mniemania jakim jest prawo ludzkie.
Doktryny naturalnoprawne Hippiasza i Antyfonta zostały przejęte i rozwinięte przez sofistów polityków, między innymi Krycjasza, Trazymacha i Kaliklesa. Ich celem nie była czysta refleksja filozoficzna, lecz przede wszystkim zwycięstwo w politycznych dysputach. Doprowadzili do radykalnych konsekwencji tezy o konwencjonalnym charakterze porządku społecznego. Sensualna przyjemność stała się jedyną autentyczną wartością. Siła i skuteczność stały się głównym celem polityki. Dla Hippiasza i Antyfonta wspólna sensualna natura ludzka była podstawą egalitaryzmu. Sofiści politycy natomiast widzieli w niej źródło nierówności. Ludzie różnią się bowiem pod względem siły. Z tego powodu prawo natury oznacza więc panowanie silniejszych nad słabszymi.
Dla Krycjasza (V w. p.n.e.) wymyślono zarówno prawo, jak i bogów, aby zapanować nad przemocą, panującą pierwotnie między ludźmi. Prawo powstrzymywało ludzi jedynie od jawnego stosowania przemocy, dlatego potrzebni byli wszystkowiedzący bogowie, karzący i osądzający ludzi. To strach przed bogami i siła stojąca za prawem są więc podstawą społeczeństwa. Są to jednak mniemania, przeznaczone dla ludzi słabych, a które filozof powinien odrzucić. Jedynym prawem, którego człowiek powinien przestrzegać, jest prawo natury, oparte na jego instynktach i potrzebach.
Jeszcze wyraźniejsza gloryfikacja siły pojawia się w platońskiej postaci Kaliklesa. Prawo natury to w jego filozofii prawo silnych, przeciwstawiane prawu stanowionemu, będącemu prawem słabych. Jest rzeczą sprawiedliwą, by silniejsi mieli więcej niż słabsi, i aby to oni rządzili w "polis". Prawa ludzkie są prawami wymyślonymi przez słabych, aby poskromić mocnych. Równość jest jednak przeciwna naturze. Jednostki silne powinny zrzucić to jarzmo i zapanować nad słabymi.
Arystoteles.
Filozofia Arystotelesa jest teleologiczna, a natura i człowiek rozpatrywane są w kontekście ich celów naturalnych. Naturalnym celem człowieka jest szczęście (ευδαιμονια), osiągane dzięki rozumowi. Szczęście takie utożsamiane jest z cnotą (ἀρετή), a wskazania służące jego osiągnięciu są prawem natury. Arystotelesowska koncepcja prawa natury ma więc charakter ściśle etyczny. Ponieważ prawo naturalne służyć ma eudajmonii, konsekwencją jego naruszenia jest pozbawienie się szczęścia.
Szczegółowe treści prawa natury wynikają z ludzkiej zdolności oceniania, przede wszystkim rozróżniania sprawiedliwości od niesprawiedliwości i dobra od zła. Treścią prawa natury są te oceny, które są wspólne różnym ludziom. Z tego poglądu wynika arystotelesowskie poparcie dla niewolnictwa, jako instytucji zgodnej z prawem naturalnym. Zgodne z naturą jest, aby jednostki obdarzone większym rozumem i mniejszą siłą fizyczną władały nad jednostkami o większej sile i mniejszym rozumie. Do tej pierwszej grupy Arystoteles zalicza Greków, a do drugiej barbarzyńców.
Ponieważ człowiek jest z natury istotą społeczną, także państwo i stanowione przez nie prawo znajdują oparcie w naturze ludzkiej (mają służyć realizacji szczęścia). Prawo stanowione opiera się na prawie naturalnym (a także na prawie zwyczajowym), jednak w istotny sposób różni się od niego. Jest prawem spisanym i trzeba się go uczyć, a więc nie jest dane w bezpośredni sposób wszystkim istotom rozumnym. Prawo stanowione nie jest też prawem powszechnym, lecz obowiązuje jedynie obywateli konkretnego "polis", w konkretnym czasie. Oba rodzaje prawa są jednak niezbędne dla realizacji naturalnych celów jednostki. 
Przestrzeganie prawa naturalnego prowadzi do naturalnej sprawiedliwości, która wraz ze sprawiedliwością stanowioną składa się na sprawiedliwość polityczną. Ponieważ interesy jednostki i społeczeństwa w sposób konieczny są zbieżne, stąd zbieżne jest też prawo naturalne z prawem społeczności politycznych.
Stoicy.
Z jednolitości wszechnatury wywodzą stoicy jednolitość prawa natury ("lex aeterna"). Określane różnie, jako pneuma (πνευμα), fatum (ειμαρμενη), logos (λογος), rozum i bóg, łączyło aspekt rozumny wszechnatury, wskazujący na harmonię działania prawa, z aspektem ontologicznym, wskazującym na nierozerwalny jego związek z naturą. Działanie praw jest konieczne, podkreślano to używając pojęcia fatum, jest również rozumne. Działają one także jako pronoia (προμοια), opatrzność boga, lub bogów. Prawa naturalne ("lex naturalis") będące formą praw natury w człowieku, również cechują się fatalizmem, rozumnością i charakterem opatrznościowym.
Fatalistyczne działanie praw natury nie przeczyło w koncepcji stoików wolności człowieka. Prawa natury działają niezależnie od woli człowieka, realizują się przez jego rozum i wolę. Można wprawdzie działać przeciw nim, lecz w ostatecznym rozrachunku trzeba się im będzie poddać.
Z opatrznościowego charakteru praw natury wynika to, iż prawa naturalne, będące przejawem natury człowieka, łączą człowieka z bogiem. Pojawiła się także koncepcja stanu natury, np. u Seneki, jako stanu doskonalszego, pozbawionego praw stanowionych, w którym rządziło w pełni prawo naturalne. Ostatecznie można powiedzieć, że stoicy opowiadali się za zgodnością prawa stanowionego ("lex humana") z naturalnym. Postulowali opieranie prawa pozytywnego na normach prawa naturalnego.
W kwestii obowiązywania prawa stanowionego, sprzecznego z prawem naturalnym, wytworzyły się dwa stanowiska.
Chryzyp (ok. 280-205 p.n.e.) i Epiktet (50-130 n.e.) twierdzili, że prawo stanowione, nawet sprzeczne z naturalnym, posiada moc obowiązującą. Zdaniem Chryzypa prawo stanowione stworzono dla głupców nie umiejących posługiwać się rozumem. Istnienie głupców uzasadnia moc obowiązującą tego prawa. Epiktet uznawał, iż mędrzec winien poddać się mocy prawa ludzkiego ze względu na potęgę stojącego za nim państwa.
Inną postawę przyjęli Cyceron (106-43 p.n.e.) i Seneka Młodszy (ok. 4 p.n.e. - 65 r.n.e.), odbierając normie sprzecznej z prawem naturalnym nie tylko obowiązywanie, ale i w ogóle miano prawa.
Prawo naturalne, forma prawa natury w filozofii stoickiej, posiada treść dyktowaną przez naturę człowieka, będącą jego źródłem. Z postulatu życia zgodnego z naturą wyprowadzano naturalnoprawny obowiązek człowieka do postępowania zgodnego z rozumem. Człowiek rozumny, z racji swej rozumnej duszy (współzgodnej z logosem wszechrzeczywistości) przeznaczony do życia społecznego, bez problemu odkryje treść prawa dyktowaną mu przez jego własną naturę. Doniosłe znaczenie miało połączenie subiektywnego i obiektywnego charakteru praw naturalnych, wyrażone w przekonaniu, że każdy rozumny człowiek dotrzeć może samodzielnie do norm naturalnego prawa, które jest jednocześnie przejawem powszechnego konsensusu.
Wczesne chrześcijaństwo.
Paweł z Tarsu.
Paweł z Tarsu napisał: "Bo gdy poganie, którzy Prawa nie mają, idąc za naturą, czynią to co Prawo nakazuje, chociaż Prawa nie mają, sami dla siebie są Prawem. Wskazują oni, że treść Prawa wypisana jest w ich sercach, gdy jednocześnie ich sumienie staje jako świadek, a mianowicie ich myśli na przemian ich oskarżające lub uniewinniające". W wypowiedzi tej odnajdujemy zalążek chrześcijańskiej wizji prawa natury. Odnajdujemy w niej dualizm źródeł poznawania prawa natury. Prawo natury wyprowadzić można w pierwszej kolejności ze Słowa Bożego, w drugiej: z poznania samego siebie, tzn. z sumienia.
Dostrzec należy recepcję przejętej z myśli hellenistycznej tzw. złotej reguły etycznej, uznawanej niekiedy za podstawową zasadę prawa natury, a sprowadzającej się do nakazu, by człowiek postępował wobec innych tak, jak życzy sobie, by postępowano wobec niego. Odnajdziemy ją w Biblii. Św. Paweł wzywa: "miłuj bliźniego swego, jak siebie samego".
Orygenes.
"Zatem ogólnie rzecz biorąc," pisze Orygenes "istnieją dwa rodzaje praw: prawo natury, którego twórcą jest Bóg, i spisane prawo państwowe". W prawie naturalnym autor ten upatruje wzór, z którym winno być porównywane prawo pozytywne. Na pytanie o treść prawa płynącego od Boga wskazuje Pismo Święte, przede wszystkim Nowy Testament, bo dopiero przezeń docierać należy do nauki Starego Testamentu. Odpowiadając na zarzuty Celsusa napisał: "Celsus chce, byśmy składali demonom ofiary przepisane prawem: o jakim jednak prawie myśli? Jeśli chodzi o prawa państwowe, to niech dowiedzie, że są one zgodne z prawem Bożym; nie potrafi tego dokonać, ponieważ prawa różnych państw nie są zgodne nawet między sobą (...)".
Św. Augustyn.
Idealizm św. Augustyna (353-430) uznany jest za spadek po Platonie. Augustyn czyni idee przejawem myśli Boga, stają się zatem z tej racji wieczne i niezmienne. W swoich rozważaniach nad prawem stara się on uwzględnić zarówno elementy racjonalne, jak i woluntarne. Odwieczny porządek rzeczy wyrażany przez prawo boże, musi być urzeczywistniany w ludzkim postępowaniu, aby mogło być ono uznane za moralne. Do urzeczywistniania tego porządku powołana jest ludzka wola, przed którą stoją dwie możliwości: dobro i zło. Podporządkowane państwu Bożemu ("civitas Dei") państwo diabła ("civitas diaboli") zachowane jest, by służyło sprawdzaniu ludzkich skłonności.
Ludzi odnajdujemy w państwie ziemskim ("civitas terrena"), w którym przeplatają się elementy państwa diabła i państwa bożego. Utożsamienie prawa z porządkiem prowadzi do przekonania, że racjonalne działania ludzkie wtedy są moralne, gdy oparte są na obserwacji porządku wszechrzeczy. Podążając za stoikami św. Augustyn przyjmuje trypartycję prawa na prawo wieczne ("lex aeterna, lex dei, lex divina"), prawo naturalne ("lex naturalis") i na prawo stanowione ("lex temporalis").
Treścią prawa wiecznego jest naturalny porządek, przenikający wszechnaturę porządek boski, a jego istota sprowadza się do boskiego rozumu i woli. Jest to prawo wieczne, niezmienne i powszechne.
Lex aeterna uczestniczy w rozumnej naturze człowieka jako prawo naturalne, będące jednocześnie prawem racjonalnym ("lex rationis") i moralnym ("lex naturalis moralis"). Prawo naturalne staje się subiektywnym przejawem porządku obiektywnego, odnaleźć jego nakazy mogą wszyscy zdolni do rozumnej refleksji, przeto nikt nie może zasłaniać się jego nieznajomością.
Prawo doczesne ma swoją przyczynę w ludzkiej inklinacji do zła. Uchodzić może za sprawiedliwe tylko, gdy jest wywiedzione z prawa naturalnego, a więc i z wiecznego. Jeśli tak nie jest, nie może być uznane za sprawiedliwe i obowiązujące. Można zderzyć ten sąd ze zdaniem św. Ireneusza: "Bóg dał ziemskie królestwa, a nie diabeł; dał je dla pożytku pogan, by w obawie przed ludzką władzą ludzie nie zjadali się nawzajem, tak jak ryby" które prowadzi do uznania, że prawdziwy chrześcijanin praw ziemskich nie potrzebuje.
Średniowiecze.
Św. Tomasz.
W przeciwieństwie do woluntaryzmu szkoły augustyńskiej św. Tomasz (1225-1274) ogłosił pierwszeństwo rozumu, który dla trafnego wyboru dóbr musi poprzedzać wolę. Rozum, jako "primum principium", okazał się mu być regułą i miarą wszystkich czynów.
Św. Tomasz przeprowadził dwupoziomowy podział praw. Wyróżnił prawo istniejące samo przez się ("per se") i prawa istniejące przez uczestniczenie ("per participationem"). Per se istnieje "lex aeterna". Przez uczestniczenie istnieją: prawo naturalne ("lex naturalis"), prawo ludzkie ("lex humana, lex positiva") i prawo boskie ("lex divina").
Świat stworzony został z niczego ("ex nihilo") aktem woli, wprost przez Boga, a stworzenie odbyło się według bożych idei. Prawo wieczne jest zatem w doktrynie Tomasza boskim porządkiem świata, określającym miejsce i cele rzeczy odzwierciedlonych w umyśle Boga. Natomiast prawo naturalne zawdzięcza swoje istnienie uczestniczeniu prawa wiecznego w naturze człowieka. Określane jest przez związek z prawem wiecznym, przez rozróżnienie rozumu teoretycznego, zmierzającego do prawdy i praktycznego, skierowanego w stronę dobra, oraz przez wskazanie jego istoty w tzw. "inclinatio naturalis".
Podkreślony u św. Tomasza został charakter intelektualny prawa naturalnego. Jest ono uczestnictwem rozumnego człowieka w prawie wiecznym. Uczestnictwo to winno być przede wszystkim czynne, tj. polegające na znajomości i przestrzeganiu prawa wiecznego przez człowieka. Prawo naturalne pozwala ludziom odróżnić dobro od zła. Trwale pozostaje ono w człowieku, póki jest on istotą rozumną. Poznanie norm, zawartych w "lex naturalis", następuje wraz z rozwojem rozumu. Rozum określa naturalne cele człowieka, do których realizacji posłuży wola. Prawo naturalne jest częścią prawa wiecznego, znajdującą się w granicach poznawczych możliwości człowieka. Jest ono powszechne i niezmienne, podstawowe jego zasady obowiązują powszechnie pod względem zarówno przedmiotowym, jak i podmiotowym.
Prawo pozytywne rodzi się z tego powodu, iż człowiek nie potrafi z pomocą rozumu poznać w pełni prawa wiecznego. Dociera do pewnych ogólnych zasad, nie umie jednak rozpoznać szczegółowych nakazów, adekwatnych do konkretnych stanów faktycznych. Stąd prawo pozytywne jest uzupełnieniem prawa naturalnego. Nie wiąże ono sumienia, lecz należy je przestrzegać dopóty, dopóki nie stoi ono w sprzeczności z prawem boskim. Prawo boskie otrzymał człowiek w objawieniu.
Wilhelm Ockham.
Wilhelm Ockham (1290-1349) był twórcą nominalizmu, na nim oparł właśnie swoją koncepcję praw. Uczeń Dunsa Szkota do skrajnej postaci doprowadził woluntaryzm. Odrzucił prawdy rozumowe czyniąc absolutną wolę Boga, na tyle potężną, że zdolną czyny złe i niesprawiedliwe uczynić dobrymi i sprawiedliwymi. Absolutna boska wola jest ograniczona jedynie przez, z jednej strony, logiczną zasadę niesprzeczności, a z drugiej, przez esencjalną dobroć Boga. W ten sposób prawo naturalne staje się pozytywnym prawem boskim, obowiązującym względnie, którego treść może być zmienna, zależnie od woli Boga. Wywodzi się ono zatem z natury Boga, nie ludzkiej.
Przyczyny zła odnajdywanego w czynach tkwią w woluntarystycznie traktowanych nakazach i zakazach Boskich. Obok pozytywnej moralności, zależnej od boskiej woli, zawierającej reguły przybierające postać pozytywnych nakazów, istnieje zdaniem Ockhama "moralis doctrina non positiva", zawierająca normy etyczno prawne o charakterze materialnym, które mogą obowiązywać tylko jako zakazy zbliżone w swej treści do stanowionych przez państwo pozytywnych praw. Istota "moralis non positiva" dotyczy subiektywnych sposobów postępowania człowieka. Wyjaśniając ją Ockham nawiązuje do wcześniejszych doktryn mówiąc, że wola winna kierować się wskazaniami prawego rozumu. Stoickie pojęcie prawego rozumu ("recta ratio") utożsamiał z sumieniem. Nakazy oczywiście rozumne są identyczne z prawem boskim. Objawienie w myśli Ockhama stało się zamiast prawa naturalnego miernikiem prawa pozytywnego, świeckiego.
Nowożytność.
Thomas Hobbes (1588-1679)
„Lewiatan, czyli materia, forma i władza państwa kościelnego i świeckiego”, PWN 1954.
Grocjusz.
W pełni świecką koncepcję praw natury stworzył rówieśnik Hobbesa, Hugo de Groot (1583-1645), myśliciel holenderski. Odnajdujemy w jego koncepcji prawo natury będące nakazem prawego rozumu ("dictatus rectes rationis"). Zależnie od zgodności z rozumną naturą człowieka określać należy moralną wartość działań. Rozum staje się narzędziem poznania fundamentalnych zasad współżycia społecznego, których moc obowiązywania jest równa mocy obowiązywania aksjomatów matematycznych. Uważany za fundatora nowożytnej koncepcji praw podmiotowych autor odszedł od prawotwórczej idei rozumu boskiego, na rzecz prawotwórczej idei rozumu ludzkiego.
Prawo naturalne, jako nakaz rozumu, zobowiązuje człowieka, by postępował zgodnie z rozumną naturą, zabezpieczone jest jednak jedynie sankcją moralną – wyrzutami sumienia. Na zarzuty bezbożnictwa naraził się słynną hipotezą: "etiamsi daremus non esse Deum" (łac. "choćby założylibyśmy nie istnienie Boga"). Prawo naturalne obowiązuje nawet przy założeniu, że Boga nie ma, albo że nie troszczy się On o sprawy ludzkie.
Prawo natury, istniejące "per se" może być dowodzone na dwa sposoby, albo przez zgodność lub niezgodność rzeczy z rozumną naturą człowieka – jest to dowód a priori, albo przez odnajdywanie praw wspólnie uznawanych przez narody – dowód a posteriori, mający wiele wspólnego ze zgodą powszechną Cycerona. Prawo natury jest jedno dla wszystkich, niezmienne, bo i natura ludzka pozostaje niezmienna. Nie może zmienić go Bóg tak samo, jak nie może zmienić zasad matematycznych.
Przeprowadzona przez Grocjusza klasyfikacja praw jest bardzo rozbudowana. Dzieli prawa na naturalne ("ius naturae") i pozytywne ("ius voluntarium"). Prawo pozytywne podzielił na ludzkie ("humanum") i boskie ("divinum"). Natomiast prawo naturalne obejmuje prawo naturalne pierwotne i wtórne, zbliżone zakresem do prawa narodów ("ius gentium"). W prawie narodów wyróżnił dwa rodzaje praw: naturalne i pozytywne narodów. W pozytywnym prawie narodów odnajdziemy prawo zwyczajowe i umowne. Zauważamy zatem, że prawo naturalne reguluje już stosunki nie tylko między jednostkami, ale i między narodami.
Odnosząc się do idei prawa oporu uznał Grocjusz, iż naród zawierając umowę społeczną zrzeka się go. Jest ono zawarte w prawie natury, aby ludzie mogli chronić się przed krzywdą, jednak w państwie mogłoby ono przeszkadzać pokojowi publicznemu i porządkowi.
Immanuel Kant.
Dla Immanuela Kanta (1724-1804) prawo naturalne nie może być oparte o przesłanki czysto rozumowe. W płaszczyźnie bowiem tzw. czystego rozumu nie jesteśmy w stanie uzasadnić istnienia bądź nieistnienia ani natury ani Boga, jako ewentualnego prawodawcy. Natomiast w płaszczyźnie rozumu praktycznego istnienie prawa naturalnego wiąże się z istnieniem prawa moralnego. Tak, jak świat fizyki opiera się na prawach fizyki, tak człowiek jest podmiotem praw moralnych (tzw. imperatywów kategorycznych) niezależnych od niego. Nie znaczy to jednak iż prawa te są irracjonalne - znaczy to jedynie tyle, iż przynależą innej dziedzinie życia - życia praktycznego postępowania. O ile rozum teoretyczny określa "jak jest" o tyle rozum praktyczny mówi o tym "jak być powinno". Nie oznacza to także bezwoli człowieka, jako podmiotu moralnego. Wręcz przeciwnie: człowiek jest o tyle wolny, o ile realizuje postulaty takiego prawa czyli posiada "dobrą wolę": "Czynienie zadość nakazowi moralnemu leży w mocy każdego". To zawiązanie prawa moralnego z prawem natury wywarło duży wpływ na czasy nowożytne ale wzbudziło także sporo kontrowersji. Czy natura jest moralna ze swej istoty czy to człowiek narzuca jej moralność? I gdzie jest granica, pomiędzy wolnością człowieka a prawem moralnym? Te pytania wyznaczyły problemy prawa naturalnego na następne lata.
Inni.
Dla Samuela Pufendorfa zasady prawa natury to uniwersalne reguły poznawalne tylko przez rozum, a Bóg raz stworzywszy człowieka stracił moc zmieniania jego natury. Baruch Spinoza z kolei uważał, że podstawowym prawem natury człowieka jest wolność przekonań. Według Johna Locke’a człowiek rodzi się, otrzymując od natury niezbywalne prawa podmiotowe.
XX wiek.
Stammler i prawo natury o zmiennej treści.
Rudolf Stammler – Prawo natury jako nakaz rozumu jest wyłącznie formą prawa, a jego treść jest zmienna. Prawem natury jest prawo uznane za sprawiedliwe we wspólnocie wolnych ludzi, w której każdy byłby traktowany sprawiedliwie przez wszystkich.
Radbruch i ustawowe bezprawie.
Gustav Radbruch określił jakie warunki powinno spełniać prawo natury nie określając jaka ma być jego treść. Prawo jednak nie może zawierać dowolnej treści. Według niego istnieją zasady prawne silniejsze od wszystkich przepisów prawnych wobec czego ustawa pozbawiona tych zasad nie ma mocy obowiązującej (jest „ustawowym bezprawiem”). Zasady te określił jako prawo naturalne bądź rozumowe. Twierdził, że ludzie mają pewne wyobrażenia o prawie i jego naturze – jest im dana idea prawa, która zawiera w sobie 3 elementy:
Elementy te powiązane są ze sobą w sposób dialektyczny tworząc triadę gdzie zależnie od sytuacji jeden z nich wysuwa się na czoło.
Fuller i moralność prawa.
Lon Luvois Fuller – Prawo, aby mogło nim być, musi spełniać określone warunki, które nazwał wewnętrzną moralnością prawa lub formalnym prawem natury. Warunki te uniemożliwiają realizowanie prawa niesprawiedliwego. Zgodnie z nimi prawo powinno być:
Finnis i współczesne odrodzenie prawa naturalnego.
John Finnis – Prawo to sposób skutecznej (bo zabezpieczonej przymusem) ochrony podstawowych wartości i owe wartości stanowią kryterium krytyki prawa pozytywnego. To bardzo klasyczne ujęcie prawa natury, z tym, że Finnis nie odwołuje się do Boga ani do metafizyki, ale do zdrowego rozsądku. Podaje zamknięty katalog podstawowych wartości ludzkiej egzystencji, które musi szanować podmiot stanowiący prawo pozytywne. Są to:
Finnis stwierdził, że prawa naturalne są równie oczywiste, co obowiązujące w nauce zasady racjonalności teoretycznej w stylu „należy odrzucać tezy samo unieważniające się” czy „należy preferować proste wyjaśnienia, jeśli są skuteczne”. Zasady racjonalności teoretycznej nie opisują rzeczywistości i nie da się ich udowodnić, choć same służą do udowadniania innych twierdzeń. Są po prostu oczywiste. W ten sam sposób oczywiste są podstawowe wartości. Nie da się ich wytłumaczyć, choć same tłumaczą ludzkie zachowania.

</doc>
<doc id="143522" url="https://pl.wikipedia.org/wiki?curid=143522" title="Salomea z Bergu">
Salomea z Bergu

Salomea z Bergu (; ur. między 1093 a 1101, zapewne ok. 1099, zm. 27 lipca 1144 w Łęczycy) – hrabianka niemiecka i księżna polska.
Była córką Henryka, hrabiego Bergu, hrabstwa położonego w Szwabii, koło Ehingen. Jej siostry wyszły za czeskich książąt: Rycheza była żoną Władysława I, a Zofia Ottona II Czarnego.
W styczniu lub lutym 1115 została, dzięki pośrednictwu biskupa Ottona z Bambergu, drugą żoną Bolesława III Krzywoustego, po śmierci jego pierwszej małżonki Zbysławy Kijowskiej.
Księżna Polski.
Zapewne w 1125 miała wpływ na pozbawienie części władzy palatyna Piotra Włostowica.
28 października 1138 zmarł Bolesław III Krzywousty, dzieląc w sporządzonym na jakiś czas przed śmiercią testamencie kraj między synów. Własne działy otrzymali syn Bolesława z pierwszego małżeństwa Władysław (stanowisko seniora dynastii, Małopolskę, Śląsk, wschodnią Wielkopolskę, Kujawy, Pomorze), oraz dwóch potomków Salomei Bolesław IV (Mazowsze) i Mieszko III (zachodnia Wielkopolska). Młodsi Henryk i Kazimierz, jako małoletni, znaleźli się na dworze Salomei w Łęczycy (Księstwo łęczyckie), wyznaczonej księżnej jako oprawa wdowia wraz z całą ziemią (w skład oprawy wchodziło również kilka miejscowości rozrzuconych po całej Polsce, między innymi Kwieciszewo, Pajęczno, Radziejów, Małogoszcz). Henryk miał zapewne po osiągnięciu pełnoletniości otrzymać z rąk seniora Sandomierszczyznę, a Kazimierz jako pogrobowiec nie był uwzględniony w testamencie.
Zjazd w Łęczycy i śmierć.
W 1141 Salomea zwołała bez wiedzy seniora Władysława zjazd książąt juniorów i możnych do Łęczycy. Zjazd miał na celu zaślubienie córki Bolesława i Salomei – Agnieszki, księciu kijowskiemu Wsiewołodowi. Oczywiste było, że Salomea broniła interesów swoich synów i widziała w pasierbie konkurenta. Zjazd wobec szybkiej kontrakcji Władysława i zawarcia przez niego sojuszu z książętami ruskimi nie przyniósł jednak spodziewanych rezultatów.
Salomea była dobrodziejką klasztoru benedyktynów w Zwiefalten w rodzinnej Szwabii. Wspierała również hojnie klasztor w Mogilnie i Trzemesznie.
Salomea z Bergu zmarła 27 lipca 1144 w Łęczycy. Pochowana została u boku męża w katedrze w Płocku. Po jej śmierci juniorzy zajęli oprawę wdowią swej matki, prawnie należną seniorowi. Władysław II stracił szybko poparcie możnych po konflikcie z Piotrem Włostowicem, którego kazał okrutnie okaleczyć. Wkrótce Władysław, obłożony klątwą przez biskupa Jakuba ze Żnina, został wyparty przez juniorów i musiał opuścić kraj.
Rodzina.
Małżeństwo i dzieci.
Z małżeństwa z Bolesławem Krzywoustym doczekała się sześciu synów: Leszka, Kazimierza (Starszego), Bolesława IV Kędzierzawego, Mieszka III Starego, Henryka Sandomierskiego i Kazimierza II Sprawiedliwego i prawdopodobnie sześciu córek: Ryksy, nieznanej z imienia córki, Gertrudy, Dobroniegi Ludgardy, Judyty i Agnieszki.

</doc>
<doc id="143524" url="https://pl.wikipedia.org/wiki?curid=143524" title="Karpaty Zewnętrzne">
Karpaty Zewnętrzne

Karpaty Zewnętrzne, ze względu na budowę geologiczną zwane też Karpatami fliszowymi – pasmo ciągnące się jednym długim łukiem od doliny Dunaju w pobliżu Wiednia po przełęcz Predeal w Rumunii, przez terytoria Austrii, Czech, Słowacji, Polski, Ukrainy i Rumunii. Ich południową granicą (nie wszędzie wyraźnie zaznaczoną w terenie) jest Pieniński Pas Skałkowy, który oddziela je od Wewnętrznych Karpat Wschodnich i Zachodnich.
Zbudowane są głównie z serii zlepieńców, piaskowców i łupków ilastych (rzadziej z innych skał osadowych), które nazywamy fliszem karpackim. Osadziły się one w warunkach morskich na obszarze położonym na południe od dzisiejszych Karpat w kredzie i paleogenie. Zostały one sfałdowane na przełomie paleogenu i neogenu i pchnięte ku północy w postaci płaszczowin, ale ruchy górotwórcze trwały jeszcze później (zwłaszcza w Karpatach Wschodnich).
Karpaty Zewnętrzne dzieli się na:

</doc>
<doc id="143526" url="https://pl.wikipedia.org/wiki?curid=143526" title="Centralne Karpaty Zachodnie">
Centralne Karpaty Zachodnie

Centralne Karpaty Zachodnie (514-515) z najwyższym szczytem – Gerlach, 2655 m n.p.m., o złożonej (mozaikowej) budowie geologicznej są częścią Karpat Zachodnich. Położone są na terenie Słowacji i Polski. Od Karpat Zewnętrznych oddziela je Pasmo Skalicowe, w skład którego wchodzi Pieniński Pas Skałkowy. Natomiast granica między Centralnymi Karpatami Zachodnimi a wewnętrznym, wulkanicznym pasem w obrębie Karpat jest arbitralna, gdyż granice geograficzne i krajobrazowe nie pokrywają się w tym przypadku z granicami geologicznymi.
Podział Centralnych Karpat Zachodnich:

</doc>
<doc id="143528" url="https://pl.wikipedia.org/wiki?curid=143528" title="Iwan Kramskoj">
Iwan Kramskoj

Iwan Nikołajewicz Kramskoj (Kramski) (ur. 8 czerwca 1837 w miejscowości Nowaja Sat, zm. 6 kwietnia 1887 w Petersburgu) – rosyjski malarz, krytyk i działacz artystyczny. Jako malarz specjalizował się w tematyce historycznej. Malował portrety (m.in. Lwa Tołstoja w 1873, "Nieznajoma" w 1883), a także obrazy religijne i sceny rodzajowe. 
Urodził się w miejscowości Nowaja Sat koło miasta Ostrogożsk w guberni woroneskiej, w rodzinie czynownika (urzędnika rosyjskiego). Od dzieciństwa interesował się sztuką i literaturą. Po ukończeniu szkoły pracował jako skryba, potem jako retuszer u fotografa, z którym podróżował po Rosji. W 1857 przyjechał do Petersburga, pracował w sklepie A. Deniera. Jesienią tego roku rozpoczął studia artystyczne, był uczniem A. Markowa. Za obraz "Mojżesz wydobywa wodę ze skały" (1863) otrzymał mały złoty medal. 
W ciągu lat nauki zebrał wokół siebie dużą grupę młodzieży. Stanął m.in. na czele jednego ze strajków studentów. Był współzałożycielem i ideowym przywódcą grupy pieriedwiżników (prądu realistyczno-demokratycznego w malarstwie rosyjskim w II połowie XIX wieku).

</doc>
<doc id="143533" url="https://pl.wikipedia.org/wiki?curid=143533" title="Quartz">
Quartz

Quartz – warstwa systemu graficznego który tworzy podbudowę obsługi grafiki w systemie OS X. Zawiera zaawansowany silnik grafiki dwuwymiarowej stworzony pod wpływem modelu grafiki zastosowanego w dokumentach PDF. Bezpośrednio obsługuje interfejs graficzny Aqua poprzez obsługę dwuwymiarowego środowiska graficznego, renderowanie i antyaliasing w locie.
Środowisko Quartz składa się z dwóch podstawowych komponentów:
Quartz może być akcelerowany z wykorzystaniem zestawu rozkazów AltiVec oraz bezpośrednio poprzez jednostki sprzętowego renderingu w GPU obsługujących karty graficzne z interfejsem AGP. Ta warstwa została rozszerzona w systemie OS X Tiger o podsystemy Core Image oraz Core Video, które udostępniają w czasie rzeczywistym manipulacje na obrazach video i grafice.

</doc>
<doc id="143535" url="https://pl.wikipedia.org/wiki?curid=143535" title="Alfred Kinsey">
Alfred Kinsey

Alfred Charles Kinsey (ur. 23 czerwca 1894 w Hoboken, zm. 25 sierpnia 1956 w Bloomington) – amerykański biolog. Autor nazwanego jego nazwiskiem Raportu, dzieła przełomowego w historii seksuologii. Profesor zoologii, w tym entomologii. W 1947 założył Institute for Research in Sex, Gender and Reproduction na Indiana University, znany dzisiaj jako Kinsey Institute for Research in Sex, Gender, and Reproduction.
Na podstawie swoich raportów Kinsey opublikował dwie książki: "Zachowanie seksualne mężczyzny" z 1948 roku i "Zachowanie seksualne kobiety" z 1953 roku. Książki te wywołały skandal, a ich autora uważa się do dziś za ojca rewolucji seksualnej.
Życiorys.
Biolog.
W dzieciństwie pasjonował się biologią. Początkowo, pod wpływem ojca, zdecydował się studiować inżynierię. Po roku zmienił jednak zdanie i rozpoczął studia z biologii na małym uniwersytecie w mieście Bowdoin, gdzie uzyskał licencjat w 1916 roku. W tym samym roku rozpoczął studia magisterskie z biologii na Harvardzie. Podczas studiów na Harvardzie ogromny wpływ wywarł na niego biolog William Morton Wheeler. W 1917 roku rozpoczął badania nad rodziną galasówkowatych. Tematyka klasyfikacji tej grupy owadów była tematem jego doktoratu, który uzyskał w 1919 roku.
W 1920 roku został zatrudniony jako pracownik naukowy na Indiana University. W 1921 roku poznał swoją przyszłą małżonkę Clarę McMillen, mieli później trójkę dzieci. Kinsey kontynuował swoje badania nad galasówkowatymi. W latach 20. i 30. zebrał i sklasyfikował 35 000 tych owadów. W tym okresie zajmował się także pisaniem podręczników do biologii. Jeden z nich – „Wprowadzenie do biologii” – sprzedał się w nakładzie pół miliona egzemplarzy. Dochody ze sprzedaży podręczników pokrywały koszty jego podróży. Opublikował książkę na temat galasówkowatych, nie wzbudziła ona jednak wielkiego uznania. Badacz nie otrzymał propozycji objęcia stanowiska profesora na znanym uniwersytecie, na co liczył.
Seksuolog.
W 1937 roku zaangażował się w dyskusję, która zmieniła jego życie. Gazetka uniwersytecka skrytykowała uniwersytet za przestarzały program edukacji seksualnej. Kinsey poparł studentów i postanowił zorganizować naukowy kurs na temat małżeństwa i rodziny. Kurs miał z założenia mieć charakter prezentacji obiektywnej, naukowej, biologicznej wiedzy na temat ludzkiej seksualności. Istotnym problemem wśród młodzieży w tym okresie były choroby weneryczne, studenci domagali się informacji na ten temat, a także informacji na temat zachodzenia w ciążę i antykoncepcji.
Pierwsze zajęcia odbyły się w czerwcu 1938 roku. Na wykładach Kinsey omawiał m.in. dzieła polskiego antropologa Bronisława Malinowskiego. Kurs stał się niezwykle popularny, w 1940 uczestniczyło w nim 400 studentów. W celu zgromadzenia wiedzy na temat seksualności Kinsey zaczął prowadzić wywiady ze studentami, wypytując ich na temat ich życia seksualnego. Zaprojektował dla tego celu specjalny kwestionariusz, który składał się z 300 do 521 pytań. Metody Kinseya zaczęły budzić kontrowersje. Niektórzy wykładowcy narzekali, że kurs Kinseya i jego metody badawcze pobudzają seksualność młodzieży. Pod wpływem krytyki Kinsey zrezygnował z prowadzenia kursu, ale wciąż prowadził badanie ankietowe.
W 1947 roku założył Institute for Research in Sex, Gender and Reproduction na Indiana University, potocznie zwany Instytutem Kinseya. Działalność instytutu została sfinansowana z grantu Fundacji Rockefellera.
W 1948 roku opublikował książkę poświęconą męskiej seksualności ("Sexual Behavior in the Human Male"). Była ona oparta na 5300 wywiadach. Książka zawierała wiele kontrowersyjnych danych. Stwierdzała, że 37% zbadanych mężczyzn miało przynajmniej jeden homoseksualny kontakt seksualny w życiu (niekoniecznie stosunek), 4% mężczyzn od 18 roku życia uprawiało seks wyłącznie z mężczyznami, 90% badanych się masturbowało, 30–45% badanych zdradzało partnerki lub partnerów, 70% zbadanych mężczyzn korzystało z usług prostytutek, a 17% dzieci rolników miało kontakty seksualne ze zwierzętami. Książka stała się bestsellerem, sprzedano 200 tys. egzemplarzy w dwa miesiące. Przedstawione w niej poglądy i badania wzbudziły ogromne oburzenie ze strony osób religijnych, polityków i intelektualistów prawicowych.
W 1953 roku opublikował książkę na temat kobiet, "Sexual Behavior in the Human Female". Przedstawiała ona podobną tezę jak poprzednia. Głosiła, że rzeczywiste ludzkie kontakty seksualne mają niewiele wspólnego z tym, jak przedstawia je konserwatywna moralność. 62% zbadanych przez Kinseya kobiet masturbowało się, 50% uprawiała seks przed ślubem, 26% zdradziło męża. Dane te były wstrząsem dla konserwatywnej opinii publicznej w USA. Jeszcze większe oburzenie wzbudził wniosek Kinseya, że jeśli kobiety doświadczyły orgazmu przed ślubem, miały później bardziej udane życie seksualne w małżeństwie.
W 1951 roku Fundacja Rockefellera finansująca Instytut zdecydowała się przeprowadzić audyt metodologii badań Kinseya. Powołano do tego celu specjalny zespół statystyków. Wnioski były w ogólnej wymowie pozytywne, eksperci przedstawili jednak pewne propozycje usprawnienia metodologii. Propozycje zostały odrzucone przez Kinseya, na skutek tego wkrótce stracił on wsparcie finansowe fundacji.
W ostatnich latach życia Kinsey pracował nad książką na temat homoseksualizmu. Swój ostatni wywiad przeprowadził 24 maja 1954 roku. Był to wywiad numer 7985. Zmarł 25 sierpnia 1956 roku.
Upamiętnienie.
W 2004 roku ukazał się film o życiu Alfreda Kinseya, "Kinsey". W tym samym roku powstała również książka autorstwa T. C. Boyle’a "W kręgu Kinseya", opisująca pracę i życie prywatne seksuologa z punktu widzenia fikcyjnego współpracownika seksuologa, Johna Milka.
Krytyka.
Badacze są zgodni, że badania Kinseya były przeprowadzane na niereprezentatywnej próbie, uważa tak również dyrektor Instytutu Kinseya w latach 90. XX wieku seksuolog John Bancroft. Brak reprezentatywności oznacza, że nie można ich ekstrapolować na całą populację mieszkańców USA w latach 50. XX wieku, tym bardziej na całą populację świata. Po śmierci Kinseya w latach 70. założony przez niego instytut przeprowadził badanie na reprezentatywnej próbie mieszkańców USA, które weryfikowało dane podane przez Kinseya w latach 50.
Krytycy Kinseya Margaret Mead i Reinhold Niebuhr zwracają uwagę, że badacz zaniedbywał w swoich badaniach emocjonalne i społeczne aspekty ludzkiej seksualności.
Kontrowersje.
W prowadzonym przez siebie instytucie Kinsey promował łamanie tabu seksualnego wśród swoich najbliższych współpracowników. Promował podejmowanie kontaktów seksualnych między sobą, bez wchodzenia w stałe związki. Według biografa Kinseya, Jamesa H. Jonesa, był to element eksperymentu społecznego prowadzonego w instytucie, mający stanowić model dla nowej kultury stosunków społecznych.

</doc>
<doc id="143537" url="https://pl.wikipedia.org/wiki?curid=143537" title="Talerz">
Talerz

Talerz – okrągłe naczynie, na ogół mniej (talerze płytkie) lub bardziej (talerze głębokie) wgłębione, służące do podawania potraw. Talerze są wykonywane z różnych materiałów, najczęściej z ceramiki (porcelana, fajans), metalu, szkła, współcześnie także z tworzyw sztucznych. 
Talerze bywają bogato zdobione i są niekiedy wykorzystywane jako dekoracja wnętrz.

</doc>
<doc id="143539" url="https://pl.wikipedia.org/wiki?curid=143539" title="Rasa koni Haflinger">
Rasa koni Haflinger



</doc>
<doc id="143543" url="https://pl.wikipedia.org/wiki?curid=143543" title="Ivan Dias">
Ivan Dias

Ivan Dias (ur. 14 kwietnia 1936 w Mumbaju, zm. 19 czerwca 2017 w Rzymie) – indyjski duchowny katolicki, dyplomata watykański, arcybiskup Bombaju, kardynał Kościoła rzymskokatolickiego, wysoki urzędnik Kurii Rzymskiej.
Życiorys.
Jego rodzice, Carlo Nazaro Dias i Maria Martins Dias, pochodzili z miasta Goa, które wówczas należało do Portugalii. Matka nauczyła go portugalskiego. Studiował w seminarium w Bombaju, w Bombaju także przyjął święcenia kapłańskie 8 grudnia 1958 z rąk kardynała Valeriana Graciasa (ówczesnego arcybiskupa Bombaju). Pracował jako duszpasterz w archidiecezji Bombaj, następnie kontynuował studia w Rzymie w latach 1961-1964; na Papieskim Uniwersytecie Laterańskim obronił doktorat z prawa kanonicznego, ukończył również watykańską szkołę dyplomatyczną - Papieską Akademię Duchowną. W 1964 został obdarzony tytułem papieskiego tajnego szambelana, w tym samym roku podjął pracę w służbie dyplomatycznej Stolicy Apostolskiej. Jako członek personelu Sekretariatu Stanu brał udział w przygotowaniach wizyty papieża Pawła VI na Międzynarodowym Kongresie Eucharystycznym w Bombaju. W latach 1965-1973 pełnił funkcję sekretarza w kilku nuncjaturach - w Danii, Szwecji, Norwegii, Islandii, Finlandii, Indonezji, Madagaskarze, Reunion, Komorach i Mauritiusie. Przez kolejne dziewięć lat był szefem sekcji Sekretariatu Stanu ds. ZSRR, krajów socjalistycznych (w tym Polski) oraz afrykańskich.
8 maja 1982 został mianowany pronuncjuszem w Ghanie, Togo i Beninie, z tytularną stolicą arcybiskupią Rusubisir; sakry biskupiej udzielił mu w Watykanie 19 czerwca 1982 kardynał Agostino Casaroli, sekretarz stanu. W czerwcu 1987 arcybiskup Dias został nuncjuszem w Korei, w październiku 1991 nuncjuszem w Albanii; w latach 1992-1996 pełnił funkcję administratora apostolskiego południowej Albanii. 8 listopada 1996 przeszedł na stolicę arcybiskupią Bombaju. Brał udział w sesjach Światowego Synodu Biskupów w Watykanie, na X sesji zwykłej Synodu jesienią 2001 był jednym z prezydentów-delegatów. Począwszy od 2000 był pomysłodawcą i inicjatorem stawiania pomników "dzieciom – ofiarom aborcji".
21 lutego 2001 Jan Paweł II wyniósł go do godności kardynalskiej, nadając tytuł Spirito Santo alla Ferratella. W latach 2001-2011 był członkiem Rady Kardynalskiej ds. badania Ekonomicznych i Organizacyjnych Problemów Stolicy Świętej. W maju 2006 został mianowany prefektem Kongregacji Ewangelizowania Narodów w Kurii Rzymskiej, zastępując kardynała Crescenzio Sepe.
Nazwisko kardynała Diasa wymieniane było w gronie potencjalnych następców Jana Pawła II na konklawe 2005. Jego wieloletnia służba dyplomatyczna może być kluczem do wyjaśnienia, dlaczego ma poglądy zbliżone do watykańskich konserwatystów, nie zaś do reformatorów, którzy pojawili się w Kościele katolickim w Azji. Zna biegle portugalski, hindi, angielski, włoski, hiszpański i francuski.
10 maja 2011 w związku z osiągnięciem wieku emerytalnego (75 lat) papież przyjął rezygnację kardynała z pełnionego stanowiska. Jego następcą został abp Fernando Filoni.
Brał udział w konklawe 2013, które wybrało papieża Franciszka. 14 kwietnia 2016 skończył 80 lat i stracił prawo do udziału w konklawe.
Zmarł 19 czerwca 2017 w Rzymie.

</doc>
<doc id="143545" url="https://pl.wikipedia.org/wiki?curid=143545" title="Dariusz Twardoch">
Dariusz Twardoch

Dariusz Twardoch (ur. 11 grudnia 1957 w Warszawie, zm. 25 lutego 2021 w Kazimierzu Dolnym) – polski artysta malarz posługujący się techniką suchego pastelu, mieszkający w Warszawie.
Syn Jana i Elżbiety. Tworzył baśniowy cykl obrazów, opowiadając o świecie dwojga Ludzieńków. Są to marionetki, które w momencie opuszczenia ich przez wielkiego Lalkarza, dyrektora Teatru Lalek, zaczynają żyć własnym życiem, jak ludzie. 
Postaci kukiełek, nawiązując do beztroskich lat dzieciństwa, stanowią pretekst do opowieści o dorosłym człowieku, o jego marzeniach i uczuciach-: miłości, tęsknocie, samotności. Niektóre obrazy, są zainspirowane twórczością m.in. Bolesława Leśmiana i Konstantego Ildefonsa Gałczyńskiego, inne powstałe pod wpływem obserwacji codziennej rzeczywistości, ale nieustannie zdumiewającej; zabierają widza w świat, w którym wszystko jest możliwe. Ludzieńkowie potrafią wznieść się ponad miasto i kreować gwiazdy. Spotykają na swojej drodze Handlarzy Czasu i Kataryniarzy grających dla tych, którzy nie mogą zasnąć. Przypominają o tym, że nawet w dorosłym życiu warto mieć dziecięce marzenia.
Charakterystyczną cechą obrazów Dariusza Twardocha są również krótkie poetyckie sentencje, które autor umieszcza pod obrazem na passe-partout.
Był zdobywcą wielu nagród w konkursach zagranicznych, m.in. w trakcie Triennale malarstwa w Osace czy w Vierzon we Francji. Uczestniczył w licznych wystawach np. w Belgii, USA, Australii, Niemczech, we Francji, na Tajwanie. Zilustrował wiele książek dla dzieci i dorosłych, w tym podręczniki szkolne a w ostatnich latach Elementarz wydawany przez Ministerstwo Edukacji Narodowej.
Telewizja Polska zrealizowała trzy dokumenty z Dariuszem Twardochem.

</doc>
<doc id="143546" url="https://pl.wikipedia.org/wiki?curid=143546" title="Magiel (miesięcznik)">
Magiel (miesięcznik)



</doc>
<doc id="143547" url="https://pl.wikipedia.org/wiki?curid=143547" title="Modyfikowanie komputera">
Modyfikowanie komputera

Modyfikowanie komputera () – modyfikowanie obudowy i niektórych elementów komputera w celu poprawy jego walorów estetycznych, a czasem również funkcjonalnych. Modyfikowaniem zajmują się zazwyczaj entuzjaści sprzętu komputerowego, którzy chcą, aby wygląd ich komputera ilustrował jego moc. Zmodyfikowane obudowy często można zobaczyć na różnych LAN party, gdzie są prezentowane przez swoich właścicieli.
Unikalne modyfikacje.
Niektórym nie wystarczają jednak takie modyfikacje, gdyż można je po prostu kupić – dlatego różne rzeczy wykonują własnoręcznie.

</doc>
<doc id="143549" url="https://pl.wikipedia.org/wiki?curid=143549" title="Happening">
Happening

Happening (z ang. „dzianie się”, „zdarzenie”) – zorganizowane wydarzenie ograniczone czasowo, mające swoją dramaturgię tworzącą logiczną narrację, lub zestaw znaków: haseł, obrazów, gestów, przedmiotów, postaci w przestrzeni.
Wstęp.
Happening charakteryzuje się bezpośredniością, otwartością formalną, często z elementami improwizacji (choć powstawały również partytury happeningów), aktywizujące widza, często jako wyraz nieskrępowanej ekspresji twórczej, i otwarcia formuły dzieła, wprowadzenia akcji w czasie (happening wywodzący się z plastyki), wprowadzenia elementu amatorskiego (happening wywodzący się z teatru). W swoim przebiegu może być połączeniem akcji – czynności z przedmiotami, obiektami (często specjalnie do tego celu spreparowanymi), wytwarzaniem dźwięków. Happening może wynikać również ze specyfiki miejsca (np.: anektowanie elementów natury) itp.
Dla wielu dziedzin sztuki (plastyka, teatr, muzyka) stał się ożywczą formułą rozszerzającą obszar wąskich specjalności, realizując dzieła multimedialne i polisensoryczne. Happeningi powstały jako wynik wspólnej pracy artystów różnych dziedzin (na początku związanych z plastyką i sceną muzyczną) przy aktywnym, współuczestniczącym udziale publiczności. Pierwsze realizowane były w instytucjach sztuki, później jako wydarzenia w przestrzeni: miasta, ulicy, lotniska itp. Początkowo jako niezależna forma sztuki, z czasem stał się narzędziem komunikacji społecznej czy wyrazem postawy politycznej, jak również formą zwracania uwagi na jakiś problem.
Geneza i historia.
Śladów wystąpień tego typu można szukać u dadaistów i futurystów, jednak dopiero neoawangarda usankcjonowała je w sztuce.
Happening wywodzi się genetycznie z malarstwa abstrakcyjnego ekspresjonizmu, którego twórcy rozumieli obraz jako zapis aktu twórczego – Jackson Pollock określał obraz mianem „areny”. Ważniejszy dla niego od obrazu miał być sam akt malowania.
Podejmując ten trop, Georges Mathieu malował na scenie. Yves Klein przeprowadzał akcje, podczas których modelki pokrywały swoje ciała błękitną farbą, a następnie, według jego wskazówek, odciskały się na płótnie. Niki de Saint Phalle umieszczała farbę na płótnie przy pomocy strzelby. Na tym tle happening jawi się jako naturalna konsekwencja ewolucji artystycznych koncepcji. Na początku lat 50. Klein i John Cage zainspirowani zen powzięli podobne pomysły: Cage „skomponował” utwór "4'33"" – 4 minuty 33 sekundy ciszy. Podczas premiery wykonawca zamknął pianino na początku i otworzył na koniec utworu. Publiczność została skonfrontowana z nicością, która jednak nie była zupełnie „pusta” – sala wypełniona była, normalnie niesłyszalnymi odgłosami wydawanymi przez publiczność – „wykonanie” utworu zostało przerzucone na nią. Podobnie postąpił Klein – zaprosił gości na wernisaż do galerii, z której wcześniej wyniósł wszystko, co tylko dało się wynieść. Tutaj również publiczność stanęła sama wobec siebie – wobec braku dzieła sama stała się dziełem.
Twórcą pierwszych pomysłów określonych nazwą happening był Allan Kaprow – student Cage’a, rozwijający jego koncepcję. Pierwszy happening zrealizował w 1959 r. w Nowym Jorku ("18 Happenings in 6 parts") w Galerii Reuben. Wydarzenie to ma tzw. przedziałową strukturę, która składała się z niepowiązanych logicznie części, zwanych przedziałami lub zdarzeniami (events). Kaprow rozumiał happening jako „collage zdarzeń”, który powinien być realizowany na żywo, w pełni improwizowany, bez prób i możliwości powtórzeń, wykonywany przez nieprofesjonalistów i powiązany z życiem. Najbardziej interesował go taki rodzaj, który umożliwia aktywny udział publiczności. Przeciwną koncepcję happeningu prezentował Wolf Vostell. Uczestnikom swoich akcji udzielał raczej apodyktycznych instrukcji i krępował ich inicjatywę. Jego działania polegały na badaniu racjonalności lub absurdalności codziennych zdarzeń, poprzez wyjmowanie ich ze zwykłego kontekstu. Akcje te nacechowane są dużą dramaturgią, zazwyczaj polegają na poddaniu nieruchomego przedmiotu zniszczeniu (np. "Neun-Nein-dé-collagen" z 1963 – staranowanie za pomocą rozpędzonej lokomotywy samochodu stojącego na torach). Istotny wkład dla rozwoju tej formy miało też środowisko Fluxusu i akcjonizm wiedeński.
Paryski Maj i wykorzystanie happeningu przez jego uczestników zaznacza zarazem szczytowy moment jego rozwoju, jak i kres jego możliwości. Dotychczasowa formuła, oparta na rozbudzaniu i podnoszeniu świadomości poprzez prowokację i spontaniczność, nie mogła być nieustannie eksploatowana. Artyści zaczęli zwracać swoją uwagę w stronę swoich własnych ciał, jak Valie Export, czy Chris Burden, a happening został zastąpiony przez performance.
Happening w Polsce.
Uznaje się, że pierwszy w Polsce happening zorganizował w 1960 roku w Krakowie Bogusław Schaeffer. Dwóch pianistów (Z. Krauze i J. Tilbury) wykonało wówczas na zmianę partyturę graficzną utworu "Non stop" (wbrew tytułowi kompozycja skończyła się po ośmiu godzinach). Specjaliści nie są jednak zgodni w kwestii pierwszego polskiego happeningu. Na pewno, z całą świadomością tego, czym jest happening, posłużył się nim Tadeusz Kantor. Podczas prac teatralnych z tekstami Stanisława Ignacego Witkiewicza poszukiwał „granic realności” i eksperymentował na granicy sztuki i życia. Jego pierwszym happeningiem był słynny Cricotage (Warszawa, 1965). W Krakowie happening ten nosił tytuł „Linia podziału”. Kiedy zafascynowani dźwiękami i ruchem widzowie nie zauważyli, że dwóch ludzi zamurowało właśnie drzwi, Kantor oświadczył, że „sytuacja jest bez wyjścia”. Kolejną realizacją był „Panoramiczny happening morski”, którego częścią był m.in. „Koncert morski” na bałtyckiej plaży w Łazach, podczas pleneru odbywającego się w pobliskich Osiekach (1967). W tym samym okresie podejmował się tworzenia happeningów Włodzimierz Borowski, np. zrealizowany w trakcie tego samego pleneru w Osiekach „VII Pokaz Synkretyczny – Zdjęcie kapelusza”, 1967, .
Przykładem podejmowania takiej działalności jest działająca do dziś Pomarańczowa Alternatywa, happeningowy ruch młodzieżowy zapoczątkowany w latach osiemdziesiątych przez "Majora" Waldemara Fydrycha. Działalność ta miała szczególnie kontekst opozycyjny i kontestatorski. Happeningiem Pomarańczowej Alternatywy była akcja „Kijów – Warszawa – Wspólna Sprawa” popierająca pomarańczową rewolucję. Niektóre happeningi są organizowane przy koncertach takich zespołów jak Sweet Noise organizowanych przez Vahana Bego. Współczesną grupą happeningową w Polsce jest Akcja Alternatywna Naszość z Poznania kierowana przez Piotra „Lenina” Lisiewicza, wystąpienia te mają głównie charakter polityczny.
Happeningi są często elementem wykorzystywanym przy okazji manifestacji (ekologicznych, feministycznych), jak i w pracy z młodzieżą (akcje szkół, domów kultury, organizacji). Rodzajem współczesnego happeningu są akcje typu flash mob (wykonanie określonych programem czynności-akcji przez nieznających się uczestników, w publicznej przestrzeni). Często mają one charakter jedynie rozrywkowy, aktywizują jednak i dają możliwość uczestniczenia w wydarzeniu praktycznie każdemu. Przykładem może być tu „walk speak” lub „mini walk speak” (z ang. spacerowe mówienie lub małe spacerowe mówienie), spotykanie się i głośne rozmawianie uczestników o umówionej porze w konkretnym miejscu. Pomysły na tego typu akcje są dość różnorodne, a możliwościom organizacyjnym pomagają nowoczesne środki komunikacji (internet, telefonia komórkowa).

</doc>
<doc id="143552" url="https://pl.wikipedia.org/wiki?curid=143552" title="EOT">
EOT



</doc>
<doc id="143554" url="https://pl.wikipedia.org/wiki?curid=143554" title="Hot-dog">
Hot-dog



</doc>
<doc id="143556" url="https://pl.wikipedia.org/wiki?curid=143556" title="Protokół z Kioto">
Protokół z Kioto

Protokół z Kioto – traktat międzynarodowy uzupełniający Ramową konwencję Narodów Zjednoczonych w sprawie zmian klimatu ("United Nations Framework Convention on Climate Change") i jednocześnie międzynarodowe porozumienie dotyczące przeciwdziałania globalnemu ociepleniu. Został wynegocjowany na konferencji w Kioto w grudniu 1997. Traktat wszedł w życie 16 lutego 2005 roku, trzy miesiące po ratyfikowaniu go przez Rosję 4 listopada 2004. Traktat funkcjonujący od 16 lutego 2005 wygasł z dniem 31 grudnia 2012. Unia Europejska, a wraz z nią Norwegia, Islandia, Monako, Szwajcaria i Liechtenstein zrzeszone w Europejskim Obszarze Gospodarczym zobowiązały się przedłużyć swoje zobowiązania wynikające z Traktatu do roku 2020. Zaproponowany przez Komisję Europejską 6 listopada 2013 nowy Traktat w formie poprawki ("Doha amendment") do Traktatu z Kioto nie został jeszcze ratyfikowany przez Unię Europejską.
Postanowienia.
Postanowienia ogólne.
Na mocy postanowień Protokołu z Kioto kraje, które zdecydowały się na jego ratyfikację, zobowiązały się do redukcji do 2012 roku własnych emisji o wynegocjowane wartości zestawione w załączniku do traktatu (co najmniej 5% poziomu emisji z 1990 – art. 3 ust. 1) dwutlenku węgla, metanu i tlenku azotu oraz HFC, PFC i SF – gazów powodujących efekt cieplarniany. W przypadku niedoboru lub nadwyżki emisji tych gazów sygnatariusze umowy zobowiązali się do zaangażowania się w „wymianę handlową” polegającą na odsprzedaży lub odkupieniu limitów od innych krajów. Jeżeli Protokół z Kioto zostanie w pełni wprowadzony w życie, to przewiduje się redukcję, w wyniku realizacji jego postanowień, średniej temperatury globalnej pomiędzy 0,02 °C a 0,28 °C do roku 2050.
Protokół z Kioto jest prawnie wiążącym porozumieniem, w ramach którego kraje uprzemysłowione są zobligowane do redukcji ogólnej emisji gazów powodujących efekt cieplarniany o 5,2% do roku 2012 w porównaniu z rokiem 1990. Warto jednak zauważyć, że jeżeli wziąć pod uwagę prognozowane wcześniej poziomy emisji gazów cieplarnianych, planowana jest redukcja aż o 29%. Narodowe pułapy obniżania wahają się od 8% dla Unii Europejskiej, poprzez 7% dla USA i 6% dla Japonii, do 0% dla Rosji; możliwy jest wzrost dla Australii o 8% i 10% dla Islandii. Protokół z Kioto jest również uzupełnieniem Ramowej konwencji Narodów Zjednoczonych dotyczącej zmian klimatycznych, przyjętej wcześniej na Szczycie Ziemi w Rio de Janeiro w 1992. Z tego faktu wynika pewne prawne ograniczenie co do możliwości ratyfikacji Protokołu z Kioto – mogą go przyjąć wyłącznie państwa, które uprzednio przyjęły wyżej wymienioną konwencję. W aneksie I UNFCCC wymieniono głównie wysoko rozwinięte kraje świata, według autorów aneksu moralnie odpowiedzialne za obecny stan rzeczy, narzucono im odpowiednie limity oraz zobowiązania do wsparcia biedniejszych krajów w walce z globalnym ociepleniem.
Według traktatu kraje rozwinięte są zobowiązane do wspierania rozwoju technologicznego słabiej rozwiniętych krajów oraz studiów i projektów związanych z badaniem klimatu, zwłaszcza nad rozwojem alternatywnych źródeł pozyskiwania energii (energia wiatru, słońca lub nuklearna). Takie inwestycje o charakterze ekologicznym w uboższych krajach są o tyle korzystne dla wysoko rozwiniętych krajów, że pozwalają uzyskać prawo do dodatkowej emisji gazów. Obniżać limity można też przy pomocy programów masowego sadzenia lasów, które wchłaniając dwutlenek węgla, produkują tlen.
Niespełnienie zobowiązań.
Kraje, które po upływie 2012 roku będą wciąż emitowały więcej gazów cieplarnianych niż pozwalają im na to ich limity, będą musiały się wywiązać ze swoich zobowiązań w kolejnym okresie, a ich kwoty zostaną karnie obniżone o 30%. Jednakże za złamanie umowy nie grożą żadne konsekwencje finansowe, a raczej polubowne załatwienie sprawy w ramach mechanizmów łagodzących, takich jak handel emisyjny czy inwestycje w słabiej rozwiniętych krajach. Brak poważniejszych sankcji ekonomicznych i organów, które mogłyby je skutecznie egzekwować, stawia pod znakiem zapytania dostosowanie się niektórych krajów świata do postanowień Protokołu z Kioto.
„Mechanizmy łagodzące” dają poszczególnym sygnatariuszom porozumienia możliwość wypełnienia norm także w sytuacjach, w których państwa te nie są w stanie ich spełnić. Formy handlu emisjami:
Ten ostatni mechanizm to, jak dotąd, najbardziej zaawansowana, skuteczna i efektywna ekonomicznie forma handlu emisjami, mająca najszersze zastosowania praktyczne.
Droga do wejścia w życie.
W lutym 2005 Protokół z Kioto został ratyfikowany przez 141 krajów, wytwarzających w sumie 61% światowej emisji gazów cieplarnianych. Samo podpisanie traktatu nie wystarcza, muszą go jeszcze ratyfikować władze narodowe. Aby umowa weszła w życie, musiał zostać spełniona zawarta w niej zasada „2 razy 55”: ratyfikacja przez minimum 55 krajów wytwarzających łącznie minimum 55% światowej emisji dwutlenku węgla. Porozumienie mogło wejść w życie dziewięćdziesiątego dnia po jego ratyfikowaniu przez ostatnie państwo, które przyczyniało się do spełnienia wymienionej zasady. Państwem, którego ratyfikacja przesądziła o wejściu układu w życie, była Rosja. Kraj ten długo zwlekał z obawy, że postanowienia traktatu zahamują rozwój gospodarki rosyjskiej; przeważył jednak argument o korzyściach z udziału w handlu emisjami.
Protokół z Kioto nie został dotychczas podpisany przez Andorę, Sudan Południowy i Watykan, a nie został ratyfikowany przez Stany Zjednoczone.
Odstąpienie Kanady.
13 grudnia 2011 kanadyjski minister ochrony środowiska, Peter Kent, poinformował o odstąpieniu swojego kraju od Protokołu z Kioto. Stronami umowy są obecnie 192 państwa.
Międzynarodowe kontrowersje.
Zwolennicy Protokołu z Kioto argumentują, że redukcja emisji dwutlenku węgla do atmosfery jest niezwykle istotna dla zapobiegania nadmiernemu ociepleniu klimatu oraz negatywnym skutkom ekonomicznym, na przykład powiększaniu się obszarów ubóstwa oraz zmniejszanie się powierzchni terenów uprawnych. Do obrońców tego dokumentu należą Unia Europejska, organizacje ekologiczne, Organizacja Narodów Zjednoczonych, kraje Pacyfiku zagrożone zalaniem przez ocean wskutek globalnego ocieplenia oraz niektóre środowiska naukowe. Najbardziej znaczącym oponentem Protokołu z Kioto są Stany Zjednoczone. Obiekcje Amerykanów budzi wyjątkowo łagodne potraktowanie Chin – największego na świecie emitenta gazów cieplarnianych – które zostały niemal wyłączone z wymagań protokołu, będąc (obok Indii), krajem najszybciej zwiększającym emisję dwutlenku węgla.
Na szczycie klimatycznym w Kopenhadze w 2009 roku, który miał uzupełnić Protokół z Kioto konkretnymi zobowiązaniami do ograniczenia emisji, nie udało się doprowadzić do żadnych wiążących ustaleń i powszechnie uznano go za niepowodzenie zagrażające wypełnieniu zobowiązań z Kioto.
Znaczenie.
Protokół z Kioto może być uważany za pierwszy krok międzynarodowej społeczności do wspólnego sformalizowanego działania na rzecz ochrony środowiska. Mimo że wymaga wciąż jeszcze wielu korekt i uzgodnienia światowego konsensusu, to może on przyczynić się do przełamania mentalności światowych rządów w kwestii ochrony środowiska, i do przedsięwzięcia bardziej zdecydowanych działań w przyszłości.
W praktyce skuteczność protokołu oceniana jest jako bliska zeru – Stany Zjednoczone, nie podlegając jego ograniczeniom, zredukowały emisję o 14 ton per capita, podczas gdy średnia redukcja dla 27 krajów Unii Europejskiej wyniosła 12 ton per capita (w stosunku do roku bazowego 1990). W tym samym czasie jednak emisja per capita wzrosła o 205 ton w Chinach i o 100 ton w Indiach. Ogółem emisja CO2 od roku bazowego wzrosła ok. 49%.
Kwestie polskie.
Polska była uczestnikiem Szczytu Ziemi w Rio de Janeiro w 1992 i jednym z państw, które przyjęły Ramową konwencję Narodów Zjednoczonych w sprawie zmian klimatu, mogła więc podpisać protokół z Kioto. W porównaniu z poziomem z roku 1988 – bazowego dla byłych krajów socjalistycznych – Polska ma obniżyć swoją emisję o 6%. Ponieważ z powodu zmiany struktury gospodarki narodowej w okresie transformacji emisja gazów i tak zmniejszyła się o 33% w latach 1988–2001, Polska miała możliwość zarobienia na handlu swoimi nadwyżkami. Komisja Europejska zdecydowała w marcu 2005, by ograniczyć limity przyznane wcześniej Polsce w krajowym planie rozdziału uprawnień na lata 2005–2007 (przyznawany przez KE limit dopuszczalnej emisji zanieczyszczeń jest elementem europejskiego systemu handlu emisjami). Komisja Europejska argumentuje swoją decyzję tym, że przyznanie Polsce nowych mniejszych limitów nie spowoduje ryzyka niespełnienia przez Polskę kryteriów z Kioto. Przyznanie jej natomiast zbyt wysokich limitów doprowadziłoby do masowej sprzedaży limitów przez polskie przedsiębiorstwa, co mogłoby doprowadzić do spadku ceny za tonę emisji dwutlenku węgla i w konsekwencji zniechęcałoby do proekologicznych inwestycji.

</doc>
<doc id="143558" url="https://pl.wikipedia.org/wiki?curid=143558" title="Globalne ocieplenie">
Globalne ocieplenie

Globalne ocieplenie – wzrost średniej temperatury powierzchni Ziemi. W języku potocznym termin ten odnosi się też do innych skutków globalnej zmiany klimatu, spowodowanych antropogeniczną emisją gazów cieplarnianych od początku epoki przemysłowej.
Całkowity wzrost średniej temperatury globalnej od wielolecia 1850–1900 (będącej przybliżonym odzwierciedleniem poziomu przedindustrialnego) do wielolecia 2011-2020, obliczony na podstawie analizy instrumentalnych pomiarów temperatury wyniósł około 1 °C. Główną przyczyną obserwowanego ocieplenia jest działalność przemysłowa człowieka. Zgodnie z wynikami badań podsumowanymi przez Międzyrządowy Zespół ds. Zmian Klimatu (IPCC) „Wpływ człowieka na klimat jest oczywisty. Świadczą o tym rosnące stężenia gazów cieplarnianych w atmosferze, dodatnie wymuszanie radiacyjne, obserwowane ocieplenie i zrozumienie systemu klimatycznego” oraz „Jest niezwykle prawdopodobne, że człowiek wpłynął w sposób dominujący na obserwowane od połowy XX wieku ocieplenie”. W XX wieku czynniki naturalne, takie jak aktywność słoneczna i wulkany, spowodowały łącznie tylko niewielką zmianę temperatury (ocieplenie bądź oziębienie) w stosunku do okresu sprzed rewolucji przemysłowej. Wnioski te poparło ponad 45 stowarzyszeń i akademii naukowych, wliczając wszystkie narodowe akademie nauk 8 najbardziej uprzemysłowionych państw, a także Polska Akademia Nauk. W 2021 r. eksperci opracowujący Szósty Raport IPCC określili, że czynniki naturalne zmieniły globalną temperaturę powierzchni od okresu 1850–1900 o ± 0,1 °C a wzrost temperatury spowodowany przez człowieka mieści się prawdopodobnie w zakresie 0,8–1,3 °C.
Bez ograniczenia emisji gazów cieplarnianych oczekiwany jest postępujący wzrost średniej globalnej temperatury. Podsumowane przez IPCC w roku 2013 prognozy modeli klimatycznych wykazują, że średnia temperatura globalna powierzchni Ziemi podniesie się w XXI w., przy założeniu scenariusza szybkiej redukcji emisji RCP2.6, o 0,3–1,7 °C w porównaniu do stanu z końca XX w. (średnia z lat 2081–2100 w stosunku do wielolecia 1986-2005). W scenariuszu z wciąż wzrastającą emisją RCP8.5 globalne ocieplenie zawierać się będzie w zakresie 2,6–4,8 °C. Dekadowe prognozy klimatu przygotowane w 2019 roku przez Światową Organizację Meteorologiczną wskazują, że średnioroczna globalna temperatura w okresie 2020-2024 będzie najprawdopodobniej mieścić się w zakresie 0,91–1,59 °C ponad poziomem przedindustrialnym, reprezentowanym przez wielolecie 1850-1900.
Część skutków globalnego ocieplenia, zwłaszcza w skali regionalnej, wciąż obarczonych jest dużymi niepewnościami. Aby przeciwdziałać niebezpiecznej ingerencji człowieka w system klimatyczny, rządy większości państw podpisały w 1992 roku Ramową konwencję Narodów Zjednoczonych w sprawie zmian klimatu, w roku 1997 protokół z Kioto, a w roku 2015 porozumienie paryskie, mające na celu redukcję emisji gazów cieplarnianych. Trwa jednak światowa polityczno-publiczna debata, dotycząca działań w celu redukcji tempa ocieplania się klimatu oraz przystosowania się do już występujących i przewidywanych jego następstw.
Terminologia.
Termin „globalne ocieplenie”, zarówno w pracach naukowych, jak i w języku powszechnym, odnosi się najczęściej do ocieplenia odnotowanego w ostatnich dekadach oraz prognoz dalszego wzrostu temperatury; zakłada on dalszy wpływ człowieka wskutek emisji gazów cieplarnianych. Czasami termin ten jest stosowany w odniesieniu do innych ociepleń w historii Ziemi. Niekiedy używa się też terminu „antropogeniczne globalne ocieplenie” (AGW), co podkreśla rolę zmian wywołanych przez człowieka.
Termin „zmiana klimatu” oznacza zauważalną zmianę klimatu (np. temperatura, opady, wiatr), utrzymującą się przez dłuższy okres (dekady) z jakichkolwiek przyczyn. Może więc odnosić się do takich efektów, jak globalne ochłodzenie lub zmiany w ogólnej cyrkulacji atmosfery na Ziemi. Ramowa konwencja Narodów Zjednoczonych w sprawie zmian klimatu (UNFCCC) używa terminu „zmiana klimatu” do zmian spowodowanych przez człowieka i „zmienność klimatyczna” do zmian z przyczyn naturalnych.
Zmiany temperatury.
Obserwacje.
Na podstawie pomiarów instrumentalnych ustalono, że średnia globalna temperatura lądów i oceanów była pod koniec drugiej dekady XXI w. wyższa o około 1 °C od poziomu przedindustrialnego. Pomiary temperatury w dolnej troposferze wykonywane przez radiosondy i radiometry satelitarne wskazują, że tempo ocieplenia od roku 1979 wynosiło około 0,18 °C na dekadę. Rekonstrukcje klimatu pokazują, że przed XX-wiecznym ociepleniem temperatura była relatywnie stabilna przez ostatnie 1–2 tys. lat; wyjątkiem były regionalne oscylacje, takie jak średniowieczne optimum klimatyczne czy mała epoka lodowa.
Według Światowej Organizacji Meteorologicznej i innych instytucji, zajmujących się analizą danych o temperaturze, trzema najcieplejszymi latami od wprowadzenia precyzyjnych i rozpowszechnionych pomiarów instrumentalnych (w drugiej połowie XIX wieku) były 2020, 2016 i 2019. Zarówno w roku 2019, jak w 2015 i 2016, na wieloletni trend ocieplenia klimatu nałożyło się dodatkowo podnoszące średnią temperaturę powierzchni Ziemi zjawisko El Niño. Z kolei w najchłodniejszym w XXI wieku roku 2008 wystąpiło szczególnie silne zjawisko La Niña.
W okresie 1980-2020 temperatura nad lądem wzrastała około dwukrotnie szybciej niż temperatura oceanu. Temperatura oceanu wzrasta wolniej niż lądu ze względu na dużą pojemność cieplną wody oraz utratę ciepła przez parowanie. Na półkuli północnej jest więcej lądu niż na półkuli południowej, w związku z tym ogrzewa się ona nieco szybciej. Ponadto znajdują się na niej rozległe obszary sezonowej pokrywy śnieżnej i śniegolodu, co w przypadku ich topnienia, prowadzi do dodatkowego ocieplenia.
Porównanie ze zmianami klimatu z przeszłości.
Metody badań paleoklimatycznych pozwalają na poznanie zmian klimatu w przeszłości, dzięki czemu możliwe jest umieszczenie obecnego antropogenicznego ocieplenia w kontekście naturalnej zmienności klimatu.
Zgodnie z wynikami badań podsumowanymi przez naukowców z IPCC globalna temperatura powierzchni w latach 1970–2020 rosła szybciej niż w którymkolwiek innym 50-leciu w ciągu ostatnich 2000 lat. Temperatury w latach 2011–2020 były wyższe od tych podczas ostatniego kilkusetletniego ciepłego okresu sprzed ok. 6500 lat i podobne do średnich temperatur w ciepłym okresie który miał miejsce ok. 125 000 lat temu.
Rekonstrukcje zmian średniej temperatury globalnej wskazują, że przełom XX i XXI wieku jest prawdopodobnie najcieplejszym okresem w ostatnich 2000 lat oraz że tempo wzrostu temperatury w ostatnich dekadach jest rekordowo wysokie. Najcieplejszy okres preindustrialnej części holocenu sprzed 6,5 tys. lat temu był globalnie tylko o 0,7 °C cieplejszy niż średnia z XIX w., choć z powodu niepewności rekonstrukcji nie można definitywnie stwierdzić, czy ówczesny wzrost temperatury dorównywał (lub przewyższał) współczesnemu globalnemu ociepleniu. W kolejnych dekadach XXI w., jeżeli nie nastąpi szybka redukcja emisji gazów cieplarnianych, spodziewane ocieplenie planety osiągnie poziom wyższy niż panujący w jakimkolwiek momencie holocenu, a także poprzedniego interglacjału i większości plejstocenu.
Przyczyny i zjawiska wpływające na przebieg globalnego ocieplenia.
Dominującą przyczyną globalnego ocieplenia od połowy XIX wieku są czynniki związane z ludzką działalnością, przede wszystkim antropogeniczna emisja gazów cieplarnianych. Według szacunków wykonanych różnymi metodami spowodowały one wzrost średniej temperatury globalnej o 0,8–1,3 °C od okresu 1850–1900 do okresu 2010–2019. Odpowiada on zatem, w granicach niepewności, obserwowanemu ociepleniu o 1,06 °C w tym samym okresie.
Atrybucja przyczyn zmian klimatu.
Klimat Ziemi może zmieniać się w wyniku modyfikacji czynników zewnętrznych, w tym zmian konfiguracji cykli orbitalnych, zmian efektu cieplarnianego, wywołanych głównie zmianami koncentracji gazów cieplarnianych oraz erupcji wulkanicznych, wpływających także na koncentrację gazów cieplarnianych, jak i ograniczenie dopływu światła słonecznego do powierzchni Ziemi.
Działalność cywilizacyjna człowieka wpływa na klimat przede wszystkim poprzez zmianę składu atmosfery. Emisja gazów cieplarnianych takich jak dwutlenek węgla, metan i podtlenek azotu powoduje wzrost ich zawartości w atmosferze i wzmocnienie naturalnego efektu cieplarnianego, przez co z powierzchni Ziemi ucieka w kosmos mniej energii cieplnej, niż jest pochłaniane w postaci promieniowania słonecznego. Konsekwencją powstałej nierównowagi radiacyjnej planety jest jej ocieplenie, a także inne powiązane zmiany klimatu: opadów, zachmurzenia, modyfikację cyrkulacji atmosferycznej i oceanicznej, topnienie lodowców i lądolodów, redukcja morskiej pokrywy lodowej i wiele innych.
Ustalenie, że to działalność człowieka powoduje globalne ocieplenie w XX i XXI w. wymagało wykazania, że zarówno naturalna wewnętrzna zmienność klimatyczna, jak i naturalne czynniki (wymuszenia radiacyjne) takie jak zmiany aktywności słonecznej czy wybuchy wulkanów, nie mogą wyjaśniać obserwowanych zjawisk. Jednocześnie konieczne było udowodnienie, że przewidywane teoretycznie efekty wzrostu zawartości gazów cieplarnianych w atmosferze są zgodne ze zmianami rzeczywiście obserwowanymi. Pierwszy raz udało się potwierdzić wpływ człowieka na globalny klimat w pierwszej połowie lat 90., w latach późniejszych wykazano natomiast, że z bardzo dużym prawdopodobieństwem działalność przemysłowa człowieka odpowiada za większość obserwowanego ocieplenia.
Pojęcie wymuszenia radiacyjnego i sprzężeń zwrotnych.
Do spójnego porównywania wpływu różnych czynników na klimat zwykle używa się pojęcia wymuszenia radiacyjnego. Wymuszenie radiacyjne definiowane jest jako różnica między bilansem energetycznym Ziemi w wyjściowym stanie odniesienia i stanie zaburzonym, a jego jednostką jest wat na metr kwadratowy powierzchni planety. W przypadku globalnych zmian klimatu najwygodniej jest używać efektywnego wymuszenia radiacyjnego obliczonego dla szczytu atmosfery, po dostosowaniu się szybko działających, atmosferycznych sprzężeń w systemie klimatycznych, lecz nie sprzężeń związanych ze zmianą temperatury powierzchni. Oznacza to, że niektóre zmiany (np. wilgotności i zachmurzenia) mogą być uważane za składową efektywnego wymuszenia radiacyjnego, albo za sprzężenie zwrotne wynikające ze zmiany temperatury powierzchni spowodowanej tym wymuszeniem.
W skali globalnej, zmiana temperatury jest proporcjonalna do wartości wymuszenia radiacyjnego, a czynnik proporcjonalności nazywany jest współczynnikiem czułości klimatycznej, i zależy on od obecnych w systemie klimatycznym sprzężeń zwrotnych, które ułatwiają (sprzężenia ujemne) bądź utrudniają (sprzężenia dodatnie) odzyskanie równowagi radiacyjnej planety.
Wymuszenia radiacyjne.
Gazy cieplarniane.
Działalność człowieka od rewolucji przemysłowej spowodowała wzrost koncentracji różnych gazów cieplarnianych, prowadząc do większego wymuszania radiacyjnego przez dwutlenek węgla, metan, troposferyczny ozon, chlorofluorowęglowodory i podtlenek azotu. Metan silniej niż dwutlenek węgla pochłania promieniowanie podczerwone, dlatego jest efektywniejszym gazem cieplarnianym, jednak jego stężenie w atmosferze jest dużo mniejsze, i całkowite wymuszanie radiacyjne metanu szacuje się na jedną czwartą wymuszania . Pozostałe gazy tylko w niewielkim stopniu przyczyniają się do efektu szklarniowego; jednym z nich jest tlenek azotu (), jego koncentracja wzrosła w wyniku działalności rolniczej.
W roku 2019 koncentracja w atmosferze była wyższa niż kiedykolwiek w ostatnich 2 mln lat. Do roku 2020 atmosferyczne stężenie i wzrosło odpowiednio o 47% i 159% od początku ery przemysłowej w połowie XVIII wieku. Poziomy te są wyższe niż kiedykolwiek w ciągu ostatnich 800 000 lat (okresu, dla którego uzyskano wiarygodne dane z rdzeni lodowych). Z innych mniej bezpośrednich dowodów geologicznych przypuszcza się, że zawartość dwutlenku węgla nie była tak wysoka od 20 milionów lat. Spalanie paliw kopalnych jest odpowiedzialne za około 83% wzrostu koncentracji w ciągu ostatnich 20 lat. Pozostałe 17% to w większości skutki użytkowania gruntów, w szczególności wylesianie
W roku 2019 wymuszenie radiacyjne wynikające ze wzrostu koncentracji dwutlenku węgla, metanu i podtlenku azotu z poziomu przedindustrialnego wynosiło 2,09, 0,62 i 0,2 W/m², odpowiednio, a całkowite wymuszenie radiacyjne antropogenicznych gazów cieplarnianych przekroczyło 3,25 W/m².
Znaczenie aerozoli.
Aerozole atmosferyczne wpływają na klimat zarówno poprzez bezpośrednią interakcję z promieniowaniem słonecznym, pochłaniając, odbijając lub rozpraszając fale promieniowania elektromagnetycznego; jak i pośrednio, modyfikując procesy powstawania chmur, a także ich własności takie jak albedo, intensywność opadu atmosferycznego czy czas trwania chmury.
Najważniejszymi aerozolami antropogenicznego pochodzenia są aerozole siarczanowe, które poprzez rozpraszanie światła słonecznego powodują ochłodzenie klimatu, oraz cząstki sadzy, które pochłaniając światło powodują ocieplenie. Sumaryczny wpływ wszystkich antropogenicznych aerozoli na klimat, uwzględniając wspomniane efekty pośrednie, prowadziłby do globalnego ochłodzenia i częściowo przeciwdziała wzmocnieniu efektu cieplarnianego spowodowanego emisją gazów cieplarnianych. Szacuje się, że całkowite efektywne wymuszenie radiacyjne związane z antropogenicznymi aerozolami mieści się z 90% prawdopodobieństwem w zakresie od -2,0 do -0,4 W/m².
Znaczenie czynników naturalnych.
Naturalne wymuszenia klimatyczne działają poprzez zmianę ilości energii krążącej w systemie klimatycznym. W skalach czasowych lat, dekad i stuleci najważniejszymi z tych naturalnych wymuszeń są zmiany aktywności słonecznej i erupcje wulkaniczne.
Globalne ocieplenie obserwowane w XX i XXI wieku charakteryzuje się akumulacją dużej ilości energii (358±37 zettadżuli w latach 1971–2018) w systemie klimatycznym, co oznacza istnienie trwałej nierównowagi radiacyjnej u szczytu atmosfery. Nie ma dowodów na to, by naturalna zmienność klimatyczna mogła sama z siebie spowodować zaistnienie i podtrzymanie takiej nierównowagi, a istniejące obserwacje wskazują, że nie odgrywała ona dużej roli w zmianach globalnej temperatury w ostatnim stuleciu.
Naturalne klimatyczne wymuszenia radiacyjne, takie jak aktywność słoneczna i wulkany, miały znikomy wpływ na globalne ocieplenie obserwowane od połowy XIX wieku. W świetle obecnych badań zmiany irradiancji słonecznej były zbyt małe, by w znaczący sposób wpłynąć na temperaturę globalną, nie udało się też potwierdzić istnienia mechanizmów, które mogłyby ten wpływ wzmocnić. Aerozole siarczane dostające się do górnych warstw atmosfery w wyniku wybuchów wulkanów powodują rozpraszanie światła słonecznego, i w przypadku największych erupcji mogą powodować globalne ochłodzenie powierzchni planety. Efekt ten jest jednak krótkotrwały, nie wpłynął w znaczący sposób na wielodekadowe trendy temperatury globalnej w XX i XXI wieku. Symulacje numeryczne zmian klimatu od 1850 roku, przeprowadzone tylko z efektami naturalnymi, pokazują trend liniowy zmiany średniej temperatury globalnej nieodróżnialny od zera. Podsumowując dostępne wyniki badań, Piątym Raporcie IPCC oszacował, że sumaryczny wpływ aktywności słonecznej i wulkanów na globalny trend temperatury w okresie 1951-2010 był mniejszy niż 0,1 °C.
Sprzężenia zwrotne.
Zmiany stężenia gazów cieplarnianych w atmosferze są podstawową przyczyną globalnego ocieplenia, ale ze zmianami temperatury wiążą się różnego rodzaju wtórne efekty, które mogą przyczyniać się do dodatkowego wzrostu albo do spadku temperatury. Niektóre z tych zjawisk są objęte sprzężeniem zwrotnym dodatnim, powiększającym zmiany, a inne ujemnym, przeciwdziałającym zmianom.
Podstawowym sprzężeniem zwrotnym w systemie klimatycznym jest wzrost promieniowania cieplnego w wyniku wzrostu temperatury, opisane przez prawa Stefana-Boltzmanna a dokładniej przez prawo Plancka, dlatego nazywane jest sprzężeniem planckowskim. Dzięki czemu zaburzony system przez wymuszenie radiacyjne uzyskuje równowagę radiacyjną w innej temperaturze.
Wzrost temperatury atmosfery powoduje wzrost zawartości pary wodnej w troposferze. Wzrost koncentracji pary wodnej zmniejsza przejrzystość atmosfery dla promieniowania podczerwonego co wywołuje dodatkowe ocieplenie.
W troposferze temperatura zmniejsza się wraz z wysokością, co jest opisywane przez pionowy gradient temperatury. Jeżeli jego wartość przekroczy gradient adiabatyczny, to atmosfera staje się niestabilna i zachodzi konwekcja zwiększająca przenoszenie ciepła w górę atmosfery. Wartość adiabatycznego gradientu temperatury w atmosferze, w której zachodzi skraplanie pary wodnej, zwanego wilgotnoadiabatycznym, jest znacznie mniejsza niż dla powietrza, w którym nie dochodzi do skraplania (suchoadiabatyczny). Dodatkowo niemal wykładnicza zależność ciśnienia pary nasyconej od temperatury sprawia, że wartość wilgotoadiabatycznego gradientu temperatury zmniejsza przy wzroście temperatury.
Modele przewidują, że w ocieplającym się klimacie wzrastająca wilgotność atmosfery w tropikach, spowoduje zmniejszenie gradientu temperatury, co wywoła lepsze przenoszenie ciepła do górnych warstw troposfery, a to zwiększy emisję promieniowania cieplnego w kosmos przy relatywnie mniejszym ociepleniu samej powierzchni planety, co osłabia efekt cieplarniany. Pomiary zmian temperatury wraz z wysokością są bardzo wrażliwe na drobne błędy, co utrudnia ustalenie, czy modele są zgodne z obserwacjami.
Ponieważ sprzężenia pary wodnej i pionowego gradientu temperatury są ze sobą ujemnie skorelowane, możliwe jest łączne ich uwzględnienie razem ze sprzężeniem planckowskim, przy założeniu niezmienionej wilgotności względnej. W ujęciu takim zmiana emisji promieniowania powiązana ze zmianą temperatury jest mniejsza niż w przypadku suchej atmosfery, a sprzężenie wilgotności względnej, oraz sprzężenie pionowego gradientu temperatury uwzględniają tylko niewielkie odstępstwa od założenia stałej wilgotności względnej. Oba sposoby dekompozycji sprzężeń zwrotnych prowadzą do takich samych wyników, choć uznanie wilgotności względnej za podstawową zmienną stanu w systemie klimatycznym jest bardziej intuicyjne. Łącznie, obecność pary wodnej w atmosferze powoduje intensyfikację globalnego ocieplenia.
W skali globalnej chmury wpływają na bilans energetyczny Ziemi odbijając promieniowanie słoneczne (schładzając system klimatyczny) oraz pochłaniając promieniowanie podczerwone emitowane przez powierzchnię Ziemi (wzmacniając efekt cieplarniany i ocieplając system klimatyczny). W chmurach różnych typów procesy te przebiegają w różny sposób, a zmiany ich intensywności, związane z wymuszeniami radiacyjnymi oraz powiązanymi skutkami globalnego ocieplenia, decydują o sprzężeniach zwrotnych związanych z chmurami. Najważniejszymi z nich są zmiany wysokości kowadła chmurowego tropikalnych cumulonimbusów, oraz ich powierzchni; zmiany powierzchni morskich stratocumulusów; zmiany zachmurzenia nad lądami związanych z wysychaniem rejonów subtropikalnych; przesuwaniem się tras burz i powiązane z nimi zmiany zachmurzenia na średnich szerokościach geograficznych; zmiany ilości chmur w Arktyce w wyniku topnieniu morskiej pokrywy lodowej; a także zmiany jasności chmur nad Oceanem Południowym związane z częstszym powstawaniem chmur wodnych. Uwzględniając wszystkie efekty, suma sprzężeń zwrotnych związanych z chmurami jest dodatnia, choć wartość ta obciążona jest dużymi niepewnościami.
Innym ważnym typem oddziaływań pomiędzy różnymi procesami jest sprzężenie związane ze zmianą albedo lodu i śniegu (ang. "ice-albedo feedback"). Wraz ze wzrostem temperatury wzrasta szybkość topnienia lodu w obszarach okołobiegunowych, zmniejsza się także obszar i czas zalegania pokrywy śnieżnej. Proces topnienia powoduje, że silnie odbijający promieniowanie słoneczne lód zastępują ciemniejsze obszary lądu lub wody, absorbujące więcej promieniowania słonecznego. Jest to mechanizm dodatniego sprzężenia zwrotnego, w którym zmniejszenie pokrywy lodu i śniegu prowadzi do jeszcze szybszego jej zaniku, ze względu na miejsce występowania nazywany też arktycznym wzmocnieniem.
Sprzężenie dodatnie wywołane emisją dwutlenku węgla i metanu z topniejących obszarów wiecznej zmarzliny (np. torfowisk na Syberii) to kolejny mechanizm zdolny przyczynić się do ocieplania. Powstała hipoteza, że wzrost temperatury oceanów może spowodować uwolnienie ze złóż klatratów metanowych, prowadząc do masowego wymierania organizmów morskich i gwałtownego wzrostu temperatury w atmosferze.
Przypuszczalnie zdolność oceanu do sekwestracji dwutlenku węgla będzie malała wraz ze zwiększającą się temperaturą. Ocieplenie zredukuje ilość mineralnych składników odżywczych w strefie mezopelagialnej oceanu (czyli w rejonie półmroku pomiędzy 200 do 1000 m), powodując zmniejszenie populacji stosunkowo dużych okrzemków w stosunku do małych cząstek fitoplanktonu. Obszary zdominowane przez komórki fitoplanktonu są mniej efektywne (w stosunku do obszarów z dużą ilością okrzemków) w transporcie węgla z atmosfery do oceanu.
Modele klimatu.
Naukowcy badają zmiany klimatyczne, używając modeli numerycznych klimatu. Modele te oparte są na podstawowych zasadach dynamiki płynów, transportu promieniowania i innych procesów, a rozwiązywane z użyciem metod numerycznych. Procesy symulowane są w sposób przybliżony, ze względu na niedokładność i niekompletność danych wejściowych, ograniczenia w możliwościach komputerów i złożoność systemu klimatycznego. Współczesne modele klimatu uwzględniają procesy wymiany atmosfery i oceanu, symulują pokrywy lodowe na lądzie i w oceanie, roślinność i fitoplankton, a także aerozole atmosferyczne, cykle biogeochemiczne i reakcje chemiczne zachodzące w atmosferze. Modele te przewidują, że efektem zwiększonych emisji gazów cieplarnianych jest ocieplenie klimatu, choć ze względu na niepewności związane z wielkością symulowanych sprzężeń zwrotnych intensywność ocieplenia różni się w różnych modelach. Drugim podstawowym źródłem niepewności jest przyszła koncentracja gazów cieplarnianych w atmosferze, a także rola innych wymuszeń antropogenicznych (jak aerozole), oraz w mniejszym stopniu, czynników naturalnych (jak zmiany aktywności słonecznej, erupcje wulkanów czy wewnętrzna zmienność klimatu).
Skutki i oczekiwane efekty.
Mimo że trudno jest powiązać specyficzne zjawiska pogodowe z globalnym ociepleniem, wzrost temperatury globalnej może powodować zmiany na obszarach rozległych, m.in. topnienie lodowców, zmniejszenie się pokrywy lodów morskich Arktyki i światowy wzrost poziomu morza. Zmiany w ilości i strukturze opadów atmosferycznych mogą spowodować zmiany stosunków wodnych na lądach, które mogą mieć skutki pozytywne, jak i negatywne (susze, powodzie). Mogą one prowadzić z jednej strony do pustynnienia, z drugiej – do zarastania pustyń. Mogą również nastąpić zmiany w intensywności i częstotliwości występowania skrajnych wydarzeń pogodowych. Inne możliwe skutki to zwiększenie produkcji rolnej i otwarcie nowych szlaków handlowych, zmniejszony dopływ słodkiej wody, wymieranie gatunków oraz zwiększony zasięg występowania wektorów przenoszących zakaźne drobnoustroje. Globalnemu ociepleniu przypisuje się wydłużony okres wegetacji roślinnej na Grenlandii, dzięki której może ona stać się samodzielnym producentem żywności. Prognozowane jest również zwiększenie o 50% powierzchni tundry w Arktyce.
Globalnemu ociepleniu przypisuje się już, przynajmniej częściowo, niektóre wywierane efekty na środowisko naturalne i cywilizację. Raport IPCC z 2001 sugeruje, że globalne ocieplenie ma częściowy wpływ na regresję lodowców od roku 1850, zaburzenie lodowców szelfowych (np. Lodowca Szelfowego Larsena), wzrost poziomu morza, zmiany w regionalnych strukturach opadu oraz intensyfikację i zwiększoną częstotliwość występowania ekstremalnych zjawisk pogodowych. Oczekiwane są zmiany w ogólnej i regionalnej cyrkulacji powietrza i intensywności oraz częstotliwości zjawisk atmosferycznych. Natomiast trudno jest ocenić wpływ globalnego ocieplenia na konkretne zjawiska pogodowe. Inne oczekiwane efekty to deficyt wody w pewnych rejonach, a większe opady w innych, zmiany w akumulacji śniegu w górach oraz negatywny wpływ na zdrowie przy cieplejszej temperaturze.
Wzrost śmiertelności, wymuszona migracja oraz straty ekonomiczne przewidywane wskutek skrajnych zjawisk pogodowych mogą być zaognione wzrastającą gęstością zaludnienia w dotkniętych rejonach. W średnich szerokościach geograficznych mogą wystąpić pozytywne zmiany związane z ociepleniem, np. spadek liczby zgonów z powodu wyziębienia. W "Trzecim Raporcie IPCC" II grupa robocza podsumowała zarówno domniemane efekty, jak i obecne zrozumienie tej problematyki. W "Piątym Raporcie IPCC" z 2013 stwierdzono, że intensyfikacja cyklonów tropikalnych na północnym Oceanie Atlantyckim od 1970 jest niemal pewna, co koreluje ze wzrostem temperatury powierzchni oceanu, jednakże wykrycie dłuższego trendu jest utrudnione ze względu na niską jakość pomiarów sprzed epoki satelitarnej. Sprawozdanie odnotowuje też brak oczywistej zależności pomiędzy doroczną liczbą cyklonów tropikalnych na świecie i wzrostem temperatury.
Poza tym przewiduje się wzrost poziomu morza, w zależności od przyszłego wzrostu koncentracji gazów cieplarnianych, od 0,26–0,55 m dla scenariusza niskoemisyjnego RCP2.6, do 0,45–0,82 m dla scenariusza wysokoemisyjnego RCP8.5 (średnia 2081–2100, w stosunku do lat 1986–2005), następstwa w rolnictwie, możliwe osłabienie cyrkulacji termohalinowej, redukcję stężenia ozonu w atmosferze, intensyfikację huraganów i innych skrajnych zjawisk pogodowych, zakwaszenie i ubytek tlenu z oceanów oraz rozprzestrzenianie się chorób takich jak malaria, denga, borelioza, zapalenie mózgu, dżuma i cholera. Badanie ze statystyczną próbką 1013 gatunków zwierząt i roślin wykazało, że 18 do 35% z nich może do 2050 zaniknąć, uwzględniając prognozowane ocieplenie. Jednak dobrze udokumentowanych badań nad wymieraniem gatunków jest niewiele z powodu ostatnich zmian klimatu; jedna z prac sugeruje z kolei, że przewidywane tempo zaniku gatunków jest niepewne.
Wzrost koncentracji w atmosferze zwiększa ilość rozpuszczonego w oceanie. Rozpuszczony w oceanie dwutlenek węgla reaguje z wodą, tworząc kwas węglowy, co skutkuje zakwaszeniem. Ocenia się, że pH wód powierzchniowych zmniejszyła się od 8,25 na początku epoki przemysłowej do 8,14 w roku 2004. Prognozuje się dalszy spadek pH w granicach od 0,06–0,07 dla scenariusza niskoemisyjnego RCP2.6, do 0,30–0,32 dla scenariusza wysokoemisyjnego RCP8.5 do roku 2100, zakładając, że ocean będzie nadal absorbował zwiększone ilości z atmosfery. Organizmy morskie tworzące ekosystemy tolerują tylko specyficzny, wąski zakres zasadowości (pH), dlatego gwałtowne zmiany tego wskaźnika w oceanie mogą doprowadzić do ich zaniku. Taki scenariusz jest możliwy głównie z powodu wzrostu koncentracji atmosferycznego dwutlenku węgla, która poprzez różne zjawiska może zaburzyć produkcję pierwotną masy biologicznej i łańcuchy pokarmowe, wpływając ostatecznie na ludzi, których wyżywienie zależy od morskich ekosystemów.
Istnieją głosy, że efekt globalnego ocieplenia ma wpływ na stale zmniejszającą się ilość ozonu w ziemskiej stratosferze. Mimo pewnych powiązań nie ma silnego związku pomiędzy występowaniem dziury ozonowej a globalnym ociepleniem.
W 2005 roku William Ruddiman, analizując dane pochodzące z rdzenia lodowego ze stacji Wostok, zwrócił uwagę na fakt, iż naturalna tendencja spadkowa stężenia ditlenku węgla i metanu, jaką można zaobserwować podczas kilku poprzednich interglacjałów, została zachwiana już kilka tysięcy lat temu. Wysnuł on hipotezę, że działalność człowieka, zwłaszcza rozwój rolnictwa, wiążący się z karczowaniem lasów i nawadnianiem pól, już w tamtym okresie wiązała się ze zwiększoną produkcją gazów cieplarnianych, co powstrzymało nadejście kolejnego zlodowacenia.
Na podstawie zdjęć satelitarnych naukowcy oszacowali, że w latach 2000–2019 masa lodowców średnio zmniejszała się o ok. 267 miliardów ton rocznie a tempo a utrata masy przyspieszała o ok. 48 mld ton rocznie na dekadę.
Najgorsze dla życia na Ziemi skutki miałby niekontrolowany efekt cieplarniany. Najprawdopodobniej Ziemi nie grozi niekontrolowany efekt cieplarniany nawet przy spaleniu wszystkich paliw kopalnych.
Ekonomia.
Starano się przeanalizować ogólny koszt ekonomiczny strat wskutek zmiany klimatu na Ziemi. Zgodnie z modelem z 2018 roku w przypadku scenariusza RCP 8.5 ograniczenie ocieplenia do 2 °C w porównaniu do ery przedindustrialnej pozwoli rocznie zaoszczędzić 17 bilionów USD do roku 2100.
Według badania z 2013 roku samo uwalnianie się 50 mln ton metanu (hipoteza pistoletu metanowego) koło morza Wschodniosyberyjskiego spowoduje straty równe $60 bln (prawie równowartość PKB świata). Według nowszych szacunków Wschodniosyberyjski Szelf Arktyczny emituje rocznie 17 mln ton metanu.
Przegląd z roku 2007 około 100 prac ekonomicznych określa koszt w granicach 10 USD na tonę węgla (tC) do 350 USD/tC (czyli od 3 USD na tonę dwutlenku węgla do 95 USD na tonę dwutlenku węgla). Średnia wartość to około 43 USD/tC (czyli 12 USD na tonę dwutlenku węgla). Raport Sterna z 2008 roku przewiduje, że łączny produkt krajowy brutto wszystkich państw spadnie prawdopodobnie o ponad 20%, jeśli globalne ocieplenie nie zostanie powstrzymane, tzn. stężenie gazów cieplarnianych w atmosferze nie osiągnie 500 ppm. Osiągnięcie tego poziomu będzie kosztować równowartość 2% światowego produktu brutto. Metodologia poprzedniej wersji raportu, sposób przekazu oraz konkluzje tego raportu zostały skrytykowane przez wielu ekonomistów, głównie ze względu na założenia dotyczące dyskontowania oraz na wybór scenariuszy. Inni jednak poparli ogólną próbę oszacowania ryzyka ekonomicznego. Badania Barkera z 2008 roku sugerują, że wymiary kosztów i korzyści złagodzenia globalnego ocieplenia są zasadniczo porównywalne. Raport przygotowany na zlecenie 20 państw rozwijających się przewiduje, że jeśli zmiany klimatyczne nie zostaną powstrzymane, to do 2030 roku ponad 100 mln ludzi zginie, a globalne PKB spadnie o 3,2%. Dotąd globalne ocieplenie obniżyło światowe PKB o 1,6%. Z powodu zmian zachodzących w oceanach, które są spowodowane globalnym ociepleniem, ludzkość straci 428–1979 mld USD.
Według Programu Środowiskowego Organizacji Narodów Zjednoczonych (UNEP), sektory ekonomiczne narażone na trudności związane ze zmianą klimatu to m.in. banki, rolnictwo i transport. Kraje rozwijające się zależne od rolnictwa będą szczególnie dotknięte przez globalne ocieplenie.
Polska.
Zgodnie z rządową analizą strat w strategicznych obszarach gospodarki wynikających z negatywnych skutków zmian klimatycznych z 2013 roku Polska wyda na adaptacje do zmian klimatycznych 81 mld zł w latach 2014–2020, natomiast prawdopodobne straty spowodowane przez niepodejmowanie działań adaptacyjnych, w tych latach 2011–2020 oszacowano na 86 mld. zł, a w latach 2021–2030 na 120 mld zł.
Aleksandra Szymańska jako spodziewane negatywne skutki dla rolnictwa w Polsce podaje pogorszenie się jakości produkcji roślinnej, zmniejszenie plonu nasion roślin motylkowych, zmniejszenie wilgotności gleby, spadek plonu ziemniaka. Spodziewane skutki pozytywne to wg autorki zwiększenie intensywności fotosyntezy i ogólnego przyrostu biomasy, wydłużenie okresu prac polowych, wydłużenie okresu wegetacji, większe uprawy roślin ciepłolubnych, skrócenie czasu dojrzewania zbóż, wzrost plonu roślin pastewnych, zwiększenie efektywności produkcji zwierzęcej.
Przeciwdziałanie.
Wśród naukowców badających zmiany klimatu przeważa opinia, że globalna temperatura będzie wzrastać. Z tego powodu kraje, stany, korporacje i indywidualne osoby wprowadzają metody mające na celu ograniczenie czynników i skutków globalnego ocieplenia, przystosowanie się do zmieniającego się środowiska oraz eliminację obecnego ocieplenia przez inżynierię planetarną.
Ograniczenie.
Najważniejszym międzynarodowym porozumieniem mającym na celu ograniczenie globalnego ocieplenia był protokół z Kioto, poprawka do wynegocjowanej w 1997 Ramowej konwencji Narodów Zjednoczonych w sprawie zmian klimatu. W lutym 2009 Protokół uwzględniał 183 kraje, czyli ponad 60% globalnej emisji gazów cieplarnianych. Jedynie Stany Zjednoczone (historycznie największy emitor gazów cieplarnianych) odmówiły ratyfikowania traktatu. Protokół wygasł w 2012, a w maju 2007 rozpoczęto międzynarodowe rozmowy na temat przyszłego traktatu, mającego zastąpić obecny. W grudniu 2008 roku podsumowująca dotychczasowe negocjacje i przygotowująca projekty nowych porozumień Konferencja Klimatyczna ONZ (COP 14) odbyła się w Poznaniu. W grudniu 2009 roku podsumowująca dotychczasowe negocjacje i przygotowująca projekty nowych porozumień Konferencja Klimatyczna ONZ (COP 15) odbyła się w Kopenhadze, nie dając jednak żadnych wiążących decyzji.
Wymieniając „poważne szkody” dla ekonomii Stanów Zjednoczonych i wyłączenie z traktatu „80 procent świata, wliczając w to główne skupiska populacji”, takie jak Chiny i Indie, George W. Bush stwierdził, że protokół z Kioto jest nieuczciwym i nieskutecznym sposobem na rozwiązanie kwestii globalnej zmiany klimatu. Bush promował udoskonalenie technologii energetycznej jako środek na globalne ocieplenie, natomiast indywidualne zarządy stanów i miast w USA rozpoczęły własne inicjatywy sygnalizujące poparcie i zgodność z protokołem z Kioto na poziomie stanowym i lokalnym. Jednym z przykładów takiego podejścia jest "Regionalna inicjatywa dotycząca gazów cieplarnianych" (Regional Greenhouse Gas Initiative, w skrócie RGGI).
Chiny i Indie ratyfikowały protokół z Kioto, mimo że są zwolnione z jego postanowień jako kraje rozwijające się. Według badań Netherlands Environmental Assessment Agency, Chiny wyprzedziły USA w ogólnej rocznej emisji gazów cieplarnianych. Premier Chin Wen Jiabao zaapelował do swojego narodu o podwojenie wysiłków, aby stawić czoła zanieczyszczeniu środowiska i globalnemu ociepleniu. Równocześnie w 2010 roku Chiny, Indie i Australia zapowiedziały zwiększenie wydobycia paliw kopalnych i miały największy wpływ na zwiększenie emisji w kolejnych latach.
W praktyce skuteczność protokołu oceniana jest jako bliska zeru – Stany Zjednoczone, nie podlegając jego ograniczeniom, zredukowały emisję per capita w roku 2010 o 14%, podczas gdy średnia redukcja dla krajów EU27 wyniosła 12% (w stosunku do roku bazowego 1990). W tym samym czasie jednak emisja per capita wzrosła w Chinach o 205%, a w Indiach o 100%. Ogółem emisja w latach 1990–2010 wzrosła ok. 49%.
Polska podpisała protokół z Kioto 16 lipca 1998 i jest zobowiązana do redukcji sześciu antropogenicznych gazów cieplarnianych średnio o 5% w stosunku do roku bazowego (1988 lub 1995). Ówczesny minister środowiska Jan Szyszko oświadczył w 2007, że Polska jest „liderem w zakresie kształtowania polityki klimatycznej w Europie i na świecie”, przytaczając obniżenie emisji gazów cieplarnianych za rok 2004 o 32 proc. w stosunku do roku bazowego.
Wiele stowarzyszeń ekologicznych wspiera inicjatywy skierowane przeciwko czynnikom wpływającym na ocieplanie się klimatu, zarówno poprzez indywidualne osoby, jak i przez organizacje lokalne i regionalne. Inni sugerują limity na światową produkcję paliw kopalnych, przytaczając bezpośredni związek pomiędzy produkcją paliw kopalnych a emisją dwutlenku węgla. Podjęto również działania zmierzające m.in. do wzrostu wydajności energii i użytkowania paliw odnawialnych. Jedną z istotnych innowacji jest rozwój handlu emisjami gazów cieplarnianych (ETS – "Emissions Trading Scheme"), gdzie firmy, pod nadzorem rządu, zgadzają się na górny limit emisji swoich zanieczyszczeń, a w przypadku emisji dodatkowych kupno certyfikatów od przedsiębiorstw, które nie wykorzystają przyznanego im limitu. Do odnawialnych źródeł energii należą m.in. energia słoneczna, energia wiatru i energia geotermalna.
III grupa robocza IPCC jest odpowiedzialna za sporządzanie raportów na temat ograniczenia globalnego ocieplenia oraz analizy kosztów i korzyści przy przyjęciu odmiennych strategii. W "Czwartym Raporcie IPCC" grupa wnioskuje, że żaden pojedynczy sektor lub technologia nie może stać się całkowicie odpowiedzialna za ograniczenie przyszłego ocieplenia. Członkowie wyliczają kluczowe praktyki i technologie w różnorodnych sektorach, takich jak transport, dostawa energii, przemysł i rolnictwo, które należy wdrożyć, aby zredukować emisje globalne. Szacują, że stabilizacja równoważniku dwutlenku węgla na poziomie 445–710 ppm do 2030 spowoduje od 0,6 wzrostu do 3% spadku globalnego produktu krajowego brutto.
We wrześniu 2008 Rajendra Pachauri, członek zarządu IPCC, zaapelował o ograniczenie spożycia mięsa, którego produkcja odpowiada za 18% emisji gazów cieplarnianych, w szczególności metanu pochodzącego od bydła (rzeźnego i mlecznego).
W marcu 2009 firma McAfee opublikowała marketingowy raport przypisujący niezamówionej poczcie elektronicznej (spam) emisję CO2 w wysokości 0,3 g na jeden list i wyliczający korzyści, jakie z jego filtrowania wyniosłoby środowisko.
W sierpniu 2009 roku opublikowana została analiza wpływu, jaki na ograniczenie globalnego ocieplenie miałoby ograniczenie wzrostu populacji poprzez globalne inwestycje w nieprzymusowe programy planowania rodziny. Według autora każde 7 USD wydane podstawowe programy planowania rodziny zmniejszyłoby emisję CO2 o 1 tonę. Sponsorem publikacji jest "Optimum Population Trust" W lutym 2009 , były szef brytyjskiej Partii Zielonych powiedział, że pary, które mają więcej niż dwoje dzieci są nieodpowiedzialne bo powodują tym obciążenie dla środowiska.
Adaptacja.
Adaptacja to proces dostosowywania się do obecnych czy oczekiwanych zmian klimatu i jego efektów. Bez dalszego ograniczania zmian klimatu, adaptacja nie jest w stanie uniknąć ryzyka "dotkliwych, rozległych i nieodwracalnych" oddziaływań. Bardziej dotkliwa zmiana klimatu wymaga dużo drastyczniejszej adaptacji, która może być ekstremalnie kosztowna. Możliwości i potencjał adaptacji przez ludzkość jest nierówny dla różnych rejonów i różnych społeczeństw, kraje globalnego Południa zwykle mają je mniejsze. W pierwszych dwóch dekadach 21. wieku wystąpił wzrost możliwości adaptacyjnych w większości krajów o niskich i średnich dochodach, dzięki poprawie dostępu do energii elektrycznej i systemów sanitarnych, ale postęp jest powolny. Wiele krajów wdraża polityki adaptacji do zmian klimatu, ale dostępne środki finansowe są dużo mniejsze od potrzeb.
Przystosowanie się do skutków globalnego ocieplenia obejmuje rozwiązania proste (np. instalacja klimatyzacji) oraz złożone, takie jak projekty infrastrukturalne na terenach zagrożonych wzrostem poziomu morza. Zaleca się m.in. oszczędzanie wody, zmiany w praktykach rolniczych, budowę konstrukcji przeciwpowodziowych, zmiany w służbie medycznej i ochronę gatunków zagrożonych.
Według klimatologa Macieja Sadowskiego polityka Unii Europejskiej polegająca na stawianiu nierealnych celów redukcji emisji w oderwaniu od głównych emitentów w skali globalnej jest skazana na porażkę i należy ją zastąpić skoordynowanymi inwestycjami w technologie efektywne energetycznie.
Według fizyka Davida Deutscha rozwiązaniem problemu globalnego ocieplenia nie jest ograniczanie poziomu produkcji przemysłowej (np. protokół z Kioto), bo spowoduje ono zdegradowanie wszystkiego, co określamy jako zdobycze cywilizacji i będzie katastrofą samą w sobie. W szczególności zaś uniemożliwi powstrzymanie potencjalnie negatywnych skutków globalnego ocieplenia.
Według opublikowanego w 2009 roku raportu Ecofys obniżenie emisji w Europie o 30% jest możliwe w ciągu 20 lat wyłącznie przez konsekwentne zastępowanie instalacji o kończącym się czasie życia technicznego systemami o większej efektywności.
Inżynieria planetarna.
Nowo powstała dyscyplina naukowa, inżynieria planetarna (ang. "geoengineering"), proponuje rozwiązania mające na celu zakrojoną na szeroką skalę modyfikację środowiska przyrodniczego, aby dostosować je do ludzkich potrzeb. Proponuje się m.in. mechanizmy usuwające gazy cieplarniane z atmosfery, głównie poprzez sekwestrację dwutlenku węgla. Innym rozwiązaniem miałoby być ograniczenie docierającego do powierzchni Ziemi promieniowania słonecznego, przez dodanie do stratosfery cząstek aerozoli siarczanów.
Debata polityczno-publiczna.
Na początku XXI wieku wzrost świadomości o badaniach dotyczących globalnego ocieplenia spowodował polityczną i ekonomiczną debatę. Rejony ubogie, w szczególności Afryka, są najbardziej narażone na sugerowane efekty globalnego ocieplenia, mimo niskich ilości emisji w porównaniu ze światem rozwiniętym.
Stany Zjednoczone i Australia skrytykowały wyznaczony przez protokół z Kioto mechanizm ulg w ograniczaniu emisji dla krajów rozwijających się. Jest to także jeden z powodów kontynuowania odmowy ratyfikacji traktatu przez USA. W krajach europejskich pogląd, że człowiek wpływa na klimat zyskał szersze poparcie opinii publicznej niż w USA.
W kwestii zmian klimatu Unia Europejska zapoczątkowała debatę porównującą koszty i korzyści z ograniczenia przemysłowej emisji gazów cieplarnianych. Dyskutowane (m.in. w Unii Europejskiej) są wady i zalety rozwoju alternatywnych źródeł energii jako jeden z mechanizmów redukujących przyszłe emisje węgla. Niektóre firmy i organizacje, jak np. think tank Competitive Enterprise Institute i ExxonMobil, zwracają uwagę na bardziej ostrożne prognozy zmian klimatycznych i podkreślają koszt ekonomiczny ścisłej kontroli emisji. Podobnie, organizacje ekologiczne i wpływowe osoby publiczne organizują kampanie społeczne podkreślające potencjalne zagrożenia skutków globalnego ocieplenia i promujące wdrażanie mechanizmów kontrolujących zmianę klimatu. Niektóre firmy, które wydobywają i przetwarzają paliwa kopalniane, poinformowały o ograniczeniu dotacji dla grup promujących sceptycyzm lub wezwały do przeciwdziałania globalnemu ociepleniu.
Innym aspektem debaty jest stopień ograniczenia emisji rynków wschodzących, takich jak Chiny i Indie. Niedawne raporty pokazują, że Chiny wyprzedziły USA pod względem narodowych emisji dwutlenku węgla. Chiny argumentują, że mają mniejsze zobowiązania względem ograniczenia, ponieważ ich emisje na jednego mieszkańca są sześć razy niższe od Stanów Zjednoczonych. Podobnie reagują Indie, które również zostały zwolnione z ograniczeń nałożonych przez protokół z Kioto, ale są jednym z największych emiterów przemysłowych. Stany Zjednoczone odpowiadają, że jeżeli mają ponieść koszty redukcji dwutlenku węgla, powinny to uczynić również Chiny.
Część polityków i naukowców krytykuje niektóre lub wszystkie główne ustalenia dotyczące zmian klimatu. Kwestionują oni m.in. istnienie globalnego ocieplenia, wpływ człowieka na klimat, bądź realność zagrożenia wskutek zmian klimatu. Do sceptyków globalnego ocieplenia posiadających wykształcenie naukowe należy Richard Lindzen byli nimi też , Zbigniew Jaworowski czy William Gray. W 2012 roku Wall Street Journal opublikował list podpisany przez 16 naukowców, którzy zaprezentowali stanowisko sceptyczne. W 2005 roku Royal Society analizując argumenty wysuwanych przez przeciwników pilnych działań w sprawie zmian klimatu stwierdziło, że chociaż istnieją pewne różnice zdań wśród naukowców na temat niektórych szczegółów zmian klimatycznych i odpowiedzialności człowieka za nie, większość naukowców zajmujących się zmianami klimatu zgadza się z podstawowymi wnioskami IPCC w artykule opublikowanym w Science w 2004 doszła do wniosków że, w przeważającej większości społeczność naukowa jest całkowicie zgodna, że dowody na to, że antropogeniczna globalna zmiana klimatu ma miejsce są jasne i przekonujące. Istnieją jednak mała grupa naukowców, którzy twierdzą, że jest inaczej.
Jednym z istotnych problemów debaty nad globalnym ociepleniem jest popularyzacja wyników naukowych. W tym celu IPCC opracowało streszczenie głównych rezultatów w postaci „podsumowania dla decydentów politycznych” oraz FAQ, czyli zbiory „często zadawanych pytań” i odpowiedzi na nie. Istnieją też publikacje popularnonaukowe opisujące podstawy naukowe globalnego ocieplenia.

</doc>
<doc id="143561" url="https://pl.wikipedia.org/wiki?curid=143561" title="Anch">
Anch

Anch, ankh, krzyż egipski () – w mitologii egipskiej hieroglif oznaczający życie. Anch w starożytnym Egipcie był symbolem płodności, jego kształt miał symbolizować kobiece łono. Był symbolem życia i dlatego miał zapewniać dostatnie oraz wieczne życie. Był znakiem-amuletem ochraniającym zarówno w życiu doczesnym, jak i życiu pozagrobowym. Współcześnie nadaje mu się mistyczne oraz magiczne znaczenie. 
Wyglądem przypomina duże T z pętlą lub kółkiem (trzymany przez bogów) u góry. Stał się egipskim znakiem życia oraz symbolem i atrybutem wszystkich wiecznie żyjących bóstw. Obecnie wielu ludzi uważa, że w symbolice i wierzeniach starożytnego Egiptu, symbol ten miał dawać (poprzez emanowanie energii ze swego wnętrza) nieśmiertelność i wieczne zdrowie. Był też symbolem zjednania z bogami w zaświatach, dając tym samym wieczne i szczęśliwe życie. Posiadaczami „życia wiecznego” były bóstwa, które obdarzały nim śmiertelnych. Faraon przedstawiany razem z bóstwami trzymał w dłoni ten znak, co miało podkreślać jego boską naturę. Symboliczne przedstawienie faraona Senusereta trzymającego dwa anchy na piersi obrazuje jego posiadanie (jako niosącego życie swego ludu), a także jego dawanie (strumienia anch) za pośrednictwem bogów. Jako jeden z amuletów starożytnego świata uważany był za potężny talizman chroniący posiadacza przed złymi siłami degeneracji i upadku. Interpretacja poszczególnych części tego symbolu mówi o wiecznym życiu (zaokrąglony koniec) oraz planie materialnym (krzyż poniżej). Dlatego też anch utożsamiano również z rzeczami materialnymi takimi jak: woda (w Egipcie wierzono, że woda regeneruje życie), powietrze czy słońce. Z powodu swego imponującego wyglądu był używany w wielu wierzeniach religijnych i rytuałach, które wiązały się z królewskością. Był głównym artefaktem w skarbcu Tutanchamona. Umieszczony przy nosie zmarłych faraonów miał reprezentować oddech życia, który dany zostanie przez bogów w zaświatach. Anch interpretowano też często jako słońce (okrąg lub pętla u góry) wschodzące nad Nilem (linie na dole).
W okresie wczesnodynastycznym anch utożsamiano z Izydą oraz Ozyrysem. Jego wpływ widoczny jest również w następnych dynastiach. Anchy poszczególnych bóstw były łączone z ich mocami, i tak: anch boga Anubisa wiązany był z ochroną zmarłych, Sechmet oraz Hapiego z życiodajnymi wodami Nilu, a anch Amona z oddechem życia (bożym duchem).
Przetrwał jako ikona posiadająca mistyczną potęgę. Uznawany za znak pierwszych chrześcijan wyznania koptyjskiego i do dziś uznawany za jeden z ich znaków.
W wicca symbolizuje jedność Bogini i Boga – pętelka na górze jest joniczna, czyli podobna do łona, i reprezentuje Boginię. Pionowa linia jest falliczna i reprezentuje Boga. Pozioma linia to ich zjednoczenie albo symbol wiedzy. W niektórych przypadkach postrzega się go jako symbol piątego (obok Powietrza, Wody, Ognia i Ziemi) z żywiołów, Ducha.
Anch wykonywano z metalu, gliny lub drewna.
Starożytni koptyjscy chrześcijanie używali "crux ansata". Nowożytni koptowie stosują krzyż o równych ramionach.
Unicode.
☥ W unikodzie znak "anch" ma numer U+2625.

</doc>
<doc id="143564" url="https://pl.wikipedia.org/wiki?curid=143564" title="Gieorgij Żukow">
Gieorgij Żukow

Gieorgij Konstantinowicz Żukow (ros. Георгий Константинович Жуков, ur. w Striełkowce, zm. 18 czerwca 1974 w Moskwie) – radziecki dowódca wojskowy, uczestnik rewolucji październikowej, szef Sztabu Generalnego Armii Czerwonej, zastępca naczelnego wodza podczas II wojny światowej, marszałek Związku Radzieckiego (1943), minister obrony ZSRR (1955–1957), czterokrotny Bohater Związku Radzieckiego (1939, 1944, 1945, 1956) i Bohater Mongolskiej Republiki Ludowej (1972), członek Komitetu Centralnego KPZR (1953–1957), deputowany do Rady Najwyższej ZSRR 1., 2., 3. i 4. kadencji (1937–1958).
Życiorys.
Dzieciństwo i młodość.
Urodził się 1 grudnia 1896 we wsi Striełkowka w guberni kałuskiej (obecnie w obwodzie kałuskim), w ubogiej chłopskiej rodzinie. Ojciec zajmował się szewstwem, a matka, obdarzona dużą siłą fizyczną, dla poprawy budżetu rodzinnego popisywała się podnoszeniem worków z pszenicą o wadze 180 funtów (około 82 kg). Został oddany do terminu do kuśnierza. 7 sierpnia 1915 został powołany do armii Imperium Rosyjskiego. Służył w kawalerii, wyróżnił się odwagą, był kilkakrotnie ranny i kontuzjowany.
Pod koniec sierpnia 1916, po ukończeniu szkoły podoficerskiej, walczył w szeregach 10 Nowogrodzkiego Pułku Dragonów na Froncie Południowo-Zachodnim. W październiku odniósł ciężką kontuzję połączoną z częściową utratą słuchu i został skierowany do zapasowego pułku kawalerii. Za walki na froncie zachodnim i odniesione rany został dwukrotnie odznaczony Krzyżem św. Jerzego III i IV klasy. W grudniu 1917 po rozwiązaniu szwadronu wrócił do Moskwy, a następnie do rodzinnej wsi, gdzie długo chorował na tyfus.
Wojna domowa w Rosji i okres międzywojenny.
W sierpniu 1918 roku wstąpił w szeregi Armii Czerwonej. Brał udział w rewolucji październikowej, a następnie w latach 1918–1920 w wojnie domowej w Rosji. Walczył po stronie bolszewickiej jako dowódca szwadronu kawalerii na frontach: wschodnim, zachodnim i południowym przeciwko wojskom Kozaków uralskich pod Carycynem oraz wojskom gen. Antona Denikina i gen. Piotra Wrangla.
Od maja do czerwca 1919 na Uralu w składzie 1 Moskiewskiej Dywizji Kawalerii brał udział w bitwach z Kozakami w rejonie stacji Szipowo, a od czerwca do sierpnia tego roku w walkach o Orał, a następnie w rejonie stacji Władimirowka i Nikołajewska. Od września do października 1919 walczył pod Carycynem, a następnie nad Achtubą, w pobliżu miasta Wołżski, gdzie został ranny odłamkiem granatu. W 1921 wziął udział w tłumieniu przez Armię Czerwoną powstania Antonowa na Tambowszczynie. Został za to nagrodzony Orderem Czerwonego Sztandaru. W latach 20. XX w. był dowódcą jednego z dwóch pułków czołgów, jakie istniały wówczas w ZSRR. Później dowodził dywizją i korpusem kawalerii.
W 1939 kierował radziecką obroną na Dalekim Wschodzie – zwycięstwo radzieckie w bitwie nad rzeką Chałchin Goł w Mongolii zdecydowało o skierowaniu japońskiej ekspansji w innym kierunku. Podczas 104 dni dowodzenia na Dalekim Wschodzie wydał ponad 600 wyroków śmierci.
II wojna światowa.
W 1940 roku nadzorował przyłączenie do Związku Radzieckiego terytorium Besarabii i części obszaru Bukowiny. Zajęcie tych obszarów należących do Rumunii a wcześniej do Rosji miało miejsce 28 czerwca 1940 roku. Rumunia wyraziła na to zgodę pod silnym naciskiem dyplomatycznym.
Po agresji III Rzeszy na ZSRR w 1941 roku został szefem Sztabu Generalnego. 29 lipca 1941 roku objął dowództwo Frontu Rezerwowego. Na początku września 1941 roku prowadził ciężkie walki o przyczółek niemiecki w okolicach Jelni (operacja jelnińska). Obydwie strony poniosły ciężkie straty, a wojska niemieckie zostały zmuszone do wycofania się. Dalsza ofensywa Żukowa na tym kierunku nie powiodła się.
Pomiędzy 14 września a 6 października 1941 był dowódcą obrony Leningradu. Zasłynął tam okrucieństwem, o czym świadczy szyfrogram nr 4976 do dowódców armii Frontu Leningradzkiego oraz Floty Bałtyckiej: „Ogłoście wszystkim, że rodziny tych, którzy poddadzą się wrogom, zostaną rozstrzelane, a po powrocie z niewoli oni też zostaną rozstrzelani”.
Od 8 października 1941 dowodził Frontem Zachodnim (bitwa pod Moskwą). W tym czasie był również znany z okrucieństwa. Dowódca 43 Armii generał major K. D. Gołubiew napisał list bezpośrednio do Stalina: „Drugiego dnia po przyjeździe oznajmiono mi, że zostanę rozstrzelany, trzeciego dnia miałem iść pod sąd, czwartego grożono, że zostanę rozstrzelany przed frontem armii”.
Dowodził również Frontem Zachodnim w trakcie nieudanej operacji rżewsko-wiaziemskiej pomiędzy 8 stycznia a 20 kwietnia 1942. Od września 1942 zastępca naczelnego wodza. W trakcie przygotowań do kontrofensywy pod Stalingradem (p. operacja Uran, operacja Mały Saturn) i w czasie samej kontrofensywy przygotował i dowodził własną nieudaną operacją (operacja Mars) pod Rżewem. Operacja ta została celowo pominięta przez historiografię radziecką. Nie odegrał istotnej roli również w bitwie na Łuku Kurskim. Pisał o tym we wspomnieniach główny marszałek lotnictwa Gołowanow: „Żukow nie ma bezpośredniego związku ani z bitwą stalingradzką, ani z bitwą na Łuku Kurskim, ani z wieloma innymi operacjami”. Od listopada 1944 dowodził 1 Frontem Białoruskim. Pod jego dowództwem front przeprowadził operacje: wiślańsko-odrzańską i berlińską. Ponosi osobistą odpowiedzialność za ogromne straty (ok. 300 tys. zabitych) poniesione przez Front przy forsowaniu Odry, przełamaniu obrony na wzgórzach Seelow (p. bitwa o wzgórza Seelow) i w walkach ulicznych w samym Berlinie w związku z planem zdobycia stolicy III Rzeszy przed świętem 1 Maja. Z tego powodu szeregowi żołnierze nazywali Żukowa „generał śmierć”, gdyż jego przybycie na jakiś odcinek frontu oznaczało, że wkrótce będzie natarcie, okupione szczodrze ich krwią.
8 maja 1945 o 22:43 w Berlinie w imieniu Naczelnego Dowództwa Armii Czerwonej wraz z przedstawicielami rządów USA, Wielkiej Brytanii i Francji przyjął z rąk feldmarszałka Wilhelma Keitla bezwarunkową kapitulację hitlerowskich Niemiec i został mianowany dowódcą radzieckiej strefy okupacyjnej, został także radzieckim przedstawicielem w Międzysojuszniczej Radzie Kontroli.
24 czerwca 1945 na polecenie marszałka Józefa Stalina wspólnie z marszałkiem Konstantym Rokossowskim przyjął triumfalną paradę zwycięstwa na placu Czerwonym w Moskwie, podczas której na specjalny podest przed Mauzoleum Lenina rzucono 200 zdobycznych niemieckich sztandarów wojskowych. Jako pierwszy - osobisty proporzec Wodza i Kanclerza Rzeszy Adolfa Hitlera. Na trybunie honorowej znaleźli się m.in.: Józef Stalin, Wiaczesław Mołotow, Michaił Kalinin, marsz. Siemion Budionny, marsz. Klimient Woroszyłow oraz inni członkowie Biura Politycznego KC KPZR.
Sojusznicza Rada Kontroli Niemiec.
W lutym 1945 roku, na konferencji jałtańskiej przewidziano powołanie Sojuszniczej Rady Kontroli Niemiec. 5 czerwca 1945 ogłoszono deklarację czterech głównodowodzących wojskami alianckimi o objęciu władzy najwyższej na terytorium Niemiec.
Głównodowodzącymi Sojuszniczej Rady Kontroli Niemiec byli: amerykański gen. Dwight Eisenhower, brytyjski marsz. Bernard Law Montgomery, francuski gen. Jean de Lattre de Tassigny i marszałek Związku Radzieckiego Gieorgij Żukow.
5 czerwca 1945 głównodowodzący wydali również oświadczenie o podziale Niemiec i formie zarządzania. Państwo niemieckie w granicach z 1937 zostało podzielone na 4 strefy okupacyjne, a Berlin na cztery sektory. Głównodowodzący byli gubernatorami wojskowymi poszczególnych stref okupacyjnych. Każdy z nich zarządzał swoją strefą, a całymi Niemcami – Sojusznicza Rada Kontroli.
Pod koniec sierpnia 1945 na konferencji poczdamskiej ustalono szczegółowe zadania dla Rady. Sojusznicza Rada Kontroli zbierała się trzy razy w miesiącu w gmachu sądu okręgowego, w amerykańskim sektorze Berlina. Przewodniczący Rady pełnili swoje obowiązki rotacyjnie, zmieniając się co miesiąc. Zebrania Rady miały jednak charakter formalny, gdyż wszystkie istotniejsze decyzje podejmowały rządy aliantów, a przez Radę były tylko proklamowane.
Okres powojenny.
W 1946 objął dowództwo nad całością wojsk lądowych ZSRR, jednak Józef Stalin usunął go z tej funkcji. Zagrożony aresztowaniem, uniknął go dzięki interwencji marszałków i generałów radzieckich (m.in. marsz. Iwana Koniewa), którzy obawiali się nowej czystki, mogącej zacząć się od Żukowa. W latach 1946–1948 dowodził Odeskim Okręgiem Wojskowym.
Po śmierci Józefa Stalina został mianowany I zastępcą ministra obrony ZSRR. 26 czerwca 1953 roku pod kierownictwem Nikity Chruszczowa brał udział w aresztowaniu Ławrientija Berii.
14 września 1954 roku przeprowadził próby jądrowe na poligonie Tockoje. Po zrzuceniu bomby atomowej o sile 40 kiloton na pozycje "Zachodu" przeprowadzono ofensywę „Wschodu” - atak czołgów i dywizji zmotoryzowanych w sile 44 tys. żołnierzy, testując działanie broni atomowej na ludziach. Zarówno żołnierze, jak i mieszkańcy okolicznych wsi otrzymali duże dawki promieniowania radioaktywnego.
W latach 1955–1957 pełnił funkcję ministra obrony ZSRR. W 1956 roku był inicjatorem i organizatorom stłumienia rewolucji węgierskiej, skierowanej przeciwko dominacji ZSRR i ustrojowi komunistycznemu.
Równolegle ze służbą wojskową działał w partii komunistycznej. W latach 1937–1958 był deputowanym do Rady Najwyższej ZSRR (od 1. do 4. kadencji). W latach 1941–1946 i 1952–1953 był kandydatem na członka, a w latach 1953–1957 członkiem Komitetu Centralnego KPZR, a w latach 1956–1957 zasiadał w Prezydium KC KPZR. Po usunięciu Kaganowicza, Malenkowa i Mołotowa (29 czerwca 1957 r.) został członkiem Biura Politycznego KC.
W 1958 roku, po zdobyciu pełni władzy przez Nikitę Chruszczowa (któremu poparcia udzieliła tak większość funkcjonariuszy partyjnych, jak wyższej kadry dowódczej Armii Radzieckiej), został wykluczony ze składu Komitetu Centralnego KPZR oraz odwołany ze wszystkich stanowisk i przeniesiony w stan spoczynku (według legendy stało się tak za sprzeciwianie się wpływowi KPZR na armię czy też za nadmierną popularność zagrażającą władzy Nikity Chruszczowa).
Po długiej izolacji politycznej częściowo odzyskiwał wpływy w 1964, po dojściu do władzy Leonida Breżniewa. W 1965 mógł przystąpić do pisania swoich wspomnień – praca komplikowała się na skutek ingerencji naczelnych władz partyjnych ZSRR. W 1967 przeszedł zawał serca. W marcu 1969 opublikowano pierwsze wydanie jego "Wspomnień i refleksji" - w milionowych nakładach, w 18 językach, a autor przystąpił do redagowania i uzupełnienia II wydania. Każde kolejne wydanie (oprócz pierwszego wszystkie są pośmiertne) różni się od poprzedniego – stając się zgodne z aktualną linią oficjalnych kremlowskich pism wojskowych.
Zmarł 18 czerwca 1974, przeżywszy o pół roku swoją żonę Galinę Aleksandrowną. Jego ciało zostało skremowane, a urnę z prochami umieszczono pod murem kremlowskim na placu Czerwonym w Moskwie. W jego pogrzebie uczestniczyła delegacja Wojska Polskiego z wiceministrem obrony narodowej – zastępcą ministra ds. ogólnych gen. broni Józefem Urbanowiczem na czele.
Odtajnione akta.
W 2016 odtajniono akta osobowe Gieorgija Żukowa, z których wynika między innymi, że chorował na miażdżycę tętnic i serca. W latach 1965 i 1967 przeszedł dwa zawały mięśnia sercowego, a w 1968 roku i 1972 roku dwa udary. Padł ofiarą paryskiego donosu sugerującego spisek w celu obalenia władzy w ZSRR. Akta zawierają także listę przywilejów, z których korzystali on i jego rodzina.
Kult Żukowa.
Jeszcze za czasów radzieckich w centrum Moskwy, w pobliżu Kremla, postawiono pomnik marsz. Georgija Żukowa. W sumie poświęcono mu około 30–40 pomników, z moskiewskim na czele. W Związku Radzieckim ustanowiono Medal Żukowa, odznaczenie, które wręcza się do dzisiaj. W podobny sposób upamiętnił sławnego dowódcę z czasów II wojny światowej prezydent Federacji Rosyjskiej Borys Jelcyn ustanawiając 9 maja 1994 roku jednoklasowy Order Żukowa.
Żukow zarówno w czasach ZSRR, jak i w dzisiejszej Rosji to ikona. Za rządów Leonida Breżniewa zaczął się rodzić kult Żukowa: marszałka sławiono jako geniusza, kogoś na podobieństwo Cezara lub Napoleona. Przedstawiano go jako wielkiego dowódcę, który poprowadził ZSRR do zwycięstwa w drugiej wojnie światowej, człowieka nieodpowiedzialnego za zbrodnie czasów stalinowskich. Pojawił się ruch młodzieżowy, który obrał sobie za patrona właśnie jego: wcześniej byli pionierzy leninowcy, teraz także żukowowcy. Niedawno w Rosji pojawiła się propozycja, aby Żukowa kanonizować i zaliczyć w poczet świętych Rosyjskiego Kościoła Prawosławnego. Nadal powstają pomniki na jego cześć, w 1995 roku odsłonięty został monument marszałka w Jekaterynburgu.
W Polsce imieniem Żukowa nazwano plac u zbiegu ulic: Wielkopolskiej, Śląskiej, Wąskiej i Niedziałkowskiego w centralnej części Szczecina. W 2008 jego nazwę zmieniono na plac Teatralny, co związane było z budową przy nim nowej siedziby Teatru Lalek Pleciuga. Żukow był również patronem jednej z ulic Jaworzna – odnogi ulicy Krakowskiej w południowej części miasta.
Inny obraz tej „ikony ZSRR” ukazuje Wiktor Suworow w książkach "Żukow. Cień zwycięstwa" oraz "Klęska". Według niego Gieorgij Żukow był nieudolnym dowódcą posługującym się zdolniejszymi podwładnymi i wypierającym się odpowiedzialności za nieprzygotowanie ZSRR do obrony w 1941. To z jego inicjatywy pozbawiono wówczas czołgi osłony piechoty i stworzono niesterowalne w dowodzeniu formacje pancerne (korpusy zmechanizowane), łatwo padające łupem Niemców. Ponadto w decydujących momentach Żukow zręcznie unikał podejmowania decyzji (np. bitwa na Łuku Kurskim).
Odznaczenia i wyróżnienia.
Symbolem jego dokonań były odznaczenia i tytuły. Pierwsze odznaczenie – Order Czerwonego Sztandaru - otrzymał w roku 1921 za stłumienie antybolszewickiego powstania chłopskiego na Tambowszczyźnie. W 1956 roku, będąc ministrem obrony, jako jedyny w historii przyznał sobie czwartą Złotą Gwiazdę Bohatera Związku Radzieckiego (wbrew statutowi orderu). Decyzję uzasadnił następująco: „"…W uznaniu wielkich zasług, a także na sześćdziesiąte urodziny…"”
Gieorgij Żukow był posiadaczem znaczącej liczby orderów i odznaczeń - radzieckich i zagranicznych. Jego kolekcja przewyższa ilościowo nawet odznaczenia Józefa Stalina. Niektóre wymieniono poniżej:
Radzieckie i rosyjskie
Zagraniczne

</doc>
<doc id="143566" url="https://pl.wikipedia.org/wiki?curid=143566" title="Stade de France">
Stade de France

Stade de France (pol. "Stadion Francji") – pięciogwiazdkowy, wielofunkcyjny stadion sportowy w Saint-Denis, na przedmieściach Paryża. Narodowy stadion Francji o oficjalnej pojemności 81 338 miejsc siedzących, na którym od 1998 swe najważniejsze mecze rozgrywają pierwsze reprezentacje Francji w piłce nożnej i rugby. Za zarządzanie i organizację imprez odpowiada spółka Stade de France Live Events.
Koncepcja budowy stadionu w miejscowości Saint-Denis pojawiła się na początku lat 90., zaś realnych kształtów nabrała w lipcu 1992 - tuż po przyznaniu Francji prawa organizacji XVI finałów piłkarskich Mistrzostw Świata 1998. Dotychczasowy „Stadion Narodowy” - Parc des Princes – nie posiadał już realnych możliwości dalszej rozbudowy, więc władze Francuskiego Związku Piłki Nożnej (FFF) podjęły decyzję o stworzeniu od podstaw zupełnie nowego, wielofunkcyjnego obiektu (dzieła międzynarodowej czwórki architektów: Michela Macarego, Aymerica Zublény, Michela Regembala i Claude’a Constantiniego) na przedmieściach stolicy. Pozwolenie na budowę wydano 30 kwietnia 1995, kamień węgielny wmurowano 2 maja 1995, prace budowlane rozpoczęto w czerwcu 1995, a w grudniu 1997 (po 31 miesiącach budowy) stadion był już całkowicie ukończony i gotowy do oddania do użytku (konstrukcja dachu wykonana została z elementów wyprodukowanych przez polskie firmy z Chojnic, Kluczborka i Wielunia). Jego oficjalne otwarcie nastąpiło 28 stycznia 1998 podczas uroczystości zorganizowanej przed towarzyskim meczem Francja – Hiszpania 1:0 (premierowego gola zdobył Zinédine Zidane w 20 minucie pojedynku). 7 lutego 1998 zadebiutowała tutaj reprezentacja Francji w rugby, pokonując 24:17 Anglię w Pucharze Sześciu Narodów.
W tym samym roku Stade de France stał się główną areną imprezy, na potrzeby której został zbudowany, tj. XVI finałów piłkarskich Mistrzostw Świata. Podczas ich trwania rozegrano na nim w sumie 9 spotkań: 5 grupowych, jedno 1/8 finału, jeden ćwierćfinał, jeden półfinał i wielki finał (w którym - 12 lipca 1998 - Francja pokonała 3:0 Brazylię, zdobywając swój pierwszy w historii tytuł Mistrzów Świata).
Dotychczas odbyły się na nim również trzy finałowe mecze Ligi Mistrzów UEFA. 24 maja 2000 Real Madryt zwyciężył 3:0 Valencię, 17 maja 2006 FC Barcelona 2:1 ograła Arsenal F.C., zaś 28 maja 2022 Real Madryt ponownie na tym stadionie zdobył trofeum pokonując Liverpool F.C. 1:0. Pierwotnie finał edycji 2021/22 miał odbyć się na Stadionie Krestowskim w Sankt Petesburgu. 25 lutego 2022 roku, z powodu inwazji Rosji na Ukrainę UEFA podjęła decyzję o przeniesieniu finału z Petersburga do Saint-Denis.
Ponadto - nieprzerwanie od 1998 - rozgrywane są tutaj decydujące spotkania Pucharu Francji (pierwszy, 2 maja 1998 Paris Saint-Germain F.C. – RC Lens 2:1) oraz Pucharu Ligi Francuskiej (pierwszy, 4 kwietnia 1998 Paris Saint-Germain F.C. – FC Girondins de Bordeaux po dogrywce 2:2 i w rzutach karnych 4:2).
12 marca 2006 podczas meczu Pucharu 6 Narodów w rugby Francja – Anglia (31:6) padł rekord frekwencji obiektu - na jego trybunach zasiadł bowiem nadkomplet 80 009 widzów.
Oprócz spotkań piłkarskich i meczów rugby - po odpowiedniej adaptacji - Stade de France jest przystosowany do organizacji zawodów lekkoatletycznych. Przesunięcie dolnego poziomu trybun zajmuje całe 80 godzin, przy dwudziestogodzinnej pracy 40 ludzi dziennie. Jeden przesuwno-składany moduł waży 700 ton. (Między 23 a 31 sierpnia 2003 przeprowadzono tutaj Mistrzostwa Świata w tej dyscyplinie), podczas których pojemność trybun jest zmniejszana do 74 tys. miejsc siedzących.
Ponadto mogą odbywać się na nim koncerty muzyczne. Występowali tu chociażby: The Rolling Stones, Madonna, U2, Paul McCartney, Bruce Springsteen, Prince, Lady Gaga, Rihanna, One Direction i BTS.
W sezonach 2005/2006 i 2006/2007 podczas meczów piłkarskiej Ligi Mistrzów oraz Pucharu UEFA na Stade de France w roli gospodarza występowała drużyna Lille OSC, parokrotnie korzystał z niego również klub rugby Stade Français. Na początku XXI wieku regularnie swe mecze w Ligue 2 grywał tu Red Star FC 93.
W 2005 - podczas kampanii przed wyborami gospodarza letnich Igrzysk Olimpijskich 2012 – na kilka miesięcy zmieniono oficjalną nazwę obiektu na Stade de France - Paris 2012. W lipcu 2005 powrócono do tradycyjnej nazwy.

</doc>
<doc id="143567" url="https://pl.wikipedia.org/wiki?curid=143567" title="Godfried Danneels">
Godfried Danneels

Godfried Maria Jules Danneels (ur. 4 czerwca 1933 w Kanegem, zm. 14 marca 2019 w Mechelen) – belgijski duchowny rzymskokatolicki, biskup antwerpski w latach 1977–1979, arcybiskup metropolita mecheleńsko-brukselski i tym samym prymas Belgii w latach 1979–2010, kardynał prezbiter od 1983.
Życiorys.
Studiował na Uniwersytecie Katolickim w Louvain, przyjął święcenia kapłańskie 17 sierpnia 1957. Na Papieskim Uniwersytecie Gregoriańskim w Rzymie obronił doktorat z teologii (1959). Był wykładowcą i dyrektorem duchowym wyższego seminarium duchownego w Brugii, później wykładał także na Uniwersytecie Katolickim w Louvain. Był autorem wielu książek teologicznych, wchodził w skład redakcji flamandzkiego przeglądu międzydiecezjalnego „Collationes”.
4 listopada 1977 został mianowany biskupem Antwerpii, sakrę odebrał 19 grudnia 1977 z rąk arcybiskupa brukselsko-mecheleńskiego, kardynała Léon-Josepha Suenensa. W grudniu 1979 został następcą kardynała Suesensa (który przeszedł w stan spoczynku) na czele archidiecezji brukselsko-mecheleńskiej i został zarazem prymasem Belgii; objął również funkcję przewodniczącego Konferencji Episkopatu Belgii, a we wrześniu 1980 – ordynariusza wojskowego Belgii. Brał udział w sesjach Światowego Synodu Biskupów w Watykanie, był członkiem sekretariatu generalnego Synodu; w styczniu 1980 pełnił funkcję prezydenta-delegata Specjalnego Synodu Biskupów Holenderskich w Watykanie.
2 lutego 1983 Jan Paweł II wyniósł go do godności kardynalskiej, nadając tytuł prezbitera bazyliki św. Anastazji na Palatynie. 18 stycznia 2010 przeszedł na emeryturę. Jego następcą został bp André-Mutien Léonard, ówczesny ordynariusz diecezji Namur.
Uczestnik konklawe 2005 i konklawe 2013 roku. Podczas konklawe w 2013 sprawował funkcję kardynała protoprezbitera (kardynała prezbitera o najdłuższym stażu spośród uczestników konklawe) i podczas inauguracyjnej mszy papieża Franciszka był w delegacji wręczającej insygnia nowemu zwierzchnikowi Kościoła. 4 czerwca 2013 w związku z ukończeniem 80 lat utracił prawo udziału w konklawe.
Zmarł 14 marca 2019.

</doc>
<doc id="143568" url="https://pl.wikipedia.org/wiki?curid=143568" title="Darío Castrillón Hoyos">
Darío Castrillón Hoyos

Darío Castrillón Hoyos (ur. 4 lipca 1929 w Medellín, zm. 18 maja 2018 w Rzymie) – kolumbijski duchowny rzymskokatolicki, doktor prawa kanonicznego, biskup koadiutor diecezji Pereira w latach 1971–1976, biskup diecezjalny Pereira w latach 1976–1992, arcybiskup metropolita Bucaramangi w latach 1992–1996, pro-prefekt Kongregacji ds. Duchowieństwa w latach 1996–1998, kardynał diakon w latach 1998–2008, prefekt Kongregacji ds. Duchowieństwa w latach 1998–2006, przewodniczący Papieskiej Komisji „Ecclesia Dei” w latach 2000–2009, protodiakon Kolegium Kardynalskiego w latach 2007–2008, kardynał prezbiter od 2008.
Życiorys.
Studiował w seminarium w Antioquia (koło Medellín) i Santa Rosa de Osos, święcenia kapłańskie przyjął 26 października 1952 w Rzymie. Kontynuował studia w Rzymie, na Papieskim Uniwersytecie Gregoriańskim obronił doktorat z prawa kanonicznego; ponadto studiował na Wydziale Socjologii Uniwersytetu Katolickiego w Louvain (Belgia). Po powrocie do Kolumbii pracował jako duszpasterz, działał w organizacji Legion Maryi, był wysokim urzędnikiem kurii diecezjalnej Santa Rosa de Osos oraz diecezjalnym koordynatorem Akcji Katolickiej. Zajmował się także problematyką katechetyczną oraz pełnił funkcję sekretarza generalnego Episkopatu Kolumbii.
2 czerwca 1971 został mianowany biskupem koadiutorem Pereira (z prawem następstwa), otrzymał stolicę tytularną Villa Regis i odebrał sakrę biskupią 18 lipca 1971 z rąk arcybiskupa Angelo Palmasa, nuncjusza w Kolumbii. 1 lipca 1976 został ordynariuszem Pereira (poprzedni biskup, Baltasar Alvarez Restrepo, przeszedł w stan spoczynku). W latach 1983–1987 był sekretarzem generalnym, a 1987–1991 przewodniczącym Rady Episkopatów Latynoamerykańskich CELAM (brał udział w IV konferencji generalnej Episkopatów Latynoamerykańskich w Santo Domingo w październiku 1992). W grudniu 1992 został promowany na stolicę arcybiskupią Bucaramanga. Brał udział w wielu sesjach Światowego Synodu Biskupów w Watykanie, m.in. w sesji specjalnej dla Kościoła w Ameryce w listopadzie i grudniu 1997 pełnił funkcję jednego z prezydentów-delegatów.
W czerwcu 1996 przeszedł do pracy w Kurii Rzymskiej. Został pro-prefektem Kongregacji Duchowieństwa i w związku z tą nominacją zrezygnował z rządów archidiecezją Bucamaranga. 21 lutego 1998 Jan Paweł II wyniósł go do godności kardynalskiej, nadając diakonię Santissimo Nome di Maria al Foro Traiano. Po nominacji kardynalskiej Castrillón Hoyos został pełnoprawnym prefektem Kongregacji Duchowieństwa, a w kwietniu 2000 objął dodatkowo funkcję prezydenta Papieskiej Komisji "Ecclesia Dei". Reprezentował papieża na uroczystościach religijnych i rocznicowych w charakterze specjalnego wysłannika.
Po śmierci Jana Pawła II (2 kwietnia 2005) dalsze pełnienie przez kardynała Castrillóna Hoyosa funkcji prefekta Kongregacji Duchowieństwa i prezydenta Papieskiej Rady "Ecclesia Dei" uległo zawieszeniu; kardynał był wymieniany w gronie papabile, faworytów do następstwa po zmarłym papieżu na konklawe 2005. Nowy papież Benedykt XVI powierzył mu ponownie funkcję prefekta.
31 października 2006 papież przyjął jego rezygnację z funkcji prefekta Kongregacji Duchowieństwa (w związku z osiągnięciem przez kardynała wieku emerytalnego); nowym prefektem został brazylijski kardynał Cláudio Hummes OFM. W lutym 2007 kardynałowi Castrillónowi Hoyosowi przypadł tytuł kardynała protodiakona (po osiągnięciu 80 lat przez kardynała Jorge Medinę Esteveza). 1 marca 2008 został promowany do rangi kardynała prezbitera.
Zmarł 18 maja 2018 w Rzymie po długiej i ciężkiej chorobie.

</doc>
<doc id="143572" url="https://pl.wikipedia.org/wiki?curid=143572" title="Alexandre Dumas">
Alexandre Dumas

Alexandre Dumas, ur. jako Dumas Davy de la Pailleterie (ur. 24 lipca 1802 w Villers-Cotterêts, zm. 5 grudnia 1870 w Dieppe) – francuski pisarz i dramaturg, autor "Hrabiego Monte Christo" i "Trzech muszkieterów."
Jego ojcem był generał Thomas Alexandre Dumas (1762–1806). Od szesnastego roku życia pracował jako kancelista. W 1829 roku odniósł znaczący sukces dramatem historycznym "Henryk III i jego dwór". W następnych latach święcił tryumfy na scenie dzięki takim utworom jak: "Antony" (1831), "Wieża Nesle" (1832), "Kean" (1836) czy "Panna z Belle-Isle" (1839).
Największą sławę przyniosły mu napisane w latach 40. powieści historyczne i przygodowe: "Hrabia Monte Christo" (1845), cykl o muszkieterach: "Trzej muszkieterowie" (1844), "Dwadzieścia lat później" (1845), "Wicehrabia de Bragelonne" (1848). Dużą popularność zdobyły również: cykl o Walezjuszach: "Królowa Margot" (1845), "Pani de Monsoreau" (1846) i "Czterdziestu pięciu" (1847–1848) oraz cykl "Pamiętniki lekarza": "Józef Balsamo" (1847–1848), "Naszyjnik królowej" (1849–1850), "Anioł Pitou" (1851), "Hrabina de Charny" (1852–1855) I "Kawaler de Maison-Rouge" (1845–1846). Pozostawił po sobie ponad dwieście utworów.
Jego wszystkie powieści miłosne ("omnes fabulae amatoriae") zostały umieszczone w index librorum prohibitorum dekretem z 1863 roku.
Życiorys.
Wczesne lata.
Aleksander Dumas urodził się 24 lipca 1802 roku, w Villers-Cotterêts, w domu przy ulicy Lormelet. Jego ojciec, Thomas Alexandre Dumas, urodził się we francuskiej kolonii Saint-Domingue na wyspie Haiti. Był synem markiza de la Pailleterie i czarnej niewolnicy, Cessette Dumas. W armii rewolucyjnej Francji dosłużył się stopnia generała. W 1792 roku poślubił Marię Ludwikę Labouret, córkę oberżysty z Villers-Cotterêts. W kampanii włoskiej odznaczył się brawurową odwagą. Podczas kampanii egipskiej poróżnił się z głównodowodzącym, Napoleonem Bonaparte. W trakcie samotnego powrotu do Francji został uwięziony w Neapolu. Po dwóch latach ciężko chory powrócił do żony. Z powodu niełaski Napoleona do końca życia rodzina generała żyła w ubóstwie. Ojciec pisarza zmarł w 1806 roku. Wdowa po generale otrzymawszy koncesję na prowadzenie trafiki, otworzyła mały sklepik w Villers-Cotterêts.
Mały Dumas nie był skory do nauki, w dzieciństwie nauczył się zaledwie czytania i kaligrafowania, do którego czuł pociąg, ponadto jazdy konnej i fechtunku. Większą część czasu spędzał w otaczających rodzinną miejscowość lasach.
W wieku szesnastu lat podjął pracę kancelisty u notariusza, p. Mennessona. Czas wolny spędzał na jeździe konnej i umizgach. W Villers po raz pierwszy się zakochał, w Adeli Dalwin. Pod wpływem przedstawienia "Hamleta", odegranego przez wędrowną trupę ze Soissons, założył wraz z przyjacielem Adolfem de Leuven miejscowy teatr, dla którego w latach 1820–1822 napisali kilka sztuk, w tym najbardziej udaną, wodewil z kupletami "Major ze Strassburga". Leuven wyjechał potem do Paryża, a Adela wyszła za mąż.
Pierwsze kroki w Paryżu.
Osamotniony Dumas wyruszył w 1823 roku, w ślad za swym przyjacielem, do stolicy. Dzięki znajomemu ojca, , dostał pracę w kancelarii księcia Orleańskiego (przyszłego króla Ludwika Filipa). Współpracownikowi, p. Lassagne, zawdzięczał zapoznanie się w pierwszych latach swego pobytu w Paryżu z dziełami francuskiej i zagranicznej literatury klasycznej. Często też i z upodobaniem bywał w teatrze. W czasie jednego z przedstawień poznał krytyka Charles'a Nodier, który miał mu w przyszłości pomóc w debiucie teatralnym. Wspólnie z Leuvenem wystawił w "Ambigu" jednoaktowy wodewil "Łowy i miłość", na którym zarobił 300 franków, trzymiesięczną pensję, jaką zarabiał w kancelarii. Zamieszkał wtedy przy placu des Italiens ze szwaczką Katarzyną Labay, która 27 lipca 1824 roku urodziła mu syna Aleksandra. Dzięki podwyżce w kancelarii sprowadził do Paryża matkę i wynajął dla niej osobne mieszkanie.
Pod wpływem występu aktorów angielskich, wystawiających w Paryżu Szekspira, postanowił podjąć temat historyczny – zamordowania z rozkazu królowej Krystyny szwedzkiej w 1657 roku. Po napisaniu sztuki, dzięki poparciu Nodiera, sztuka została przyjęta przez dyrektora Teatru Francuskiego. Ostatecznie jednak utrąciła jej wystawienie gwiazda tamtejszej sceny, panna Mars. W Teatrze Francuskim zagrano "Krystynę" Souliégo. Niezrażony niepowodzeniem Dumas w dwa miesiące napisał kolejny dramat historyczny o ukaraniu przez księcia de Guise zdradzającej go żony, zatytułowany "Henryk III i jego dwór". Sztuka, która miała premierę 11 lutego 1829 roku, odniosła ogromny sukces i była grana 38 razy. Stała się ważnym wydarzeniem w ówczesnej wojnie romantyków z klasykami.
Chcąc mieć wolne ręce, Dumas zrezygnował z pracy kancelisty i wziął kredyt w wysokości 3000 franków, stanowiący równowartość jego dwuletniej pensji. Dochody z "Henryka III", wydanego w formie książkowej, dwukrotnie przekroczyły tę sumę. Po sukcesie "Henryka III" Dumas stał się ozdobą salonu literackiego Nodiera. Potężnie zbudowany, obwieszony klejnotami i błyskotkami, przy tym świetny gawędziarz, choć nieco chełpliwy, przyciągał uwagę gości. Na jednym ze spotkań poznał córkę uczonego Villaneve’a – Melanię Waldor, żonę kapitana piechoty, stacjonującego poza Paryżem. Dumas przypuścił szturm do jej serca. Po trzech miesiącach uległa. Za zarobione pieniądze Dumas wynajął wówczas domek w Passy dla Katarzyny Labay i swego syna, a dla siebie i Melanii mieszkanie przy ulicy l’Université.
Na prośbę Feliksa Harela, dyrektora teatru "Odeon", Dumas dokonał poprawek swojej "Krystyny" i sztuka została wystawiona 30 marca 1830 roku. "Krystyna" nie dorównywała "Henrykowi III" – mieszała rodzaje literackie, a ponadto była napisana wierszem, który nie był mocną stroną Dumasa. Jednakże na przyjęciu po premierze, przyjaciele – Hugo i de Vigny dokonali koniecznych poprawek i drugie przedstawienie zostało przyjęte z entuzjazmem. Po przedstawieniu Dumas poznał Marię Dorval, swą kolejną kochankę.
W następnych miesiącach Dumas uniemożliwił mężowi Melanii przyjazd do Paryża, pisał do niej płomienne listy i jednocześnie zdradzał z Marią Dorval, Luizą Despteux i Wirginią Bourbier. Pisał w tym czasie kolejną sztukę "Antony’ego", dramat już nie historyczny, lecz współczesny, w którym wprowadził na scenę wiarołomną żonę, wzorowaną na Melanii Waldor postać, która na wiele dziesięcioleci zadomowi się na scenie XIX-wiecznego teatru. W maju zjawiła się w Paryżu Bella Krelsamer, która w następnych miesiącach wyprze z życia artysty nie tylko drobniejsze miłostki, lecz i Melanię Waldor.
Dramaturg.
Na wieść o wybuchu rewolucji lipcowej Dumas przywdział strój republikański. Bił się na barykadach, a gdy rewolucjonistom zabrakło prochu, udał się, za zgodą generała La Fayette’a, do Soissons i sprowadził stamtąd potrzebne zapasy. Próbował potem organizować gwardię narodową w Wandei, ale bez powodzenia. Miał nadzieję za swe zasługi otrzymać tekę ministra, gdy król ją rozwiał, powrócił do teatru. Na prośbę Harela i panny George napisał w tydzień dla teatru Odeon "Napoleona Bonaparte". Sztuka nie odniosła sukcesu. Tymczasem wskutek zniesienia cenzury Teatr Francuski rozpoczął próby "Antony’ego". Po raz kolejny panna Mars, której sztuka nie odpowiadała, doprowadziła w przeddzień premiery do odsunięcia daty wystawienia sztuki i jej zmarginalizowania. Dumas wycofał dramat i przekazał teatrowi Porte-Saint-Martin. Główną rolę kobiecą zagrała Maria Dorval. Sztuka miała premierę 3 maja 1831 roku i odniosła oszałamiający sukces. Była grana 130 razy w Paryżu i przez lata na prowincji. Krytycy uznali sztukę za spełnienie ideału miłości romantycznej, a Dumasa za najwybitniejszego dramaturga swego pokolenia. Francuzi nosili się na wzór Antony’ego, a Francuzki na wzór Adeli, głównej bohaterki dramatu.
W tym czasie w życiu prywatnym pisarza doszło do poważnych napięć. Bella Krelsamer urodziła mu w marcu 1831 roku córkę Marię Aleksandrę. Melania Waldor robiła sceny zazdrości, pisała listy, nachodziła Bellę, wreszcie uspokoiła się – była również pisarką i poetką, więc potrzebowała pomocy Dumasa. Bella zażądała od Dumasa uznania córki, co również skłoniło pisarza do podjęcia spóźnionych działań dla uznania syna Aleksandra. 17 marca uzyskał akt uznania syna, przekazujący mu władzę rodzicielską nad chłopcem. Matka, mimo walki, musiała ulec. Młody Aleksander stawił wszakże opór, nie uznał prawa kochanki ojca do kierowania swoim życiem i Dumas, zrezygnowany, ostatecznie umieścił go w internacie.
Kolejną sztukę pisarza, "Karola VII u swych wielkich wasali", która miała swą premierę 20 października 1831 roku w Odeonie, publiczność przyjęła raczej chłodno. Historia o kobiecie zakochanej w mężczyźnie, który jej nie kocha, polecającej zabić go mężczyźnie, zakochanemu w niej, którego z kolei ona nie kocha, nie porwała publiczności. W dodatku główną rolę kobiecą – napisaną dla eterycznej Marii Dorval – zagrała potężna panna George. Tymczasem Prosper Goubaux i Jakub Beudin przynieśli Dumasowi szkic dramatu "Ryszard Darlington", dla którego nie umieli znaleźć zakończenia. Dumas przerobił postać głównego bohatera dla Fryderyka Lemaitre’a, który świetnie wypadał w rolach cynicznych i bezwzględnych bohaterów, a żony Ryszarda pozbył się ostatecznie, wyrzucając ją przez okno. Sztuka została entuzjastycznie przyjęta przez publiczność.
Jeszcze była grana, a już przyniesiono Dumasowi szkic sztuki wytwórcy melodramatów, Aniceta Bourgeois, zatytułowanej "Teresa". Szkic niezbyt się Dumasowi podobał z wyjątkiem drugoplanowej roli kobiecej, do której Bocage zaproponował Idę Ferrier. Ida zdobyła w sztuce duże powodzenie, a Dumas tak się aktorką zachwycił, że została jego kochanką. Bella Krelsamer była wtedy na występach na prowincji. Po jej powrocie doszło do awantur między obiema kobietami.
Kiedy nadszedł karnawał, Bocage namówił Dumasa do wydania balu. Dumas wynajął w tym celu obszerne mieszkanie, które przyozdobili najlepsi ówcześni malarze. Na balu zjawili się najwybitniejsi pisarze, malarze i aktorzy, a także przedstawiciele świata polityki, łącznie ponad 400 osób. Nazajutrz prasa podkreślała, że nikt w Paryżu nie byłby w stanie wydać takiego balu poza Dumasem.
Tymczasem Harel przedłożył pisarzowi sztukę Fryderyka Gaillardeta "Portret z Saint-Martin", poprawioną przez Juliusza Janina, ale nadal nie nadającą się do wystawienia. Dumas dodał wstęp, scenę w więzieniu, cięte dialogi i uwypuklił esencję dramatu, którą stanowi walka między awanturnikiem Buridanem, uzbrojonym w potęgę swego geniuszu, a królową Małgorzatą Burgundzką, wyposażoną w potęgę swego stanowiska. Sztuka pod tytułem "Wieża Nesle" miała premierę 29 maja 1832 roku. W rolach głównych protagonistów wystąpili panna Georges i Bocage. Sukces sztuki był ogromny.
W latach 1832–1833 Dumasowi udawało się dzielić życie pomiędzy Bellę i Idę. W pierwszym roku mieszkał z jedną, następnego przeniósł się do drugiej. Pokojową koegzystencję ułatwiał fakt, że obydwie były aktorkami, a on lansował zarówno jedną, jak i drugą. W 1832 roku pewne powodzenie miała "Aniela" Dumasa. Jeszcze w tym samym roku dramaturg, oskarżony o udział w republikańskiej demonstracji, z ostrożności udał się na kilka miesięcy do Szwajcarii. Owocem pobytu były dwa tomy "Wrażeń z podróży", które ukazały się w "Revue de Deux Mondes". Pisarz wprawiał się również w tym czasie w pisaniu opowiadań historycznych.
W 1833 roku Ida zagrała w "Katarzynie Howard". Sztuka zaszkodziła "Marii Tudor" Wiktora Hugo oraz lansowanej przez niego aktorce i kochance, Julii Drouet. W odwecie, zaprzyjaźniony z Hugo dziennikarz, Granier de Cassagnac napisał paszkwil na Dumasa. Żyjący dotąd w zgodzie autorzy pokłócili się ze sobą. Jakiś czas potem Dumas poprosił Hugo na sekundanta w pojedynku i tym samym załagodził spór.
W 1835 roku pisarz wyjechał do Włoch, skąd przywiózł trzy dramaty, przekład "Boskiej komedii" i kolejny tom "Wrażeń z podróży". W Lyonie, w drodze powrotnej, uwodził bez powodzenia Hiacyntę Meynier. Rok 1836 przyniósł mu kolejny triumf: dramat "Kean albo Nieład i Geniusz", utwór opowiadający o tragicznie zmarłym, wybitnym aktorze angielskim. Szkic utworu, pióra Théaulona i Courcy’ego, Fryderyk Lemaître, niezadowolony z tekstu, przyniósł Dumasowi, który rozbudował akcję i zmienił dialogi. Premiera miała miejsce w teatrze Varieté. W 1836 roku Hugo i Dumas zostali odznaczeni orderem Legii Honorowej. Odtąd pisarz z upodobaniem paradował przyozdobiony licznymi odznaczeniami, które wypraszał lub kupował w trakcie swych licznych podróży.
1 sierpnia 1836 roku zmarła matka artysty. Po jej śmierci Dumas zamieszkał już na stałe z Idą Ferrier, która patrzyła przez palce na jego miłostki. On z kolei w zamian utrzymywał ją po królewsku, zabierał we wszystkie swoje podróże, a w 1837 roku zapewnił jej stanowisko pierwszej amantki w Komedii Francuskiej, w zamian za dwie sztuki napisane specjalnie dla tej sceny. Ida zadebiutowała na scenie tego teatru rolą w "Kaliguli" Dumasa, który mimo skomplikowanej intrygi, zebrał dobre recenzje.
W tym samym roku, pogodzeni już ze sobą Hugo i Dumas podjęli starania o otwarcie w Paryżu nowego teatru, którego dyrektorem mianowali Antenora Joly’ego. Na scenie nowego teatru, nazwanego Rennaisance, Dumas wystawił w 1838 roku "Alchemika", napisanego do spółki z Gerardem de Nerval. Już wcześniej obydwaj autorzy napisali wspólnie komedię "Piquillo" dla Jenny Colon, w której Nerval był zakochany, a równocześnie z "Alchemikiem" pisali "Leo Burckarta", którego ostatecznie podpisał sam Nerval. Główną rolę w "Alchemiku" zagrała Ida Ferrier, którą Dumas poślubił 1 lutego 1840 roku. Według anegdoty, zrobił to na wyraźne życzenie księcia Orleańskiego. Przeciw małżeństwu gwałtownie zaprotestowała Melania Waldor, a Bella Krelsamer wniosła skargę do sądu o oddanie jej córki.
Wobec niepowodzenia swych ostatnich dramatów, Dumas postanowił spróbować sił w komedii i w 1839 roku wystawił "Pannę de Belle-Isle". Akcja sztuki, rozgrywającej się w XVIII wieku, toczy się wokół zakładu księcia de Richelieu, zdobywcy serc niewieścich, że do wieczora zostanie kochankiem pierwszej kobiety, która wejdzie do salonu. Komedia wystawiona w Teatrze Francuskim zrobiła furorę i spotkała się z przychylną oceną krytyków. Zachęcony powodzeniem artysta wystawił w 1841 roku kolejną komedię "Małżeństwo z czasów Ludwika XVI", historię małżonków, którzy rozstawszy się, uznają swój błąd, porzucają swoich kochanków i ponownie się schodzą. Kolejna komedia: "Panny de Saint-Cyr" nie miała już takiego powodzenia. Zachęcony nominacją Wiktora Hugo, Dumas starał się w tym czasie, bez powodzenia, o przyjęcie do Akademii Francuskiej.
W tym czasie zamieszkał z Dumasem jego syn, Aleksander. Brał przez pewien czas udział w jego swawolnym i nieuporządkowanym życiu, wreszcie, nie mogąc znieść pani Dumas, wyjechał do Marsylii. Tymczasem małżeństwo Dumasów załamało się. Ida, która zdradziła Dumasa zaraz po ślubie, jakiś czas potem uwiodła we Florencji księcia Villafranca Edoardo Alliata i od 1840 roku spędzała u niego kilka miesięcy w roku. W 1844 roku Dumasowie zdecydowali się na rozstanie.
Powieściopisarz.
Renesans powieści historycznej zapoczątkowany przez Waltera Scotta i zapotrzebowanie na ten typ literatury we Francji po upadku Napoleona, za panowania którego Francuzi zetknęli się osobiście z wielką historią, pchnęło francuskich pisarzy ku powieści historycznej. Dumas, który nie był ani erudytą, ani badaczem, zajął się powieścią historyczną dzięki swym współpracownikom. Przyjaciel Nervala, z którym Dumas współpracował pod koniec lat 30. – August Maquet – przyniósł mu sztukę, która po poprawkach Dumasa, została wystawiona w 1839 roku jako "Batylda", pod nazwiskiem Maqueta. Rok później Maquet przyniósł Dumasowi szkic powieści "Poczciwina Buvat", historię spisku ambasadora Hiszpanii, Cellamare’a, który za spiskowanie przeciw regentowi został wydalony z Francji, oglądaną oczyma skromnego kopisty, niewiele rozumiejącego z zachodzących zdarzeń.
Koniunkturę na powieść rozkręciły we Francji dwa dzienniki: "La Presse" i "Le Siécle", które utrzymywały się dzięki prenumeracie. Najlepszym sposobem na utrzymanie prenumeratorów okazała się powieść w odcinkach. Dumas już w 1838 roku opublikował w "Le Siécle" powieść "Kapitan Paweł", która dała gazecie 5 tysięcy prenumeratorów. Przyniesiony przez Maqueta szkic, po przeróbkach Dumasa, został złożony w 1842 roku w "Le Siécle" pod tytułem "Kawaler d’Harmental". Dumas chciał, żeby jako autorzy zostali wymienieni on i Maquet. Redakcja odpowiedziała jednak, że za nazwisko Dumasa płaci 3 franki od wiersza, a za obydwa nazwiska, dziesięciokrotnie mniej – 30 su. Ostatecznie więc powieść ukazała się pod nazwiskiem Dumasa. Jej powodzenie było ogromne i pchnęło dwójkę autorów do dalszych prób powieściowych.
Nie ma zgody co do tego, kto pierwszy, Maquet czy Dumas, odkrył „Pamiętniki pana d’Artagnan, kapitana-porucznika pierwszej kompanii muszkieterów Jego Królewskiej Mości”, apokryf Gatiena de Courtilza, wydany w Kolonii w 1700 roku. Niewątpliwie natomiast, liczne epizody powieści, a także nazwiska – lekko zmienione – zostały zapożyczone od Courtilza. Maquet i Dumas dodali epizody z panią Bonacieux i Milady de Winter. Maquet opracował jak zwykle brulion powieści: dokonał kwerendy źródeł historycznych i zadbał o tło historyczne opisywanych wydarzeń. Dumas dorzucił tysiące szczegółów ożywiających tekst, dopisał dialogi, opracował zakończenia rozdziałów i rozciągnął je dostosowując do potrzeb prasy. Wprowadził też nowe postaci, między innymi milczka Grimauda, za którego krótkie wypowiedzi otrzymywał najefektywniejsze wierszówki, do czasu, gdy gazeta wprowadziła zapis, że wiersz musi przekraczać szerokość połowy kolumny. Książka odniosła niezwykły sukces. Dumas zmienił niezbyt sympatycznych awanturników z pamiętnika Courtilza, w postaci legendarne, “żywego ducha Francji”.
Dumas traktował historyczne fakty bez ceregieli. Ilekroć trzeba było dać żywą scenę pisał ją jak scenę dla teatru. Zręcznie dozował efekty zaskoczenia, grozy i komizmu. Jego postaci – strojne, barwne, nieco karykaturalne, dawały złudzenie życia. Postaci historyczne przedstawiał w sposób stronniczy, kochał swych bohaterów albo nienawidził.
"Trzej muszkieterowie" ukazali się w 1844 roku. Rok później wyszła, osnuta wokół wydarzeń Frondy i rewolucji angielskiej, kontynuacja przygód walecznych muszkieterów: "Dwadzieścia lat później". W tym samym, 1845 roku, Dumas zainicjował jeszcze jedną trylogię, tym razem z czasów panowania ostatnich Walezjuszów, powieść "Królowa Margot", opowiadającą o walce pomiędzy Katarzyną Medycejską a Henrykiem Nawarskim. W tym samym roku ukazał się jeszcze "Kawaler Maison-Rouge" – historia miłosna osnuta wokół wydarzeń rewolucji francuskiej.
Powodzenie Dumasa zrodziło falę krytyki. Loménie zarzucał mu industrializm. Mirecourt napisał pamflet: "Fabryka powieści. Firma Aleksander Dumas i spółka", w której ujawniał prawdziwych autorów sztuk i powieści Dumasa, w ordynarny sposób atakując autora i jego rodzinę.
Po wyprowadzeniu się Idy ojciec i syn zamieszkali znowu razem. W 1846 roku wybrali się w podróż do Hiszpanii Algierii. Rząd szukał wówczas sposobu, by zainteresować Francuzów swą północnoafrykańską kolonią. Ktoś doradził ministrowi oświaty, by sfinansować Dumasowi podróż do Algierii i zobowiązać go, by po powrocie napisał wspomnienia z podróży.
Dumas znajdował się u szczytu swej kariery. Rządy traktowały go jak panującego. Jego powieści sprzedawały się znakomicie. W 1846 roku wydał kontynuację trylogii Walezjuszów: "Panią de Monsoreau"” – zajmującą kronikę panowania Henryka III oraz "Józefa Balsamo" inicjującego kolejny cykl, zatytułowany "Pamiętniki lekarza", opisujący zmierzch i upadek monarchii francuskiej w XVIII wieku. Przerabiał zresztą swe powieści na scenę. Na "Muszkieterów," wystawianych w Ambigu i trwających od siódmej wieczorem do pierwszej w nocy, ściągały tłumy, a w dramacie nie było ani jednej sceny miłosnej.
Monte Christo.
W 1842 roku podczas podróży po Włoszech, Dumas zobaczył niewielką wysepkę nazywającą się Monte Christo. Nazwa ta zachwyciła go. W następnym roku podpisał kontrakt na osiem tomów zatytułowanych "Wrażenia z podróży po Paryżu". Po sukcesie "Tajemnic Paryża" wydawcy nalegali, by była to powieść przygodowa. Dumas sięgnął po "Wspomnienia wydobyte z archiwów paryskiej policji" Jakuba Peucheta, do rozdziału opowiadającego o losach paryskiego szewca Picauda. Zadenuncjowany przez zawistnych rywali, na kilka dni przed ślubem, trafia do więzienia, z którego wychodzi po siedmiu latach i pod przybranymi tożsamościami zabija swoich trzech krzywdzicieli, po czym sam ginie.
Temat był jak stworzony dla Dumasa. Jego bohater mścił się, wymierzając sprawiedliwość. Dumas nosił w swoim sercu tajone urazy do społeczeństwa w ogóle i do kilku wrogów w szczególności. Jego ojciec był ofiarą Napoleona, jego samego nagabywali wierzyciele i pismacy. Pod wpływem rozmowy z Maquetem, pisarz zdecydował się rozwinąć pierwsze człony powieści dając tym częściom tytuły: Marsylia i Rzym. Jego Dantès będzie nieubłaganym mścicielem, ale nie będzie zdziczałym mordercą. Chcąc rozjaśnić mrok powieści Dumas dodał głównemu bohaterowi wschodnią kochankę Haydée, z którą odpływa na końcu powieści w siną dal, skojarzywszy najpierw małżeństwo syna przyjaciela.
Sukces powieści wydanej w latach 1845–1846 przeszedł najśmielsze oczekiwania. Dumas, który nigdy nie potrafił oddzielić życia od powieściowej fikcji, sam poczuł się nababem i powziął plan zbudowania zamku Monte Christo. Jeszcze w 1843 roku wynajął willę "Medici" w Saint-Germain-en-Laye i otworzył tam teatr. Sprowadził aktorów, utrzymywał ich i karmił, gwarantował gaże, topiąc w tym przedsięwzięciu majątek dla zabawy. Po sukcesie "Hrabiego Monte Christo" kupił kawałek lasu w Bongival, przy szosie do Saint-Germain. Las został przekształcony w angielski park. Przy kutej, żelaznej bramie stanęły dwa pawilony dla służby w stylu Waltera Scotta. W środku parku został wzniesiony “zamek” – licząca cztery kondygnacje rezydencja, otoczona fryzem z rzeźbionych głów geniuszów od Homera do Dumasa. Nad gankiem artysta kazał umieścić dewizę: “Kocham tego, który mnie kocha”. Z fasady wyrastał minaret. Parter zajmował salon w stylu Ludwika XIV, kolejne kondygnacje to pokoje dla gości. Dwieście metrów od zamku została wybudowana miniaturowa, gotycka wieża. Całe przedsięwzięcie kosztowało pisarza około 500 tysięcy franków. Na otwarcie swojej nowej siedziby w dniu 25 lipca 1848 roku Dumas zaprosił 600 przyjaciół.
Sam Dumas zajął w zamku małą izdebkę z żelaznym łóżkiem i drewnianym stołem, przy którym pracował od rana do wieczora. Pisał i wydawał w tych latach nadal sporo: "Dwie Diany" (1846-1847), powieść z czasów Walezjuszów; "Czterdziestu pięciu" (1847-1848), ostatnią część trylogii z czasów dynastii Walezjuszów, w której Diana de Monsoreau mści się na księciu Andegaweńskim za śmierć kochanka; "Wicehrabiego de Bragelonne" (1848-1850), trzecią część cyklu o muszkieterach opartą na "Pamiętnikach" księżnej La Fayette. Poza tym przyjmował każdego, kto się zjawił. Goście zamieszkujący “zamek”, których często nawet nie znał, kosztowali go kilkaset tysięcy franków rocznie. Kobiety zmieniały się teraz bardzo szybko: najpierw Ludwika Beaudoin, potem Celesta Scrivaneck – „sułtanka 1848 roku”.
21 lutego 1847 roku Dumas otworzył własny teatr, który nazwał Teatrem Historycznym. Inicjujący działalność teatru spektakl "Królowa Margot" trwał dziewięć godzin. Przed budynkiem w dniu premiery zebrał się dziesięciotysięczny tłum gapiów. Premierę zaszczycił swą obecnością książę de Montpensier. Rolę królowej matki zagrała Beatrycze Person, ówczesna faworyta pisarza. Po "Królowej Margot" Dumas wystawił "Hamleta", z własnym, szczęśliwym, zakończeniem. Pierwszy sezon Teatru Historycznego przyniósł 707.905 franków dochodu. Drugi rozpoczął się sukcesem "Kawalera de Maison Rouge". 7 lutego 1848 roku teatr wprowadził nowość, sztukę graną przez dwa wieczory: "Monte Christo". Również ta sztuka miała znakomitą frekwencję do 24 lutego, dnia wybuchu rewolucji 1848 roku.
Wygnaniec.
Sale teatrów opustoszały. Dumas próbował zająć się polityką. Wystartował bez powodzenia w wyborach do Izby Deputowanych z departamentu Yonne. Kasa Teatru Historycznego świeciła pustkami, natomiast pisarz zamawiał kolejne sztuki i angażował nowych aktorów. Rezydencja Monte Christo została zajęta za długi wynoszące ponad 230 tysięcy franków. Z pozwem o zwrot posagu w wysokości 100 tysięcy franków wystąpiła też Ida Ferrier. Trybunał orzekł separację dóbr małżeńskich i zobowiązał Dumasa do zwrotu posagu w kwocie 120 tysięcy franków i do płacenia alimentów w wysokości 6 tysięcy franków rocznie. Chcąc ratować swą posiadłość Dumas wystawił ją na fikcyjną sprzedaż. Pisarz, choć zrujnowany, nadal był bardzo szczodry. Wspomagał pozostających bez pracy aktorów. Zorganizował pogrzeb Marii Dorval za zaniesione do lombardu wszystkie swoje medale i odznaczenia. W hołdzie aktorce wydał broszurkę: "Ostatni rok Marii Dorval". Na początku 1849 roku wystawił "Trzy antrakty do «Miłości lekarzem»" Moliera. Sztuka została wygwizdana przez publiczność. Nadal sporo pisał. W 1849 roku wydał drugą część cyklu "Pamiętniki lekarza", zatytułowaną "Naszyjnik królowej", w 1850: "Czarnego tulipana", a w 1851: "Anioła Pitou" – trzecią część "Pamiętników lekarza".
W 1851 roku, po przewrocie politycznym i objęciu władzy przez Napoleona III, Dumas wraz z innymi pisarzami udał się na emigrację do Belgii. Zapewne również po to, by umknąć wierzycielom. Ponieważ sam nie był wygnańcem politycznym, co jakiś czas pojawiał się na krótko w Paryżu, gdzie zostawił aktualną wybrankę serca, Izabellę Constant, zwaną “Zirzabellą”. W styczniu 1852 roku sprzedano wyposażenie jego paryskiego mieszkania na pokrycie komornego. 20 stycznia ogłoszono upadłość pisarza. Choć długi Teatru Historycznego oddzielono od długów osobistych, pasywa wyniosły 107 215 franków. Na liście wierzycieli ogłoszonej w kwietniu 1853 roku znalazły się 153 osoby.
W Brukseli Dumas, chociaż bez kapitałów, wynajął dwa domy, kazał wyrzucić wewnętrzne ściany i stworzył sobie piękny pałacyk z bramą wjazdową i balkonem. Na sekretarza przyjął wygnańca Noëla Parfaita, który wziął interesy pryncypała w swoje ręce, zajął się też przepisywaniem powieści, wspomnień i komedii, które Dumas tworzył w takim tempie, że zawodowi kopiści nie mogli za nim nadążyć. Dumas dla zaoszczędzenia sobie czasu, nie stawiał znaków przestankowych.
Parfait egzekwował dawne należności. Dzięki nowemu intendentowi sytuacja Dumasa się poprawiła: mógł prowadzić wystawne życie i podejmować wygnańców obiadami. Pisarz snuł w tym czasie projekt napisania cyklu powieści od czasów Jezusa do współczesności. Jego sytuację osobistą dodatkowo komplikowały przygody z kobietami. Sprowadził do Belgii swą córkę Marię, w której chciał mieć pomocnicę przy miłosnych manewrach pomiędzy paniami Guidi, Person i Constant. Maria jednak albo nie potrafiła, albo nie chciała kryć ojcowskiej niestałości, narażając pisarza na liczne nieporozumienia.
Swoje powieści (między innymi kolejny tom "Pamiętników lekarza": "Hrabinę de Charny") drukował jedne w Paryżu, inne w Brukseli. Sztuki wystawiał pod przybranym nazwiskiem, żeby otrzymywać za nie honorarium. 1 kwietnia 1852 roku został wystawiony "Benvenuto Cellini", przerobiony z powieści "Ascanio". Główną rolę zagrała w nim Izabella Constant. W Brukseli Dumas zaczął też pisać swoje pamiętniki.
Pod koniec 1852 roku grupka wygnańców rozproszyła się. Hugo wyjechał na Jersey – Dumas odprowadził go na statek. Na początku 1853 roku podpisano ugodę w sprawie upadłości Teatru Historycznego. Pisarz dostał 55%, a wierzyciele 45% majątku.
"Muszkieter".
Powróciwszy do Paryża założył dziennik wieczorny „Muszkieter”. W pierwszym numerze zapowiedział druk 50 tomów swoich pamiętników. Oprócz pamiętników, które stały się główną pozycją każdego numeru, drukował w piśmie również "Mohikanów paryskich", "Towarzyszy Jehudy", serię "Wielkich ludzi w szlafroku". Początkowo dziennik miał takie powodzenie, że wpływowi wydawcy: Millaud i Villemessant proponowali Dumasowi odkupienie tytułu. Pisarz jednak odmówił. Wkrótce nastąpił krach „Muszkietera”. Najpierw zaczęli znikać nieopłacani współpracownicy, potem coraz bardziej spadała liczba abonentów, znużonych jednorodnością oferty.
Dumas, by się pocieszyć, dużo w tym czasie bywał. Widywano go u księżniczki Matyldy, bliskiej kuzynki Napoleona III, która od 1857 roku wzięła pod opiekę również syna pisarza. W 1857 roku zmarła Ida Ferrier. W tym samym roku wyszła za mąż córka pisarza.
W 1858 roku Dumas odbył podróż do Rosji. W tym samym roku Maquet wytoczył mu proces o niedotrzymanie zobowiązań finansowych, który jednak przegrał. Dumas nie dotrzymywał i innych zobowiązań – obiecał wypłacić córce posag w wysokości 120 tysięcy franków i nie zrobił tego. W 1860 roku dostał zaliczkę w wysokości 120 tysięcy franków, na poczet zawartej umowy dotyczącej wydania całości swoich dzieł. Kazał za te pieniądze wybudować sobie w Marsylii dwumasztowiec “Emmę” i wyruszył ze swą nową kochanką Emilią Cordier w podróż na wschód.
Rewolucjonista.
Na wieść o zamierzonym lądowaniu Garibaldiego na Sycylii, przyłączył się do wyprawy i przewiózł część wojsk rewolucyjnych na wyspę. Po zwycięstwie na Sycylii Garibaldi miał zamiar ruszyć na Neapol. Ponieważ zabrakło mu środków finansowych, Dumas zastawił jacht i wszystkie pieniądze, jakimi dysponował, przeznaczył dla rewolucjonistów. 7 września 1860 roku, w czerwonej koszuli, wkroczył wraz z Garibaldim do Neapolu. Biorąc udział w wypędzeniu Burbonów neapolitańskich, brał swoisty odwet na tych, którzy przed laty więzili i doprowadzili do kalectwa jego ojca.
Po zwycięstwie Garibaldi mianował Dumasa dyrektorem starożytności i wyznaczył mu na mieszkanie pałac Chiatamone. Pisarz założył dziennik „Niepodległość” i sam go praktycznie zapełniał, pisząc artykuły wstępne, rozmaitości, wiadomości, długie artykuły historyczne i oczywiście odcinek powieści. Powstały w tym czasie: "Historia Burbonów neapolitańskich" w 11 tomach, powieść "La San Felice", "Pamiętniki Garibaldiego". Tymczasem 24 grudnia 1860 roku Emilia powiła mu w Paryżu córeczkę Micelę. Zaangażowawszy się w waśnie i spory polityczne Dumas doczekał się manifestacji, domagającej się opuszczenia przezeń Neapolu.
W październiku 1862 roku zaangażował się w nowy projekt. Ofiarował swój jacht i resztę pieniędzy księciu Skanderbergowi, prezydentowi junty grecko-albańskiej, na wyprawę przeciw Turkom. Skanderberg okazał się oszustem, który przywłaszczył sobie dar Dumasa. Krótko potem Garibaldi zrzekł się władzy w Neapolu i wyjechał z miasta. Dumas również nie pozostał w Neapolu i powrócił do Paryża. Ukończył "La San Felice" i "Garibaldczyków". Emilia domagała się małżeństwa, on był skłonny jedynie uznać ich córkę.
Ostatnie lata.
Wracając do Paryża, zabrał ze sobą śpiewaczkę, Fanny Gordosę. Zamieszkał najpierw przy ulicy Richelieu, a w 1864 roku wynajął willę „Catinat” w Enghien. Fanny ćwiczyła wokalizy, otoczona tłumem pieczeniarzy, a Dumas pracował na drugim piętrze. Przez Enghien przewinęły się liczne kobiety: Aimée Desclée, Blanche Pierson, Agar – właściwie Leonida Charvin, Estera Guimond i Olimpia Andouard. Matyldzie Schoebel Dumas tłumaczył, że kochanki ma przez humanitaryzm: gdyby miał jedną kobietę, umarłaby przed upływem tygodnia. Po powrocie do Paryża wydawał co czwartek wystawny obiad, do czasu, gdy Fanny przyłapała go in flagranti z kochanką w loży teatralnej i uciekła od niego z resztą jego pieniędzy. Po wyjeździe Fanny przygarnął córki Marię i Micelę.
W 1865 roku Dumas wystawił dwa dramaty: "Mohikanów paryskich" i "Więźnia Bastylii". Jednocześnie drukował jedną ze swych najlepszych powieści "La San Felice", której akcja rozgrywa się w Neapolu na początku XIX wieku w czasach Marii Karoliny, Lady Hamilton i Nelsona. Teatr Paryski wznowił też w tym czasie "Leśników", jedną z lepszych sztuk pisarza, która miała premierę w Marsylii, w 1858 roku.
W tym samym roku wydawca, Daniel Lévy, przekazał Dumasowi 40 tysięcy franków w złocie na poczet ilustrowanego wydania jego dzieł, ale i te pieniądze pisarz szybko wydał. Mówiono o nim, że dziesięć razy zdobywał majątek, a jedenaście bankrutował. Sam pod koniec życia powiedział, że powinien mieć 200 tysięcy franków rocznej renty, a ma 200 tysięcy długu.
W 1866 roku opuścił Paryż. Odwiedził Neapol, Florencję i Niemcy. Przywiózł z podróży dobrze napisaną powieść "Pruski terror", w której przestrzegał przed niemieckimi resentymentami. Ale potrzeby publiczności były inne i nikt nie chciał brać na serio przestróg starego pisarza.
Jego długi stale rosły, a na ich poczet sprzedano większość mebli. W 1867 roku poznał Adę Menken, młodą amerykańską woltyżerkę żydowskiego pochodzenia, grającą w Europie z powodzeniem w "Mazepie" i "Piratach z sawanny". Oboje afiszowali się wzajemną miłością, szukając rozgłosu. Dumas pozował z kochanką do zdjęć, które fotograf wystawił do publicznej sprzedaży w zamian za długi. Pociągnęło to za sobą serię ataków na pisarza w prasie. Dumas jednak szalał za swą Amerykanką, nie bacząc na przykrości.
Próbując ratować swoje finanse i znaleźć środki na rozpieszczanie swej nowej wybranki, Dumas założył pismo „D’Artagnan”, które po krótkim czasie upadło. W 1868 roku wyjechał na odczyty do Hawru. Spotkał się tam ze swą córką Micelą i z Adą Menken, poturbowaną po upadku z konia. Artystka zmarła 10 sierpnia. W dwa miesiące później, 22 października, zmarła natomiast Katarzyna Labay, matka jego pierwszego syna, który próbował pożenić rodziców pod koniec ich życia.
Lato 1869 roku Dumas spędził w Bretanii, gdzie pracował nad "Słownikiem kuchennym". W marcu następnego roku złożył dzieło u wydawcy. Miało się ukazać już po jego śmierci. Wiosną 1870 roku wyjechał na południe Francji. Był już bardzo słaby i miał nadzieję, że południowe słońce go wzmocni. W Marsylii dowiedział się o wybuchu wojny z Prusami i o pierwszych klęskach armii francuskiej. Pod wpływem tych wiadomości doznał wylewu. Na pół sparaliżowany dowlókł się do Puys, pod Dieppe, gdzie mieszkał jego syn. Wkrótce przestał mówić. Ostatnie miesiące życia spędził w willi syna. Gdy była ładna pogoda wożono go w fotelu na plażę. Zmarł w poniedziałek 5 grudnia 1870 roku, o szóstej po południu. Został pochowany w Neuville-les-Pollet, kilometr od Dieppe. Po wojnie syn kazał przewieźć trumnę do Villers-Cotterêts.
W 2002 na wniosek prezydenta Francji jego ciało przeniesiono do Panteonu w Paryżu.
Dom Alexandre’a Dumasa, Château Monte Cristo, został odrestaurowany i otwarty dla zwiedzających.
Adaptacje.
Książki Dumasa zostały przetłumaczone na prawie dwieście języków, a na ich podstawie powstało więcej niż 200 filmów.
Powieść "Hrabia Monte Christo" zainspirowała François Taillandiera do napisania jej kontynuacji – "Pamiętników hrabiego Monte Christo" i Juliusza Verne’a do napisania powieści "Mateusz Sandorf".

</doc>
<doc id="143573" url="https://pl.wikipedia.org/wiki?curid=143573" title="Prędkość warp">
Prędkość warp

Prędkość warp lub prędkość warpowa – szybkość, z jaką porusza się statek kosmiczny używający fikcyjnego napędu warp, wymyślonego na potrzeby serialu Star Trek. Warp 1 to prędkość światła w próżni. Kolejne prędkości warp wzrastają w sposób nieliniowy.
Definicja.
Prędkość warp to prędkość równa lub większa od prędkości światła w próżni, którą statki kosmiczne osiągają dzięki ruchowi bąbla czasoprzestrzeni w którym się znajdują, generowanego przez napęd warp.
Przyczyna wymyślenia.
Napęd nadświetlny jest stałym motywem w twórczości science fiction, prawie zawsze tam, gdzie akcja toczy się w głębokim kosmosie. Oddalone o wiele lat świetlnych planety są podobne do wysp, a ich mieszkańców łączą zależności polityczne nierzadko podobne do tych, jakie można było zaobserwować w czasach wielkich odkryć: kolonizacja, federacje, wielkie imperia i wojny o zasoby naturalne. Bez mechanizmu szybkiego poruszania się między planetami tego typu fabuła byłaby niemożliwa do zrealizowania. Twórcy filmu zamiast korzystać z tzw. napędów nadprzestrzennych wykorzystali nową koncepcję omijającą ograniczenia Szczególnej Teorii Względności.
Technologia warp.
Gene Roddenberry, projektując fikcyjny świat przedstawiony w Star Trek, współpracował z ekspertami z NASA i fizykami przy ustalaniu możliwości wynalazków przedstawionych w serialu. Owocem tego są częściowe wyjaśnienia budowy i zasad działania wielu elementów statków kosmicznych, czerpiące nierzadko z najnowszych teorii naukowych. Zwykle jednak są one w świetle dzisiejszej nauki nawet teoretycznie niemożliwe lub możliwe jedynie przy założeniu istnienia fikcyjnych zjawisk (np. istnienie podprzestrzeni) lub urządzeń (np. kompensator Heisenberga). W środowisku fanów Star Trek język, będący częstym elementem dialogów w serialu, nazywany jest "technobełkotem" (od ang. "technobabble").
Napęd warp.
Wynalazcą napędu warp był w świecie Star Trek doktor Zefram Cochrane. Pierwszy lot z prędkością warp odbył statek Phoenix w roku 2063 (według chronologii Star Trek). Epizod ten był centralnym wątkiem filmu .
Zdolność napędu do przekraczania prędkości światła w próżni jest tłumaczona w następujący sposób: statek generuje tzw. pole warp, czyli lokalne zakrzywienie czasoprzestrzeni. Przestrzeń zagęszcza się przed statkiem i rozciąga za nim, dzięki czemu statek pokonuje ogromne odległości, nie przekraczając prędkości światła w próżni. Można to porównać do deski surfingowej generującej swoją własną falę.
Takie zakrzywienie czasoprzestrzeni wymaga ogromnej energii. Sercem napędu warp jest tzw. rdzeń warp, w którym zachodzi kontrolowana reakcja antymaterii z materią, produkująca wysokoenergetyczną plazmę. Plazma ta jest następnie pompowana przez serię cewek warp zlokalizowanych w gondolach warp, w których mieści się mechanizm generujący pole warp.
Co ważne, prędkość warp 1 jest równa prędkości światła w próżni, ale warp 2 nie wynosi już dwukrotności tej prędkości, lecz 10-krotność. Dokładnie jest to opisanie w poniższej tabeli:
Współczynnik warp.
W oryginalnej serii Star Trek współczynnik warp (Warp Factor, WF) był wyznaczany według następującego wzoru:
gdzie formula_2 to prędkość sygnału lub statku, "c" ≈ 300 000 km/s  (prędkość światła w próżni)
Z prędkością warp 1 statek porusza się z prędkością światła w próżni "c"; z prędkością warp 6 przekracza ją 216 razy.
Na potrzeby kolejnych seriali z cyklu Star Trek (w roku 2312, według chronologii serialu) powyższy wzór został zmieniony na następujący:
W tej skali warp 1 to nadal "c" (tak jak poprzednio), natomiast warp 6 wynosi w przybliżeniu 392·"c".
Prędkość warp 10 jest w Star Trek „ostatecznym limitem” (ang. "threshold" lub "trans-warp") – nieosiągalną, nieskończoną prędkością. Przyjmuje się, że statek znajduje się wtedy w każdym miejscu wszechświata.
Pierwsze przekroczenie warp 10 nastąpiło w 22 odcinku drugiego sezonu serialu , kiedy to w wyniku modyfikacji zrobionych przez Kelvinów, którzy przejęli statek Enterprise, żeby wrócić do swojej galaktyki, osiągnął prędkość warp 11 (jego maksymalna prędkość to warp 9,8) i przekroczył barierę energetyczną otaczającą Drogę Mleczną i znalazł się poza naszą galaktyką.
Kolejna informacja dotycząca możliwości przekroczenia prędkości warp 10 pochodzi z serialu , z odcinka 31 (sezon 2, odcinek 15) zatytułowanego „Threshold”. Udało się tego dokonać przy pomocy małego wahadłowca (sam "Voyager" nigdy nie poruszał się z taką prędkością). Jednakże konsekwencje tego wyczynu (przyspieszenie naturalnej ewolucji ludzkiej z milionów lat do 24 godzin – w wyniku czego pilotujący wahadłowiec Tom Paris zmienił się w wielką jaszczurkę) spowodowały zarzucenie jakichkolwiek dalszych prób.
Przy okazji – twórcy serialu sugerują w tym odcinku, że lot z prędkością warp 10 odbył się po raz pierwszy w historii Federacji i ludzkości – co stoi w sprzeczności z informacjami podanymi w poprzednim akapicie.
Kolejne nawiązanie do prędkości "trans-warp" można odnaleźć w odcinku 108 serialu (sezon 5, odcinek 15) zatytułowanym „Dark Frontier. Part 1”. W odcinku tym załoga statku Voyager NCC-74656 podejmuje próbę infiltracji sfery Borg uszkodzonej przez burzę jonową, aby wykraść z niego "cewkę trans-warp", zintegrować ją z własnym napędem warp "Voyagera" i przyspieszyć swój powrót do Kwadrantu Alfa.
W ostatnim odcinku użycie frazy "warp 13" tłumaczy się najczęściej przedefiniowaniem skali warp.
Zgodność z nauką.
Ogólna teoria względności zakłada, że każdy obiekt obdarzony masą zakrzywia przestrzeń wokół siebie; żeby napęd typu warp mógł istnieć konieczne jest otrzymanie ujemnego zakrzywienia czasoprzestrzeni, związanego z ujemną masą i odpychaniem grawitacyjnym. Spekuluje się, że takie właściwości miałaby tzw. egzotyczna materia i trzeba by nią dysponować uruchamiając napęd typu warp.
Dyskusję na temat możliwości konstrukcji napędu warp przeprowadził fizyk i popularyzator nauki Lawrence M. Krauss w książce "Fizyka podróży międzygwiezdnych" (). Stwierdza on, że nie można wprawdzie pokonać prędkości światła w próżni, ale przestrzeń może robić co jej się podoba. Ideę napędu opartego na koncepcji warp zaproponował Miguel Alcubierre, który swoje przemyślenia zamieścił w piśmie . Zasugerował następujący system: statek na orbitę dotarłby za pomocą zwykłych silników rakietowych, a po pewnym czasie włączyłoby się coś, co Alcubierre nazwał „bąblem czasoprzestrzennym”. Czasoprzestrzeń kurczyła by się przed statkiem i rozszerzałaby się za nim. W ten sposób wehikuł bezpiecznie doleciałby w wyznaczone miejsce, gdzie „bąbel” zostanie wyłączony.
Badania NASA.
Możliwość wcielenia napędu warp w życie (napęd Alcubierre’a) została zaproponowana przez Miguela Alcubierre’a w 1994 roku.
W NASA, w latach 1996–2002 prowadzono badania koncepcyjne nad tego rodzaju napędem. Badania sprowadziły się do przeglądu istniejącej literatury naukowej i rozważań teoretycznych, przeprowadzonych przez zespół pod kierunkiem Marca G. Millisa z John H. Glenn Research Center at Lewis Field. Badania te zostały podsumowane w roku 2006. Finansowanie tych badań zostało ostatecznie zakończone 1 października 2008 r. Prace nigdy nie wyszły poza etap teoretyczno-koncepcyjny.

</doc>
<doc id="143574" url="https://pl.wikipedia.org/wiki?curid=143574" title="Mrozoodporność (botanika)">
Mrozoodporność (botanika)

Mrozoodporność – zespół mechanizmów i procesów, dzięki którym rośliny mogą przeżyć epizodycznie lub długotrwałe okresy mrozu.
Rośliny wykształciły cztery rodzaje mechanizmów chroniących je przez niska temperaturą:

</doc>
<doc id="143577" url="https://pl.wikipedia.org/wiki?curid=143577" title="Nicolás de Jesús López Rodriguez">
Nicolás de Jesús López Rodriguez

Nicolás de Jesús López Rodriguez (ur. 31 października 1936 w Barranca) – dominikański duchowny katolicki, arcybiskup Santo Domingo (1981-2016), kardynał.
Życiorys.
Studiował w Seminarium Św. Tomasza z Akwinu w Santo Domingo, 18 marca 1961 w La Vega otrzymał święcenia kapłańskie. Uzupełniał studia w Rzymie, m.in. na Papieskim Uniwersytecie Gregoriańskim i na Papieskim Uniwersytecie Św. Tomasza z Akwinu ("Athenaeum Angelicum", obronił doktorat z nauk społecznych). W latach 60. na przemian pracował jako duszpasterz w diecezji La Vega lub przebywał w Rzymie na studiach uzupełniających. W diecezji zajmował się głównie duszpasterstwem młodzieży i rodzin, pełnił funkcję prowikariusza i wikariusza generalnego La Vega.
W styczniu 1978 mianowany biskupem San Francisco de Macorís, sakrę biskupią przyjął 25 lutego 1978 z rąk arcybiskupa Santo Domingo kardynała Octavio Berasa Rojasa. W latach 1979-1984 był rektorem uniwersytetu w San Francisco de Macorís. 15 listopada 1981 zastąpił kardynała Berasa Rojasa na stolicy arcybiskupiej i prymasowskiej Santo Domingo, a w kwietniu 1982 także na funkcji ordynariusza wojskowego Dominikany. Nosi tytuł wielkiego kanclerza Katolickiego Uniwersytetu w Santo Domingo.
Brał udział w wielu sesjach Światowego Synodu Biskupów w Watykanie, m.in. w sesji specjalnej poświęconej Kościołowi w Ameryce w listopadzie i grudniu 1997. W kwietniu 1991 został wybrany na przewodniczącego Rady Episkopatów Latynoamerykańskich CELAM i pełnił funkcję prezydenta IV konferencji generalnej Episkopatów Latynoamerykańskich w Santo Domingo w październiku 1992. W czerwcu 1991 Jan Paweł II wyniósł go do godności kardynalskiej, nadając tytuł prezbitera S. Pio X alla Balduina.
Kardynał López Rodriguez reprezentował Jana Pawła II na uroczystościach religijnych w charakterze legata lub specjalnego wysłannika, m.in. na Międzynarodowym Kongresie Eucharystycznym w Sewilli (czerwiec 1993) i na IV Narodowym Kongresie Maryjnym Ekwadoru w Loja (sierpień 1994). Był wymieniany w gronie papabili – potencjalnych następców papieża Jana Pawła II na konklawe 2005.
W 2006 został odznaczony Krzyżem Wielkim Orderu Słońca Peru.
Brał udział w konklawe 2013, które wybrało papieża Franciszka. 31 października 2016 ukończył 80 lat, tracąc prawo do udziału w przyszłych konklawe.

</doc>
<doc id="143578" url="https://pl.wikipedia.org/wiki?curid=143578" title="Obronność roślin">
Obronność roślin

Obronność roślin – przeciwstawianie się roślin działaniu patogenów.
Wrażliwość na patogeny jest niewielka u roślin dziko rosnących, ma większe znaczenie u roślin uprawianych.
Mechanizmy obronne występujące u roślin to:
Zobacz też.
fitoaleksyny

</doc>
<doc id="143580" url="https://pl.wikipedia.org/wiki?curid=143580" title="Aleksander Dumas">
Aleksander Dumas



</doc>
<doc id="143581" url="https://pl.wikipedia.org/wiki?curid=143581" title="Ochrona ex situ">
Ochrona ex situ

Ochrona ex situ (łac. "ex situ" – poza miejscem) – ochrona gatunku chronionego realizowana przez przeniesienie go do ekosystemu zastępczego, gdzie może on dalej żyć samodzielnie w warunkach naturalnych, lub do środowiska sztucznie stworzonego, w którym musi być otoczony stałą opieką człowieka. Przenoszone mogą być całe osobniki roślin albo ich nasiona, bulwy i kłącza. Ochronę ex situ mogą podejmować jedynie instytucje naukowe i urzędy konserwatorskie. W ten typ ochrony zaangażowane są głównie ogrody zoologiczne i ogrody botaniczne, gdzie prowadzone są badania zagrożonych gatunków, ich rozmnażanie i wymiana.

</doc>
<doc id="143582" url="https://pl.wikipedia.org/wiki?curid=143582" title="José da Cruz Policarpo">
José da Cruz Policarpo

José da Cruz Policarpo (ur. 26 lutego 1936 w Alvorninha, zm. 12 marca 2014 w Lizbonie) – portugalski duchowny katolicki, patriarcha Lizbony, kardynał Kościoła rzymskokatolickiego.
Życiorys.
Studiował w seminariach w Santarem, Almada i Olivais, przyjął święcenia kapłańskie 15 sierpnia 1961 z rąk kardynała Manuela Goncalvesa Cerejeiry, ówczesnego patriarchy Lizbony. Obronił licencjat z teologii dogmatycznej na Papieskim Uniwersytecie Gregoriańskim w Rzymie. W latach 1970–1997 pełnił funkcję rektora seminarium w Olivais, przez wiele lat wykładał oraz był dziekanem Wydziału Teologii Katolickiego Uniwersytetu Portugalii (1989–1996 rektor tej uczelni).
26 maja 1978 został mianowany biskupem pomocniczym patriarchatu lizbońskiego, otrzymał sakrę 29 czerwca 1978 z rąk patriarchy kardynała António Ribeiro. Od marca 1997 arcybiskup-koadiutor patriarchatu Lizbony, po śmierci kardynała Ribeiro został 24 marca 1998 16. patriarchą Lizbony. Pełnił funkcję przewodniczącego Konferencji Episkopatu Portugalii w latach 1999-2005 i ponownie w latach 2011-2014.
Brał udział w sesjach Światowego Synodu Biskupów w Watykanie, m.in. w II sesji specjalnej poświęconej Kościołowi europejskiemu w październiku 1999. W lutym 2001 Jan Paweł II wyniósł go do godności kardynalskiej, nadając tytuł prezbitera S. Antonio in Campo Marzio. Kardynał Policarpo zaliczany był do grona papabile, potencjalnych faworytów do następstwa po Janie Pawle II na konklawe 2005.
Brał udział w konklawe 2013, które wybrało papieża Franciszka. 18 maja 2013 papież Franciszek przyjął jego rezygnację z urzędu złożoną ze względu na wiek.

</doc>
<doc id="143583" url="https://pl.wikipedia.org/wiki?curid=143583" title="Reguła Soddy'ego i Fajansa">
Reguła Soddy'ego i Fajansa



</doc>
<doc id="143584" url="https://pl.wikipedia.org/wiki?curid=143584" title="Prawo Soddy'ego i Fajansa">
Prawo Soddy'ego i Fajansa



</doc>
<doc id="143585" url="https://pl.wikipedia.org/wiki?curid=143585" title="Stopnie wojskowe w Marynarce Wojennej">
Stopnie wojskowe w Marynarce Wojennej

Stopnie wojskowe w Marynarce Wojennej – lista stopni wojskowych, stosowanych w Marynarce Wojennej od 1921 roku. Wiele z nich ma swoje pochodzenie ze średniowiecza.

</doc>
<doc id="143586" url="https://pl.wikipedia.org/wiki?curid=143586" title="Ochrona in situ">
Ochrona in situ

Ochrona in situ (łac. "in situ" – na miejscu) – ochrona gatunku chronionego, realizowana w jego naturalnym środowisku życia przez zachowanie niezmienionych warunków środowiskowych oraz zaniechanie pozyskiwania osobników tego gatunku lub dostosowanie rozmiarów i metod pozyskiwania do możliwości ich reprodukcji. Ochronie in situ służą przede wszystkim rezerwaty i parki narodowe.

</doc>
<doc id="143587" url="https://pl.wikipedia.org/wiki?curid=143587" title="Niszczyciele typu Navigatori">
Niszczyciele typu Navigatori

Niszczyciele typu Navigatori – seria 12 włoskich okrętów klasy niszczyciel okresu międzywojennego i II wojny światowej. Określane też są czasami jako typ Alvise da Mosto od nazwy pierwszego alfabetycznie okrętu.
Historia powstania.
Niszczyciele typu "Navigatori" przedstawiały sobą kategorię dużych niszczycieli, określaną także przed II wojną mianem „liderów”. Kategoria ta miała w założeniu służyć jako przewodniki flotylli zwykłych niszczycieli, nadające się dzięki silniejszemu uzbrojeniu do ich wsparcia ogniowego. W latach 20. XX wieku najbardziej prawdopodobnym potencjalnym przeciwnikiem Włoch na morzu stała się Francja. Dlatego też typ "Navigatori" był bezpośrednią odpowiedzią Włochów na pierwsze francuskie wielkie niszczyciele typu "Jaguar". Żeby zaznaczyć ich pokrewieństwo z rozwijaną w okresie I wojny światowej podklasą małych lekkich krążowników, nazywanych „skautami”, a zarazem odmienność od zwykłych niszczycieli, Włosi klasyfikowali początkowo okręty typu "Navigatori" nie jako niszczyciele, lecz "esploratori" – „zwiadowcy”.
Decyzja o budowie nowej serii niszczycieli zapadła w 1926. Zbudowano 12 okrętów serii, które otrzymały nazwy na cześć żeglarzy włoskich, stąd wzięła się nazwa typu: "Navigatori" (wł. żeglarze). Pierwsze okręty weszły do służby w 1929, ostatni wszedł do służby „Antonio Pigafetta” 1 maja 1931.
Cechą konstrukcyjną tych okrętów, zwiększającą nieco ich odporność bojową, było naprzemienne umieszczenie dwóch kotłowni i dwóch maszynowni, w układzie: kotłownia – maszynownia – kotłownia – maszynownia, co zmniejszało szanse wyeliminowania obu zespołów napędowych przez jedno trafienie. Układ taki dawał dwukominową sylwetkę okrętów, nietypową dla innych włoskich niszczycieli. Okręty charakteryzowały się początkowo wysoką prędkością, rzędu 38 węzłów. Na próbach "Antonio Pigafetta" uzyskał prędkość maksymalną aż 41,57 w. Okręty typu "Navigatori" miały najsilniejsze uzbrojenie artyleryjskie spośród włoskich niszczycieli (poza 3 "liderami" starszego typu "Leone").
Już w latach 1929-30, na podstawie doświadczeń służby pierwszych okrętów, niszczyciele te poddano niewielkiej przebudowie w celu m.in. poprawienia ich stateczności, przez zredukowanie wysoko położonych mas. W latach 1939-40 okręty (z wyjątkiem "Usodimare" i "Da Recco") poddano istotnej modernizacji, polegającej na poszerzeniu kadłuba o 0,9 metra, co zwiększyło wyporność i polepszyło stateczność oraz własności morskie. Konsekwencją był jednak spadek prędkości maksymalnej okrętów, z 39-41 w. do 28 w (według innych danych: 34 w). Przy okazji prostą dziobnicę zastąpiono silnie wciętym i podniesionym dziobem kliprowym, co zwiększyło nieco długość okrętów.
Służba okrętów.
Od 1 grudnia 1930 do marca 1931 część najnowszych wówczas niszczycieli tego typu zabezpieczała trasę grupowego przelotu transatlantyckiego 12 wodnosamolotów gen. Italo Balbo (były wśród nich: "Da Noli", "Da Recco", "Malocello", "Pancaldo", "Pessagno", "Tarigo", "Usodimare", "Vivaldi"). Kilka okrętów tego typu pełniło służbę wokół Hiszpanii lub reprezentując włoską flotę w hiszpańskich portach podczas hiszpańskiej wojny domowej. Mimo udziału włoskich sił w wojnie po stronie gen. Franco, okręty te nie brały jednak aktywnego udziału w działaniach bojowych. 5 września 1938 okręty typu "Navigatori" przeklasyfikowano oficjalnie ze "zwiadowców" ("esploratori") w niszczyciele ("cacciatorpediniere").
Po przystąpieniu Włoch do II wojny światowej 10 czerwca 1940, wszystkie niszczyciele typu "Navigatori" używane były przede wszystkim do eskortowania licznych konwojów na Morzu Śródziemnym, z zaopatrzeniem z włoskich portów dla wojsk w Afryce Północnej. Były one bardzo aktywnie wykorzystywane w służbie konwojowej, podczas której czasami dochodziło do spotkań z wrogiem, zwykle przeważającym liczebnie. Do celów eskortowych przydatny był zwłaszcza ich duży zasięg. Poza zadaniami eskortowymi, okręty tego typu szczególnie często wykorzystywano do stawiania min morskich, z powodu stosunkowo dużej liczby zabieranych min.
Okręty typu "Navigatori" okazały się udane, mimo że w praktyce nie były wykorzystywane do zadań, dla jakich zostały skonstruowane. Ich uzbrojenie artyleryjskie, silniejsze od innych włoskich niszczycieli, pozwalało im nawiązywać w teorii równą walkę z dużymi niszczycielami brytyjskimi. Wadą okrętów był brak radaru i stacji hydrolokacyjnej, które otrzymały jedynie nieliczne okręty podczas wojny. O intensywności ich wykorzystania świadczy, że spośród 12 niszczycieli, jedynie "Nicoloso da Recco" przetrwał wojnę. Dwa zatopiono w 1941, dwa w 1942, sześć w 1943, jeden, przejęty przez Niemców, w 1945.
Alvise da Mosto.
Przed wojną m.in. odbył rejs do Ameryki Południowej w 1932. Od kwietnia do 2 sierpnia 1940 przeszedł modernizację. Wszedł następnie w skład 15. flotylli ("Squadriglia") niszczycieli. Podczas wojny głównie osłaniał konwoje i uczestniczył w operacjach minowania. 1 grudnia 1941 w osłonie tankowca "Iridio Mantovani", pod dowództwem kapitana Francesco Dell Anno walczył z brytyjskim lotnictwem, a wieczorem tego dnia z brytyjskim zespołem "K" w składzie krążowników lekkich HMS "Aurora" i "Penelope". Zatonął po trafieniu przez krążowniki i wybuchu amunicji 75 mil na północny zachód od Trypolisu. Jego dowódca Francesco Dell Anno został za tę akcję odznaczony Złotym Medalem.
Antonio da Noli.
Od 19 maja do 10 września 1939 przeszedł modernizację, po czym wszedł w skład 14. flotylli niszczycieli w Tarencie. Podczas wojny uczestniczył w licznych operacjach osłony konwojów i minowania. M.in. 18 września 1941 eskortował z niszczycielami "Pessagno", "Usodimare" i "Gioberti" trzy transportowce wojska przebudowane ze statków pasażerskich "Vulcania", "Neptunia" i "Oceania", a następnie ratował rozbitków z dwóch ostatnich po zatopieniu ich przez brytyjski okręt podwodny HMS "Upholder". 11 kwietnia 1942 doznał uszkodzeń w kolizji z transportowcem i przechodził remont do sierpnia. 27 lutego 1943 zderzył się z niszczycielem "Nicolò Zeno" i był remontowany do lipca 1943 w La Spezi. W związku z ogłoszeniem przez Włochy zawieszenia broni z Aliantami 8 września 1943, "Da Noli" miał przejść na Maltę. Podczas przejścia 9 września "Da Noli" łącznie z "Vivaldi" zaatakował w cieśninie Bonifaccio między Sardynią a Korsyką niemieckie patrolowce i barki desantowe i według źródeł włoskich zatopił część z nich. "Da Noli" jednakże dostał się pod ostrzał niemieckich baterii nabrzeżnych z Korsyki, po czym wszedł na pole minowe i w efekcie zatonął na minie. 218 członków załogi zginęło, uratowano 39. Podczas wojny przeszedł 70 466 mil morskich w 208 akcjach.
Nicoloso da Recco.
Do służby wszedł 20 maja 1930. We wrześniu 1938 wszedł w skład 16. flotylli niszczycieli. Okręt nie przeszedł modernizacji. 9 lipca 1940 uczestniczył w bitwie koło przylądka Stilo, a 28 marca 1941 w początkowej fazie bitwy pod Matapanem. Od 1941 głównie osłaniał konwoje. 21 czerwca 1942, podczas osłony konwoju do Trypolisu atakowanego przez lotnictwo brytyjskie, zestrzelił 4 samoloty. 2 grudnia 1942 w nocy doszło do bitwy z brytyjskimi krążownikami HMS "Argonaut", "Aurora", "Sirius" i 2 niszczycielami zespołu "Q" koło ławicy Skerki w osłonie konwoju, w której "Da Recco" został poważnie uszkodzony, ze sporymi stratami załogi. Remontowany był do czerwca 1943. Po kapitulacji Włoch, 9 września, w zespole m.in. z pancernikami "Andrea Doria" i "Caio Duilio" przeszedł na Maltę. Do tej pory podczas wojny przeszedł 68 318 mil morskich w 176 operacjach.
Następnie, "Da Recco" używany był do eskorty alianckich konwojów oraz zadań transportu ludzi i zaopatrzenia na Wielkie Jezioro Gorzkie, gdzie stały internowane włoskie pancerniki. Od 1 marca 1948 służył w powojennej włoskiej flocie, jako jedyny niszczyciel tego typu, który przetrwał wojnę. 30 lipca 1954 został wycofany ze służby, a następnie złomowany.
Giovanni da Verazzano.
Do służby wszedł 20 maja 1930. W 1938 wszedł w skład 15. flotylli niszczycieli. Od 1 maja do 30 sierpnia 1940 przeszedł modernizację. Podczas wojny uczestniczył w licznych operacjach osłony konwojów i minowania. Od stycznia do maja 1942 był w remoncie, podczas którego zamontowano stację hydrolokacyjną. 19 października 1942 podczas eskortowania konwoju, "Da Verazzano" został storpedowany przez brytyjski okręt podwodny HMS "Unbending" na południe od Pantellerii i zatonął. Podczas wojny przeszedł 42 713 mil morskich,
Lanzerotto Malocello.
Do służby wszedł 18 stycznia 1930. Od stycznia do marca 1940 przeszedł modernizację, następnie wszedł w skład 14. flotylli niszczycieli. Podczas wojny uczestniczył w licznych operacjach osłony konwojów i minowania. 15 czerwca 1942 w składzie 7 dywizjonu krążowników, uczestniczył w akcji przeciw brytyjskiemu konwojowi operacji "Harpoon". Razem z niszczycielem "Vivaldi" zaatakował brytyjskie niszczyciele eskorty konwoju i walczył z nimi, po czym osłaniał uszkodzonego "Vivaldi". Podczas remontu od sierpnia 1942 do stycznia 1943, na okręcie zamontowano niemiecki radar FuMO-26 i stację hydrolokacyjną. Na początku 1943 okręt uczestniczył w ewakuacji niemieckich wojsk z Tunezji. Rano 24 marca 1943 "Malocello" wszedł na minę postawioną przez brytyjski stawiacz min HMS "Abdiel" 28 mil na północ od przylądka Bon i zatonął. Na minach zatonął również niszczyciel "Ascari", próbujący podjąć akcję ratowniczą, oba okręty poniosły duże straty w załodze i transportowanych żołnierzach. "Malocello" podczas wojny przeszedł 61 709 mil morskich w 149 operacjach.
Leone Pancaldo.
Do służby wszedł 30 listopada 1929. Na przełomie 1939/1940 przeszedł modernizację, następnie wszedł w skład 14. flotylli niszczycieli. 9 lipca 1940 uczestniczył w bitwie koło przylądka Stilo, gdzie wykonał nieskuteczny atak torpedowy na brytyjskie okręty. 10 lipca "Pancaldo" został zatopiony w porcie Augusta torpedą brytyjskiego samolotu z lotniskowca HMS "Eagle". 1 sierpnia 1941 został podniesiony, a następnie wyremontowany. 12 grudnia 1942 powrócił do służby, przy tym zamontowano na nim włoski radar EC-3/ter "Gufo" i stację hydrolokacyjną. Na początku 1943 okręt uczestniczył w ewakuacji niemieckich wojsk z Tunezji. Około południa 30 kwietnia "Pancaldo" został zbombardowany przez lotnictwo alianckie i zatonął 2 mile od przylądka Bon (zatopiono wtedy także niszczyciel "Lampo").
Emanuele Pessagno.
Do służby wszedł 10 marca 1930 roku. Od 2 stycznia do 31 marca 1940 przeszedł modernizację, następnie wszedł w skład 16. flotylli niszczycieli. 9 lipca 1940 roku uczestniczył w bitwie koło przylądka Stilo, gdzie wykonał nieskuteczny atak torpedowy na brytyjskie okręty. Został lekko uszkodzony w ataku lotniczym na Tarent w październiku. W listopadzie okręt ostrzeliwał greckie wybrzeże. 28 marca 1941 roku wziął udział w bitwie pod Matapanem. Następnie głównie osłaniał konwoje i stawiał miny. Sam też transportował na pokładzie żołnierzy i zapasy do Afryki. Po zatopieniu przez brytyjski okręt podwodny HMS „Upholder” transportowców wojska przebudowanych ze statków pasażerskich „Vulcania” i „Oceania”, co miało miejsce 18 września 1941 roku, „Pessagno” wyratował i przyjął na pokład 2083 ludzi. 
Podczas eskortowania konwoju, w nocy 29 maja 1942 roku „Pessagno” został zatopiony dwoma torpedami przez brytyjski okręt podwodny HMS „Turbulent”, 85 mil od Bengazi.
Antonio Pigafetta.
Do służby wszedł 1 maja 1931. Od stycznia do 27 kwietnia 1940 przeszedł modernizację, następnie wszedł w skład 15. flotylli niszczycieli. 9 lipca 1940 uczestniczył w bitwie koło przylądka Stilo. W listopadzie i grudniu okręt ostrzeliwał greckie wybrzeże. Następnie głównie osłaniał konwoje i stawiał miny oraz sam też transportował ludzi i zapasy do Afryki. W eskorcie dużego konwoju „Vittoria” 4 maja 1941, wraz z niszczycielem „Nicolò Zeno” prawdopodobnie zatopił brytyjski okręt podwodny HMS „Usk” (według innej przypuszczalnej wersji, zatonął on na minach). 29 maja 1942 „Antonio Pigafetta” uczestniczył w ratowaniu rozbitków z niszczyciela „Pessagno” i zatopionego transportowca, a w czerwcu 1942 z krążownika „Trento”. Po uszkodzeniach od bomby, w maju 1943 okręt był remontowany we Włoszech.
Po kapitulacji Włoch 8 września 1943, okręt znajdował się w Fiume, które następnego dnia zostało opanowane przez Niemców. Włoska załoga niszczyciela uszkodziła wówczas siłownię niszczyciela. Do tej pory przebył on podczas wojny 70 675 mil w 213 rejsach. Po remoncie, 14 października 1944, wszedł on do służby niemieckiej pod oznaczeniem TA-44. Używany był na Adriatyku w składzie 1. flotylli eskortowej, następnie 8. flotylli niszczycieli. 17 lutego 1945 został zatopiony w Trieście przez lotnictwo angielskie, w 1947 został złomowany.
Luca Tarigo.
Do służby wszedł 16 listopada 1929. Od 6 maja do 16 sierpnia 1940 przeszedł modernizację, następnie wszedł w skład 16. flotylli niszczycieli. Po wybuchu wojny okręt głównie osłaniał konwoje i stawiał miny. 16 kwietnia o godzinie 2 w nocy konwój 5 statków, którego eskortą dowodził (nazwany konwój Tarigo), został przechwycony przez zespół angielskich niszczycieli z Malty, w składzie: HMS "Jervis", "Janus", (typu J) oraz "Nubian" i "Mohawk" (typu "Tribal") w rejonie wysp Karkanna u wybrzeża Tunezji. W bitwie, jaka się wywiązała, "Tarigo" został zatopiony, głównie ogniem "Jervisa" i "Janusa", przy czym śmierć poniósł m.in. dowódca Pietro De Cristofaro. Włoski niszczyciel zdołał jednak ciężko uszkodzić dwiema torpedami niszczyciel HMS "Mohawk", który został następnie opuszczony przez załogę i dobity przez Brytyjczyków.
Antoniotto Usodimare.
Do służby wszedł 21 listopada 1929 (według innych danych 16 listopada). Nie był modernizowany. W 1938 wszedł w skład 16. flotylli niszczycieli. Po wybuchu wojny 9 lipca 1940 uczestniczył w bitwie koło przylądka Stilo. Następnie okręt głównie osłaniał konwoje i uczestniczył w operacjach minowania. 1 lutego 1941 po kolizji ze statkiem transportowym, był remontowany do marca 1941. 23 lutego 1942, w osłonie konwoju, wraz z torpedowcem "Circe", "Usodimare" zatopił pod Trypolisem brytyjski okręt podwodny P-38 (typu "U"). 8 czerwca w nocy "Usodimare" został omyłkowo storpedowany w ochronie konwoju przez włoski okręt podwodny "Alagi" i zatonął 72 mile na północ od przylądka Bon, uratowało się 135 członków załogi.
Ugolino Vivaldi.
Do służby wszedł 6 marca 1929. Od 25 października 1938 do 3 lutego 1939 przeszedł modernizację, następnie wszedł w skład 14. flotylli niszczycieli. 9 lipca 1940 uczestniczył w bitwie koło przylądka Stilo. 1 sierpnia 1940 po godz. 23 w nocy "Vivaldi" staranował i zatopił brytyjski okręt podwodny HMS "Oswald" na powierzchni. Następnie okręt głównie osłaniał konwoje i uczestniczył w operacjach minowania. 15 czerwca 1942 podczas bitwy pod Pantellerią z osłoną brytyjskiego konwoju operacji "Harpoon", "Vivaldi" został poważnie uszkodzony i przejściowo unieruchomiony. Odholowany do Trypolisu, remontowany następnie w Neapolu. Remont ukończono 15 maja 1943.
W związku z kapitulacją Włoch we wrześniu 1943, "Vivaldi" miał przejść na Maltę. Podczas przejścia, 9 września łącznie z "Da Noli" zaatakował w cieśninie Bonifaccio między Sardynią a Korsyką niemieckie patrolowce i barki desantowe i według źródeł włoskich zatopił niektóre z nich. "Vivaldi" jednakże dostał się pod ostrzał niemieckich baterii nabrzeżnych i został uszkodzony. Mimo wydostania się z zasięgu dział z uszkodzoną siłownią, został jednak zaatakowany i zatopiony 10 września w nocy przez niemieckie lotnictwo.
Nicolò Zeno.
Ukończony został 27 maja 1930. Od początku 1940 do 30 kwietnia 1940 przeszedł modernizację, następnie wszedł w skład 15. flotylli niszczycieli. 9 lipca 1940 uczestniczył w bitwie koło przylądka Stilo. Następnie głównie osłaniał konwoje i uczestniczył w operacjach minowania. W eskorcie dużego konwoju "Vittoria" 4 maja 1941, wraz z niszczycielem "Antonio Pigafetta" prawdopodobnie zatopił brytyjski okręt podwodny HMS "Usk" na zachód od La Spezii (możliwą przyczyną jest także utrata okrętu na minie). 27 lutego 1943 zderzył się z niszczycielem "Vivaldi" i był remontowany do lipca 1943 w La Spezii. W związku z ogłoszeniem przez Włochy zawieszenia broni z Aliantami 8 września 1943, z powodu nieukończenia remontu, "Zeno" został zatopiony przez załogę w La Spezii. W 1948 został rozebrany na złom. Podczas wojny przepłynął 57 856 mil w 182 akcjach.
Dane techniczne.
Uzbrojenie i wyposażenie:

</doc>
<doc id="143589" url="https://pl.wikipedia.org/wiki?curid=143589" title="Michel Sabbah">
Michel Sabbah

Michel Sabbah (arab. ميشيل صباح; ur. 19 marca 1933 w Nazarecie) − izraelski duchowny rzymskokatolicki, doktor nauk humanistycznych, rektor Uniwersytetu w Betlejem w latach 1980–1988, łaciński patriarcha Jerozolimy i tym samym wielki przeor Zakonu Rycerskiego Grobu Bożego w latach 1987–2008, przewodniczący Konferencji Biskupów Łacińskich Regionów Arabskich w latach 1987–2008, przewodniczący Zgromadzenia Ordynariuszy Katolickich Ziemi Świętej w latach 1992–2008, od 2008 arcybiskup senior łacińskiego patriarchatu Jerozolimy.
Życiorys.
Arcybiskup Michel Sabbah urodził się 19 marca 1933 w Nazarecie. W październiku 1949 podjął naukę w Seminarium Patriarchatu Łacińskiego w Bajt Dżala ("Beit Jala") koło Betlejem. 29 czerwca 1955 otrzymał święcenia kapłańskie z rąk patriarchy Alberto Goriego, po czym został wikariuszem parafii Madaba w Jordanii. Od 1957 wykładał język arabski w seminarium, które wcześniej ukończył. W latach 1959-1964 studiował filologię arabską na Uniwersytecie Świętego Józefa w Bejrucie. Od 1964 zajmował się w jerozolimskiej łacińskiej kurii patriarchalnej sprawami młodzieży. Od 1966 zarządzał szkołami prowadzonymi przez diecezję patriarchalną. W 1968 wyjechał do Dżibuti, gdzie wykładał arabistykę i islamistykę dla pracujących tam Europejczyków. Po powrocie stamtąd w 1970 został proboszczem parafii Chrystusa Króla w Ammanie - stolicy Jordanii. W 1973 uzyskał doktorat z filologii arabskiej na Sorbonie. W 1980 został wybrany rektorem Uniwersytetu Betlejemskiego.
11 grudnia 1987 został wybrany na łacińskiego patriarchę Jerozolimy. 6 stycznia 1988 sakry biskupiej udzielił mu w bazylice św. Piotra na Watykanie papież Jan Paweł II. Jako patriarcha przyjął Jana Pawła II podczas jego pielgrzymki do Ziemi Świętej w 2000 roku. Pełnił urząd do czerwca 2008, kiedy nowym łacińskim patriarchą Jerozolimy wybrany został arcybiskup Fouad Twal.

</doc>
<doc id="143590" url="https://pl.wikipedia.org/wiki?curid=143590" title="Chris Huelsbeck">
Chris Huelsbeck



</doc>
<doc id="143593" url="https://pl.wikipedia.org/wiki?curid=143593" title="Demon Laplace’a">
Demon Laplace’a

Demon Laplace’a – abstrakcyjna istota dysponująca kompletną wiedzą o położeniu wszystkich cząstek elementarnych Wszechświata oraz wszelkich siłach działających na nie; dzięki analizie tych danych zdolna do odtworzenia całej przeszłości i przewidzenia całej przyszłości ruchów wszystkich obiektów we Wszechświecie. Koncepcja demona Laplace’a reprezentuje filozofię determinizmu oraz fatalizmu.
W fizyce kwantowej taką możliwość wyklucza zasada nieoznaczoności, która sprawia, że niemożliwym jest dokładne poznanie stanu cząstki, a co za tym idzie, nie da się przewidzieć jej stanu w późniejszym czasie.

</doc>
<doc id="143595" url="https://pl.wikipedia.org/wiki?curid=143595" title="Sd.Kfz.223">
Sd.Kfz.223



</doc>
<doc id="143596" url="https://pl.wikipedia.org/wiki?curid=143596" title="Amber (miasto)">
Amber (miasto)



</doc>
<doc id="143597" url="https://pl.wikipedia.org/wiki?curid=143597" title="Paulinia guarana">
Paulinia guarana

Paulinia guarana ("Paullinia cupana"), zwana także ciernioplątem, guaraną lub osmętą – gatunek pnącza z rodziny mydleńcowatych. Występuje w całym dorzeczu Amazonki i Pary (Brazylia). Bywa nazywany zwyczajowo guaraną od nazwy gorzko-kwaśnego napoju, sporządzanego z jej nasion. Nazwa napoju zaś pochodzi od plemienia Guarani.
Zastosowanie.
Gatunek o największej dotąd poznanej wśród roślin zdolności syntezy kofeiny, której zawiera 4 razy więcej niż ziarna kawowca. Właściwości rośliny znane są od dawna ludom tubylczym Amazonii, które zażywają ją w różnych postaciach dla podniesienia sprawności fizycznej i psychicznej w stanach wzmożonego wysiłku.
Dla świata zachodniego gatunek odkryty został na przełomie XVII i XVIII wieku i nazwany na cześć niemieckiego lekarza Christiana Franza Paullini. Indianie zamieszkujący amazońskie lasy deszczowe od tysięcy lat czerpią korzyści zdrowotne z guarany, nazywanej przez nich „darem od Boga” czy też „eliksirem młodości”. W Europie uznano te walory guarany, a niektórzy sprzedawcy reklamowali ją nawet jako afrodyzjak. Znane są również doniesienia o wykorzystywaniu guarany w dorzeczu Amazonki jako środka płatniczego w handlu.

</doc>
<doc id="143599" url="https://pl.wikipedia.org/wiki?curid=143599" title="Państwo-miasto">
Państwo-miasto



</doc>
<doc id="143602" url="https://pl.wikipedia.org/wiki?curid=143602" title="Fiume">
Fiume



</doc>
<doc id="143603" url="https://pl.wikipedia.org/wiki?curid=143603" title="Memel">
Memel



</doc>
<doc id="143604" url="https://pl.wikipedia.org/wiki?curid=143604" title="Zdania pytajne w łacinie">
Zdania pytajne w łacinie

Zdania pytajne w łacinie są to zdania wprowadzone przez zaimek pytajny lub partykułę pytajną; w języku literackim zdania pytajne, o których tego, że są pytajne, dowiadujemy się tylko z kontekstu, występują rzadziej (np. Catull. 29,5: "Cinaede Romule, haec videbis et feres?").
Z punktu widzenia składni zdania pytajne dzielą się na dwie grupy:
Interrogatio recta.
Zdania pytajne niezależne dzielą się logicznie na dwie podgrupy:
Pytania treściowe wprowadzają następujące partykuły:
Pytania rozłączne wprowadza się przez "utrum ... an ... an ..."; "-ne ... an ... an ...", albo samo "... an ... an ...". Np. "utrum hoc tu parum commeministi, an ego non satis intellexi, an mutasti sententiam?"
Pytania rozłączne rozstrzygające, w których drugi człon jest prostym zaprzeczeniem pierwszego, wprowadza się przez "utrum ... annon"; np. "utrum data est opera, ut sciretur, annon?"; wyraz "utrum" może zostać, jak powyżej, pominięty, np. "dic enim, tabulas habes annon?"
Interrogatio obliqua.
Zdanie pytajne zależne jest to zdanie podrzędne dopełnieniowe wprowadzone przez zaimek pytajny lub partykułę pytajną. Jako zdanie pytajne ma cechy opisanego wyżej zdania pytajnego niezależnego; natomiast jako zdanie podrzędne ma cechy zdania dopełnieniowego, a co za tym idzie, jego orzeczenie stoi w coniunctiwie i podlega zasadzie następstwa czasów (consecutio temporum) na ogólnych zasadach. Poza tym zdanie pytajne zależne nie ma intonacji pytającej, przeto nie stawiamy po nim znaku zapytania.
Przykłady:
Spójnik "nonne" kładzie się w zdaniach pytajnych zależnych tylko po "quaero", w sensie "pytam". Poza tym zdanie takie może być wprowadzone przez "si" (pol. "czy by", "czy by nie") po czasownikach lub wyrażeniach oznaczających, że coś się dzieje na próbę (np. "conor" - próbuję, sprawdzam, czy by), albo, że się oczekuje, czy się coś zdarzy (np. "exspecto" - czekam, czy by).
Pewna różnica występuje w pytaniach rozłącznych, których drugi człon zastąpiony jest negacją pierwszego. W pytaniach rozłącznych niezależnych występuje na końcu wyraz "annon" - natomiast w pytaniach rozłącznych zależnych stoi tu na ogół "necne":

</doc>
<doc id="143606" url="https://pl.wikipedia.org/wiki?curid=143606" title="Fosforobrąz">
Fosforobrąz



</doc>
<doc id="143607" url="https://pl.wikipedia.org/wiki?curid=143607" title="Lejność">
Lejność

Lejność - cecha metali i stopów używanych w odlewnictwie. Określa zdolność płynnego metalu/stopu do wpływania do formy odlewniczej przez kanał wlewowy. Lejność jest zależna zarówno od materiału, jak i warunków początkowych i granicznych. Warunkami tymi są m.in.: temperatura płynnego metalu, wielkość i przekrój wlewu, własności masy formierskiej, dynamika zalewania formy itp. Ograniczoną lejnością charakteryzują się głównie staliwa i stopy aluminium.

</doc>
<doc id="143608" url="https://pl.wikipedia.org/wiki?curid=143608" title="Kąt wierzchołkowy">
Kąt wierzchołkowy



</doc>
<doc id="143610" url="https://pl.wikipedia.org/wiki?curid=143610" title="Kąt pełny">
Kąt pełny



</doc>
<doc id="143611" url="https://pl.wikipedia.org/wiki?curid=143611" title="Kąt półpełny">
Kąt półpełny



</doc>
<doc id="143612" url="https://pl.wikipedia.org/wiki?curid=143612" title="Kąt zerowy">
Kąt zerowy



</doc>
<doc id="143613" url="https://pl.wikipedia.org/wiki?curid=143613" title="Kąt wypukły">
Kąt wypukły



</doc>
<doc id="143614" url="https://pl.wikipedia.org/wiki?curid=143614" title="Kąt wklęsły">
Kąt wklęsły



</doc>
<doc id="143617" url="https://pl.wikipedia.org/wiki?curid=143617" title="Sen żony rybaka">
Sen żony rybaka

Sen żony rybaka lub Poławiaczka awabi i ośmiornica – erotyczny drzeworyt w stylu ukiyo-e wykonany przez Katsushikę Hokusai i opublikowany w 1814 w książce pt. "Udręki miłości". Jest to prawdopodobnie pierwszy przypadek wystąpienia w japońskiej erotyce (zob. hentai) motywu istot posiadających macki.
Przedstawia kobietę oplecioną mackami przez dwie ośmiornice. Kobieta całuje mniejszą z nich, podczas gdy większa uprawia z nią seks oralny.
Drzeworyt ten pojawił się w okresie Edo w Japonii, podczas nawrotu popularności shintō. Stanowiący istotny element tej religii animizm w połączeniu ze swobodnym podejściem do seksualności zaowocowały bardzo oryginalnym dziełem sztuki, uważanym za jeden z najsłynniejszych przykładów shungi.

</doc>
<doc id="143619" url="https://pl.wikipedia.org/wiki?curid=143619" title="Centrum Szkolenia Sił Powietrznych im. Romualda Traugutta">
Centrum Szkolenia Sił Powietrznych im. Romualda Traugutta

Centrum Szkolenia Sił Powietrznych im. Romualda Traugutta (CSSP) – szkoła wojskowa Wojska Polskiego.
Historia.
Na mocy zarządzenia szefa Sztabu Generalnego WP z dnia 20.07.1994 na bazie Wyższej Szkoły Oficerskiej Wojsk Obrony Przeciwlotniczej powstało Centrum Szkolenia Obrony Przeciwlotniczej. W 1998 Centrum podporządkowano Dowódcy Wojsk Lotniczych i Obrony Powietrznej. W dniu 1 października 2002 zmieniono jego nazwę na Centrum Szkolenia Wojsk Lotniczych i Obrony Powietrznej im. Romualda Traugutta. W 2002 Centrum przejęło szkolenie realizowane wcześniej przez Centrum Szkolenia Radiotechnicznego w Jeleniej Górze, które rozwiązano. W dniu 1 lipca 2004, zgodnie ze zmianami etatowymi w Siłach Zbrojnych, zmieniono nazwę na: Centrum Szkolenia Sił Powietrznych im. Romualda Traugutta.
Obecnie Centrum kształci specjalistów wojsk obrony przeciwlotniczej, wojsk radiotechnicznych, rozpoznania i walki radioelektronicznej.
Tradycje.
CSSP przejęło tradycje swych poprzedniczek. 2 grudnia 1995 Centrum otrzymało sztandar, którego rodzicami chrzestnymi zostali: Maria Kolarz (wdowa po jednym z zastępców komendanta) oraz Witold Niedek (gen. bryg. jeden z komendantów szkoły)
Święto CSSP: 20 lipca

</doc>
<doc id="143620" url="https://pl.wikipedia.org/wiki?curid=143620" title="Kauczuk">
Kauczuk

Kauczuk – ogólna nazwa dla materiałów wykazujących zarazem elastyczne, jak i lepkie własności.
Kauczuki są w olbrzymiej większości materiałami zbudowanymi z długich, przypadkowo splątanych z sobą cząsteczek polimerów, które nie wykazują tendencji do krystalizacji. Podobnie jak w zwykłej cieczy cząsteczki te mogą się wzajemnie przemieszczać, ale ich ruch jest ograniczony wzajemnym splątaniem. Splątanie tworzy rodzaj luźnej sieci, która pod wpływem rozciągania lub ściskania może ulegać łatwemu i odwracalnemu odkształceniu, ale w przypadku działania odpowiednio dużych sił ścinających materiał zaczyna płynąć w efekcie zrywania (rozplątywania) się węzłów luźnej sieci. W efekcie kauczuki charakteryzują się własnościami elastycznymi, przy zachowaniu ograniczonej zdolności do płynięcia.
Stanowią one półprodukt do otrzymywania gumy w wyniku wulkanizacji, czyli trwałego chemicznego sieciowania cząsteczek tworzących kauczuk.
Kauczuki dzieli się na naturalne i syntetyczne.
Wulkanizacja kauczuku.
Poza swą niezwykłą wartością gospodarczą, surowy kauczuk przyniósł inne niewymierne korzyści kilku osobom. Joseph Priestley (znany przede wszystkim jako odkrywca tlenu) nadał mu nazwę „rubber” (popularna angielska nazwa kauczuku), gdy zauważył w 1770 jak użytecznym materiałem jest kauczuk do wycierania śladów po ołówku (rub out – wycierać, wymazywać). W 1823 szkocki chemik Charles Macintosh (1766-1843) zapisał w historii swe nazwisko (chociaż powszechnie pisane z pewnym błędem) dzięki wynalezieniu „mackintosha” – przeciwdeszczowego płaszcza wykonanego z tkaniny, w której warstwa kauczukowa znajdowała się między warstwami innego (ubraniowego) materiału.
Charles Goodyear (1800-60) z Filadelfii, handlujący wyrobami żelaznymi zapoczątkował światu „epokę” kauczuku. Szukając metody wyeliminowania jego lepkości w stanie gorącym i twardości na zimno – Goodyear zmieszał kauczuk z siarką, a następnie podgrzał go. Rezultat przerósł oczekiwania. Otrzymany materiał posiadał odpowiednią gęstość, trwałość, a jednocześnie zachowywał elastyczność i ciągliwość kauczuku nie poddanego takiemu zabiegowi. Proces ten nazywamy wulkanizacją. Wulkanizowany kauczuk (znany pod potoczną nazwą – guma) znalazł wiele zastosowań takich, jak np. pasy transmisyjne, węże gumowe, zawory, izolacje przewodów elektrycznych, a w okresie późniejszym wykazał swą największą przydatność do produkcji wypełnionych powietrzem opon dla wszelkich pojazdów. Pod koniec XIX w. Michelin we Francji, Dunlop w Anglii i Goodrich w USA skupili całość produkcji opon samochodowych na świecie.
Słabe i mocne strony.
Mocne strony
Ograniczenia

</doc>
<doc id="143628" url="https://pl.wikipedia.org/wiki?curid=143628" title="Air Malta">
Air Malta

Air Malta – maltańskie narodowe linie lotnicze Malty, założone w 1973 roku.
Historia.
Air Malta została utworzona uchwałą parlamentu maltańskiego 21 marca 1973 i zarejestrowana jako firma 9 dni później. Dzień wcześniej premier Malty jako minister lotnictwa cywilnego przyznał nowo powstałej firmie koncesję na przewozy lotnicze, ważną 10 lat począwszy od 1 kwietnia 1973. 
1 kwietnia 1974 Air Malta rozpoczęła loty dwoma samolotami typu Boeing 720B, wydzierżawionymi od Pakistan International Airlines (PIA), do Londynu, Rzymu, Trypolisu, Manchesteru, Frankfurtu nad Menem i Paryża.
Na przełomie 2004-2005 Air Malta posiadała ponad 45 połączeń rejsowych z krajami Europy, Afryki i Bliskiego Wschodu.
Flota.
W skład floty Air Malta wchodzą następujące samoloty (stan na wrzesień 2021):

</doc>
<doc id="143630" url="https://pl.wikipedia.org/wiki?curid=143630" title="Ukm">
Ukm



</doc>
<doc id="143632" url="https://pl.wikipedia.org/wiki?curid=143632" title="Jan XIII (papież)">
Jan XIII (papież)

Jan XIII (łac. "Ioannes XIII", ur. w Rzymie zm. 6 września 972 tamże) – papież w okresie od 1 października 965 do 6 września 972.
Życiorys.
Urodził się w Rzymie, był synem Jana Episcopusa; wbrew tezom, nie pochodził z rodu Krescencjuszów. Zanim został papieżem, pełnił funkcję biskupa Narni.
Został wybrany jako kandydat kompromisowy, pięć miesięcy po śmierci Leona VIII (przez ten czas rzymianie prosili cesarza o przywrócenie Benedykta V). Jan XIII wprowadził w Rzymie despotyczne rządy, co doprowadziło do wybuchu powstania przeciw niemu w grudniu 965 roku. Papież został uwięziony a następnie wygnany do Kampanii; zdołał jednak nawiązać kontakt z Ottonem I i poprosić o pomoc. W listopadzie 967 roku rzymianie przywrócili Jana na Stolicę Piotrową i prosili go o przebaczenie (którego nie uzyskali). Na Boże Narodzenie tego roku Otton przybył do Rzymu i przebywał tam aż do 972 roku; w tym czasie został przeprowadzony synod (kwiecień 967), na którym Otton zwrócił Kościołowi dawny egzarchat Rawenny, upowszechniono celibat duchowieństwa i wsparto opactwo w Cluny. Ponadto Jan erygował arcybiskupstwo magdeburskie i 18 października 968 roku wyświęcił pierwszego arcybiskupa Adalberta.
W grudniu 967 Jan ukoronował Ottona II (syna Ottona I) na współcesarza, a pięć lat później udzielił ślubu jemu i księżniczce Teofano. Małżeństwo to było podyktowane względami politycznymi: Jan miał nadzieję na załagodzenie stosunków pomiędzy Rzymem a Konstantynopolem, czego jednak nie osiągnięto.
W 968 poświęcił dzwon dla bazyliki laterańskiej i po raz pierwszy nadał mu imię. Od tego czasu w Kościele katolickim nadaje się dzwonom imiona lub nazwy symboliczne.
Za jego pontyfikatu Polska przyjęła chrzest, za sprawą władcy Polan Mieszka I, a w 968 ustanowiono pierwsze biskupstwo misyjne w Poznaniu z biskupem Jordanem na czele.
Został pochowany w bazylice św. Pawła za Murami.

</doc>
<doc id="143635" url="https://pl.wikipedia.org/wiki?curid=143635" title="Góry Bialskie">
Góry Bialskie

Góry Bialskie (, ) – pasmo górskie w Sudetach Wschodnich. Według Regionalizacji fizycznogeograficznej Polski Jerzego Kondrackiego są częścią Gór Złotych. (332.61). Podobnie uważają czescy geografowie, dla których „Rychlebské hory” rozciągają się od Przełęczy Płoszczyna do Przełęczy Ramzovskiej (czes. "Ramzovské sedlo"). Także według Geoserwisu GDOŚ są one częścią mezoregionu Góry Złote. 
Góry Bialskie często włączane są do Masywu Śnieżnika, jako jego północno-wschodnia część. Za ich początek, od strony zachodniej, uznaje się Przełęcz Płoszczynę (817 m n.p.m.), przez którą przebiega granica Polska–Czechy. Patrząc od strony doliny, góry te wznoszą się od południowego wschodu nad Stroniem Śląskim i ciągną aż nad wieś Bielice.
Ukształtowanie terenu.
Góry Bialskie są pod względem ukształtowania najdziwniejszym pasmem sudeckim. Składa się na nie grupa gór rozchodzących się w kilku kierunkach lecz bez szczytu pełniącego rolę zwornika. Dzielą się na dwie części: północną i południową, oddzielone od siebie Przełęczą Suchą (1006 m n.p.m.) oraz dolinami Bielawki i Morawki. Granica: wschodnia, północna i zachodnia są bardzo wyraźne, biegną głębokimi dolinami Białej Lądeckiej i jej dopływu Morawki. Na południowym zachodzie, od Śnieżnika oddziela je głęboka Przełęcz Płoszczyna, natomiast na południowym wschodzie można ją postawić w rejonie prawie niewidocznej Przełęczy u Trzech Granic. Granica południowa pokrywa się z granicą państwową i przebiega grzbietem, co jest ewenementem w skali światowej!
Opis geograficzny.
Część północna stanowi zwarte wyniesienie ze szczytami pomiędzy 1000 a 1100 metrów (najwięcej Czernica 1083 m n.p.m.) i w stronę północną (Stary i Nowy Gierałtów) rozchodzące się w postaci dwóch słabo zaznaczonych grzbietów. Część południowa – to graniczne pasmo o dużo wyraźniej zaznaczonej linii grzbietowej i większych przewyższeniach. Tutaj też znajdują się najwyższe szczyty Gór Bialskich; ze względu na kontrowersje dotyczące przebiegu granicy między G. Bialskimi a Złotymi nie można jednoznacznie wskazać, który z okolicznych szczytów jest najwyższym szczytem Gór Bialskich – w zależności od przyjętego przebiegu tej granicy może to być Rudawiec (według różnych źródeł 1106 lub 1112 m n.p.m.), Postawna (1124 m n.p.m.) lub Smrek (1125 m n.p.m.).
Najwyższe szczyty znajdują się w części południowej – są to Postawna (1124 m n.p.m.) Rudawiec (1106 m n.p.m.), Orlik (1068 m n.p.m.), Sierstkowa (974 m n.p.m.). W części północnej najwyższe są Czernica (1083 m n.p.m.) oraz Sucha Kopa (1055 m n.p.m.). Charakterystyczne dla Gór Bialskich jest to, że utrzymują w przypadku większości szczytów wysokość powyżej 1000 m, co sprawia, że tworzą swoisty mikroklimat i wyraźnie wyodrębnioną całość krajobrazową.
Zbocza Gór Bialskich stromo opadają ku dolinom przy często spłaszczonych (część północna) szczytach. Na obszarze Gór Bialskich występuje niewiele skałek, zbudowanych z gnejsów, sporadycznie z kwarcytów, z których najbardziej znane są "Trzy Siostry". Na wschodnim zboczu Płoski znajduje się rozległe blokowisko, w większości zarośnięte lasem.
Góry Bialskie stanowią, zwłaszcza w połączeniu z Masywem Śnieżnika, rozległy teren o wysokich walorach turystycznych, narciarskich i przyrodniczych (ze względu na pierwotną przyrodę i niskie zaludnienie nazywany też "sudeckimi Bieszczadami").
U stóp Gór Bialskich leży niewiele miejscowości: Stronie Śląskie, Bolesławów, Nowa Morawa, Młynowiec, Stary i Nowy Gierałtów oraz Bielice.
Geologia.
Obejmują środkową część metamorfiku Lądka i Śnieżnika. Zbudowane są w większości z gnejsów, granitognejsów i łupków łyszczykowych, z niewielkimi wkładkami innych skał metamorficznych – amfibolitów, kwarcytów i kwarcytów grafitowych oraz skał magmowych – tonalitów.
Góry zbudowane ze skał kaledońskich – głównie archaicznych i – jak całe Sudety – są to góry stare pod względem ukształtowania oraz budulca. Ostatecznie zostały wypiętrzone w czasie orogenezy alpejskiej.
Wody.
Cały obszar Gór Bialskich leży w zlewni Białej Lądeckiej, prawego dopływu Nysy Kłodzkiej. Jej większe dopływy, to Morawka, Bielawka, Młynówka, które rozczłonkowują masyw na kilka części.
Ochrona przyrody.
Cały obszar Masywu Śnieżnika (z wyjątkiem Krowiarek) oraz Gór Bialskich i Złotych został objęty od 1981 r. Śnieżnickim Parkiem Krajobrazowym o powierzchni 288 km².
U stóp Rudawca (1106 m n.p.m.) znajduje się rezerwat przyrody „Puszcza Śnieżnej Białki” będący częścią naturalnej, starej puszczy jaworowej. Drugi rezerwat – „Nowa Morawa”, znajduje się na zachodnim zboczu Solca, w widłach Prawej Widełki i Lewej Widełki, które poniżej łączą się w Morawkę.
Badania nad różnorodnością mszaków Gór Bialskich prowadzili w latach 2004-2010 mgr Sylwia Wierzcholska (Uniwersytet Wrocławski) i dr Vítězslav Plášek (Uniwersytet Ostrawski).
Turystyka.
Ze względów klimatycznych oraz walorów krajobrazowych i sporej wysokości gór, jest to bez wątpienia jeden z najbardziej atrakcyjnych zakątków sudeckich pod względem turystycznym, narciarskim i przyrodniczym, jednak trasy turystyczne są wyludnione. Można spacerować po szlakach cały dzień nie spotykając żywej duszy – początkujący turyści powinni wybrać się na bardziej uczęszczane szlaki. Szlaki piesze prowadzą przez wszelkie atrakcyjne krajobrazowo miejsca – główne szczyty oraz przez rezerwat przyrody Puszcza Śnieżnej Białki. Zarówno rowerem jak i na nartach można się przemieszczać ciekawie poprowadzoną siecią dróg leśnych w bardziej dostępnej części północnej Gór Bialskich oraz w okolicach Przełęczy Płoszczyna. Od kiedy zlikwidowano linię kolejową na odcinku Kłodzko-Stronie Śląskie, dojazd w Góry Bialskie został znacznie utrudniony. Noclegi można znaleźć w miejscowościach otaczających góry. Na Przełęczy Płoszczyna znajduje się niewielkie schronisko czeskie, czynne okazjonalnie. Duże schronisko Paprsek leży na południe od Postawnej.
Ośrodki narciarskie znajdują się w Nowej Morawie, Nowym Gierałtowie i Bielicach w postaci pojedynczych wyciągów. Nie gwarantują one długich i atrakcyjnych zjazdów, ale za to są tutaj pewne warunki śniegowe. Ze względu na przestrzeń i brak infrastruktury oraz długą i śnieżną zimę, jest to świetny teren do uprawiania wędrówek narciarskich, a latem pieszych i rowerowych.
Odznaki turystyczne.
Istnieje odznaka turystyczna powiązana ze zdobywaniem najwyższych szczytów tego pasma górskiego. Odznaka Korona Gór Bialskich ustanowiona przez Klub Zdobywców Koron Górskich RP (KZKG RP) przyznawana jest za zdobycie określonych 5 szczytów tego pasma górskiego.
Klimat.
Do ewenementów klimatycznych należy mikroklimat górnej Białej Lądeckiej – od Starego Gierałtowa poprzez Bielice, aż do jej źródeł. Ponadto w partiach szczytowych – obejmującymi większość terenu Gór Bialskich ze względu na specyficzne ukształtowanie terenu – utrzymuje się surowy klimat wysokogórski. Śnieg zalega do późnej wiosny – często aż do maja, przy często bardzo obfitych jego opadach w tej porze roku. W okresie wyżu występuje częste zjawisko inwersji temperatur nocnych.

</doc>
<doc id="143637" url="https://pl.wikipedia.org/wiki?curid=143637" title="Buczyna kwaśna">
Buczyna kwaśna

Buczyna kwaśna (acydofilna) – typ lasu bukowego.
W syntaksonomii kwaśne buczyny tworzą podzwiązek "Luzulo-Fagenion". Dominującym gatunkiem drzewa jest buk zwyczajny, domieszkowo występować mogą: klon, dąb, grab, jodła lub świerk. Występuje na siedliskach ubogich i glebach kwaśnych, na niżu i w obszarach podgórskich i górskich. Zbiorowisko dość ubogie florystycznie, runo zwykle dość luźne (niewielkie pokrycie), trawiasto-mszyste.
Rodzaje.
W Polsce występują dwa zespoły roślinne, wikaryzujące ze sobą regionalnie i piętrowo:
Gatunkami charakterystycznymi zespołu są: ChAss. kosmatka gajowa ("Luzula luzuloides")
Gatunkami wyróżniającymi: DAss. jodła pospolita("Abies alba"), przenęt purpurowy ("Prenanthes purpurea"), starzec Fuchsa ("Senecio nemorensis" ssp. "fuchsii")
Gatunki wyróżniające: DAss. kosmatka owłosiona ("Luzula pilosa"), turzyca pigułkowata ("Carex pilulifera"), widłak jałowcowaty ("Lycopodium annotinum"), siódmaczek leśny ("Trientalis europaea")
Zagrożenia i ochrona.
Kwaśne buczyny w krajach członkowskich Unii Europejskiej stanowią siedlisko przyrodnicze wymagające ochrony w sieci obszarów Natura 2000 numer 9110. Do siedliska o nazwie "Kwaśne buczyny" włączono również należące do innego syntaksonu żyzne jedliny karpackie i podzielono je na trzy podtypy:

</doc>
<doc id="143638" url="https://pl.wikipedia.org/wiki?curid=143638" title="Podróże apostolskie Jana Pawła II">
Podróże apostolskie Jana Pawła II

Podróże apostolskie Jana Pawła II – lista podróży apostolskich papieża Jana Pawła II:

</doc>
<doc id="143644" url="https://pl.wikipedia.org/wiki?curid=143644" title="Emil Młynarski">
Emil Młynarski

Emil Szymon Młynarski h. Belina (ur. 18 lipca 1870 w Kibartach, zm. 5 kwietnia 1935 w Warszawie) – polski dyrygent, skrzypek, kompozytor, współzałożyciel i dyrektor Filharmonii Warszawskiej w latach 1901–1905.
Życiorys.
W wieku 10 lat rozpoczął naukę gry na skrzypcach u Leopolda Auera w Konserwatorium Cesarskiego Towarzystwa Muzycznego w Petersburgu. Ponadto, uczył się kompozycji pod kierunkiem Anatolija Ladowa oraz instrumentacji u Nikołaja Rimskiego-Korsakowa. W 1890 rozpoczął karierę solisty, występując m.in. w Petersburgu, Mińsku, Grodnie, Kownie, Wilnie, Kijowie, Odessie, Warszawie, a także w Berlinie, Lipsku, Magdeburgu, Hanowerze, Mannheimie, Augsburgu i Londynie.
W 1893 został pedagogiem w szkole Cesarskiego Towarzystwa Muzycznego w Odessie (do jego uczniów należał Paweł Kochański), a w 1897 przeniósł się do Warszawy. W 1898 otrzymał nagrodę na Konkursie Kompozytorskim im. Ignacego Jana Paderewskiego w Lipsku za Koncert skrzypcowy d-moll op. 11.
W zastępstwie Cesare Trombiniego dyrygował spektakl „Carmen” w warszawskim Teatrze Wielkim. Od tego czasu związał się z warszawską sceną operową. W 1900 został powołany na stanowisko dyrektora Filharmonii Warszawskiej oraz jej pierwszego dyrygenta, a w latach 1904–1907 sprawował funkcję dyrektora Instytutu Muzycznego w Warszawie. Odbył wiele podróży koncertowych, szczególnie do Wielkiej Brytanii. W 1916 przeniósł się do Moskwy, gdzie prowadził orkiestrę Teatru Wielkiego, a w 1918 powrócił do Warszawy i wznowił współpracę z Filharmonią. W 1919 został mianowany dyrektorem Konserwatorium Warszawskiego, a w latach 1919–1929 był dyrektorem Opery Warszawskiej.
W 1929 zamieszkał w Filadelfii, gdzie objął stanowisko dziekana Wydziału Orkiestrowego i Operowego Curtis Institute of Music i dyrekcję Opery Filadelfijskiej, a w 1931 powrócił do Warszawy. Mimo pogarszającego się stanu zdrowia, w sezonie 1932/1933 był dyrektorem Opery Warszawskiej. W 1934 został wybrany prezesem Stowarzyszenia Kompozytorów Polskich.
Jednym z jego uczniów był Faustyn Kulczycki.
Życie prywatne.
Emil Młynarski był synem Kazimierza Młynarskiego i Fryderyki Birnbroth. W 1895 w Iłgowie poślubił Annę Talko-Hryncewicz, z którą miał pięcioro dzieci: Wandę, Bronisława, Feliksa, Annę i Anielę. Aniela (1908–2001) poślubiła Mieczysława Münza, a po rozwodzie – Artura Rubinsteina. Wanda poślubiła pianistę i kompozytora Wiktora Łabuńskiego.
Stryjecznym wnukiem Emila Młynarskiego był Wojciech Młynarski. 
Emil Młynarski spoczywa na cmentarzu Powązkowskim w Warszawie (aleja zasłużonych-1-17). Pomnik na jego grobie jest autorstwa Karola Tchorka.

</doc>
<doc id="143645" url="https://pl.wikipedia.org/wiki?curid=143645" title="Swietłana Sawicka">
Swietłana Sawicka

Swietłana Jewgienijewna Sawicka, (ur. 8 sierpnia 1948 w Moskwie) – radziecka kosmonautka, pierwsza kobieta w otwartej przestrzeni kosmicznej, druga kobieta w kosmosie. Inżynier, zawodowy pilot, polityk; Lotnik Kosmonauta ZSRR.
Życiorys.
Urodziła się w Moskwie jako córka oficera-lotnika radzieckiego, późniejszego marszałka lotnictwa ZSRR, Jewgienija Sawickiego. Dziadek jej walczył na ziemiach polskich, zginął przy forsowaniu Narwi. Został pochowany na kwaterze wojskowej cmentarza w Pułtusku.
Mając 16 lat wykonała pierwszy skok ze spadochronem. W roku 1965, mając 17 lat, została pilotką i jednocześnie jej nazwisko pojawiło się na liście rekordów świata w skokach spadochronowych z dużej wysokości. Zaliczyła 500 skoków, uzyskała trzy rekordy świata w skokach ze stratosfery, m.in. za skok z wysokości 14 km, przy czym otworzyła spadochron po przeleceniu 13 km. Dwa lata później uhonorowano ją tytułem mistrza sportu ZSRR.
Po 3 latach, w roku 1970, jako studentka Moskiewskiego Instytutu Lotniczego wystartowała w 6 Mistrzostwach Świata w Akrobacji wygrywając kategorię kobiet. Cztery lata później, lecąc na myśliwskim eksperymentalnym samolocie naddźwiękowym, ustanowiła osiem rekordów świata w zakresie wznoszenia samolotu. W roku 1975, lecąc na seryjnie produkowanym samolocie „E-133”, osiągnęła prędkość 2683 km/godz. (rekord niepobity przez 7 lat).
Ukończyła Moskiewski Instytut Lotniczy im. Sergo Ordżonikidze oraz Centralną Szkołę Lotniczo-Techniczną Instytutu Lotniczego w Moskwie DOSAAF i pracowała następnie jako pilot-instruktor. Po wysłuchaniu wykładów w szkole lotników-oblatywaczy – została oblatywaczem samolotów i sprawdziła w tym charakterze 20 maszyn. Zdobyła kwalifikacje pilota-oblatywacza II klasy. Spędziła 1500 godzin w powietrzu i była instruktorem Centralnego Aeroklubu im. Czkałowa w Moskwie. Aktywna była na polu sportów lotniczych – począwszy od 1974 ustanowiła 18 międzynarodowych rekordów lotniczych na samolotach odrzutowych biura MiG: Je-33, Je-66B (wersje MiG-21) i Je-133 (wersja MiG-25). Ustanowiła też trzy rekordy świata w grupowych skokach ze spadochronem ze stratosfery.
W 1980 została przyjęta do oddziału kosmonautów, do żeńskiej grupy kosmonautów nr 2. Po szkoleniu uzyskała kwalifikacje instruktora kosmonauty-badacza 2. klasy. Pierwszy lot kosmiczny odbyła na statku Sojuz T-7 i stacji kosmicznej Salut 7 w dniach 19–27 sierpnia 1982. Trwał on 7 dób 21 godzin 52 minuty i 24 sekundy, przy czym załoga stacji wykonywała eksperymenty badawcze.
W dniach 17–29 lipca 1984 Sawicka odbyła drugi lot w kosmos na statku Sojuz T-12 i stacji Salut-7 jako inżynier pokładowy, trwał on 11 dób, 19 godzin, 14 minut i 36 sekund. 25 lipca 1984 jako pierwsza kobieta Sawicka wyszła w otwartą przestrzeń kosmiczną, przebywając tam 3 godziny 35 minut.
Po zakończeniu służby w oddziale kosmonautów, w latach 1992–1995 Sawicka pracowała naukowo jako docent Moskiewskiego Państwowego Instytutu Lotnictwa. Od 1989 zajmowała się też działalnością polityczną – była deputowanym ludowym ZSRR i członkiem Rady Najwyższej ZSRR. Od 1995 jest deputowaną do Dumy Państwowej Rosji (drugiej, trzeciej i czwartej kadencji), w składzie frakcji partii komunistycznej. W 1997 została wybrana pierwszym wiceprezydentem rosyjskiego stowarzyszenia Bohaterów Związku Radzieckiego.
Podobnie jak inni radzieccy kosmonauci, Sawicka za lot kosmiczny została uhonorowana 27 sierpnia 1982 tytułem Bohatera Związku Radzieckiego i medalem Złotej Gwiazdy. Po raz drugi otrzymała je 29 lipca 1984, będąc jedyną kobietą – dwukrotnym Bohaterem Związku Radzieckiego. Odznaczona również dwukrotnie Orderem Lenina, Orderem „Znak Honoru”, Złotym Medalem FAI i innymi odznaczeniami (w 1985 r. – Medalem im. de la Vaulx), ponadto zdobyła 12 złotych medali sportowych ZSRR i uhonorowano ją 14 razy dyplomem Międzynarodowej Federacji Lotniczej FAI, a także tytułem „Zasłużonego Mistrza Sportu ZSRR” (1970).
Dekretem Prezydenta Federacji Rosyjskiej Dmitrija Miedwiediewa, № 436 z 12 kwietnia 2011, została odznaczona Medalem „Za zasługi w podboju kosmosu”.

</doc>
<doc id="143647" url="https://pl.wikipedia.org/wiki?curid=143647" title="Gregory Peck">
Gregory Peck

Gregory Peck (wym. [], właśc. Eldred Gregory Peck; ur. 5 kwietnia 1916 w San Diego, zm. 12 czerwca 2003 w Los Angeles) – amerykański aktor filmowy i teatralny, działacz społeczny oraz humanitarysta. Jedna z największych legend w historii amerykańskiego kina. Gwiazda i ikona okresu „Złotej Ery Hollywood”. W 1999 American Film Institute sklasyfikował jego nazwisko na 12. miejscu w rankingu „największych aktorów wszech czasów” ("The 50 Greatest American Screen Legends").
Peck rozpoczął karierę sceniczną występując między innymi na Broadwayu na początku lat 40. XX wieku. W 1944 zadebiutował na dużym ekranie pierwszoplanową rolą w dramacie wojennym "Dni chwały". We wczesnych latach stworzył charakterystyczny dla siebie typ poważnego bohatera przywiązanego do wartości moralnych, odznaczającego się wytrwałością i inteligencją – "Klucze królestwa" (1944), "Dżentelmeńska umowa" (1947) – portretując go najczęściej w trakcie trwania kariery. Przekrój jego dorobku stanowiły także kreacje postaci o bardziej skomplikowanej osobowości, nastawionej na większy dramatyzm i warstwę psychologiczną ("Urzeczona"; 1945), cechujących się bezwzględnością oraz żądzą zemsty ("Pojedynek w słońcu"; 1946, "Moby Dick"; 1956), czy też lżejsze role w odmiennych gatunkowo filmach ("Rzymskie wakacje"; 1953, "Żona modna"; 1957). Dzięki współpracy z Henrym Kingiem i Williamem Wylerem Peck stworzył pamiętne kreacje w westernach "Jim Ringo" (1950) oraz "Biały Kanion" (1958). Za rolę prawnika Atticusa Fincha w dramacie obyczajowym "Zabić drozda" (1962) został uhonorowany nagrodą Akademii Filmowej w kategorii dla najlepszego aktora pierwszoplanowego, do której w trakcie kariery łącznie był nominowany pięciokrotnie. Poza aktorstwem Peck działał w organizacjach filmowych; w latach 1967–1970 pełnił funkcję przewodniczącego Amerykańskiej Akademii Sztuki i Wiedzy Filmowej. Był także jednym ze współzałożycieli American Film Institute. W 1969 został odznaczony przez prezydenta Lyndona B. Johnsona Medalem Wolności. W 1998 uhonorowany z rąk prezydenta Billa Clintona Narodowym Medalem Sztuki.
Do innych znanych filmów w dorobku Pecka należą: "Roczniak" (1946), "Akt oskarżenia" (1947), "Z jasnego nieba" (1949), "Działa Navarony" (1961), "Przylądek strachu" (1962), "Jak zdobywano Dziki Zachód" (1962), "Omen" (1976) i "Chłopcy z Brazylii" (1978). Wystąpił w 55 filmach fabularnych.
Życiorys.
Rodzina i młodość.
Eldred Gregory Peck urodził się 5 kwietnia 1916 w La Jolla, dzielnicy San Diego w stanie Kalifornia. Jego ojciec – Gregory Pearl Peck (1886–1962) – urodzony w Rochester w stanie Nowy Jork, był aptekarzem i farmaceutą angielsko-irlandzkiego pochodzenia. Po ukończeniu Uniwersytetu Michigan otworzył jedyną aptekę w La Jolla. Pracując tam, zyskał przydomek „Doc”. Był dobrze zbudowany, udzielał się jako kapitan w lokalnej drużynie baseballowej. Okres dzieciństwa i lata młodości spędził na rodzinnej farmie w Irlandii, do której niespełna rok po narodzinach zabrała go matka Catherine Ashe (1864–1928), gdy jego ojciec Samuel Peck (1865–1887) zmarł na błonicę. Ashe wyemigrowała do Ameryki w 1884 w wieku 20 lat. Pochodziła z Annascaul, miasteczka położonego na półwyspie Dingle w hrabstwie Kerry, gdzie jej ojciec John był rolnikiem. Matka Pecka, Bernice Mae „Bunny” Ayers (1894–1992), urodzona w Saint Louis w stanie Missouri, miała sześcioro starszego rodzeństwa; dwie siostry i czterech braci. Przed przybyciem do La Jolla pracowała jako operatorka telefoniczna. Miała angielsko-szkockie korzenie. Jej ojciec, John Daggett Ayres (1846–1912), był kapitanem łodzi rzecznych, które przemierzały rzeki Missisipi i Missouri w XIX wieku. Matka Katherine „Kate” Elizabeth Ayres (z domu Forse; 1853–1942), urodziła się w Pittsburghu w stanie Pensylwania. Rodzice Pecka pobrali się 4 czerwca 1915 w St. Louis Cathedral. Przyszły aktor wychowywał się w wierze katolickiej. Imię Eldred wybrała mu matka, która znalazła je w książce telefonicznej. Ze strony ojca był spokrewniony z Thomasem Ashem, uczestnikiem powstania wielkanocnego.
Po trzech latach separacji rodzice Pecka rozwiedli się 30 lipca 1922. Wyjechał z matką do Saint Louis, gdzie – aby wspomóc ją finansowo – podejmował się różnych dorywczych prac; zarabiał m.in. czyszcząc buty miejscowym subiektom, handlując gazetami na rogu ulicy i sprzedając lemoniadę graczom pokera w internacie. Po powrocie do Kalifornii matka znalazła zatrudnienie w San Francisco, a następnie w Los Angeles, zaś Peck przez trzy lata mieszkał z babką „Kate” Ayres w małym domku przy 7453 High Avenue, która go wychowywała i regularnie zabierała do kina. „Chodziliśmy na filmy dwa lub trzy razy w tygodniu. Lubiłem Hoot Gibsona i Toma Mixa… Ale ten którego zapamiętałem najbardziej to Lon Chaney w "Upiorze w operze" [1925]. Dostałem gęsiej skórki, a moje włosy stały dęba” – wspominał.
Uczęszczał do La Jolla Elementary School, mieszczącej się przy skrzyżowaniu Gerard i Marine. Miał psa imieniem Bud, który odprowadzał go do szkoły. Był odwiedzany w czwartki przez swoją matkę i ojca, pracującego na nocnej zmianie w aptece w San Diego. Latem zabierał syna na wycieczki do Parku Narodowego Yellowstone i Yosemite oraz kemping i łowienie ryb na Catalina Island. Według biografa Gerarda Molyneauxa kluczową rolę w młodości Pecka odegrała Ayers i wujek Charlie Rannells, którzy „dostarczali mu poczucie troski rodzinnej i pozwalali w pełni korzystać z dziecięcej swobody”.
Edukacja i praca.
Aby zapewnić mu bardziej stabilne otoczenie w okresie dorastania, Peck w wieku 10 lat został wysłany przez rodziców do katolickiej szkoły St. John’s Military Academy z internatem w Los Angeles, prowadzonej przez irlandzki zakon Sióstr Miłosierdzia. Jak wspominał: „Może moja matka i ojciec zdecydowali, że miałem za dużo zabawy w La Jolla, albo uznali, że potrzebowałem dyscypliny”. W wieku 13 lat został mianowany kapitanem korpusu kadetów tamtejszej placówki. Niecierpliwie wyczekiwał końca każdego miesiąca, gdy uczniowie mogli przyjechać na weekend do domu.
W 1931 powrócił do San Diego, gdzie zamieszkał z ojcem i przez trzy lata uczęszczał do San Diego High School. Po jej ukończeniu zapisał się na jeden semestr na Uniwersytet Stanowy w San Diego, odbywając pierwsze kursy z teatru i sztuki oratorskiej. Wspierał bractwo ochrony środowiska Epsilon Eta oraz studiował literaturę i matematykę.
W 1934 dostał pracę w Union Oil Company, zaczynając jako dozorca i stróż nocny. Z czasem został awansowany na stanowisko kierowcy transportującego benzynę na stacje firmy w rejonie San Diego. Zarabiał 125 dolarów miesięcznie. Za zaoszczędzone pieniądze kupił swój pierwszy samochód – niebieski model terenowego Forda. Mając ambicje zostania lekarzem, Peck zapisał się w 1937 na Uniwersytet Kalifornijski w Berkeley, jednak po roku zmienił kierunek na filologię angielską. Z uwagi na swoje warunki fizyczne (1,91 cm wzrostu) brał czynny udział w zawodach uniwersyteckiej drużyny wioślarskiej. Jego czesne wynosiło 26 dolarów rocznie. Będąc w trudnej sytuacji materialnej, podjął się pracy pomocnika w kuchni dla bractwa studenckiego Gamma Phi Beta w zamian za posiłki.
Studiując w Berkeley, Peck został zachęcony przez trenera sztuki aktorskiej, który dostrzegł w nim potencjał dla studenckiego teatru. Zatrudniony przez dyrektora uniwersyteckiego Little Theater, Edwina Duerra, wystąpił w pięciu spektaklach podczas ostatniego roku nauki. W jednym z wywiadów przyznał, że „to było jedno z najważniejszych doświadczeń w moim życiu. Berkeley mnie obudziło do życia i uczyniło ze mnie człowieka”. Tytuł licencjata Uniwersytetu Kalifornijskiego otrzymał z opóźnieniem, bo dopiero w 1941.
Lata 40..
Neighborhood Playhouse School of the Theatre.
Po zdaniu egzaminu końcowego, wczesnym latem 1939 wyruszył pociągiem do Nowego Jorku. Na miejscu drogą urzędową zdecydował się zmienić imię Eldred na Gregory. Dzięki listowi polecającemu swojego ojczyma do jednego ze znajomych, Peck dostał pracę naganiacza podczas Wystawy Światowej w Nowym Jorku. Pracował od południa do północy przez dwanaście godzin, z półgodzinnymi przerwami. Z obawy o swój głos, po miesiącu zrezygnował i postanowił poszukać innego zajęcia.
24 lipca dowiedział się, że został przyjęty na pierwszy rok nauki w prestiżowej Neighborhood Playhouse School of the Theatre, specjalizującej się w nauce metodą Sanforda Meisnera. Ponieważ rok akademicki rozpoczynał się 3 października, Peck był zmuszony do znalezienia pracy dającej stały dochód. Został oprowadzaczem po Radio City Music Hall w Rockefeller Center. Tygodniowo zarabiał około 54 dolarów. Studiując w Neighborhood Playhouse School of the Theatre, przyszły aktor doznał urazu kręgosłupa podczas pobierania nauki tańca i ruchu u choreograf Marthy Graham. Z tego powodu otrzymał kategorię 4-F, przez co został zwolniony ze służby i nie brał udziału w II wojnie światowej. Przedstawiciele studia 20th Century Fox twierdzili w późniejszym czasie, że uraz pochodził z czasów studenckich, gdy aktor występował w drużynie wioślarskiej. Peck próbował prostować tę informację przez wiele lat mówiąc, że „widocznie Hollywood nie uważało lekcji tańca za coś wystarczająco męskiego”. Podczas nauki otrzymał od władz uczelni stypendium, dzięki czemu nie musiał opłacać czesnego. Wynajął za kwotę 6 dolarów mały pokój przy zachodniej części 54th Street na Manhattanie. Z powodu początkowego braku zleceń, borykał się z problemami finansowymi, pozwalającymi na opłacenie czynszu, kupienie jedzenia i ubrań. Podjął pracę – za 25 dolarów tygodniowo – modela dla katalogu Montgomery Ward, reklamując garnitury i stroje do tenisa.
Początki kariery scenicznej i filmowej.
Latem 1940 został wybrany do pracy w Barter Theatre w Abingdon w stanie Wirginia, którego kierownikiem i właścicielem był w owym czasie Robert Porterfield. Pomagał przewożąc ciężarówką rekwizyty i sprzęt oświetleniowy do komedii "Button, Button". Gdy jeden z aktorów rozchorował się, Peck wystąpił w zastępstwie, pomimo nieznajomości większości tekstu. Znajdując się w trudnej sytuacji materialnej, wykorzystał zapas twarogu i szpinaku udostępnionego przez teatr oraz zagrał w czternastu sztukach podczas letniego sezonu, m.in. w "On Earth As It Is", "Family Portrait" i dramacie "Edward II" Christophera Marlowe’a. 30 czerwca został przyjęty na ostatni rok nauki w Neighborhood Playhouse School of the Theatre, co było dużym wyróżnieniem, ponieważ jedynie połowa studentów z pierwszego semestru została poproszona o powrót. Odnowiono także jego stypendium.
Wczesną wiosną 1941, Peck został dostrzeżony przez przedstawicielkę producenta Davida O. Selznicka Kay B. Barrett, która zorganizowała dla niego zdjęcia próbne w Fox Studios przy Dziesiątej Alei i 57th Street na Manhattanie. Dostał do odegrania dwie krótkie sceny z filmów "Młode serca" (1938, reż. Richard Wallace) i "This Above All" (1942, reż. Anatole Litvak). Selznick wyraził negatywną opinię w notatce do swojej przedstawicielki. Po ukończeniu nauki w Neighborhood Playhouse School of the Theatre, Peck dołączył do trupy Meisnera, w której występowała Jean Muir. Został zaangażowany do niewielkiej roli w sztuce "The Male Animal", grając u boku José Ferrera i Uty Hagen. Mimo że spektakle z jego udziałem były grane nie dłużej jak miesiąc, to występ Pecka w musicalu "Captain Jinks of the Horse Marines" spodobał się Maynardowi Morrisowi z biura Lelanda Haywarda, który został jego agentem. Gdy nie miał pieniędzy na opłacenie czynszu, zamykał swoje rzeczy w szafce na Grand Central Terminal i sypiał na ławce w Central Parku.
Kariera sceniczna Pecka rozpoczęła się jesienią 1941, gdy zaczął regularnie występować na deskach nowojorskich teatrów, m.in. w roli sekretarza w wyprodukowanym przez Katharine Cornell przedstawieniu "The Doctor’s Dilemma", pióra irlandzkiego dramaturga i prozaika George’a Bernarda Shawa, zarabiając 50 dolarów tygodniowo. Premiera sztuki odbyła się 8 września w Forrest Theatre w Filadelfii na trzy miesiące przed atakiem na Pearl Harbor, wobec czego wiadomości o utalentowanym aktorze zostały zepchnięte na dalszy plan. W 1942 zadebiutował na deskach Broadwayu, grając główne role w sztukach "The Morning Star" z Jill Esmond w reżyserii dramaturga Emlyna Williamsa oraz "The Willow and I" Johna Patricka wraz z Edwardem Pawleyem. Krytycy pochlebnie wyrażali się o grze Pecka, podkreślając przy tym jego „znaczne umiejętności”. Willela Waldorf z „New York Posta” napisała o nim, że jest „ogromnie przymilny” natomiast Burns Mantle z „Daily News” pochwalił aktora za „opanowanie, dobry wygląd, wspaniały głos i przekonującą sympatię”. Za namową swoich agentów, Lelanda Haywarda i Maynarda Morrisa, udał się do Hollywood by spotkać się z tamtejszym kierownictwem, które wyrażało zainteresowanie jego osobą.
W 1944 wystąpił na dużym ekranie w roli Vladimira, charyzmatycznego przywódcy partyzantów, w propagandowym dramacie wojennym "Dni chwały" studia RKO Pictures w reżyserii Jacques’a Tourneura. Jak sam wspominał, z tego czasu zapamiętał słowa reżysera powtarzającego: „mów normalnie Greg”. Odnosiło się to do sytuacji, gdy młody aktor pracując w teatrze, był szkolony przez Guthriego McClintica by głośno mówić i wyraźnie akcentować. Peck w głównej roli partnerował Tamarze Toumanovej, rosyjskiej baletnicy. Archer Winsten z „New York Posta” wyrażał uznanie dla odtwórców głównych ról, a część krytyków porównywała aktora do Gary’ego Coopera.
Następnym filmem Pecka była ekranizacja powieści Archibalda Josepha Cronina z 1941, "Klucze królestwa" (reż. John Stahl), opowiadająca historię szkockiego księdza Francisa Chisholma, który przybywa do ogarniętych wojną domową Chin. Do głównej roli męskiej przesłuchano ponad 40 aktorów. Producent Darryl F. Zanuck zdecydował się powierzyć pierwszoplanową rolę Peckowi po zobaczeniu go w "Dniach chwały". Aktor podpisał ze studiem 20th Century Fox kontrakt opiewający na zarobki rzędu 750 dolarów na tydzień. Tygodnik „Life” wyrażał pozytywną opinię o samym filmie, jak i grze Pecka, pisząc, że „odtwarza on sagę zniechęcenia i wiary ojca Chisholma z piękną szczerością i powściągliwością”. Za kreację księdza Chisholma został nominowany do nagrody Akademii Filmowej w kategorii dla najlepszego aktora pierwszoplanowego. Uzyskawszy szerszy rozgłos, Billy Wilder rozważał zaangażowanie go, m.in. obok Alana Ladda, Jamesa Cagneya i Spencera Tracy’ego, do głównej roli agenta ubezpieczeniowego Waltera Neffa (Fred MacMurray) w kryminale noir "Podwójne ubezpieczenie" (1944).
Kariera w Hollywood.
Po zebraniu pochlebnych recenzji za występy teatralne Peck został zaproszony przez Louisa B. Mayera, producenta i współzałożyciela Metro-Goldwyn-Mayer, do biura w Culver Studios, gdzie zaproponowano mu siedmioletni kontrakt, na mocy którego miał zagrać w czterech filmach i otrzymać 750 dolarów za pierwszy, 45 tys. dolarów za drugi, 55 tys. dolarów za trzeci oraz 65 tys. dolarów za czwarty. Aktor odmówił, obawiając się długości trwania umowy. Za sprawą Susan Hayward Mayer, Selznick i Zanuck ponownie przystąpili do negocjacji. Ich wynikiem była zgoda na podpisanie umowy, na mocy której Peck mógł wystąpić w czterech filmach różnych wytwórni. Dzięki temu stał się pierwszym aktorem, który kontraktem zagwarantował sobie możliwość grania w filmach bez konieczności wiązania się na stałe lub dłuższy czas z konkretnym studiem. Trend ten kontynuowali w późniejszych latach m.in. Burt Lancaster, Charlton Heston i Kirk Douglas. W ramach podziękowań Peck wspomógł finansowo wystawianą na Broadwayu sztukę Hayward "A Bell for Adano", która spotkała się z przychylnym przyjęciem.
Pierwszą produkcją dla MGM, w której wystąpił wraz z laureatką nagrody Akademii Filmowej Greer Garson, był melodramat "Dolina decyzji" (reż. Tay Garnett), zrealizowany na podstawie powieści Marci Davenport. Fabuła filmu koncentrowała się na irlandzkiej emigrantce Mary Rafferty (Garson), dziewczynie pochodzącej z ubogiej robotniczej rodziny, która mimo sprzeciwu swojego ojca (Lionel Barrymore), podejmuje pracę pokojówki u rodziny Scottów, właścicieli huty. Początkowo do głównej roli męskiej był przymierzany John Hodiak, jednak jego kandydatura została odrzucona. Pozytywny odbiór filmu zrodził pomysł adaptacji radiowej z udziałem Pecka, transmitowanej w dniu 14 stycznia 1946 w audycji "Lux Radio Theatre" w CBS Radio. Kreacja Paula Scotta przyniosła aktorowi nagrodę Gold Medal Award, przyznawaną przez magazyn „Photoplay”. Bosley Crowther z „The New York Timesa” zaznaczał, że „Gregory Peck jest łagodnie imponujący jako najlepszy z chłopców Scottów”. W ocenie tygodnika „Variety”, aktor miał „osobowość i zdolność do kierowania i utrzymywania uwagi w każdej scenie”.
"Urzeczona".
Producent David O. Selznick, który we wczesnych latach wyśmiał aktora na castingu do jednej z produkcji twierdząc, że ten „nie jest kandydatem na amanta, bo boi się własnego cienia”, zaoferował Peckowi rolę cierpiącego na psychozę, powiązaną z amnezją, doktora Anthony’ego Edwardesa u Alfreda Hitchcocka w psychologicznym dreszczowcu noir "Urzeczona", pomimo że początkowo do głównych ról byli rozpatrywani Joseph Cotten i Paul Lukas. Aktor, nauczony korzystania z metody Stanisławskiego, w trakcie realizacji uskarżał się na brak jakichkolwiek wskazówek gry od angielskiego reżysera. W wyniku frustracji i niezrozumienia metodologii pracy Hitchcocka, często popełniał błędy, przez co konieczne było nagrywanie dubli. Mimo tego podkreślał, że reżyser wykazywał się łaskawością i życzliwością. Peckowi w głównej roli żeńskiej partnerowała Ingrid Bergman, z którą aktor wdał się w krótkotrwały romans. W rozmowie z Bradem Darrachem dla magazynu „People” z 1987 przyznał: „Ja byłem młody, ona była młoda. Przez wiele tygodni pracy nad filmem byliśmy niemal nierozłączni. Naprawdę ją kochałem i myślę, że na tym powinienem zakończyć”.
Film okazał się sukcesem komercyjnym, przynosząc 7 milionów dolarów zysku w box offisie, stając się najbardziej dochodową produkcją w dotychczasowym dorobku Hitchcocka. Bosley Crowther pisał na łamach „The New York Timesa”: „Występ Pecka jest powściągliwy i wyrafinowany, właściwy w stosunku do znakomitej roli panny Bergman”. Z kolei „Variety” uważał, że aktor „radzi sobie ze scenami suspensowymi z wielką umiejętnością oraz ma jedną z najlepszych ról na ekranie”. Peck wyrażał zadowolenie z filmu, lecz utrzymywał krytyczną ocenę własnego występu.
W 1946 Peck zagrał wraz z Jane Wyman w filmie familijnym studia MGM "Roczniak" (reż. Clarence Brown), wcielając się w rolę Ezry „Penny’ego” Baxtera, dobrodusznego byłego żołnierza, uczestnika wojny secesyjnej, otaczającego ciepłem i czułością swoją żonę i syna (Claude Jarman Jr.). Realizacja nie należała do najłatwiejszych; jedno z ujęć ukończono dopiero za 72 razem. Kreacja Baxtera przyniosła mu pierwszą nagrodę Złotego Globu w kategorii dla najlepszego aktora w filmie dramatycznym oraz drugą z rzędu nominację do nagrody Akademii Filmowej. „Saturday Review” zwracał uwagę na „zachwycającą grę Gregory’ego Pecka i Claude’a Jarmana Jr.”.
W tym samym roku wystąpił u boku Jennifer Jones, Josepha Cottena, Lionela Barrymore’a i Lillian Gish w westernie "Pojedynek w słońcu" (reż. King Vidor). Wcielił się w rolę czarnego charakteru – okrutnego i zmysłowego rewolwerowca Lewtona „Lewta” McCanlesa, która została określona przez krytyków jako przełomowa w dorobku aktora. Pomimo negatywnych recenzji, film przyniósł zyski rzędu 20 milionów dolarów, przy budżecie wynoszącym 6 milionów, stając się największym przebojem kasowym pierwszych lat powojennych w Stanach Zjednoczonych. Sukces nie przełożył się na powtórkę wyniku "Przeminęło z wiatrem" (1939, reż. Victor Fleming), na co liczył pełniący funkcję producenta Selznick. 18 lutego 1947 magazyn branżowy „Look” uznał Pecka za najwybitniejszego aktora minionego roku.
"Dżentelmeńska umowa".
W 1947 Peck zdecydował się na przyjęcie głównej roli nowojorskiego dziennikarza Philipa Schuylera Greena w dramacie społecznym "Dżentelmeńska umowa" (reż. Elia Kazan), mimo sprzeciwu Morrisa, który uważał, że aktor „narazi swoją karierę”. Film Kazana, będący adaptacją książki pióra Laury Z. Hobson, poruszał temat antysemityzmu w korporacyjnej Ameryce. Aktorowi partnerowali Dorothy McGuire i John Garfield. W trakcie realizacji często dochodziło do różnic pomiędzy Peckiem a reżyserem, dotyczących wizji charakteru głównego bohatera. Kazan opowiadał się za bardziej cholerycznym temperamentem, w którym dziennikarz otwarcie wyrażałby swoje emocje. W jednej ze scen chciał, aby aktor w wyniku frustracji uderzył w ścianę, jednak Peck odmówił, tłumacząc, że to nie jego styl gry. Obraz Kazana zdobył statuetkę Akademii Filmowej dla najlepszego filmu, przyniósł Peckowi trzecią nominację w kategorii dla najlepszego aktora pierwszoplanowego oraz zebrał pochlebne recenzje w prasie. Hobe Morrison na łamach tygodnika „Variety” napisał: „Gregory Peck daje bez wątpienia najlepszy występ w swojej dotychczasowej karierze. Jest spokojny, niemal szlachetny, coraz bardziej intensywny i zdecydowany, z zachowaniem właściwej sugestii wewnętrznej witalności i turbulencji”.
Kolejną produkcją był oparty o opowiadanie "Krótkie szczęśliwe życie Franciszka Macombera" Ernesta Hemingwaya dramat przygodowy "The Macomber Affair" (reż. Zoltan Korda), gdzie partnerowali mu Joan Bennett i Robert Preston. Aktor przyjął rolę z uwagi na wspomniane opowiadanie, które lubił i uważał za ciekawą historię. Zasugerował producentowi Caseyovi Robinsonowi zatrudnienie Kordy, który zrealizował na przełomie lat 30. i 40. pełne sekwencji akcji i egzotycznych miejsc obrazy "Kala Nag" (1937), "Cztery pióra" (1939) i "Księga dżungli" (1942). „Variety” napisał: „Peck wygłasza przejrzyste naszkicowanie białego myśliwego, rolę w dziwnych odmianach jego zwykłej pracy”.
Trzecim filmem aktora zrealizowanym w 1947 był kryminalny dramat sądowy "Akt oskarżenia" w reżyserii Hitchcocka. Opowiadał on historię młodego adwokata (Peck), podejmującego się obrony pani Paradine (Alida Valli) oskarżonej o zamordowanie swojego męża, wierząc w jej niewinność. W filmie wystąpili także Ann Todd, Charles Laughton oraz debiutujący na ekranie Louis Jourdan. Obraz Hitchcocka nie odniósł sukcesu kasowego, zyskując w prasie mieszane oceny; krytycy zarzucali mu m.in. „marność statycznego przedstawienia”. Bosley Crowther pisał, że Peck w roli młodego, londyńskiego adwokata, jest „imponująco namiętny”. Tygodnik „Time” zaznaczał, że „mimo niezmiernie ciężkiej pracy w zostaniu Anglikiem, [Peck] pozostaje zdumiewająco klarowany i utalentowany aktor mógł, pomimo niedoskonałości scenariusza, wydobyć z tego adwokata przekonujący charakter”. „Variety” podkreślał, że „artystyczna postura stawia go na dobrej pozycji wśród niezwykle trudnej konkurencji”. Mimo przychylnych opinii, aktor nie był zadowolony z filmu. Rola Anthony’ego Keane’a przyniosła mu główną nagrodę na Paryskim Festiwalu Filmowym. Został uznany przez magazyn „Look” za najlepszego aktora oraz znalazł się w pierwszej dziesiątce najbardziej dochodowych gwiazd filmowych.
W 1947, przy finansowym wsparciu Davida O. Selznicka, Peck utworzył wraz z Dorothy McGuire i Melem Ferrerem profesjonalny teatr La Jolla Playhouse z siedzibą w audytorium La Jolla High School, której był absolwentem. Przez pierwszych pięć lat funkcjonowania, udzielał się głównie jako producent.
W 1948 aktor zagrał w westernie "Droga do Yellow Sky" (reż. William A. Wellman), gdzie na planie partnerowali mu Anne Baxter i Richard Widmark. Według Gary’ego Fishgalla film Wellmana był „skrzyżowaniem staromodnej strzelanki i moralnej opowieści à la "Skarb Sierra Madre" [1948]”. W trakcie realizacji jednej ze scen Peck spadł z konia, czego skutkiem było złamanie kostki w trzech miejscach.
"Z jasnego nieba".
Kreacja generała brygady amerykańskich bombardierów Franka Savage’a w dramacie wojennym "Z jasnego nieba" (reż. Henry King), przyniosła Peckowi nagrodę Stowarzyszenia Nowojorskich Krytyków Filmowych oraz czwartą nominację do nagrody Akademii Filmowej. Do głównej roli generała brygady początkowo był rozpatrywany m.in. Clark Gable, który służył w United States Army Air Forces w trakcie II wojny światowej. John Wayne odrzucił propozycję zagrania Savage’a. Peck w pierwszej chwili również odrzucił scenariusz, twierdząc, że jest on zbyt podobny do filmu "Decyzja na komendę" (1948, reż. Sam Wood). Zmienił zdanie, będąc pod wrażeniem pracy reżyserskiej Kinga, uznając swoją empatię dla tematyki filmu oraz ze względu na atrakcyjność obsady. Współpraca Pecka z reżyserem zaowocowała pięcioma zrealizowanymi wspólnie filmami w przyszłości, tworząc jeden z bardziej cenionych i wpływowych duetów dla rozwoju gatunku westernowego.
Lata 50..
"Jim Ringo".
Dobre wyniki finansowe "Kluczy królestwa", "Drogi do Yellow Sky" i "Z jasnego nieba" spowodowały, że aktor zdecydował się na przedłużenie kontraktu z Foxem na kolejne trzy produkcje. Nowa umowa zakładała wzrost wynagrodzenia Pecka za jeden film z 45 tys. do 100 tys. dolarów, co, zdaniem Fishgalla, było wartością bardziej zgodną z pozycją aktora w box offisie. Formalnie kontrakt zaczął obowiązywać 21 września 1950.
23 czerwca 1950 w Roxy Theatre premierę miał "Jim Ringo" (reż. Henry King), określany przez krytyków mianem „pierwszego westernu psychologicznego”, który zapoczątkował nową epokę bardziej złożonych postaci i moralnej niejednoznaczności. Film Kinga przedstawiał historię rewolwerowca Jimmy’ego Ringo (Peck), który u schyłku świetności powraca do rodzinnego miasta w celu zaznania stabilizacji. Pragnie spotkać się z dawno niewidzianym synem (B.G. Norman) i jego matką (Helen Westcott), licząc, że uda mu się odzyskać jej względy. Film w momencie wejścia na ekrany kin nie odniósł sukcesu kasowego, przynosząc zyski rzędu niespełna 2 milionów dolarów i plasując się na dalszym miejscu w box offisie, to jednak po latach zyskał on miano klasyka w swoim gatunku, a Fishgall uważał go za jeden z najlepszych westernów w historii. Bosley Crowther wyrażał pochlebną opinię, pisząc: „dzięki dobrej grze Pecka, zrozumiałe jest pojęcie smutku i izolacji mężczyzny o ponurym imieniu”. Sam aktor kreację Jimmy’ego Ringo cenił najbardziej w swoim dorobku. Role w westernach "Pojedynek w słońcu", "Droga do Yellow Sky" i "Jim Ringo" sprawiły, że Pecka określano mianem „kowbojskiej gwiazdy roku”.
W 1951 Peck zagrał główną rolę w filmie przygodowym "Kapitan Hornblower" (reż. Raoul Walsh), wcielając się w tytułową rolę fikcyjnego oficera Royal Navy z okresu wojen napoleońskich, Horatio Hornblowera. Partnerowała mu Virginia Mayo, choć osobistym wyborem aktora była Margaret Leighton. Premiera odbyła się 13 września. Zdaniem jednego z krytyków „The New York Timesa”, w stosunku do oryginału literackiego C.S. Forestera, postać Hornblowera w wykonaniu Pecka charakteryzowała się większym romantyzmem.
Pozytywna współpraca z Walshem zaowocowała występem w dramacie przygodowym "Ma w ramionach cały świat", będącym ekranizacją powieści Rexa Beacha z 1946. Na planie partnerowali mu Ann Blyth oraz Anthony Quinn. Peck określał wspólną grę z Quinnem mianem „przyjaznej rywalizacji”. Po premierze film zebrał mieszane recenzje, zaś sam aktor porównywał go do „chłopięcej opowieści przygodowej, zrobionej z dużą troską, ilością zabawy i poczucia humoru”.
Do westernu powrócił przy okazji realizacji dla studia Warner Bros. "Only the Valiant" (reż. Gordon Douglas) z Barbarą Payton i Wardem Bondem w obsadzie, zbierając przychylne recenzje. „The New York Times” napisał, że „dzięki swej posturze i zdolnościom aktorskim, Peck jest w stanie nasycić syntetyczny charakter ze stopniem przekonania, dzięki czemu widz nie jest przytłoczony banalnością fabuły”. Według źródeł aktor miał mieć na planie romans z Payton; N.E. Benson z magazynu „Confidential” pisał, że aktorka zapraszała Pecka do swojego domu oraz często spotykali się w przyczepie aktorki. Aktor uważał "Only the Valiant" za najgorszy film w swoim dorobku, zaznaczając jednocześnie, że był on „krokiem wstecz” po występie w "Jimym Ringo" rok wcześniej. Niezadowolony był także z kostiumu jaki musiał nosić na planie, twierdząc, że jest zbyt podobny do tego, w którym występował Rod Cameron. Również w 1951 zagrał u boku Susan Hayward w historyczno-religijnym "Dawid i Betszeba" w reżyserii Kinga, do którego został wybrany przez Darryla F. Zanucka z uwagi na „biblijne rysy twarzy”. Kreacja króla Dawida przyniosła Peckowi niemiecką nagrodę Bambi dla najlepszego aktora zagranicznego. „The New Yorker” pozytywnie oceniał kreację Pecka: „Jego David jest silny, zaniepokojony i całkiem wiarygodny, człowiek o głębokich uczuciach i równie głębokim zwątpieniu”. Również „Newsweek” chwalił pierwszoplanowe role: „Zarówno Peck, jak i panna Hayward wnoszą znaczną godność i przekonanie do swoich ról”.
W 1952 wystąpił wraz z Susan Hayward i Avą Gardner w ekranizacji powieści Ernesta Hemingwaya z 1936 "Śniegi Kilimandżaro", zrealizowanej w technicolorze (reż. Henry King). Peck wcielił się w rolę pisarza Harry’ego Streeta, który zostaje ranny w czasie afrykańskiego safari. Film premierę miał 18 września 1952 w Nowym Jorku, zbierając mieszane recenzje prasowe. Bosley Crowther opisał go jako „urodziwy i ogólnie pochłaniający”. Peck przyznał, że najbardziej godnym uwagi był występ Gardner. „Robiła rzeczy w "Śniegach Kilimandżaro", których nie mogła zaprezentować trzy lata wcześniej w "Wielkim grzeszniku"”. Film zajął czwarte miejsce w amerykańskim box offisie. Chcąc uniknąć utożsamiania z jednym gatunkiem, aktor odrzucił oferowaną przez Carla Foremana rolę szeryfa Williama „Willa” Kane’a w westernie "W samo południe" (1952, reż. Fred Zinnemann), uznając, że jest ona zbyt podobna do tej, którą wykreował wcześniej w "Jimie Ringo". W późniejszym czasie przyznawał, że był to największy błąd w jego karierze.
"Rzymskie wakacje".
W 1953 wystąpił u boku debiutującej Brytyjki Audrey Hepburn w komedii romantycznej "Rzymskie wakacje" (reż. William Wyler). Pierwszym wyborem reżysera do roli dziennikarza Joe Bradleya był Cary Grant. Aktor odmówił, twierdząc, że jest za stary. Peck został obsadzony w roli Bradleya, choć z początku nie był przekonany do scenariusza, uważając, że rola księżniczki jest znacznie bardziej wyeksponowana. Zmienił zdanie po odbytej rozmowie z Wylerem, który przyznał: „nie sądziłem, że jesteś typem aktora, który mierzy wielkość ról”. Filmowanie było znacznie utrudnione z uwagi na panujący ówcześnie we Włoszech niepokój polityczny, wysokie temperatury, wilgoć i lokalną społeczność, która będąc początkowo negatywnie nastawiona do realizacji filmu, pojawiała się wszędzie wraz z ekipą w liczbie 10 tys., pomimo interwencji miejscowej policji.
W scenie przy Ustach Prawdy, aktor w uzgodnieniu z reżyserem zainscenizował gag, w którym po włożeniu ręki do ust rzeźby, schował ją w rękaw marynarki, udając jej „odgryzienie”. Reakcja przerażenia Hepburn była prawdziwa. Aktorka wspominała, że było to jedyne ujęcie, do którego nie nagrywano dubli. Do historii filmu przeszła scena, w której główni bohaterowie jeżdżą po ulicach Rzymu skuterem marki Piaggio Vespa. Peck był pod dużym wrażeniem gry Hepburn. „Wspaniała. Niesamowita dziewczyna, naprawdę. Ona może zrobić wszystko bez jakiegokolwiek wysiłku”. Umowa aktora zapewniała mu znacznie większe zyski niż Hepburn oraz umieszczenie jego nazwiska jako głównego w czołówce. W połowie zdjęć zatelefonował do agenta George’a Chasina sugerując, by nazwisko Hepburn pojawiło się wraz z jego, co było niecodziennym gestem w Hollywood. Jak przyznawał: „Jestem pewien, że ona za tę rolę dostanie Oscara. Jej nazwisko musi być nad tytułem razem z moim. To nie żaden akt dobroci z mojej strony – jeśli zrobimy inaczej, postąpimy po prostu głupio”.
Film Wylera zebrał pochlebne recenzje, a ówczesny senator John F. Kennedy przyznawał, że to jego ulubiony film. Peck został nominowany do nagrody Brytyjskiej Akademii Filmowej w kategorii dla najlepszego aktora zagranicznego. A.H. Weiler na łamach „The New York Timesa” zaznaczał, że „Gregory Peck jest rosłym i męskim towarzyszem i kochankiem, którego oczy przypominają jego powściągliwe oblicze”, z kolei Hollis Alpert z „Saturday Review” określał jego kreację jako „płynną i fachową”. W trakcie przyjęcia wystawionego w Londynie, poznał on swojego przyjaciela Mela Ferrera z Hepburn. Rok później para pobrała się.
W następnych latach, na mocy umowy opiewającej na kwotę 350 tys. dolarów za film, aktor zagrał w dwóch produkcjach brytyjskiej wytwórni Rank Organisation – komediodramacie "Milioner bez grosza" (reż. Ronald Neame) i wojennym dramacie przygodowym "Purpurowa ziemia" (reż. Robert Parrish), wcielając się w Billa Forrestera, dowódcę szwadronu Royal Canadian Air Force. William Zinsser z „New York Herald Tribune” wyrażał krytyczną opinię na temat ostatniego z filmów, podkreślając „powolne tempo i ślęczącą historię”.
W "Milionerze bez grosza", zekranizowanym według opowiadania Marka Twaina z 1893, Peck był jedyną zagraniczną gwiazdą w obsadzie produkcji, a zdjęcia realizowano m.in. na wyspie Cejlon. Wystąpił także w osadzonym w czasach zimnej wojny filmie szpiegowskim "Ciemne sprawki", będącym debiutem reżyserskim Nunnally’ego Johnsona. Peck lubił rolę w ostatnim z filmów, z uwagi na „twardszy, ostrzejszy, obdarzony większym humorem i agresją rodzaj charakteru bohatera”. Wyrażał także pochlebną opinię na temat pracy reżyserskiej Johnsona, zastrzegając jednocześnie, że nie był on filmowcem pokroju Henry’ego Kinga czy Williama Wylera.
"Moby Dick".
W 1956, po odnowieniu kontraktu z 20th Century Fox, Peck zagrał w dwóch filmach – wraz z Jennifer Jones i Fredrickiem Marchem w dramacie psychologicznym "Człowiek w szarym garniturze" (reż. Nunnally Johnson), z którego odbiorem wiązał duże nadzieje, oraz przygodowym "Moby Dick" (reż. John Huston), będącym filmową adaptacją powieści Hermana Melville’a z 1851. W drugim z nich wcielił się w kapitana Ahaba, grając tym samym postać zgoła odmienną od dotychczasowego wizerunku – kapitan Ahab, nie zważając na zagrożenie życia załogi statku, był ogarnięty żądzą zemsty na białym wielorybie, który odgryzł mu nogę. W trakcie realizacji ekipa napotykała na wiele trudności. Niesatysfakcjonujące warunki pracy miały bezpośredni wpływ na relacje Pecka z reżyserem. Aktor przyznawał, że „Huston nie był tak świetnym reżyserem aktorów” i nie pomagał w odnalezieniu wydajności danego artysty. W obsadzie znaleźli się także Richard Basehart, Leo Genn, James Robertson Justice i Harry Andrews. Film spotkał się z umiarkowanym przyjęciem, plasując się na dziewiątym miejscu w amerykańskim box offisie. Bosley Crowther określał go mianem „jednego z wielkich naszych czasów”, natomiast William Zinsser pisał, że „"Moby Dick" może być najlepszym filmem jaki zrobiono w tym kraju”.
Melville Productions (1956–1962).
Wraz ze współscenarzystą filmu "Z jasnego nieba", Sy Bartlettem, Peck utworzył w 1956 firmę Melville Productions, która weszła we współpracę ze studiem United Artists (UA). Pierwszym planowanym projektem miała być ekranizacja sztuki "Affair of Honor" wystawianej na Broadwayu, której tematyka skupiała się na rewolucji amerykańskiej. Spektakl spotkał się z negatywnym przyjęciem, wskutek czego zrezygnowano z produkcji. Peck i Wyler wyrażali chęć ekranizacji "Thieves Market", adaptacji powieści pióra Edwarda Andersona "Thieves Like Us" z 1937, na podstawie której w 1949 zrealizowano kryminał noir "Oni żyją w nocy" (reż. Nicholas Ray). Z uwagi na niezadowolenie ze scenariusza, projekt również został porzucony.
18 stycznia 1957 Peck wziął udział w pogrzebie Humphreya Bogarta, z którym łączyły go przyjacielskie stosunki. Odwiedzał chorego aktora w domu na parę dni przed jego śmiercią. W tym samym roku zagrał wraz z Lauren Bacall w komedii romantycznej "Żona modna" (reż. Vincente Minnelli), ciepło wyrażając się o możliwości współpracy: „Betty Bacall jest jedną z moich ulubionych osób”. Film zebrał mieszane recenzje. „The New York Times” opisał go jako „pseudo-wyrafinowany romans”, chwaląc jednocześnie scenariusz: „niektóre wymiany werbalne pomiędzy Bacall i Peckiem mają ładną, małą plamkę dowcipu”. William Zinsser przyznał, że jest on „dwugodzinnym testem wytrzymałości”. Rok później Peck wystąpił w westernie "Bravados" w reżyserii Henry’ego Kinga, gdzie partnerowała mu Joan Collins. Fabuła filmu opowiadała historię samotnego jeźdźca Jima Douglassa, poszukującego czterech sprawców (Albert Salmi, Henry Silva, Lee Van Cleef, Stephen Boyd) mordu na swej żonie. Historycy podkreślali, że mimo wad, film cechował się bezwzględnością i różnorodnością.
"Biały Kanion".
W 1958 Peck zwrócił uwagę na krótkie opowiadania "Ambush at Blanco Canyon" autorstwa Donalda Hamiltona, zamieszczane na łamach „The Saturday Evening Post”. Później ukazały się one w rozszerzonym wydaniu jako "The Big Country". Zarówno aktor, jak i Wyler wyrazili chęć ich realizacji. Peck utworzył odrębną firmę od Melville – Anthony Productions, której nazwę zaczerpnął od imienia swojego najmłodszego syna. Uzyskał także możliwość wpływu na casting, zatwierdzenie scenariusza oraz z uwagi na doświadczenie w hodowli bydła, wybór koni i wynajem inwentarzu.
Fabuła filmu "Biały Kanion" przedstawiała losy Jamesa McKaya, żeglarza ze wschodniego wybrzeża Stanów Zjednoczonych, przybywającego na Dziki Zachód do swojej narzeczonej Patricii Terrill (Carroll Baker). Krytycy podkreślali, że była to najbardziej heroiczna rola aktora od czasów "Kapitana Hornblowera". Według Fishgalla w stosunku do "Bravadosu", gdzie bohater kreowany przez Pecka był małomównym, żądnym zemsty farmerem, to w "Białym Kanionie" reprezentował odmienny wizerunek żeglarza miłującego pokój. Baker w swojej autobiografii "Baby Doll" pochlebnie wyrażała się na temat współpracy z Peckiem. „Byłam zachwycona z możliwości pracy z Wylerem i miałam też duży podziw dla jego filmów, jednak to Peck przykuwał najwięcej mojej uwagi. Nie mogłam oderwać od niego wzroku. Był tak wysoki, przystojny, nienagannie ubrany, tak uroczy, zabawny, po prostu idealny dżentelmen – zawróciłby w głowie niejednej dziewczynie”. Zdjęcia trwały blisko pięć miesięcy. Scenariusz był wielokrotnie poprawiany przez różnych autorów, m.in. Roberta Wylera, brata reżysera. Peck współpracował przy niektórych ujęciach z autorem opowiadania Donaldem Hamiltonem. "Biały Kanion" został przychylnie przyjęty w amerykańskich i brytyjskich kinach.
Rok później Peck wystąpił w trzech produkcjach: dramacie wojennym "Wzgórze Pork Chop" (reż. Lewis Milestone), wcielając się w rolę pułkownika Josepha G. Clemonsa, biograficznym dramacie "Ukochany niewierny" (reż. Henry King), kreując postać pisarza Francisa Scotta Fitzgeralda u boku Deborah Kerr, oraz w dramacie postapokaliptycznym "Ostatni brzeg" (reż. Stanley Kramer), zekranizowanym w oparciu o powieść Nevila Shute’a. Aktor przyjął rolę w ostatnim z filmów, głównie z powodu uświadomienia negatywnych skutków używania broni jądrowej, której był przeciwnikiem. Partnerowali mu Ava Gardner, Fred Astaire i Anthony Perkins. Pod koniec roku odrzucił ofertę gry w musicalu "Pokochajmy się" (1960, reż. George Cukor), ponieważ przeczytawszy scenariusz uznał, że męska rola jest znacznie pomniejszona w stosunku do kobiecej, kreowanej przez Marilyn Monroe.
Lata 60..
"Działa Navarony".
W 1961 Peck został zaangażowany do głównej roli w filmie wojennym "Działa Navarony" w reżyserii J. Lee Thompsona, wcielając się w kapitana Keitha Mallory’ego, głównodowodzącego grupą komandosów, których celem było zniszczenie potężnych dział strzegących przejścia przez cieśninę między greckimi wyspami Navarona i Maidos. W filmie wystąpili również David Niven, Anthony Quinn, Stanley Baker, Anthony Quayle, Irini Papas, Gia Scala oraz James Darren. Thompson przyznawał, że pomiędzy Peckiem, Quinnem i Nivenem toczyła się „przyjacielska rywalizacja”. Aktorzy często grali w szachy w przerwach między ujęciami. Scenariusz napisał Carl Foreman na podstawie powieści Alistaira MacLeana, opublikowanej w 1957. Zdjęcia realizowano na greckiej wyspie Rodos, maltańskiej Gozo i Tino na Morzu Liguryjskim. Peck nie był w stanie opanować płynnej mowy w języku niemieckim, przez co niektóre kwestie głosowe zostały podłożone przez Roberta Riettiego. W trakcie realizacji wysyłał Foremanowi notatki, sugerujące zmiany w kwestiach, które nadawały jego postaci większej wagi.
Premiera filmu odbyła się 21 kwietnia w londyńskim Odeon Leicester Square na West Endzie z udziałem królowej Elżbiety II i księcia Filipa. "Działa Navarony" okazały się najbardziej dochodowym filmem roku w amerykańskim box offisie z wynikiem ponad 8 milionów dolarów oraz w dotychczasowym dorobku aktora (Peck otrzymał gażę w wysokości 750 tys. dolarów i prowizję od przychodów brutto). Film Thompsona zdobył dwa Złote Globy – dla najlepszego dramatu oraz za najlepszą muzykę autorstwa Dimitriego Tiomkina – i był nominowany w sześciu kategoriach do nagrody Akademii Filmowej, zdobywając statuetkę za najlepsze efekty specjalne. Peck został wyróżniony nominacją do nagrody Laurela. "Działa Navarony" uzyskały na ogół entuzjastyczne recenzje prasowe; „The New York Times” zaznaczał, że „Peck jest chudym, lakonicznym himalaistą, który akceptuje swoje zadanie z wielkim niepokojem i staje się zdecydowanym liderem”. Także „Variety” zwracał uwagę na lakonizm głównego bohatera oraz autorytatywność w byciu oficerem, gdy przychodzi mu przejąć kontrolę.
"Przylądek strachu".
W 1962 aktor zagrał w psychologicznym dreszczowcu noir "Przylądek strachu" J. Lee Thompsona, zekranizowanym na podstawie powieści Johna D. MacDonalda z 1957, kreując rolę Sama Bowdena, prawnika starającego się ochronić swoją żonę Peggy (Polly Bergen) i nastoletnią córkę Nancy (Lori Martin) przed psychopatycznym przestępcą Maxem Cady (Robert Mitchum). Początkowo to Peck otrzymał ofertę zagrania kryminalisty, jednak aktor odmówił, tłumacząc, że nie chce grać czarnego charakteru. Premiera odbyła się 18 kwietnia w Nowym Jorku. Mimo przychylnych recenzji, film okazał się porażką finansową, co przyczyniło się do rozwiązania wytwórni Pecka, Melville Productions. "Przylądek strachu", przy budżecie wynoszącym ponad 2,5 miliona dolarów, zarobił w kinach niespełna 2 miliony, co uplasowało go na dalszej pozycji w zestawieniu amerykańskiego box office’u. Arthur Knight z „Saturday Review” wyraził pochlebną opinię na temat gry Mitchuma, podkreślając jednocześnie „równie godną pochwały” kreację Pecka, natomiast „New-York Mirror” przyznał, że „Peck i Mitchum jako symbole dobra i zła, są całkowicie zachwycający”.
W rodzinnej sadze "Jak zdobywano Dziki Zachód" (reż. George Marshall, Henry Hathaway, John Ford) ukazującej dzieje powstania Dzikiego Zachodu, Peck wcielił się w rolę profesjonalnego hazardzisty Cleve’a Van Valena w segmencie napadu na wagon przez Szejenów. Razem z nim wystąpili Robert Preston, Thelma Ritter, Debbie Reynolds i John Larch. W obsadzie filmu składającego się z powiązanych ze sobą segmentów, znaleźli się m.in.: Carroll Baker, Henry Fonda, James Stewart John Wayne i Lee J. Cobb. "Jak zdobywano Dziki Zachód" uzyskał przychód rzędu 50 milionów dolarów, zdobywając pierwsze miejsce w amerykańskim box offisie.
"Zabić drozda".
25 grudnia 1962 na ekrany kin wszedł dramat obyczajowy "Zabić drozda" w reżyserii Roberta Mulligana, będący filmową adaptacją nagrodzonej Pulitzerem powieści Harper Lee o tym samym tytule. Pecka zaangażowano do głównej roli Atticusa Fincha, prawnika z niewielkiego miasteczka Maycomb w stanie Alabama, samotnie wychowującego dwójkę dzieci, który zostaje obrońcą czarnoskórego mężczyzny (Brock Peters), niesłusznie oskarżonego o zgwałcenie białej kobiety. Film Mulligana eksponował jeden z dwóch głównych wątków powieści; opowiadał o trudnych początkach walki z rasizmem na Głębokim Południu. Reżyser pochlebnie wyrażał się o zaangażowaniu Pecka do głównej roli. „Kiedy dowiedziałem się, że Gregory Peck zagra Atticusa Fincha w filmowej produkcji "Zabić drozda", oczywiście byłem zachwycony; był dobrym aktorem, który zrealizował wielkie filmy”. Mary Badham, która zagrała ekranową córkę Pecka, zaprzyjaźniła się z aktorem i utrzymywała z nim kontakt aż do jego śmierci w 2003.
Film spodobał się nie tylko krytykom, ale i widzom. Peck po raz piąty został nominowany do nagrody Akademii Filmowej, rywalizując tym razem z takimi aktorami, jak Burt Lancaster, Jack Lemmon, Marcello Mastroianni i Peter O’Toole. Rola Atticusa Fincha ostatecznie przyniosła mu pierwszego Oscara, którego odebrał z rąk Sophii Loren. Aktor zdobył również nagrodę Złotego Globu za najlepszy występ w filmie dramatycznym oraz włoską statuetkę Davida di Donatello dla najlepszego aktora zagranicznego. Krytycy uznali, że kreacja Fincha w wykonaniu Pecka była najlepszą rolą w dorobku aktora. „New York Journal-American” wyraził pochlebną opinię: „Tylko prawdziwa gwiazda pewna swoich własnych zdolności, podejmie się występu w obrazie, który «kradną» dzieci. Taka gwiazda jak Gregory Peck, który w "Zabić drozda" prezentuje inteligentny pokaz warty nagrody Akademii Filmowej”. Bosley Crowther pisał: „Gregory Peck przechodzi przez dłuższy melodramat, podejmując się obrony czarnoskórego w sądzie, dając przy tym silną i dorosłą lekcję sprawiedliwości i ludzkości w pracy”. „Variety” zwracał uwagę, że „dla Pecka jest to szczególna rola, wymagająca od niego ukrywania swojej naturalnej atrakcyjności fizycznej, poprzez cywilizowany umiar i rezygnację, racjonalny kompromis z ogniskami społecznego oburzenia i humanitarnego zatroskania, które płoną wewnątrz postaci”.
W 1963 Peck zagrał z Tonym Curtisem w komediodramacie "Kapitan Newman" (reż. David Miller), wcielając się w psychoterapeutę Josiaha J. Newmana. Rola ta przyniosła mu trzecią nominację do nagrody Złotego Globu dla najlepszego aktora w filmie dramatycznym. Rok później Peck wystąpił w dramacie wojennym "A oto koń siny" (reż. Fred Zinnemann) u boku Anthony’ego Quinna i Omara Sharifa, będącego luźno opartą interpretacją biografii Francisco Sabaté, uczestnika hiszpańskiej wojny domowej. Jeden z recenzentów przyznawał na łamach „Daily News”, że „Peck i Quinn oraz inni członkowie obsady pełnią swoje role z pełnym przekonaniem”.
Mający premierę 26 maja 1965 dreszczowiec neo-noir "Miraż" (reż. Edward Dmytryk) zebrał przychylne opinie; Kathleen Carroll z „Daily News” pisała, że fabuła jest „interesującą zagadką, która istnieje w umyśle człowieka”. W filmie wystąpili także Diane Baker i Walter Matthau, którego Peck zasugerował do roli detektywa Teda Caselle’a po tym, gdy zobaczył go w jednym ze spektakli. Jak przyznawał: „Myślę, że mój główny wkład do filmu polegał na tym, że zatrudniłem Waltera Matthau i praktycznie wylansowałem go na dużym ekranie”. W 1966 aktor zagrał w dreszczowcu przygodowo-szpiegowskim "Arabeska" (reż. Stanley Donen) u boku Sophii Loren, który otrzymał entuzjastyczne recenzje.
Przewodniczący organizacji filmowych.
29 września 1965 prezydent Lyndon B. Johnson mianował Pecka członkiem National Arts Council, organu nadzorującego rządowe finansowanie sztuki. Rok później wybrano go do rady dyrektorów stacji telewizyjnej KCET, mającej swoją siedzibę w Los Angeles. 2 stycznia 1967 wszedł w skład rady opieki fundacji charytatywnej Motion Picture &amp; Television Fund, której w 1971 został przewodniczącym. Od czerwca 1967 Peck przewodniczył Amerykańskiej Akademii Sztuki i Wiedzy Filmowej (AMPAS), piastując to stanowisko przez trzy lata. Przez dwa lata przewodniczył radzie powierniczej American Film Institute (1967–1969), której był współzałożycielem, oraz pełnił rolę naczelnego przewodniczącego fundacji charytatywnej American Cancer Society (1966). Był także członkiem organizacji non-profit National Council on the Arts (1964–1966).
W 1969 Peck wystąpił w trzech filmach, ponownie nawiązując współpracę z Thompsonem. 10 maja do kin wszedł western "Złoto MacKenny", gdzie aktor wcielił się w rolę szeryfa porwanego przez bandytów, który zna drogę do skarbu Apaczów. Początkowo Peck odrzucił główną rolę, podobnie jak Steve McQueen. W obsadzie znaleźli się także Omar Sharif i Telly Savalas. Vincent Canby z „The New York Timesa” napisał, że jest to przykład „wspaniałego absurdu”. Ostatnim projektem Pecka i Thompsona był szpiegowski "Najniebezpieczniejszy człowiek świata", opowiadający historię amerykańskiego naukowca Johna Hathawaya. Okazał się on porażką pod względem finansowym i w oczach krytyków, którzy zarzucali mu „niewystarczającą liczbę zwrotów akcji”, absurdalność i nudę. Obraz "Uwięzieni w kosmosie" (reż. John Sturges), utrzymany w gatunku dramatu science fiction, z Richardem Crenną, Davidem Janssenem, Jamesem Franciscusem oraz Gene’em Hackmanem w obsadzie, został nagrodzony statuetką Akademii Filmowej w kategorii za najlepsze efekty specjalne. Jedynie ostatnia z produkcji zebrała przychylne recenzje prasowe.
Lata 70. i 80..
Początek lat 70. był spadkiem zainteresowania twórczością aktora. Mając świadomość swojej pozycji w box offisie, Peck zgodził się na niższe stawki. Filmy "Na krawędzi" (1970, reż. John Frankenheimer), gdzie wykreował rolę dwuznacznie moralnego szeryfa Henry’ego Tawesa, oraz westerny "Odstrzał" (1971, reż. Henry Hathaway) i "Billy dwa kapelusze" (1974, reż. Ted Kotcheff), nie zyskały uznania krytyków, co przełożyło się także na słabe wyniki finansowe. Niepowodzenie dwóch ostatnich produkcji zmusiło aktora do podsumowania swojego dorobku i rezygnacji z występowania w westernach. W 1972 zainwestował 300 tys. dolarów i został głównym producentem dramatu wojennego "Trial of the Catonsville Nine" (reż. Gordon Davidson), będącego adaptacją sztuki napisanej typem wiersza wolnego przez jezuitę Daniela Berrigana. Obraz w reżyserii Davidsona w otwarty sposób krytykował rządy prezydenta Richarda Nixona i amerykańską interwencję zbrojną w Wietnamie. Był wyświetlany w nielicznych kinach studyjnych, gdyż duże wytwórnie odmówiły pokazów.
"Omen".
Zmiana statusu nastąpiła w 1976, kiedy aktor przyjął rolę w horrorze Richarda Donnera "Omen". Według producenta Harveya Bernharda Peck był od początku głównym kandydatem do roli. Po przeczytaniu scenariusza, aktor, mimo małej gaży (250 tys. dolarów), zgodził się na występ w filmie, uważając, że „jest to bardziej dreszczowiec psychologiczny niż horror”. Peckowi zagwarantowano dziesięć procent od dochodu. Partnerowali mu na planie Lee Remick i Harvey Spencer Stephens. Film opowiadał o dzieciństwie Damiena Thorna, który zostaje „adoptowany” przez zamożnego dyplomatę Roberta Thorna (Peck). Rodzina nie jest świadoma faktu, że chłopiec jest potomkiem Szatana, biblijnym Antychrystem. Zainteresowanie filmem przed premierą było duże. Gdy "Omen" zadebiutował 24 czerwca w 516 kinach na terenie 316 miast, zarobił ponad 4 miliony dolarów w ciągu pierwszych trzech dni wyświetleń, ustanawiając rekord otwarcia w ponad czterdziestoletniej działalności studia 20th Century Fox. Łączny przychód filmu sięgnął 86 milionów dolarów, plasując go na piątym miejscu w amerykańskim box offisie. "Omen" otrzymał w większości entuzjastyczne recenzje, a Richard Schickel porównywał go do "Szczęk" (1975, reż. Steven Spielberg), argumentując, że jest to „energiczny, wysoce profesjonalny dreszczowiec, w którym nieprawdopodobna opowieść staje się wiarygodna dzięki całkowitemu przekonaniu, z jakim jest opowiadana”.
W 1977 Peck zagrał w biograficznym dramacie wojennym "Generał MacArthur" (reż. Joseph Sargent), kreując tytułową postać Douglasa MacArthura. Aktor przyjął rolę pomimo niezbyt dużego zadowolenia ze scenariusza. Przygotowując się do niej, studiował fotografie w archiwach narodowych i bibliotekach oraz oglądał filmy z udziałem generała w akcji. Za swoją kreację Peck otrzymał pochlebne recenzje. Vincent Canby przyznał, że „Gregory Peck jest wyjątkowo dobry. Nie tylko wygląda i brzmi jak generał, ale także sprawia, że postać jest niesłychanie pociągająca, nawet gdy jest najbardziej kontrowersyjna”. Film zarobił ponad 16 milionów dolarów. Peck po raz czwarty został nominowany do Złotego Globu w kategorii dla najlepszego aktora w filmie dramatycznym.
"Chłopcy z Brazylii".
W 1978 zagrał w dreszczowcu science-fiction "Chłopcy z Brazylii" w reżyserii Franklina J. Schaffnera u boku Laurence’a Oliviera. Obraz został zrealizowany na podstawie powieści Iry Levina z 1976. Peck po raz trzeci w karierze wykreował rolę czarnego charakteru, wcielając się w Josefa Mengele, niemieckiego zbrodniarza wojennego i lekarza. Aktor przyjął rolę ze względu na Oliviera, z którym bardzo chciał pracować. W obsadzie znaleźli się również James Mason, Lilli Palmer, Uta Hagen i Denholm Elliott. Film, tak jak i pierwowzór literacki, przedstawiał fikcyjne wydarzenia budowane wokół prawdziwej postaci Josefa Mengele. Do swej roli Peck został specjalnie ucharakteryzowany. Scena, w której główni bohaterowie – Lieberman (Olivier) i Mengele (Peck) – kłócą się, była nagrywana przez 3–4 dni. Powodem był gorszy stan zdrowia Oliviera w owym czasie. Peck twierdził, że był to absurdalny pomysł by realizować scenę walki z aktorami, którzy byli już w zaawansowanym wieku. Film Schaffnera (mający premierę 5 października) zakończył rok z przychodem rzędu 7,5 miliona dolarów. Peck został po raz piąty nominowany do Złotego Globu w kategorii dla najlepszego aktora w filmie dramatycznym. Prasa pochlebnie wyrażała się na temat roli aktora. Recenzent branżowego „Films in Review” pisał, że „Peck jest objawieniem. Składa się na to wygląd będący skrzyżowaniem dyktatora Republiki bananowej z gryzoniem”. Sam aktor odczuwał zadowolenie ze swojej filmowej kreacji, podkreślając, że rola czarnego charakteru pozwoliła mu na „rozciągnięcie swojego wachlarza”.
W 1980 Peck wystąpił w filmie wojennym "Wilki morskie" (reż. Andrew V. McLaglen), zekranizowanym według brytyjskiej powieści "Boarding Party" Jamesa Leasora. Wcielił się w rolę pułkownika Lewisa Pugha. Na ekranie partnerowali mu Roger Moore, ówczesny odtwórca roli Jamesa Bonda, i David Niven (z którym Peck zagrał w "Działach Navarony" w 1961). Zdjęcia były realizowane na zachodnim wybrzeżu półwyspu Indyjskiego Goa i Nowym Delhi. Budżet filmu wyniósł 11,5 miliona dolarów. Premiera odbyła się 5 czerwca 1981. "Wilki morskie" były finansową klapą w amerykańskim box offisie.
Schyłek kariery.
U schyłku kariery Peck wziął udział w miniserialu "W imię honoru" (1982, reż. Andrew V. McLaglen), zrealizowanym dla stacji CBS, wcielając się w prezydenta Abrahama Lincolna. Rok później zagrał rolę irlandzkiego księdza Hugh O’Flaherty’ego w telewizyjnym dramacie wojennym "Purpura i czerń" (reż. Jerry London), powstałym w koprodukcji amerykańsko-brytyjsko-włoskiej. Film opowiadał o losach duchownego, który w trakcie II wojny światowej ocalił blisko 4 tys. żołnierzy i Żydów w Watykanie. Zdaniem Fishgalla Peck był „najbardziej efektywny w tej ujmującej roli”. Na ekranie partnerował mu Christopher Plummer w kreacji Herberta Kapplera.
W 1987 wystąpił wraz z Jamie Lee Curtis w dramacie sportowym "Grace i Chuck" (reż. Mike Newell) opowiadającym historię młodego gracza baseballu Chucka (Joshua Zuehlke), który zawiesza swoją karierę do czasu rozbrojenia broni nuklearnej. Jak przyznawał Peck, historia wydała mu się intrygująca, dzięki czemu dał się ponownie „zwabić” przed kamery. 9 marca 1989 otrzymał od American Film Institute nagrodę AFI Life Achievement Award. Statuetkę wręczyła wieloletnia przyjaciółka Audrey Hepburn. W tym samym roku zagrał z Jane Fondą w romantyczno-przygodowym "Starym Gringo" (reż. Luis Puenzo), którego fabuła koncentrowała się na nauczycielce Harriet Winslow, przybywającej do ogarniętego rewolucją Meksyku, aby nauczać dzieci bogatego właściciela ziemskiego. Przy budżecie wynoszącym 25 milionów dolarów, film zarobił w kinach 2 miliony.
W 1991 wystąpił w komediodramacie "Cudze pieniądze" (reż. Norman Jewison) wraz z Dannym DeVito, który był ostatnim „kasowym” filmem w dorobku aktora, przynosząc zyski rzędu 25 milionów dolarów. Także w 1991 po raz ostatni pojawił się na dużym ekranie, kreując epizodyczną rolę prawnika Lee Hellera w remake’u "Przylądka strachu" z 1962 w reżyserii Martina Scorsese. W głównych rolach wystąpili Robert De Niro (Max Cady) i Nick Nolte (Sam Bowden). W filmie zagrali również Martin Balsam i Robert Mitchum, którzy brali udział w oryginalnej wersji. Początkowo Peck nie był zainteresowany rolą o małym znaczeniu, lecz jak przyznawał, upór Scorsese i de Niro spowodował, iż zmienił decyzję.
W 1993 wystąpił wraz z Lauren Bacall w telewizyjnej produkcji "Portret" (reż. Arthur Penn), zekranizowanej według off-broadwayowskiej sztuki "Painting Churches" autorstwa Tiny Howe. Pięć lat później, Peck po raz ostatni pojawił się na ekranie, kreując postać ojca Mapple w miniserialu "Moby Dick" (reż. Franc Roddam). Rola ta przyniosła mu nagrodę Złotego Globu dla najlepszego aktora drugoplanowego w serialu, miniserialu lub filmie telewizyjnym. Caryn James z „The New York Timesa” napisała, że obecność Pecka była „ciepła i rzucała się w oczy”, a jego głos jest „wciąż nieporównywalnie bogaty”. Pomimo otrzymywania nowych propozycji, aktor zdecydował się na zakończenie trwającej ponad 60 lat kariery. „Ogólnie rzecz biorąc, role pisane dla kogoś w moim wieku są głównie rolami charakterystycznymi i nie są one zbyt interesujące. Dziadkowie, starzy wujowie. Nie chcę pożegnać się w ten sposób” – oceniał.
W 1999 wziął udział w będącym częścią cyklu American Masters telewizji PBS filmie dokumentalnym "Rozmowy z Gregorym Peckiem" (reż. Barbara Kopple), stanowiącym podsumowanie dorobku artystycznego oraz opowieść o życiu rodzinnym. Film Kopple został wyłoniony podczas konkursu na 53. MFF w Cannes.
Śmierć i pogrzeb.
Gregory Peck zmarł we śnie 12 czerwca 2003 w wieku 87 lat w swoim domu w Holmby Hills, dzielnicy Los Angeles, na oskrzelowe zapalenie płuc. Do końca przy jego boku była żona Veronique Peck. Jak przyznał rzecznik rodziny Monroe Friedman, aktor „nie czuł się dobrze”. Na uroczystości pogrzebowe w Katedrze Matki Bożej Anielskiej przybyło prawie trzy tysiące osób, wśród nich najbliższa rodzina, była małżonka Greta Kukkonen i artyści: Angie Dickinson, Anjelica Huston, Calista Flockhart, Dyan Cannon, Harrison Ford, Harry Belafonte, Jimmy Smits, Larry Gelbart, Lauren Bacall, Lionel Richie, Louis Jourdan, Louise Fletcher, Michael Jackson, Michael York, Mike Farrell, Norman Lear, Piper Laurie, Shari Belafonte, Shelley Fabares, Sidney Poitier, Stephanie Zimbalist oraz Tony Danza. Ceremonii przewodniczył Roger Mahony, który podczas mowy pochwalnej przyznał: „W sztuce jest współczucie, we współczuciu człowieczeństwo, a w człowieczeństwie wielkoduszność i miłość. Gregory Peck sięgnął najwyższych poziomów wszystkich tych cnót”.
Przemówienie pożegnalne wygłosił Brock Peters, przypominając sytuację, w której Peck osobiście zaprosił go na plan zdjęciowy do filmu "Zabić drozda". Wspomnieniom zmarłego aktora towarzyszyła specjalna projekcja wideo, podczas której wyświetlono fragmenty obrazów "Klucze królestwa", "Moby Dick", "Zabić drozda" i "Generał MacArthur". Ówczesny przewodniczący Amerykańskiej Akademii Sztuki i Wiedzy Filmowej Frank Pierson przyznał, że Peck był „ostatnim z prawdziwych arystokratów starego Hollywood”. Przewodniczący Motion Picture Association of America Jack Valenti ocenił, że był on „wyniosłą postacią w branży filmowej. Zrobił serię produkcji, które oświetlały wspaniałą prawdziwość charakteru”. Steven Spielberg zaznaczył, że „dziedzictwo nie leży tylko w jego filmach, lecz także w godnym i moralnym sposobie pracy i życia”. Ciało aktora złożono w krypcie mauzoleum Katedry Matki Bożej Anielskiej. Uczestnikami skromnej prywatnej ceremonii pogrzebowej byli najbliżsi aktora.
Życie prywatne.
Zainteresowania, przyjaźnie, osobowość.
Peck od młodzieńczych lat był związany ze sportem. Z uwagi na swoje warunki fizyczne, w latach 30. czynnie uczestniczył w uniwersyteckich zawodach wioślarskich, które określał mianem „najbardziej wyczerpującego sportu znanego na uczelni”. Pływał i trenował m.in. w ósemkach. Jak większość ówczesnej młodzieży w La Jolla, kurorcie położonym nad Pacyfikiem, Peck był bardzo dobrym pływakiem, nurkiem i poławiaczem krabów. Do jego pasji należało także budowanie łodzi oraz wspólna gra w golfa ze swoim ojcem. W późniejszym czasie aktor był właścicielem rasowych koni, które regularnie brały udział w wyścigach na terenie Anglii, m.in. w 1968 w ramach Grand National, zajmując trzecie miejsce. W wolnych chwilach zajmował się kolekcjonerstwem i ogrodnictwem. Interesował się historią Stanów Zjednoczonych, zwłaszcza okresem prezydentury Abrahama Lincolna. W 1959 otworzył rodzinny dom wypoczynkowy na półwyspie Cap Ferrat. Współpracownicy i przyjaciele zwracali się do niego „Greg”, co było skrótem od imienia, którego używał wszędzie, z wyjątkiem placówek szkolnych.
Chętnie utrzymywał kontakty towarzyskie; przyjaźnił się z większością amerykańskich prezydentów od wczesnych lat 60. Szczególnie bliska relacja łączyła go z Lyndonem B. Johnsonem, u którego często spędzał weekendy na ranczu w Teksasie. Razem z żoną Veronique brał udział w uroczystych obiadach i kameralnych przyjęciach w Białym Domu, wystawianych przez Johnsona i Ronalda Reagana w 1983. Był bliskim przyjacielem prezydenta Francji Jacques’a Chiraca. Długoletnie serdeczne stosunki utrzymywał z reżyserem Henrym Kingiem, z którym współpracował przez dekadę, realizując sześć filmów. Cenił sobie przyjacielskie relacje z aktorami Audrey Hepburn, Avą Gardner, Davidem Nivenem, Humphreyem Bogartem, Johnem Garfieldem, Lauren Bacall oraz wirtuozem skrzypiec Isaakiem Sternem.
Peck aktywnie wspierał fundacje charytatywne. Za pomoc osobom zmagającym się z chorobą nowotworową, w 1968 został uhonorowany specjalnym Oscarem – nagrodą im. Jeana Hersholta. Odbierając statuetkę przyznał: „Nie jestem uszczęśliwiaczem innych. To zawstydzające dla mnie być klasyfikowanym jako humanitarysta. Ja po prostu biorę udział w działaniach, w które wierzę”. Cenił sobie spokój i życie prywatne. Unikał rozgłosu wokół własnej osoby. Molyneaux napisał: „Humanitarny w usposobieniu, wyartykułowany w swojej komunikacji i energiczny w dążeniu do swoich celów, Gregory Peck odcisnął piętno na swoim zawodzie i sztuce w Ameryce”.
Małżeństwa i dzieci.
Swoją pierwszą żonę, Finkę, Gretę Kukkonen, Peck poznał w trakcie dziewięciomiesięcznego tournée, gdy pracowała jako charakteryzatorka dla Kathariny Cornell, a on podejmował swoje pierwsze próby w teatrze. Pobrali się 4 października 1942 w Methodist Church przy Park Avenue, do którego weszli prosto z popołudniowego spaceru, nie będąc w ogóle przygotowani do ceremonii. Świadków znalazł ksiądz. Następnego dnia powiadomili rodziców i zaprosili ich na obiad. W 1943 przeprowadzili się do Hollywood. Po otrzymaniu angażu w filmie i podpisaniu kontraktu przez Pecka, Kukkonen zrezygnowała z pracy i zajęła się domem. Para doczekała się trójki synów: Jonathana (1944–1975), Stephena (ur. 1946) oraz Careya Paula (ur. 1949). Według jej słów Peck był „wspaniałym ojcem”. Na początku lat 50. stosunki małżonków zaczęły się pogarszać. Po jednej z kłótni, aktor spakował walizki i na miesiąc pojechał do odosobnionego kurortu w Apple Valley, gdzie wynajął domek. 13 stycznia 1953 Kukkonen ogłosiła separację. Rozwiedli się 30 grudnia 1955, pozostając w przyjacielskich relacjach.
W trakcie trwania małżeństwa z Kukkonen, podczas realizacji zdjęć do filmu "Rzymskie wakacje" (1953), Peck udzielał w Rzymie wywiadu początkującej dziennikarce francuskiego magazynu „France Soir” Veronique Passani, córce architekta oraz rosyjskiej artystki. Pół roku później aktor zaprosił ją na tor wyścigowy w Paryżu. Po zawodach udali się na kolację. Dzień po sfinalizowaniu rozwodu z Kukkonen, 31 grudnia 1955 para pobrała się w Santa Ynez. Ślubu udzielił im sędzia Arden Jensen z sądu okręgowego w Santa Barbara. Uroczystości weselne odbyły się na ranczu Channinga Peake’a, artysty i przyjaciela Pecka, w Lompoc. Ze względu na pracę męża, Passani wyjechała do Stanów Zjednoczonych. Działała jako filantropka w Wielkim Los Angeles. Początkowo mieszkali przy South Cliffwood Avenue w Brentwood. Wraz z Peckiem czynnie wspierała w latach 60. organizację American Cancer Society (ACS), na konto której zebrali 50 milionów dolarów. Była także współzałożycielką Inner City Cultural Center, zespołu teatralnego złożonego z różnych grup etnicznych. Pod koniec lat 70. przeprowadzili się do nowego domu w Holmby Hills. Para doczekała się dwójki dzieci: syna Anthony’ego (ur. 1956) i córki Cecilię (ur. 1958). Pozostali małżeństwem aż do śmierci aktora w 2003, przeżywając razem 48 lat.
Poglądy polityczne.
Podczas gdy wielu artystów Hollywood znajdowało się na tzw. czarnej liście, Peck podpisał w 1947 list wyrażający ubolewanie z powodu dochodzenia Komisji ds. Działalności Antyamerykańskiej w sprawie rzekomych sympatyków Partii Komunistycznej w Ameryce. 2 listopada dołączył do innych aktorów i wziął udział w audycji radiowej "Hollywood Fights Back", wyrażającej sprzeciw wobec ograniczaniu wolności słowa przez rządowe śledztwo prowadzone w związku z sympatiami komunistycznymi w Hollywood. W 1948 Myron Coureval Fagan opublikował książkę "Treason in Hollywood", w której nazwał aktora „sympatykiem komunizmu”. Peck publicznie zaprzeczył, tłumacząc, że nigdy nie wierzył w komunizm, ani nie był członkiem partii sympatyzującej z tym ustrojem.
Aktor był przez całe życie zwolennikiem Partii Demokratycznej. W 1948 poparł kandydaturę Harry’ego Trumana na urząd prezydenta Stanów Zjednoczonych. W kolejnych latach Peck wspierał Adlai Stevensona i Johna F. Kennedy’ego. Po zamachu na Kennedy’ego w listopadzie 1963 wystąpił jako narrator w filmie dokumentalnym "" (1966). W 1968, po zamachu na senatora Roberta F. Kennedy’ego, aktor, razem z Charltonem Hestonem, Jamesem Stewartem i Kirkiem Douglasem, wydał oświadczenie wzywające do poparcia ustawy prezydenta Lyndona B. Johnsona o kontroli broni z 1968. W 1970 Peck był potencjalnym kandydatem z ramienia Demokratów do ubiegania się o fotel gubernatora Kalifornii. W późniejszym czasie przyznawał, że nie miał żadnego interesu w staraniu się o urząd publiczny. Syn Carey Paul Peck dwukrotnie bez powodzenia ubiegał się o urząd polityczny w 1978 i 1980. W wywiadzie dla irlandzkich mediów aktor ujawnił, że Lyndon B. Johnson, w przypadku ubiegania się o reelekcję urzędu w 1968, planował powierzyć mu stanowisko amerykańskiego ambasadora w Irlandii.
20 stycznia 1969 aktor został odznaczony przez Johnsona najwyższym cywilnym odznaczeniem – Medalem Wolności. W 1972 prezydent Richard Nixon umieścił Pecka na swojej liście wrogów, z powodu liberalnego aktywizmu aktora. W 1987, wraz z Burtem Lancasterem, Lloydem Bridgesem i Martinem Sheenem, wystąpił jako narrator w spocie organizacji People for the American Way, wyrażając sprzeciw wobec potwierdzenia nominacji przez prezydenta Ronalda Reagana dla konserwatywnego sędziego Roberta Borka do Sądu Najwyższego z powodu jego krytyki praw obywatelskich. Kandydatura Borka nie została zatwierdzona przez Senat.
Peck opowiadał się za ogólnoświatowym zakazem używania broni jądrowej oraz popierał prawo nakazujące kontrolę dostępu do broni. W 1979 wziął udział w kampanii organizacji Alliance to Save Energy promującej efektywność energetyczną.
Filmografia.
W trwającej 62 lata karierze Peck występował w filmach, radiu, telewizji i na scenie. Pojawił się w 55 produkcjach fabularnych oraz 50 audycjach radiowych, gdzie odtwarzał m.in. swoje role filmowe.
W 1947 i 1952 był notowany w pierwszej dziesiątce najbardziej dochodowych amerykańskich aktorów. Czternaście filmów z jego udziałem było zestawianych w pierwszej dziesiątce podsumowań roku w amerykańskim box offisie, z czego "Dawid i Betszeba" (1951), "Działa Navarony" (1961) i "Jak zdobywano Dziki Zachód" (1962) osiągały najwyższą pozycję. Dwadzieścia pięć filmów, w których Peck wziął udział, było nominowanych przynajmniej do jednego Oscara, a dwanaście z nich zdobyło co najmniej jedną statuetkę. Dwadzieścia sześć produkcji z udziałem aktora, po uwzględnieniu inflacji, przekroczyło sumę 100 milionów dolarów dochodu z biletów na rynku krajowym.
Pięć z jego filmów: "Dżentelmeńska umowa" (1947), "Z jasnego nieba" (1949), "Rzymskie wakacje" (1953), "Jak zdobywano Dziki Zachód" i "Zabić drozda" (1962) wpisano do National Film Registry.
Spuścizna.
Gregory Peck uznawany jest za jednego z najwybitniejszych aktorów w historii kinematografii amerykańskiej i okresu „Złotej Ery Hollywood”. John Griggs, autor książki "The Films of Gregory Peck" (1984), nazwał go „wyjątkowym amerykańskim wzorem do naśladowania, archetypowym bohaterem”. W swoich filmach Peck wcielał się w rozmaite postacie, jak chociażby: księdza, doktora, dziennikarza, adwokata oraz dyplomatę. Dużą część jego dorobku stanowiły heroiczne role w westernach i filmach wojennych, w których kreował kapitanów, pilotów, rewolwerowców oraz żołnierzy. We wczesnych produkcjach wykreował charakterystyczny dla siebie typ poważnego bohatera przywiązanego do wartości moralnych, odznaczającego się wytrwałością i inteligencją ("Klucze królestwa"; 1944, "Dżentelmeńska umowa"; 1947), a także przedstawiającego bardziej skomplikowaną osobowość postaci, nastawioną na większy dramatyzm i warstwę psychologiczną ("Urzeczona"; 1945). Prezentował również postawę młodego, naiwnego bohatera, wierzącego w triumf prostych wartości ("Akt oskarżenia"; 1947) oraz męża i ojca, dla którego bezpieczeństwo i spokój rodziny są najwyższym priorytetem ("Przylądek strachu"; 1962). Sporadycznie odgrywał role czarnych charakterów, cechujących się bezwzględnością i żądzą zemsty ("Pojedynek w słońcu"; 1946, "Moby Dick"; 1956), niejednoznacznością moralną ("Jim Ringo"; 1950), naznaczoną dodatkowo naiwnością oraz tęsknotą za miłością ("Na krawędzi"; 1970). Na początku lat 60. XX wieku był bohaterem nowego typu – nauczycielem życia dla swoich dzieci i orędownikiem sprawiedliwości ("Zabić drozda"; 1962). Według autorki Harper Lee „Atticus Finch dał mu możliwość gry samego siebie”. Krytycy podkreślają, że dzięki talentowi, Peck był w stanie nasycić kreowanego przez siebie bohatera niezapomnianym realizmem, nawet w przypadku tak różnorodnych postaci, jak kapitan Ahab ("Moby Dick"), Sam Bowden ("Przylądek strachu") czy też porucznik Joe Clemons ("Wzgórze Pork Chop"; 1959), nadając im pełną gamę zemsty, szaleństwa, empatii i intuicji. Biograf Gary Fishgall zaznaczył, że z wyjątkiem postaci tragicznych (Francis Scott Fitzgerald w "Ukochanym niewiernym"; 1959 oraz kapitan Ahab), bohaterowie których kreował, podzielali heroiczny styl.
Aktora uważa się za ikonę stylu oraz jeden z symboli męskości w historii kina. Jego wizerunek był związany z kampaniami reklamowymi i produktami m.in. Pabst Brewing Company (1948), American Express (1959) czy Air France (1960). W 1983 został dodany do Międzynarodowej Listy Najlepiej Ubranych, utworzonej w 1940 przez Eleanor Lambert. W maju 1993 magazyn „People” umieścił Pecka w gronie „50 najpiękniejszych ludzi świata”.
15 grudnia 1949, wraz z Anne Baxter, odcisnął swoje dłonie i stopy oraz złożył podpis w płycie betonowej chodnika na podjeździe Grauman’s Chinese Theatre. 8 lutego 1960, za wkład w przemysł filmowy, otrzymał gwiazdę na Hollywoodzkiej Alei Gwiazd, która mieści się przy 6100 Hollywood Boulevard. 7 września 1977 został odznaczony z rąk ministra kultury Francji Michela d’Ornano Orderem Sztuki i Literatury za „znaczący wkład w sztukę”. Władze uczelni Franklin &amp; Marshall College z siedzibą w Lancaster w stanie Pensylwania, nadały Peckowi tytuł doktora honoris causa nauk humanistycznych. W 1979 aktor został zaliczony w poczet gwiazd westernu „Hall of Great Western Performers” w National Cowboy &amp; Western Heritage Museum w Oklahoma City w stanie Oklahoma. W lutym i marcu 1984 Los Angeles County Museum of Art (LACMA) oddało hołd jego filmom. Museum of Modern Art (MoMA) 12 listopada 1990 przeprowadziło retrospekcję produkcji z udziałem Pecka. W 1993 odznaczono go Legią Honorową, za „wybitny wkład w kulturę i sztukę”, a dwa lata później otrzymał od prezydenta Francji Jacques’a Chiraca Order Komandora Legii Honorowej. 28 października 1998 Peck został uhonorowany przez prezydenta Billa Clintona Narodowym Medalem Sztuki. 16 czerwca 1999 American Film Institute (AFI) umieścił jego nazwisko na 12. miejscu w rankingu „największych aktorów wszech czasów”. Cztery lata później AFI uznał Atticusa Fincha, główną postać z filmu "Zabić drozda", za „największego bohatera w historii kina”.
Gregory Peck jest bohaterem tytułowego utworu „Tarap tarap” z 1965, pochodzącego z minialbumu o tej samej nazwie polskiego żeńskiego zespołu wokalnego Filipinki. Wspominany jest także w kompozycji Boba Dylana „Brownsville Girl”, zamieszczonej na albumie "Knocked Out Loaded" (1986).
Kolekcja zbiorów Pecka znajduje się w archiwum filmowym Stanów Zjednoczonych – Academy Film Archive. Sam aktor w 1999 przekazał tam swoje domowe filmy, dziesiątki osobistych odbitek na taśmach 16mm i 35mm, w tym takie tytuły, jak "Urzeczona", "Pojedynek w słońcu", "Przylądek strachu" i "Zabić drozda". Kolekcja obejmuje również materiały promocyjne i produkcyjne z filmu "Biały Kanion" (1958), którego aktor był producentem. Zbiory uzupełniają materiały prasowe Pecka, znajdujące się w Margaret Herrick w Beverly Hills. W 2000 zrealizowano dla stacji ABC biograficzny dramat telewizyjny "Historia Audrey Hepburn" (reż. Steve Robman), w którym Gregory’ego Pecka zagrał Swede Swensson. W kwietniu 2011 poczta USA (USPS) wydała limitowaną serię znaczków z jego podobizną w związku z edycją „Legendy Hollywoodu”.
Nagrody i nominacje.
Gregory Peck był wielokrotnie nagradzany za pracę artystyczną, wkład w kulturę i rozwój sztuki filmowej oraz działalność charytatywną. Pięciokrotnie uzyskiwał nominację do nagrody Akademii Filmowej w kategorii dla najlepszego aktora pierwszoplanowego, z czego zdobył jedną statuetkę, za kreację adwokata Atticusa Fincha w dramacie obyczajowym "Zabić drozda" (1962). Spośród sześciu otrzymanych nominacji do Złotego Globu, był trzykrotnie laureatem. Za działalność charytatywną i humanitarną Peck został w 1968 uhonorowany specjalnym Oscarem – nagrodą im. Jeana Hersholta, oraz Marian Anderson Award (1999). W 1963 został laureatem nagrody David di Donatello w kategorii dla najlepszego aktora zagranicznego.
W swoim dorobku Peck miał także wiele prestiżowych wyróżnień, przyznawanych m.in. za całokształt pracy aktorskiej, w tym: Henrietta Award (1951, 1955), nagrodę im. Cecila B. DeMille’a (1968) i AFI Life Achievement Award (1989). W 1989 przyznano mu na 42. MFF w Cannes wyróżnienie za całokształt twórczości. W 1991 został nagrodzony Kennedy Center Honors. Dwa lata później, podczas 43. MFF w Berlinie, otrzymał Honorowego Złotego Niedźwiedzia. W 1995 nagrodzono go Honorowym Cezarem, a w 2003 specjalnym Davidem di Donatello.

</doc>
<doc id="143650" url="https://pl.wikipedia.org/wiki?curid=143650" title="Thingvöller">
Thingvöller



</doc>
<doc id="143654" url="https://pl.wikipedia.org/wiki?curid=143654" title="Tynwald">
Tynwald

Tynwald (Thingvöller, manx "Tinvaal") – dwuizbowy parlament wyspy Man, działający od czasów średniowiecza. Składa się z Izby Kluczy oraz Rady Legislacyjnej, pełniącej rolę izby wyższej. Na przestrzeni wieków zmieniały się jego kompetencje i zasady funkcjonowania. Przez kilkaset lat członkowie Tynwaldu nie byli wyłaniani na drodze wyborów, ale przez nominację. Od lat 60. XIX wieku niższa izba parlamentu pochodzi z wyborów, w których od 1919 roku mogą brać udział wszyscy dorośli mieszkańcy wyspy. 
Historia.
Początki.
Parlament na wyspie Man wywodzi się ze zgromadzeń, które funkcjonowały w dawnych społeczeństwach nordyckich. Nazwa "Thingvöller" jest pochodzenia nordyckiego (por. Þingvellir) i oznacza „pole parlamentarne”. Do dziś słowo „Tynwald" oznacza zarówno instytucję parlamentu, jak historyczne miejsce jego obrad – wzgórze Tynwald w miejscowości St. John's. Nie wiadomo natomiast, jakie jest źródło nazwy niższej izby parlamentu, Izby Kluczy ("House of Keys"), choć istnieją różne hipotezy na ten temat. Na nordyckie korzenie Tynwaldu wskazuje także tradycyjny termin jego obrad, związany ze świętem przesilenia letniego (Midsommar). Święto to obchodzono 24 czerwca, a obecnie uroczyste obrady parlamentu na Man odbywają się 5 lipca – 11-dniowa różnica jest spowodowana reformą kalendarza w 1752 r., do której ówczesny Tynwald nie dostosował terminu najważniejszego zgromadzenia w roku. 
Spotyka się pogląd, że Tynwald działa od 979 roku, nie ma na to jednak żadnych dowodów. Rok 1979 został wybrany przez miejscowe władze jako rok tysiąclecia parlamentu, ale wybór ten nie był poparty źródłami historycznymi. W rzeczywistości nie jest jasne, kiedy rozpoczęła się historia parlamentaryzmu na wyspie Man, na pewno jednak nie później niż w pierwszej połowie XIII wieku. Nazwa „Tynwald" po raz pierwszy pojawia się w miejscowej "Kronice królestwa Mann i Wysp" z XIII lub XIV wieku. Opisuje ona bitwę stoczoną w tym miejscu w 1228 roku oraz zgromadzenie z roku 1237, zakończone starciem między zwaśnionymi klanami, w którym zginęły co najmniej dwie osoby. Natomiast pierwsze spisane prawo uchwalone przez Tynwald pochodzi z 1417 roku; jest to zapis procedury obrad zgromadzenia. Procedura owa była starsza, jednak w dawniejszych czasach jej zasady przekazywano ustnie. Akt z 1417 roku stwierdza, że obowiązywały one już w czasach „króla Orry'ego", utożsamianego z XI-wiecznym władcą Godredem Crovanem, co prawdopodobnie oznaczało po prostu, że procedurę obrad uważano w początkach XV wieku za bardzo starą. 
Od XV wieku do czasów współczesnych.
Według przekazu z 1417, w obradach brali udział król wyspy, baronowie, dwóch "deemsters", czyli znawców i interpretatorów tradycyjnego prawa, a także bliżej nieokreślona liczba „najlepszych ludzi z całego kraju". Grupa ta przekształciła się w późniejszych czasach w niższą izbę parlamentu – Izbę Kluczy. Rolą zgromadzenia w tych czasach było raczej sprawowanie władzy wykonawczej i sądowniczej, niż uchwalanie praw. Ciałem "stricte" ustawodawczym Tynwald stał się dopiero w 1882 roku, gdy Izba Kluczy utraciła uprawnienia sądownicze. 
Początkowo członkowie Izby Kluczy byli wybierani przez swoje klany, później (od XV-XVI wieku) nominował ich gubernator wyspy, w późniejszych czasach natomiast sami wybierali kolejnego parlamentarzystę, gdy pojawiał się wakat. Dopiero w 1866 roku przeprowadzono reformę wyborczą, a rok później odbyły się pierwsze demokratyczne wybory. Mogli w nich uczestniczyć wyłącznie mężczyźni posiadający ziemię na wyspie. W 1881 roku cenzus majątkowy został obniżony, przy czym do głosowania dopuszczono także niektóre kobiety (stare panny i wdowy, posiadające odpowiedni majątek). Natomiast w 1919 roku bierne i czynne prawo wyborcze do Izby Kluczy rozszerzono na wszystkich dorosłych mieszkańców wyspy, niezależnie od płci. W 1961 roku kobiety uzyskały prawo kandydowania do wyższej izby Tynwaldu – Rady Legislacyjnej. 
Kompetencje miejscowego parlamentu zmniejszyły się po wykupieniu wyspy Man przez Koronę brytyjską w 1765 roku, gdyż kontrola nad finansami wyspy przeszła w ręce parlamentu w Londynie. Tynwald odzyskał tę prerogatywę dopiero w 1958 roku, po niemal 200 latach. Natomiast w 1961 roku doszło do istotnej zmiany układu sił wewnątrz zgromadzenia, gdyż Rada Legislacyjna utraciła tradycyjne prawo weta wobec decyzji Izby Kluczy. 
Skład i zasady działania.
Tynwald składa się z dwóch izb: niższej – Izby Kluczy ("House of Keys"), oraz wyższej – Rady Legislacyjnej ("Legislative Council"). Obie izby niekiedy obradują wspólnie, tworząc wówczas zgromadzenie znane jako "Tynwald Court", czasem traktowane jako trzecia izba parlamentu. Izba Kluczy jest wybierana w wyborach powszechnych i liczy 24 członków. Rada Legislacyjna natomiast składa się z 11 osób. Ośmiu jej członków wybiera Izba Kluczy, a trzech pozostałych wchodzi w skład Rady z urzędu: są to biskup Man, gubernator oraz prokurator generalny. Kadencja Izby Kluczy oraz wybieranych członków Rady Legislacyjnej trwa 5 lat. 
Procedura legislacyjna może rozpocząć się zarówno w Izbie Kluczy, jak w Radzie Legislacyjnej, zwykle jednak ustawa jest najpierw procedowana przez Izbę Kluczy. Aby zostać przyjęta, musi w niej przejść trzy czytania. Po drugim z nich następuje głosowanie, a jeśli izba przegłosuje kontynuację prac, parlamentarzyści przechodzą do etapu wnoszenia poprawek. Po nim następuje trzecie czytanie i ostateczne głosowanie nad ustawą. Jeśli zostanie przyjęta większością głosów, trafia do Rady Legislacyjnej, gdzie przechodzi podobną procedurę trzech czytań. W przypadku, jeśli Rada wprowadzi swoje poprawki do ustawy, wraca ona do niższej izby. Jeżeli poprawki Rady nie znajdą poparcia w Izbie Kluczy, obie izby starają się osiągnąć kompromis. Jeśli to się nie uda, Izba Kluczy może przegłosować nowe prawo nawet bez aprobaty Rady Legislacyjnej. Przyjęta w ten sposób przez Tynwald ustawa trafia do zatwierdzenia przez suwerena wyspy, czyli królową brytyjską. 
Raz w roku, 5 lipca, obchodzony jest uroczysty dzień Tynwaldu, w którym obie izby obradują wspólnie na świeżym powietrzu, w historycznym miejscu obrad w miejscowości St. John's. Wówczas ogłaszane są ustawy przyjęte w minionym roku przez parlament i zatwierdzone przez króla brytyjskiego. Ustawy są odczytywane w dwóch językach: angielskim i manx. 

</doc>
<doc id="143658" url="https://pl.wikipedia.org/wiki?curid=143658" title="Schweinichen">
Schweinichen

von Schweinichen (pol. "Świnkowie", inaczej: von Sweyn, Sweynchen, Sweynichen, Schweinoch, Szwajnoch) – śląski ród szlachecki osiadły od lat 70. XIII do XVIII wieku na zamku Świny koło Bolkowa (według legendy rodowej od VIII w.). Z rodu tego wywodził się być może arcybiskup gnieźnieński, Jakub Świnka, który jednak pieczętował się inną odmianą herbu. 
Według jednej wersji ród został osadzony na Świnach przez księcia Bolka Srogiego, według innej był rodem słowiańskich władyków, który po zajęciu Śląska przez Mieszka I podporządkował się Piastom i w nagrodę otrzymał potwierdzenie prawa życia i śmierci nad swymi poddanymi, tzw. pełną jurysdykcję patrymonialną. W dokumencie z 1288 r. jako jego właściciel figuruje "Johannnes de Swyn", a w 1313 r. "Petricus" i "Gunzel Świnkowie". W 1345 r. zamkiem władał "Hainricus Świnka", który źle wsławił się nieudzieleniem pomocy napadniętemu przez Czechów zamkowi w Bolkowie. Od jego dwóch synów pochodziły dwie linie rodu, starsza na Myślinowie i młodsza, wygasła w I poł. XVIII wieku linia na Świnach.
Urodzony w 1410 r. "Gunzel II von Schweinichen" (ród używał już wówczas zniemczonego nazwiska) znany jest z rozbicia w 1455 r. raubrittera i stronnika husytów Hansa Czyrn z zamku Niesytno. W 1456 r. urodził się "matuzalem" rodu "Burgmann", który zmarł w wieku 110 lat na grypę. Syn tegoż "Hans" dożył wieku lat 96, ożenił się po raz drugi w wieku lat 80 i spłodził dwóch synów, m.in. Jana Zygmunta.
W latach 1614–1660 Jan Zygmunt von Schweinichen, który wcześniej wiele podróżował po Europie, z pomocą sprowadzonego z Włoch architekta przebudował siedzibę rodu na modłę renesansową. W 1624 r. zaprosił do niej mistyka i filozofa Jakuba Böhmego, który na jego polecenie napisał tu dzieła "Posłanie do spragnionej i głodnej duszy" i "177 pytań teozoficznych oraz 13 odpowiedzi".
Po jego śmierci rodowe gniazdo objęli przedstawiciele bocznej linii, której ostatnim przedstawicielem był zmarły w 1702 r. Georg Ernst von Schweinichen. Starsza linia Świnków na Myślinowie (niem. "Jägendorf") koło Jawora, potem na Starej Kraśnicy (niem. "Alt-Schönau") koło Świerzawy, jeszcze później do 1945 r. na Pawłowicach i Psim Polu koło Wrocławia oraz na Hilarowie koło Jarocina kwitnie do dziś dnia.
Rodowa legenda wywodzi dzieje Świnków od Biwoja, giermka legendarnej czeskiej księżnej Libuszy, który w 712 r. podarował jej własnoręcznie upolowanego odyńca, za co miał otrzymać nadania wokół Świn, herb Świnka oraz rękę "księżniczki Kazi".
Najsławniejszym przedstawicielem rodu był Hans von Schweinichen, żyjący w czasach Zygmunta Augusta, pamiętnikarz i dworzanin książąt legnickich Fryderyka III, Henryka XI oraz Fryderyka IV. Ród liczy sobie obecnie ok. 30 męskich potomków.
Herb.
Herb rodu przedstawiano przeważnie następująco: "W polu czerwonym dzik srebrny wspięty. W klejnocie, nad hełmem w koronie pół dzika jak w godle. Labry czerwone, podbite srebrem."
Zdarzały się odmiany w skierowaniu godła, oraz jego tynkturze. W przedstawieniu z herbarza Siebmachera z 1605, cały herb jest w odbiciu lustrzanym. Na obrazie herbowym z Kościoła Pokoju w Jaworze, dzik jest czarny. Labry powinny być wówczas czerwone, podbite czernią, ale są nadal podbite srebrem. W herbie nad bramą wjazdową zamku Świny labry przechodzą w rogi obfitości. Herb nawiązuje swym godłem do nazwiska rodu (herb mówiący).
Polski herb Świnka, którego używał arcybiskup Jakub, jest zupełnie inny, przedstawia głowę odyńca z ręką, która wyłamuje żuchwę tego dzika, zaś w klejnocie pannę z rozwianymi włosami. 

</doc>
<doc id="143666" url="https://pl.wikipedia.org/wiki?curid=143666" title="Zmienna przepływność">
Zmienna przepływność

Zmienna przepływność, VBR (od ) – zróżnicowanie ilości danych wyjściowych w kodeku przypadających na poszczególne segmenty czasowe w zależności od złożoności danych wejściowych w tych segmentach. 
Celem takiej metody kompresji danych jest utrzymanie stałej jakości sygnału wyjściowego, nie zaś stałej ilości danych przypadających na daną jednostkę czasu. Technika VBR jest preferowana w przypadku przechowywania danych multimedialnych ze względu na bardziej efektywne wykorzystanie dostępnej przestrzeni pamięci masowej – więcej miejsca przeznaczane jest na bardziej skomplikowane segmenty, mniej zaś na segmenty zawierające dane o mniejszej złożoności. Zmienna przepływność zastosowana w kompresji i dekompresji komplikuje oprogramowanie, lecz pozwala na otrzymanie lepszej jakość materiałów przy tej samej wielkości pliku.
Technika zmiennej przepływności wykorzystywana jest w niektórych kodekach wideo (np. DivX) i audio (np. Vorbis). Część kodeków, w tym MP3, umożliwia kompresowanie z użyciem techniki zarówno stałej, jak i zmiennej przepływności.

</doc>
<doc id="143667" url="https://pl.wikipedia.org/wiki?curid=143667" title="Płyta">
Płyta



</doc>
<doc id="143668" url="https://pl.wikipedia.org/wiki?curid=143668" title="Beskid Śląsko-Morawski">
Beskid Śląsko-Morawski

Beskid Śląsko-Morawski (513.44; czes.: "Moravskoslezské Beskydy", słow. "Moravskosliezske Beskydy", także "Beskid Morawsko-Śląski") – pasmo górskie na pograniczu Czech i Słowacji.
Do 1968 Beskid Śląsko-Morawski był zaliczany do Beskidu Śląskiego, od tego czasu wydzielony jako osobne pasmo.
Położenie.
Beskid Śląsko-Morawski stanowi wysuniętą najdalej na zachód część Beskidów Zachodnich w Zewnętrznych Karpatach Zachodnich. Od strony północno-zachodniej obniża się wyraźnym progiem w Pogórze Morawsko-Śląskie (cz. "Podbeskydská pahorkatina"), na południu od Gór Wsetyńskich oddziela go Rów Rożnowski z doliną Dolnej Beczwy, na południowym wschodzie dolina górnej Kisucy oddziela go od Jaworników, na wschodzie od Beskidu Śląskiego oddziela go Rów Jabłonkowski z przepływającą przez niego rzeką Olzą oraz Międzygórze Jabłonkowskie ze szczytem Girowej. Powierzchnia tak wyznaczonego mezoregionu wynosi 623 km² i obejmuje południowo-zachodnią część Śląska Cieszyńskiego oraz północno-wschodnią część Moraw.
Budowa geologiczna.
Zasadniczo Beskid Śląsko-Morawski zbudowany jest z fliszu karpackiego, w tym głównie płaszczowiny śląskiej o miąższości ponad 2000 m. Dominują w nim piaskowce godulskie (które swą nazwę wywodzą od szczytu Goduli), natomiast piaskowce istebniańskie budują np. pasmo Połomów i Grunia.
Podział.
Góry te są silnie rozczłonkowane. W czeskim podziale fizycznogeograficznym podzielone są na trzy mniejsze jednostki, które z kolei dzielą się na jeszcze mniejsze podjednostki:
Radhošťská hornatina ("Pogórze Radhoskie") znajduje się w południowo-zachodniej części. Droga krajowa nr 58 z Rožnova do Frenštátu rozdziela je na dwie kolejne podjednostki: Veřovické vrchy ("Góry Veřovickie") z najwyższym szczytem Velkiego Javorníka (918 m n.p.m.) oraz Radhošťský hřbet ("Grzbiet Radhoski"), w którym wyróżnia się trzy kolejne podgrzbiety: Pustevenski (ze szczytem Radhošť, 1129 m), Kněhyňski (ze szczytem Kněhyně, 1257 m) i Smrčski (ze szczytem Smrk, 1276 m). Przez Pogórze Radhoskie przebiega od zachodu równoleżnikowo główny wododział karpacki pomiędzy zlewiskami Morza Bałtyckiego i Morza Czarnego rozdzielając dorzecza Dolnej Beczwy na południu i Odry na północy.
Lysohorská hornatina ("Pogórze Łysogórskie") stanowi północno-wschodnią część Beskidu. Od Pogórza Radhoskiego na południowym zachodzie oddziela go rzeka Ostrawica będącą jednocześnie historyczną granicą pomiędzy Śląskiem i Morawami. Można je podzielić na trzy kolejne podjednostki: Lysohorská rozsocha (pasma Łysej Góry – 1323 m i Trawnego – 1203 m), Ropická rozsocha (Grzbiet Smrčinsko-Čepelski, inaczej Pasmo Ropicy ze szczytem Ropicy, 1083 m, oraz Grzbiet Slavíčsko-Kozubovský ze szczytem Slavíča, 1055 m), Zadní hory (Grzbiet Polomski o układzie równoleżnikowym, inaczej Pasmo Połomów ze szczytem Wielkiego Połomu, 1067 m).
Klokočovská hornatina ("Pogórze Klokočovskie") to niewielki fragment stanowiący wysunięty najdalej na południe cypel ze szczytem Bobek (871 m).
Średnia wysokość wynosi 703 m n.p.m.
Szczyty.
Najwyższymi szczytami Beskidu są:
Ochrona przyrody.
Beskid Śląsko-Morawski w 1973 r. został objęty ochroną w postaci CHKO Beskydy, który zajmuje dziś 1160 km² i oprócz Beskidu Śląsko-Morawskiego obejmuje również Góry Wsetyńskie z rozdzielającym je Rowem Rożnowskim. Ponadto wyznaczonych zostało wiele małopowierzchniowych form ochrony przyrody, w tym m.in. narodowych rezerwatów przyrody: Kněhyně – Čertův mlýn, Mazák, Mionší czy Radhošť.
Południową, słowacką część Beskidu Śląsko-Morawskiego obejmuje w znacznej większości zachodnia część Obszaru Chronionego Krajobrazu Kisuce, na terenie której również wyznaczono kilka małopowierzchniowych form ochrony przyrody (rezerwaty i pomniki przyrody).

</doc>
<doc id="143672" url="https://pl.wikipedia.org/wiki?curid=143672" title="Powrót do przyszłości (trylogia)">
Powrót do przyszłości (trylogia)

Powrót do przyszłości (ang. "Back to the Future") to seria trzech filmów science-fiction w reżyserii Roberta Zemeckisa, nakręconych w latach 1985, 1989 i 1990.
Głównymi bohaterami filmów są dwaj przyjaciele – nastolatek Marty McFly (Michael J. Fox) i dr Emmett 'Doc' Brown (Christopher Lloyd), podróżujący w czasie DeLoreanem, który dr Brown wyposażył w kondensator strumienia umożliwiający owe podróże.
Na bazie filmów powstał również serial animowany, opisujący przygody bohaterów po wydarzeniach z trzech części.
Fabuła.
Powtarzające się motywy.
Filmy przedstawiają miasto Hill Valley w kilku epokach – 1985, 1955, 2015 i 1885. We wszystkich trzech częściach pojawiają się wyraźne akcenty charakterystyczne dla swoich epok, ale celowo przedstawione jako podobne. Teraz wiadomo, że 2015 nie byłby taki, jak przedstawiono w filmie, ale twórcy w 1989 tak wyobrażali sobie świat w 2015 roku
Powrót do przyszłości.
Marty przedstawiony jest jako ambitny nastolatek, zdecydowany osiągnąć więcej niż bezrobotne rodzeństwo i podlizujący się szefowi ojciec. Podczas testowania przetworzonego na maszynę czasu DeLoreana, zostaje przeniesiony do roku 1955, gdzie poznaje swoich rodziców i przypadkiem zapobiega ich pierwszemu spotkaniu. Zagrożony wymazaniem z istnienia Marty, z pomocą młodszego o 30 lat doktora, stara się naprawić zniszczony ciąg wydarzeń i znaleźć źródło zasilania, które pozwoli mu uruchomić napęd czasowy i wrócić do swojego czasu.
Powrót do przyszłości II.
Doc Brown przenosi Marty’ego i jego dziewczynę do roku 2015, gdzie muszą zapobiec tragedii rodzinnej, która ma dotknąć ich dzieci. Gdy wracają do roku 1985, znajdują Hill Valley przekształcone w gniazdo hazardu i walk gangów ulicznych. Aby naprawić linię czasu, Marty i Doc muszą znaleźć podróżującego w czasie winowajcę i wrócić do roku 1955, w którym muszą unikać swoich odpowiedników z pierwszej części.
Powrót do przyszłości III.
Marty decyduje się nie wracać do lat 80., tylko odnaleźć doktora Browna, który przepadł z DeLoreanem w roku 1885. Doc, na wieść o grożącej mu śmierci, decyduje się wrócić z Martym do roku 1985 i ostatecznie zniszczyć wehikuł. Podróż w czasie wymaga jednak rozpędzenia samochodu do odpowiedniej prędkości, co nie jest łatwe z powodu przebitego baku. Ponadto Doc zakochuje się w "przypadkiem uratowanej" kobiecie i postanawia zostać z nią w 1885 roku, co jeszcze bardziej utrudnia powrót do przyszłości.
Wydanie DVD.
Historia.
Historia wydania Powrotu do przyszłości na DVD sięga początku samego formatu DVD, a więc roku 1997. Mimo wielu zapowiedzi premiera nastąpiła dopiero w 2002 roku. Należy wspomnieć, iż w Polsce wydanie DVD pojawiło się na kilka miesięcy przed premierą w Stanach Zjednoczonych i Kanadzie.
Krytyka.
Podobnie jak inna twórczość fantastyczna, w której przedstawione są podróże w czasie, trylogia "Powrót do przyszłości" spotyka się z krytyką i posądzeniami o nieścisłości. Mechanizm podróży w czasie przedstawiony w "Powrocie do przyszłości" zakłada zależności przyczynowo-skutkowe, dotykające podróżnika poza swoją linią czasową, ale następujące z opóźnieniem – zdjęcia wykonane w przyszłości zmieniają się stopniowo, gdy podróżnik modyfikuje przeszłość, ale naprawienie linii czasowej powoduje natychmiastową zmianę. Zdjęcia, gazety i wydruki zdają się być jedynymi „oknami” w linii czasowej, bo pojawiając się w swoim, choć zmienionym czasie, Marty jest zaskoczony i pamięta tylko wydarzenia, które nastąpiłyby bez wprowadzonych zmian. Wyjątkiem jest znikająca dłoń Marty’ego, gdy wszystko wskazuje, że nie dojdzie do jego narodzin.
Doc Brown często wspomina o paradoksach i tragicznych skutkach spotkania swojego odpowiednika z innego czasu. Paradoksalne elementy fabuły zdają się jednak zupełnie umykać jego uwadze. Gdy stary Biff Tannen wraca z roku 1955 do 2015, w roku 2015 nie widać skutków jego wyprawy, które są widoczne w 1985. Zgodnie z wyjaśnieniem doktora parę minut później, nie powinno być to możliwe: jeśli stary Biff mógł wrócić do nienaruszonej linii czasowej to czemu Marty i Doc nie mogli?
Niemałe kontrowersje może również budzić kwestia nazwy kanionu w części III. W czasach, kiedy bohaterowie odwiedzają dziki zachód, ma on indiańską (w każdym razie nietypową) nazwę. Prawdziwą nazwę kanionu znają oni z przyszłości, a więc czasów kiedy odkryli nagrobek doktora. Wąwóz nazywa się Clayton od nazwiska nauczycielki, która do niego wpadła i zginęła. Tej samej nauczycielki, która wystawiła nagrobek doktorowi. Jeśli zaś ufundowała pomnik panu Brownowi, nie mogła zginąć wcześniej w kanionie.
Jednym z paradoksów, który można dostrzec w filmie jest podarty przez Doktora list, mający ostrzec go przed śmiercią. Z pierwszej części dowiadujemy, się, że Marty napisał 12 listopada 1955 list, gdyż chciał go ostrzec przed śmiercią od strzelaniny z Libijczykami 26 października 1985. Tego samego dnia Doktor podarł list, gdyż nie chciał znać swojej przyszłości. Doktor wysłał Marty`ego do 26 października 1985. Potem skleił list. Dowiedział się o swoim „przeznaczeniu” i założył na spotkanie z Marty`m kamizelkę kuloodporną. Nie umarł od strzałów Libijczyków. Z drugiej części dowiadujemy się, że doktor 12 listopada 1955 podarł list, gdyż nie chciał znać swojego „przeznaczenia”. Tego samego dnia wysłał Marty`ego do 26 października 1985. Minutę później podbiegł do niego Marty tłumacząc się, że wrócił z przyszłości. Trzecia część nie wskazuje nam tego, że Doktor w 1955 sklejał list. Wysłał Marty`ego 14 listopada 1955 do 2 września 1885. Co dalej, jeśli Doktor nie sklei listu, to nie dowie się o swojej przyszłości, zastrzelą go Libijczycy 26 października 1985, doktor nie przeniesie się do 2015 z Marty`m i Jennifer. Biff nie poda Biffowi 12 listopada 1955 almanachu. Marty nie zjawi się ponownie 12 listopada 1955. Doktor jednak po wysłaniu Marty`ego do 26 października 1985 sklei podarty list i uratuje się przed strzałem Libijczyków, pojawi się z Marty`m i Jennifer w 2015. Biff poda Biffowi almanachy 12 listopada 1955. Marty zabierze tego samego dnia Biffowi almanach. Doktor podrze list, który go ostrzega przed śmiercią. Po wysłaniu Mart`ego do 26 października 1985 nie sklei listu, gdyż uwagę odwróci mu Marty, który powie mu, że wrócił z przyszłości. Doktor 14 listopada 1955 wyśle Marty`ego do 2 września 1885 i znów 26 października 1985 zginie od strzałów Libijczyka. Podsumowując fabuła tego filmu, dzięki jednemu, drobnemu szczegółowi została pozbawiona logiki przyczynowo-skutkowej.
W III części trylogii istnieje wątek, w którym w 1885 roku Marty i doktor Brown zastanawiali się nad powrotem do roku 1985 uszkodzonym wehikułem, którym młodzieniec trafił na dziki zachód. Jednak co z De Loreanem, którym dotarł wcześniej doktor Brown? Teoretycznie przecież wystarczyłoby załatać przewód paliwowy pojazdu, którym dotarł Marty i do niego wlać benzynę z pojazdu, którym dotarł doktor i tak mogliby powrócić do 1985 roku.

</doc>
<doc id="143673" url="https://pl.wikipedia.org/wiki?curid=143673" title="Szybkość kątowa">
Szybkość kątowa

Szybkość kątowa – wielkość opisująca ruch obrotowy, zdefiniowana jako iloraz kąta zakreślonego przez punkt i czasu zakreślenia kąta. Jest wartością wektora prędkości kątowej.
Jeśli współrzędna kątowa ciała określa kąt formula_1 to szybkość kątowa formula_2 jest równa:
Jednostka szybkości kątowej w układzie SI to jeden przez sekundę.
Uwaga: Pojęcie używane tylko przez niektórych dydaktyków fizyki. Podział na prędkość jako wielkość wektorową i szybkość jako jej wartość nie ma uzasadnienia w mowie potocznej, w dotychczasowym pojmowaniu pojęcia prędkość. Wprowadzenie tego podziału jest też nienaturalne, gdyż rozróżnienie takie nie występuje dla innych wielkości wektorowych, np. przyspieszenie, siła. Poglądy takie podziela Komisja Nazewnictwa Fizycznego Polskiego Towarzystwa Fizycznego ( oświadczenie komisji).

</doc>
<doc id="143674" url="https://pl.wikipedia.org/wiki?curid=143674" title="Popowo (gmina Lipno)">
Popowo (gmina Lipno)

Popowo – wieś w Polsce położona w województwie kujawsko-pomorskim, w powiecie lipnowskim, w gminie Lipno.
Podział administracyjny.
W latach 1975–1998 miejscowość należała administracyjnie do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 415 mieszkańców. Jest dziewiątą co do wielkości miejscowością gminy Lipno.
Historia.
Pojawia się w wykazie wsi parafii Chełmica Duża w XVIII wieku.

</doc>
<doc id="143676" url="https://pl.wikipedia.org/wiki?curid=143676" title="Skalar">
Skalar



</doc>
<doc id="143677" url="https://pl.wikipedia.org/wiki?curid=143677" title="Skalar (fizyka)">
Skalar (fizyka)

Wielkość skalarna, skalar – pojęcie używane w fizyce oznaczające wielkość fizyczną posiadającą charakter skalarny. Jest to wielkość, do której określenia wystarczy jedna liczba rzeczywista wraz z wymiarem wielkości fizycznej (mogą być też bezwymiarowe), np. długość, pole powierzchni, objętość, temperatura, gęstość, potencjał pola elektrostatycznego lub grawitacyjnego, praca. Skalar jest tensorem rzędu zerowego. Skalarami nie są np. wielkości wymagające określenia w układzie współrzędnych.
Pseudoskalar.
Na wzór podziału wektor, pseudowektor wyróżnia się skalary od pseudoskalarów. Skalary przy obrotach, przesunięciach i odbiciach nie zmieniają wartości, natomiast pseudoskalary mogą zmieniać wartość przy odbiciach. Przykładem pseudoskalara jest strumień pola magnetycznego.

</doc>
<doc id="143678" url="https://pl.wikipedia.org/wiki?curid=143678" title="Óscar Andrés Rodríguez Maradiaga">
Óscar Andrés Rodríguez Maradiaga

Óscar Andrés Rodríguez Maradiaga SDB (ur. 29 grudnia 1942 w Tegucigalpie) – honduraski duchowny rzymskokatolicki, salezjanin, doktor filozofii i nauk teologicznych, rektor Salezjańskiego Instytutu Filozoficznego w Gwatemali w latach 1975–1978, biskup pomocniczy Tegucigalpy w latach 1978–1993, administrator apostolski diecezji Santa Rosa de Copán w latach 1981–1984, sekretarz generalny Rady Episkopatów Latynoamerykańskich CELAM w latach 1987–1991, arcybiskup metropolita Tegucigalpy w latach 1993–2023, administrator apostolski diecezji San Pedro Sula w latach 1993–1995, przewodniczący Rady Episkopatów Latynoamerykańskich CELAM w latach 1995–1999, przewodniczący Konferencji Episkopatu Hondurasu w latach 1997–2003, kardynał prezbiter od 2001, przewodniczący Caritas Internationalis w latach 2007–2015, koordynator Rady Kardynałów od 2013.
Życiorys.
3 maja 1961 wstąpił do zakonu salezjanów. Kształcił się w instytucie zakonnym "Don Rua" w San Salwador (Salwador), gdzie obronił doktorat z filozofii, ponadto studiował w kilku uczelniach rzymskich (na Papieskim Athenaeum Salezjańskim uzyskał tytuł doktora teologii, a na Papieskim Uniwersytecie Laterańskim doktora teologii moralności). Zdobył także dyplom z psychologii klinicznej i psychoterapii na uniwersytecie w Innsbrucku (Austria). Ma ponadto wykształcenie muzyczne, studiował grę na fortepianie w konserwatorium w San Salwador oraz harmonię i kompozycję w Gwatemali i Newton (USA). Święcenia kapłańskie przyjął w Gwatemali 28 czerwca 1970.
Pracował jako nauczyciel różnych przedmiotów – m.in. chemii, teologii i muzyki sakralnej – w szkołach salezjańskich w Gwatemali. W latach 1975–1978 był rektorem Salezjańskiego Instytutu Filozoficznego w Gwatemali.
28 października 1978 został mianowany biskupem pomocniczym Tegucigalpa, ze stolicą tytularną Pudentiana; sakry biskupiej udzielił mu 8 grudnia 1978 nuncjusz w Hondurasie arcybiskup Gabriel Montalvo Higuera. Pełnił funkcję administratora apostolskiego diecezji Santa Rosa de Copán w latach 1981–1984. Brał udział w sesjach Światowego Synodu Biskupów w Watykanie, m.in. sesji specjalnej poświęconej Kościołowi w Ameryce (listopad-grudzień 1997) oraz w IV konferencji generalnej Episkopatów Latynoamerykańskich w Santo Domingo (Dominikana, październik 1992). 8 stycznia 1993 został promowany na arcybiskupa Tegucigalpa, do 1995 pełnił także funkcję administratora apostolskiego diecezji San Pedro Sula. W 2017 w związku z ukończeniem 75 lat, złożył rezygnację z pełnionej funkcji, jednak papież zlecił mu dalsze sprawowanie urzędu.
W latach 1987–1991 był sekretarzem generalnym Rady Episkopatów Latynoamerykańskich CELAM, a 1995–1999 jej przewodniczącym; 1997–2003 stał na czele Konferencji Episkopatu Hondurasu. 21 lutego 2001 Jan Paweł II mianował go kardynałem, nadając tytuł prezbitera S. Maria della Speranza.
Kardynał Rodríguez Maradiaga był wymieniany w gronie papabili, faworytów do następstwa po zmarłym w kwietniu 2005 papieżu Janie Pawle II oraz po rezygnacji papieża Benedykta XVI w 2013 roku. Otwarty na współpracę z innymi Kościołami chrześcijańskimi, oprócz hiszpańskiego włada angielskim, niemieckim, włoskim, portugalskim i francuskim. Uznawany jest za jednego z najinteligentniejszych teologów; przyjaciel Bono, wokalisty U2; ma licencję pilota.
Od czerwca 2007 do maja 2015 był przewodniczącym Caritas Internationalis (konfederacji katolickich organizacji charytatywnych działających w 162 krajach).
Brał udział w konklawe 2013, które wybrało papieża Franciszka.
Decyzją papieża Franciszka od 13 kwietnia 2013 jest członkiem grupy dziewięciu kardynałów doradców (Rada Kardynałów), którzy służą radą Ojcu Świętemu w zarządzaniu Kościołem i w sprawach reformy Kurii Rzymskiej.
29 grudnia 2022 kończąc 80 lat utracił prawo do udziału w najbliższym konklawe.
26 stycznia 2023 papież Franciszek przyjął jego rezygnację z urzędu arcybiskupa metropolity Tegucigalpy.

</doc>
<doc id="143680" url="https://pl.wikipedia.org/wiki?curid=143680" title="Kauczuk naturalny">
Kauczuk naturalny

Kauczuk naturalny, cis-1,4-poliizopren, NR – polimer pochodzenia naturalnego należący do politerpenów. Cząsteczki polimeru mogą składać się z 320 do 35 tys. reszt izoprenowych, co odpowiada masie cząsteczkowej od 100 tys. do kilku milionów Da. W cząsteczkach kauczuku występują wyłącznie wiązania podwójne w konfiguracji "cis". Z kauczuku wytwarzanych jest ponad 40 tys. wyrobów w tym ponad 400 wyrobów medycznych.
Występowanie.
Kauczuk jest składnikiem soku mlecznego u około 2000 gatunków roślin dwuliściennych. W kontakcie z tlenem masa cząsteczek polimeru wzrasta. Jest substancją wykorzystywaną gospodarczo. Najczęściej do produkcji kauczuku wykorzystywany jest sok mleczny kauczukowca brazylijskiego, gwajuli srebrzystej i mniszka kok-sagiz. Kauczuk jest składnikiem soku mlecznego roślin z rodzin wilczomleczowatych, morwowatych i toinowatych.
Biosynteza.
Substratami w biosyntezie kauczuku są kwas mewalonowy i piroforforan izopentylu. Enzymy niezbędne do przeprowadzenia reakcji obecne są w soku mlecznym a energia pochodzi z glikolizy, której zachodzenie zaobserwowano w wydzielinie.
Produkcja przemysłowa.
Wykorzystanie kauczuku przez człowieka rozpoczęło się w Ameryce Centralnej jeszcze przed dopłynięciem do jej brzegów Krzysztofa Kolumba w 1492 roku. Stosowaną nazwę uzyskiwanej z soku drzew elastycznej masie nadali Indianie. Europejczycy przybyli na kontynent amerykański nie tylko przejęli technikę pozyskiwania kauczuku, lecz także rozprzestrzenili uprawy na inne obszary. Kauczuk pozyskiwany jest głównie z drzewa kauczukowca brazylijskiego (""), uprawianego w wilgotnym, tropikalnym klimacie. Jeden hektar upraw to od 350 do 500 drzew. Z każdego drzewa można uzyskać około 5 kg suchego surowca, co odpowiada rocznej wydajności upraw na poziomie 2000 kg/ha. Kauczuk pozyskiwany jest z drzew w wieku pomiędzy 5 a 20–25 lat. Rano wykonuje się na drzewach nacięcia w kształcie litery V. Poniżej nacięć umieszczane jest naczynie, do którego spływa sok mleczny. Pozyskany lateks zbierany jest po 5–8 godzinach od nacinania drzew. Zebrany płyn może być oczyszczany i stabilizowany, a następnie przewożony do zakładów przemysłowych wytwarzających przedmioty z kauczuku lub już na plantacji suszony i formowany w bryły o masie 33 kg wykorzystywane w przemyśle. Wysokiej jakości kauczuk ma jednolitą konsystencję i żółta barwę.
Kauczuk rozpuszcza się w węglowodorach alifatycznych i aromatycznych oraz w węglowodorach chlorowanych. Roztwory kauczuku naturalnego zawierające substancje wulkanizujące stosuje się jako kleje.

</doc>
<doc id="143681" url="https://pl.wikipedia.org/wiki?curid=143681" title="Zamek Świny">
Zamek Świny

Zamek Świny (niem. "Schweinhausburg") – pierwotnie gród, następnie zamek obronny, a od początków XVII w. zamek mieszkalny na Śląsku we wsi Świny koło Bolkowa, na Pogórzu Kaczawskim w Sudetach.
Historia.
Zamek został zbudowany z brunatno-czerwonego zlepieńca na wzgórzu zamkowym zbudowanym z porfiru kwarcowego i tufu porfirowego, 
Wymieniono go raz pierwszy w kronice Kosmasa w 1108 r. pod nazwą "Zvini in Polonia". Potem w dokumencie papieża Hadriana IV wzmiankowany jako gród kasztelański "Zpini". W 1244 roku wzmiankowany jest Jaksa kasztelan "Svyn". Jest najstarszym prywatnym zamkiem na terenie obecnej Polski.
Według istniejących dokumentów, w XIII w. właścicielami byli w 1230 r. "Tader", w 1242 r. "Jaksa", a w 1248 r. "Piotr ze Świn". W latach 70. XIII w. decyzją Bolka I Srogiego Zamek Świny utracił status kasztelanii na rzecz nowszego Bolkowa. Dawny gród książęcy przeszedł najpewniej jeszcze przed 1272 r. w ręce rycerskie, skoro na dokumencie Bolesława Rogatki z tego roku, występuje już dominus Jan "de Swin". W 1313 r. w otoczeniu Bernarda świdnickiego odnotowany jest Piotr "de Svyne". Zamek został przekazany rycerskiemu rodowi Świnków (niem. "von Schweinichen"), który zasiedlał go aż do XVIII w. W 1323 r. właścicielem zamku był "Henricus de Swyn". Na miejsce drewnianych umocnień w połowie XIV w. Świnkowie wystawili z łamanego kamienia czterokondygnacyjną wieżę mieszkalno-obronną o bardzo masywnych 2,5-metrowych murach wraz z murem obwodowym. Wieża o wymiarach 12x18 metrów była podpiwniczona i przykryta dwuspadowym dachem. Do dziś zachował się w jej ścianie gotycki portal wejściowy.
W połowie XV w. "Gunzel von Schweinichen" dobudował do wieży dwuszczytowy budynek mieszkalny i nowe fortyfikacje obwodowe. Ostatnią i najdalej idącą przebudowę zamku przeprowadził w latach 1614-1660 "Johann Sigismund von Schweinichen", który zmienił rodową siedzibę w renesansową rezydencję. Dzięki kontaktom z mistykami, alchemikami i różokrzyżowcami Johann Sigismund założył koło teozoficzne oraz utworzył w Świnach bibliotekę mistyczno-teozoficzną. W 1624 r. na zamku przebywał mistyk Jakub Boehme, który napisał tu "Posłanie do spragnionej i głodnej duszy". Wokół niego zbierało się koło mistyków, m.in. Angelus Silesius i Abraham von Franckenberg.
Od północnego zachodu dobudowano prostokątny pałac. Kompleks otoczono obwarowaniami przystosowanymi do użycia broni palnej, na które składały się nowy mur obronny oraz basteje i mały bastion. Wjazd chronił most zwodzony. Ufortyfikowany został także teren podzamcza, na południowy wschód od zamku właściwego znajdują się resztki trójkątnego bastionu ziemnego.
Po wymarciu w 1702 r. na Jerzym Ernescie von Schweinichen młodszej, rezydującej na Świnach gałęzi rodu Świnków, w 1713 r. zamek przejął zięć zmarłego, Sebastian Henryk von Schweinitz. W 1762 r. Świny, które szczęśliwie nie ucierpiały ani w czasie wojen husyckich, ani wojny trzydziestoletniej, zostały złupione przez rosyjskie wojska podczas wojny siedmioletniej. W wyniku dewastacji von Schweinitzowie oddali zamek na licytację w 1769 r. sprzedając go pruskiemu ministrowi stanu Janowi Henrykowi hrabiemu von Churschwandt. Zamek pozostał jednak niezamieszkany i niszczał. Wdowa po ministrze przekazała Świny swej córce z drugiego małżeństwa, Teresie von Schlabrendorff, po której zamek odziedziczyli jej potomkowie, austriaccy hrabiowie Hoyos von Sprinzenstein, którzy pozostali jego właścicielami aż do 1941 r., kiedy zostali zmuszeni do sprzedania posiadłości państwu. Wehrmacht urządził w zamku magazyn części do samolotów.
Największych zniszczeń po dewastacji z 1762 r. dokonały na zamku huragany w 1840 r. (dach zerwany z wieży), 1848 r. (zawalenie szczytu wieży) i 1868 r. Wreszcie pożar w 1876 r. strawił całkowicie wnętrze zamku. Próby zabezpieczenia rozpadającej się budowli podjęto w 1931 r. W latach 1936-1937, pokryto wieżę dachem. Jednak dalsze prace rozpoczęto dopiero po 30 latach.
W 1959 r. podczas prowadzonych na terenie w pobliżu zamku prac archeologicznych ustalono, że oprócz grodu do połowy XIII w. znajdowała się tutaj osada wczesnośredniowieczna.
Od 1991 r. zamek jest ponownie własnością prywatną. 5 lipca 2008 uroczyście świętowano 900-lecie istnienia zamku i wsi Świny z udziałem ludności oraz władz gminy i miasta Bolków. Wystawiono pamiątkowy pomnik nieopodal ruin zamku. Na jesieni 2008 zamek, po 17 latach w posiadaniu rodziny zanotowanej na Dolnym Śląsku już w 1421 roku ("Johann F., pisarz miejski w Głogowie)" przeszedł w nowe ręce.
Zamek Świny jest jednym z najstarszych na Szlaku Zamków Piastowskich. Według legendy miałby być połączony podziemnym przejściem ze znajdującym się kilka kilometrów dalej zamkiem w Bolkowie.

</doc>
<doc id="143683" url="https://pl.wikipedia.org/wiki?curid=143683" title="Chandrika Kumaratunga">
Chandrika Kumaratunga

Chandrika Bandaranaike Kumaratunga (syng. චන්ද්‍රිකා බණ්ඩාරනායක කුමාරතුංග, tamil. சந்திரிகா பண்டாரநாயக்க குமாரதுங்க, ur. 29 czerwca 1945 w Kolombo) – polityk Sri Lanki, prezydent od 1994 do 2005.
Jest córką Solomona i Sirimavo Bandaranaike, byłych premierów Sri Lanki (jej matka była pierwszą na świecie kobietą-premierem). Chandrika studiowała nauki polityczne i prawo w Paryżu, biorąc udział w rewolcie studenckiej w 1968. Pracowała jako dziennikarka, konsultantka FAO, autorka prac o reformach społecznych na Sri Lance. Związana z Partią Wolności Sri Lanki; później w 1984 zakładała marksistowską Sri Lanka Mahajana Party, której była wiceprzewodniczącą, a w latach 1986–1988 – przewodniczącą. Po zabójstwie męża (aktora i polityka Vijayi Kumaratungi) przez terrorystów (Syngaleski Front Wyzwolenia) wyjechała do Londynu. W 1991 powróciła do kraju i ponownie związując się z Partią Wolności Sri Lanki stworzyła szeroką koalicję, która wygrała wybory parlamentarne w 1994. Kumaratunga objęła stanowisko premiera i wkrótce potem prezydenta kraju (premierem została jej matka). W 2000 ponownie wybrana na urząd prezydenta.

</doc>
<doc id="143684" url="https://pl.wikipedia.org/wiki?curid=143684" title="Port lotniczy EuroAirport Bazylea-Miluza-Fryburg">
Port lotniczy EuroAirport Bazylea-Miluza-Fryburg

Lotnisko Bazylea-Miluza-Fryburg (znane też jako EuroAirport, kody IATA BSL, MLH, EAP, kod ICAO LFSB) – francusko-szwajcarski międzynarodowy port lotniczy położony ok. 4 km na północny zachód od Bazylei i 3 km od najbliższej stacji kolejowej we francuskim Saint Louis w Alzacji. "EuroAirport" działa od 8 maja 1946 roku. Wcześniej bazylejskie lotnisko znajdowało się na Sternenfeld w Birsfelden.
"EuroAirport" leży na terenie Szwajcarii i jest spółką publiczną działającą według prawa międzynarodowego z siedzibą we Francji, korzysta jednak ze statusu dwunarodowego na mocy francusko-szwajcarskiej umowy międzypaństwowej z roku 1949. W jej ramach "EuroAirport" obejmuje także szwajcarską strefę celną oraz jest połączony drogą wolnocłową z Bazyleą.
Z powodu tej sytuacji podróżni napotykają na kilka osobliwości:
W czerwcu 2005 roku linia EasyJet uczyniła EuroAirport jednym ze swoich portów bazowych.
EuroAirport w liczbach.
W 2004 r. "EuroAirport" obsłużył 2 549 127 pasażerów (wzrost o 2%).
W 2003 r. - 2 489 676 pasażerów (3 058 416 w 2002, spadek o 23%), 87 995 połączeń (spadek o 19%) i ładunki o łącznym ciężarze 81 423 t (wzrost o 2%). Z "EuroAirportu" można dotrzeć regularnymi lotami do 60 celów oraz lotami czarterowymi do ok. 40 celów wokół Morza Śródziemnego, na Karaiby, do Afryki i Ameryki.

</doc>
<doc id="143689" url="https://pl.wikipedia.org/wiki?curid=143689" title="Marpa Tłumacz">
Marpa Tłumacz

Marpa Tłumacz (tyb.: མར་པ་ལོ་ཙྰ་བ་ཆོས་ཀྱི་བློ་གྲོས་, Wylie："mar pa lo bo’ chos kyi blo gros"; 1012–1097) – wielki mistrz buddyzmu tybetańskiego, uczeń m.in. indyjskich mistrzów Naropy (1016–1100) i Maitripy (1007–1077), założyciel szkoły Kagyu w Tybecie, tłumacz wielu fundamentalnych tekstów buddyjskich.
Sprowadził z Indii do Tybetu nauki Buddyzmu Diamentowej Drogi. Spadkobiercą jego przekazu był jogin Milarepa. Prowadził życie człowieka świeckiego, utrzymując swoją rodzinę z pracy własnych rąk – w odróżnieniu od mnichów, którzy praktykują buddyzm w ramach systemu klasztornego. Biorąc Marpę za przykład świeckiego nauczyciela, szkoła Kagyu dobrze rozwija się w warunkach nowoczesnego zachodniego społeczeństwa.

</doc>
<doc id="143694" url="https://pl.wikipedia.org/wiki?curid=143694" title="Różowe">
Różowe

Różowe – grupa roślin w zależności od ujęcia systematycznego stanowiąca takson określonej rangi systematycznej lub klad spokrewnionych (pochodzących od wspólnego przodka) roślin w kladogramie taksonomii filogenetycznej. W pierwszym wypadku grupa ta umieszczana była w randze podklasy ("Rosidae" Takht.) m.in. w systemie Cronquista (1981), Takhtajana (1997) i Reveala (1999 i 2007). W systemie APG I (1998) mianem różowych ("rosids") określony został klad, który w miarę poznawania powiązań filogenetycznych był później precyzowany przez system APG II i na Angiosperm Phylogeny Website. Współcześnie za różowe uważa się rośliny mające wspólnego przodka, którego najbliższymi krewnymi (kladem siostrzanym) są winoroślowce ("Vitales"). W systemie Ruggiero i in. (2015) różowe wraz z winoroślowcami tworzą nadrząd różopodobne "Rosanae".
Synapomorficzne cechy tej grupy to: wydłużony zalążek, zduplikowany genom, dysunkcyjny gen infA w DNA chloroplastydowym oraz brak mitochondrialnego intronu coxII.i3. Należą tu rośliny o zdrewniałych łodygach (drzewa i krzewy), rośliny zielne. Należy do niej 16 rzędów roślin okrytonasiennych.
Różowe ("Rosoideae") to także nazwa podrodziny różowatych.
Systematyka.
Kladogram na podstawie zaktualizowanego na podstawie APweb systemu APG III (2009). Dwa główne klady opisane tu w ślad za APweb jako "Fabidae" i "Malvidae" w systemach APG I i II opisywane były odpowiednio jako różowe właściwe I i II (eurosids I i II, ew. rosids I i II).

</doc>
<doc id="143696" url="https://pl.wikipedia.org/wiki?curid=143696" title="Polikarp I">
Polikarp I

Polikarp I (zm. 89) – biskup Bizancjum.
Był następcą Onezyma, w 71 roku został wybrany na biskupa po trzyletnim wakacie. Przewodził wspólnocie chrześcijańskiej w Bizancjum przez osiemnaście lat, także w trakcie prześladowań zarządzonych przez cesarza Domicjana. Po śmierci w 89 roku został pochowany w kościele w Argyroupolis, gdzie spoczywali jego poprzednicy. 

</doc>
<doc id="143697" url="https://pl.wikipedia.org/wiki?curid=143697" title="Skalar (ryba)">
Skalar (ryba)

Skalar, żaglowiec skalar ("Pterophyllum scalare") – ryba słodkowodna z rodziny pielęgnicowatych. Nazwa zwyczajowa "żaglowiec" nawiązuje do kształtu płetw – grzbietowej i odbytowej – przypominających żagiel. W literaturze polskiej pojawiał się również pod nazwą ryba księżycowa
Występowanie.
Występuje gromadnie w górnym i środkowym biegu rzeki Amazonka wraz z jej dopływami. Można ją też spotkać w dorzeczu rzek Orinoko (Wenezuela), Essequibo w Gujanie.
W swym środowisku żyje wśród korzeni i roślin. Jej naturalny silnie spłaszczony kształt ułatwia przepływanie między roślinnością i pozwala na ukrycie się. 
Historia.
Żaglowiec po raz pierwszy został przebadany i opisany przez niemieckiego badacza Lichtensteina w 1823 roku, a ten zaliczył go do ryb morskich, tak naprawdę jednak jest to ryba słodkowodna. W 1840 roku austriacki ichtiolog Johann Jakob Heckel, zauważył różnicę i stworzył dla skalara osobny rodzaj "Pterophyllum". Wszystkie opisy badaczy były oparte na zakonserwowanym materiale. Pierwszego żywego skalara przywieziono do Europy dopiero w 1911 roku, a do USA w 1913. Po raz pierwszy w 1914 roku Josef Cvancar mieszkający w Hamburgu rozmnożył te ryby. W Polsce pierwsze okazy pojawiły się dopiero w 1922 roku.
Opis.
Ryba stadna, pokojowo usposobiona do innych "współtowarzyszy". Nie potrafi bronić się przed rybkami agresywnymi i bardzo ruchliwymi (np. brzanka sumatrzańska podgryza jej płetwy). Po osiągnięciu dojrzałości płciowej i dobraniu się w pary podczas tarła może być agresywna. W warunkach hodowlanych skalar żyje ok. 15 lat.
Długość ciała osiąga 15 cm a wysokość 35 cm. Posiada więc stosunkowo krótkie ciało, co wiąże się ze znacznym jego ścieśnieniem. Taki kształt, jak również rozszerzenie go w dół i w górę przez bardzo wysokie płetwy nieparzyste powoduje, że ryba zajmuje więcej przestrzeni w pionie niż w poziomie. Wyklucza to możliwość robienia przez skalara gwałtownych zwrotów, toteż charakter tych ryb jest łagodny. Dzikie skalary są srebrzyste z kilkoma pionowymi ciemnymi pasami nachodzącymi na płetwy grzbietową i odbytową, a wśród osobników wyhodowanych sztucznie zdarzają się czarne lub nakrapiane odmiany.
Wskazówki hodowlane.
Są to duże pielęgnice i wymagają dużego (wysokiego) zbiornika. Optymalne w warunkach domowych jest akwarium minimum 200 l i większe, które ma co najmniej 50 cm wysokości od podłoża do powierzchni wody i w którym skalary swobodnie będą mogły się poruszać. Ryby lubią zbiornik z powierzchnią wody przykrytą pływającymi drobnymi roślinkami dającymi lekki cień. Akwarium powinno być obsadzone roślinami dużymi tak aby mogły swobodnie poruszać się między nimi (np. kryptokoryna, nurzaniec, lotos tygrysi, kabomba, moczarka, żabienica)
Temperatura optymalna 24 – 26°C. Przejściowo znosi temperaturę poniżej 22 °C, potem może nastąpić jej śmierć. W temperaturze niższej niż 20°C dorosłe skalary chorują na pleśniawkę rogówki oka
PH wody ok. 6,5 do 7,5, tzw. "kranówka". Hodowane formy skalarów, najczęściej dostępne w sklepach, są już do takiej wody "przystosowane" jak również do twardości wody. Ryba aktywniejsza, gdy otrzymuje "zastrzyk" świeżej, dobrze natlenionej wody (okresowa wymiana wody).
Ryba wszystkożerna, pokarm żywy – rureczniki (tubifex), larwy komarów, ochotki, plankton, rozwielitka, oczliki, siekane dżdżownice (wyczyszczone), małe rybki znajdujące się w akwarium (narybek gupika, mieczyka, molinezji i innych małych ryb), pokarm suszony – mielony, płatkowany lub granulowany (dostępny w sklepach zoologicznych), żółtko jajek (ostrożnie), pokarm mrożony (np. ochotka).
Rozmnażanie.
Płeć dorosłych skalarów jest trudna do odróżnienia. Doświadczeni hodowcy odróżniają samca po niewielkim garbie tłuszczowym znajdującym się na czole. Dorosłe osobniki osiągają dojrzałość płciową po ok. 7-10 miesiącach, żyjąc gromadnie w grupie same się dobierają. Następnie wyszukują sobie miejsce, w którym dojdzie do tarła. W tym okresie para ta staje się "agresywna". Przepędza inne ryby przebywające w akwarium ogólnym, w stosunku do swojego gatunku potrafi być bardzo agresywna. Rozpoczynają od wyboru miejsca, na którym ma zostać złożona ikra. Rodzaj "Pterophyllum" należy do fitofilnych przedstawicieli rodziny pielęgnic, co oznacza, że składają jaja na sztywnych szerokich liściach roślin wodnych. Wybierają duże liście roślin wodnych (np. żabienic), które później dokładnie oczyszcza z glonów i osadów.
W tym czasie u samicy pojawia się brodawka płciowa, tzw. "pokładełko" (samica posiada tę część bardziej tępą, zaokrągloną, samiec natomiast ma tę część mniejszą, bardziej ostrą), za pomocą którego samica przykleja ikrę w wybrane wcześniej miejsce.
W warunkach hodowlanych miejscem takiego składowania może być duży liść, a z braku tych liści, potrafią złożyć ikrę na dużym, płaskim kamieniu, kawałku szyby w kolorze zielonym lub też bezpośrednio na szybie akwarium.
W czasie składania ikry samica posuwając się po liściu lub innym przedmiocie układa ikrę w paseczki jedno przy drugim. Samiec, posuwając się w ślad za samicą zapładnia ikrę, tarło to trwa ok. 1-2 godzin, w zależności od "spokoju" wokół miejsca tarła. Dorosła samica (ikrzak, ikrzyca) może złożyć nawet do 1000 sztuk ziaren ikry.
Skalary wykazują w pewnym stopniu troskę rodzicielską. Wybierają spleśniałą ikrę, aby nie zarażała reszty, jednak po wykluciu się larw osobniki rodzicielskie nie potrafią podnieść potomstwa, które spadło na podłoże, co najczęściej skutkuje ich śmiercią. Dochodzi do tego pomimo obecnego u larw narządu czepnego zwanego cementowym. Rozwija się w okolicy głowy, a służy do przyczepiania się do roślin lub przedmiotów. Niektóre formy hodowlane utraciły instynkt macierzyński i nie opiekują się potomstwem. Opiekują się ikrą około 2- 3 godzin (przy korzystnych warunkach potrafią nawet 2-3 dni) po czym ikra zostaje zjedzona przez rodziców lub "podkradana" przez inne ryby.
W hodowli własnej, gdy dojdzie do tarła w akwarium "ogólnym" należy wyjąć ikrę wraz z odciętym liściem, kamieniem itp., na którym jest złożona ikra, następnie przenieść ikrę do osobnego zbiornika lub kotnika (mała klatka umieszczana wewnątrz akwarium). Liść lub inny przedmiot należy osadzić "w podłożu", przy nim można ustawić "młynek", który napędzany za pomocą pompki powietrznej wprawia w ruch wodę, dostarczając ikrze w sposób ciągły świeżą, dobrze natlenioną wodę. W ten sposób zastępuje się parę rodziców, którzy w warunkach naturalnych ciągle wachlują płetwami nad ikrą dostarczając świeżej i natlenionej wody. Aby zapobiec ewentualnemu psuciu się ikry, do wody można dodać słaby roztwór (trypaflawiny lub błękitu metylenowego).
Psującą się ikrę (biały nalot na ziarenku ikry) należy ostrożnie usuwać z miejsca złożenia ikry aby nie zarażać innych ziarenek po czym należy je usunąć z akwarium.
Ikra rozwija się ok. 2-4 dni, w tym czasie można zaobserwować "ruch", następnie larwy "odrywają się" od miejsca i opadają na dno zbiornika. Młode rybki(raczej larwy) leżą na dnie zbiornika lub lekko unoszą się w toni wodnej.
Za pożywienie na pierwsze dni wystarcza im zawartość woreczka żółtkowego (ok. 3-5 dni). Po tym czasie młode rybki zaczynają rozpływać się w poszukiwaniu pokarmu. Pokarmem takim w początkowym okresie karmienia są: nicienie "mikro", żywy mikroplankton zwierzęcy (np. pierwotniaki), bardzo drobno zmielony (w maszynce) suchy pokarm typu roślinnego, żółtko z jajka (bardzo ostrożnie podawać gdyż nadmiar zatruwa wodę).
Temperatura wody w okresie tarła i rozmnażania się ikry powinna wynosić około 28-32 °C.
Dobrana para skalarów w dobrych warunkach składa ikrę "cyklicznie" (co 4-5 tygodni).
Znaczenie w ochronie środowiska.
Lasy znajdujące się w okolicy Amazonki, czyli rzeki będącej naturalnym środowiskiem skalara"," są sezonowo przez nią zalewane. W tym okresie ryby zamieszkujące Amazonkę, pływając wśród zalanych roślin, przyczyniają się do rozprzestrzeniania ich nasion na znaczne odległości. 
Amazonka i tereny z nią sąsiadujące są dotknięte działalnością człowieka, zarówno historycznie jak i obecnie. Obecnie większość tych obszarów jest wykorzystywana w rolnictwie i gospodarce leśnej przez drobnych rolników. Jednak nie stwarza to zagrożenia dla skalarów, gatunek ten stale liczy wiele osobników żyjących w naturze, jak również hodowany jest na wszystkich kontynentach.
Znaczenie gospodarcze.
Duże ryby wśród ludności lokalnej uznawane są za przysmak i dodawane do jadłospisu.
Do rodzaju "Pterophyllum" należą jedne z najbardziej znanych i popularnych pielęgnic, często spotykane w akwariach. Zawsze przyciągały amatorów akwarystyki ze względu na ich majestat i piękno. Kiedyś były rzadkie i drogie, ale w ostatnich latach stały się bardzo przystępne. Zainteresowanie i zapotrzebowanie na te ryby doprowadziło do wyhodowania nowych odmian, niespotykanych w przyrodzie. 

</doc>
<doc id="143698" url="https://pl.wikipedia.org/wiki?curid=143698" title="Oruchuban Ebichu">
Oruchuban Ebichu

 – komedia anime (ecchi) z 1999 roku, wyprodukowana przez Gainax. Emitowana była na przemian z dwoma innymi anime ("Ai no wakakusa yama monogatari" i "Koume-chan ga iku!") Gainaxu w paśmie dla dorosłych "Anime ai no awa awa awā". Nazwa tego pasma jest grą słów: "awa" znaczy po japońsku ‘bańka’, natomiast "awā" to fonetyczny zapis w katakanie angielskiego słowa "hour" (godzina), co przetłumaczyć można mniej więcej jako ‘bąbelkowa, bąbelkowa "hour" miłosnych anime’ lub ‘miłosnych anime bąbelkowa, bąbelkowa "hour"’. Reżyserem anime jest Makoto Moriwaki, planowaniem zajął się znany z "Neon Genesis Evangelion" Hideaki Anno, powstało ono na podstawie mangi Risy Itō.
Akcja anime koncentruje się na perypetiach mówiącego chomika Ebichu oraz jej pani (imię nie zostaje podane, przez Amerykanów często nazywana jest ona Office Lady – kobietą pracującą w biurze), dwudziestopięcioletniej panny (według Japończyków jest to koniec najlepszego okresu, w którym można wyjść za mąż). Chomik jest pomocą domową dla swojej właścicielki, jednak fakt, że potrafi mówić, stwarza wiele zabawnych sytuacji – Ebichu najczęściej rozmawia o sprawach związanych z seksem, a przypadkowi ludzie spotkani na ulicy poznają dzięki niej intymne szczegóły z życia właścicielki. Właścicielkę często odwiedza jej chłopak, którego Ebichu nazywa Kaishōnachi, co po japońsku znaczy ‘bezużyteczny’.

</doc>
<doc id="143701" url="https://pl.wikipedia.org/wiki?curid=143701" title="Ewangelizacja">
Ewangelizacja

Ewangelizacja (gr. "euaggelizein" – głosić dobrą nowinę) – propagowanie głównych kanonów wiary chrześcijańskiej, a przede wszystkim nauki o Jezusie.
Ewangelizacja.
Ewangelizacja to nie tylko nauczanie i przekazywanie wiedzy, ale opowiadanie o osobie Jezusa Chrystusa. Główny przekaz ewangelizacji skupia się na męce, śmierci i zmartwychwstaniu Jezusa.
Cechą charakterystyczną ewangelizacji, w przeciwieństwie do katechizacji, jest skupienie się na poznaniu Jezusa, a nie na przekazywaniu nauk moralnych obowiązujących chrześcijanina. Adresatami ewangelizacji są niewierzący, ale też wierzący, którzy nigdy nie doświadczyli osobistej relacji z Bogiem (czasami to głoszenie nazywane jest neoewangelizacją lub drugą ewangelizacją).
Istnieje wiele form ewangelizacji: za właściwą można przyjąć każdą, jaka nie wykracza poza normy etyczne i moralne zapisane w Biblii. Istnieją misje ewangelizacyjne, stowarzyszenia chrześcijańskie, Szkoły Nowej Ewangelizacji, fundacje, wykorzystujące także muzykę jako nośnik treści ewangelizacyjnych, inicjatywy lokalnych denominacji (koncerty, wykłady, dyskusje itp).
Jeśli ewangelizacja dotyczy terenów i społeczności niegdyś chrześcijańskich, bywa określana jako reewangelizacja.
Ewangeliści.
Protestantyzm.
Ewangelista w niektórych Kościołach protestanckich – zwłaszcza ewangelikalnych – to kaznodzieja, który poza posługą na forum wspólnot chrześcijańskich głosi orędzie poza obiektami kościelnymi, zwykle podróżuje po różnych miejscowościach, aby rozpowszechniać Ewangelię Jezusa Chrystusa.
Liczni chrześcijanie rozmaitych denominacji mogliby przypisać sobie tytuł ewangelisty, ponieważ zajmują się rozpowszechnianiem Ewangelii. W wielu Kościołach uważa się, że jedną z najważniejszych funkcji kościelnych jest rozpowszechnianie wiary, iż Jezus jest Zbawicielem świata.
Tytuł ewangelisty często jest związany z osobami, takimi jak baptysta Billy Graham i zielonoświątkowiec Reinhard Bonnke, którzy prowadzą duże zgromadzenia w namiotach, na stadionach, w istniejących budynkach kościelnych, lub tych, którzy głoszą w miejscach publicznych, np. na ulicy do przypadkowych przechodniów (ten typ głoszenia był charakterystyczny dla Jana Wesleya). Powoływane są specjalne organizacje, które zajmują się organizowaniem kampanii ewangelizacyjnych (np. BGEA, CFAN). Głoszenie Ewangelii dokonuje się też za pośrednictwem telewizji (tele-ewangeliści), lub internetu (ewangeliści internetowi).
Świadkowie Jehowy.
Świadkowie Jehowy prowadzą na całym świecie działalność kaznodziejską głównie przez głoszenie "od domu do domu", a także w miejscach publicznych, nazywając się głosicielami.

</doc>
<doc id="143703" url="https://pl.wikipedia.org/wiki?curid=143703" title="Parus major">
Parus major



</doc>
<doc id="143709" url="https://pl.wikipedia.org/wiki?curid=143709" title="Metodologia">
Metodologia

Metodologia – nauka o metodach badań naukowych, ich skuteczności i wartości poznawczej.
Klasycznie wyróżnia się metodologie:
Współcześnie dominuje podejście bazujące na wykorzystaniu metod statystycznych bądź matematycznych (szczególnie nauki ścisłe) do opisu różnych zjawisk będących pod obserwacją badacza. W celu uzyskania danych do obliczeń wykorzystuje się precyzyjnie opisaną w metodologiach szczegółowych nauk gamę działań.
Wiele nauk posiada własne metodologie lub korzysta z dorobku innych zapożyczając ich metodologie, np. metody statystyczne w formie zmodyfikowanej i dostosowanej do szczególnych zagadnień ekonomii noszą miano ekonometrii.

</doc>
<doc id="143712" url="https://pl.wikipedia.org/wiki?curid=143712" title="Stephen Fumio Hamao">
Stephen Fumio Hamao

 – japoński duchowny katolicki, biskup Jokohamy i przewodniczący Konferencji Episkopatu Japonii, wysoki urzędnik Kurii Rzymskiej, kardynał.
Życiorys.
Studiował w seminarium i na uniwersytecie w Tokio, później w Rzymie na Papieskim Uniwersytecie Urbaniana. 21 grudnia 1957 święceń kapłańskich udzielił mu arcybiskup Pietro Sigismondi. Po powrocie do Japonii pracował w archidiecezji tokijskiej. Był m.in. sekretarzem arcybiskupa Petera Tatsuo Doi, wicekanclerzem archidiecezji, notariuszem i zastępcą oficjała (przewodniczącego) trybunału arcybiskupiego, członkiem rady prezbiterów i komisji ds. przygotowania synodu archidiecezjalnego.
5 lutego 1970 został mianowany biskupem pomocniczym Tokio, ze stolicą tytularną Oreto. Sakry biskupiej udzielił mu 29 kwietnia 1970 w Tokio arcybiskup Bruno Wüstenberg, pełniący wówczas obowiązki pronuncjusza w Japonii. W październiku 1979 Hamao został przeniesiony na stolicę biskupią Jokohama. Stojąc na czele tej diecezji był także przewodniczącym Konferencji Episkopatu Japonii w latach 80. XX w. Brał udział w sesjach Światowego Synodu Biskupów w Watykanie, w tym w specjalnej sesji poświęconej Kościołowi Azji w 1998.
15 czerwca 1998 zrezygnował z rządów diecezją i został przeniesiony do pracy w Kurii Rzymskiej. Promowany do godności arcybiskupa tytularnego, objął funkcję prezydenta Papieskiej Rady ds. Duszpasterstwa Migrantów i Podróżujących. W październiku 2003 został wyniesiony do godności kardynalskiej, otrzymał diakonię S. Giovanni Bosco in via Tuscolana. W chwili śmierci papieża Jana Pawła II (2005) pełnienie przez kardynała Hamao funkcji szefa Papieskiej Rady uległo zawieszeniu. Ponownie objął obowiązki po wyborze Benedykta XVI; złożył rezygnację w marcu 2006 po osiągnięciu wieku emerytalnego.
Zmarł wieczorem 8 listopada 2007 roku w Tokio w wieku 77 lat.

</doc>
<doc id="143713" url="https://pl.wikipedia.org/wiki?curid=143713" title="Napęd warp">
Napęd warp



</doc>
<doc id="143714" url="https://pl.wikipedia.org/wiki?curid=143714" title="Netlabel">
Netlabel

Netlabel (nazywany również "on-line label", "web label" lub "mp3 label") – ogólna nazwa firm i nieformalnych grup zajmujących się szczególnym sposobem dystrybucji muzyki w Internecie, głównie w formie elektronicznej (w postaci skompresowanych plików MP3 lub Ogg Vorbis). Netlabele często funkcjonują jak tradycyjne wytwórnie płytowe nagrywając i promując wydawnictwa muzyczne (np. single, albumy oraz składanki). Większość z nich posługuje się metodami "marketingu partyzanckiego" w celu promocji swojej działalności, nie wydając pieniędzy na tradycyjne techniki reklamowe. Niektóre "netlabele" prowadzą działalność komercyjną.
Podstawowa różnica między netlabelem a tradycyjną wytwórnią płytową polega na tym, że netlabel udostępnia swoje wydawnictwa w formie elektronicznej, poprzez internet i często za darmo, w przeciwieństwie do tradycyjnych wydawnictw bazujących na płytach winylowych, CD czy DVD. Bardzo często muzykę wydaje się na licencjach, które umożliwiają swobodne rozpowszechnianie oraz wykorzystanie utworów, z jednoczesnym zachowaniem praw przez autora np. na podstawie licencji Creative Commons.

</doc>
<doc id="143716" url="https://pl.wikipedia.org/wiki?curid=143716" title="Angelo Scola">
Angelo Scola

Angelo Scola (ur. 7 listopada 1941 w Malgrate) – włoski duchowny rzymskokatolicki, doktor filozofii i teologii, biskup diecezjalny Grosseto w latach 1991–1995, rektor Papieskiego Uniwersytetu Laterańskiego w latach 1995–2002, patriarcha Wenecji w latach 2002–2011, wielki przeor na Veneto z Zakonu Rycerskiego Grobu Bożego w Jerozolimie w latach 2002–2011, przewodniczący Konferencji Episkopatu Triveneta w latach 2002–2011, kardynał prezbiter od 2003, administrator apostolski "sede vacante" diecezji Treviso w latach 2009–2010, arcybiskup metropolita Mediolanu w latach 2011–2017, przewodniczący Konferencji Biskupów Lombardzkich w latach 2011–2017, od 2017 arcybiskup senior archidiecezji Mediolanu.
Życiorys.
Studiował na Katolickim Uniwersytecie Najświętszego Serca w Mediolanie (obronił doktorat z filozofii w 1967) oraz w seminariach w Saronno i Venegono koło Mediolanu. Święcenia kapłańskie przyjął 18 lipca 1970 w Mediolanie z rąk biskupa Teramo-Atri Abele Coniglego. Kontynuował studia w Szwajcarii, obronił doktorat z teologii na uniwersytecie we Fryburgu na podstawie pracy o Tomaszu z Akwinu. Przez pewien czas przebywał w Monako i Francji, po powrocie do Włoch działał w ruchu Communione e Liberazione ks. Luigiego Giussaniego. Wykładał na uniwersytecie we Fryburgu, a także w Instytucie Badań nad Małżeństwem i Rodziną im. Jana Pawła II przy Papieskim Uniwersytecie Laterańskim w Rzymie.
20 lipca 1991 został mianowany biskupem diecezjalnym Grosseto. Sakry biskupiej udzielił mu 21 września 1991 prefekt Kongregacji ds. Biskupów kardynał Bernardin Gantin. Po czterech latach pracy w diecezji zrezygnował i przeszedł do Kurii Rzymskiej. Był rektorem "magnifico" Papieskiego Uniwersytetu Laterańskiego oraz prezydentem Instytutu Badań nad Małżeństwem i Rodziną. 5 stycznia 2002 zastąpił kardynała Marca Cé na urzędzie patriarchy Wenecji.
W październiku 2003 Jan Paweł II wyniósł go do godności kardynalskiej, nadając tytuł prezbitera SS. XII Apostoli. Mianowany został relatorem generalnym XI sesji zwykłej Światowego Synodu Biskupów, planowanej w Watykanie na październik 2005.
28 czerwca 2011 zastąpił emerytowanego kardynała Dionigiego Tettamanziego na stanowisku arcybiskupa metropolity Mediolanu. Ingres odbył się 25 września 2011. 7 lipca 2017 papież Franciszek przyjął jego rezygnację z zajmowanego urzędu.
Był wymieniany w gronie faworytów do następstwa (tzw. papabile) po zmarłym w kwietniu 2005 Janie Pawle II oraz ponownie po rezygnacji z urzędu Benedykta XVI w lutym 2013. 7 listopada 2021 w związku z ukończeniem 80 lat stracił prawo do udziału w przyszłych konklawe.
9 grudnia 2010 otrzymał doktorat honoris causa Katolickiego Uniwersytetu Lubelskiego Jana Pawła II.

</doc>
<doc id="143717" url="https://pl.wikipedia.org/wiki?curid=143717" title="Krajowa Szkoła Administracji Publicznej im. Prezydenta Rzeczypospolitej Polskiej Lecha Kaczyńskiego">
Krajowa Szkoła Administracji Publicznej im. Prezydenta Rzeczypospolitej Polskiej Lecha Kaczyńskiego

Krajowa Szkoła Administracji Publicznej im. Prezydenta Rzeczypospolitej Polskiej Lecha Kaczyńskiego (KSAP) – państwowa szkoła z siedzibą w Warszawie, wyłączona z systemu szkolnictwa wyższego, podlegająca Prezesowi Rady Ministrów. Kształci i przygotowuje do służby publicznej urzędników służby cywilnej oraz kadry wyższych urzędników polskiej administracji.
Działa na podstawie ustawy o Krajowej Szkole Administracji Publicznej z 14 czerwca 1991. Jej patronem od 2016 jest Lech Kaczyński, Prezydent Rzeczypospolitej Polskiej od 2005 do 2010.
Historia.
Krajowa Szkoła Administracji Publicznej została utworzona przez rząd Tadeusza Mazowieckiego w maju 1990, na początku okresu transformacji ustrojowej. Była to pierwsza tego typu placówka w państwach byłego bloku komunistycznego.
Siedziba.
Szkoła mieści się w modernistycznym gmachu zaprojektowanym przez Romualda Gutta. Gmach był wznoszony etapami w latach 1928–1933. Początkowo miał on trzy kondygnacje. Czwarta została dobudowana w latach 1949–1950. 
W latach 1928–1939 budynek KSAP był siedzibą Szkoły Nauk Politycznych, przekształconej w kwietniu 1939 w Akademię Nauk Politycznych. W latach 1950–1961 działała tam Szkoła Główna Służby Zagranicznej, kształcąca kadry wyspecjalizowane w prawie dyplomatycznym i konsularnym oraz handlu zagranicznym. Od 1961 do 1990 budynek służył różnym instytucjom szkoleniowym, m.in. Ośrodkowi i Instytutowi Doskonalenia Kadr Kierowniczych Administracji Państwowej czy Instytutowi Administracji i Zarządzania. 
W gmachu mieszczą się m.in. sale wykładowe, biblioteka z czytelnią, sala konferencyjna oraz kafeteria. Księgozbiór zgromadzony w bibliotece obejmuje około 25 tysięcy publikacji o tematyce administracji publicznej i prawa administracyjnego, stosunków międzynarodowych oraz Unii Europejskiej, a także finansów publicznych i ekonomii, prawa cywilnego i konstytucyjnego oraz nauk społecznych.
Zadania szkoły.
Kształcenie stacjonarne przyszłych urzędników służby cywilnej.
O przyjęcie do KSAP może ubiegać się osoba, która: nie ukończyła 32 lat, posiada dyplom studiów wyższych z tytułem magistra oraz zna dobrze jeden z języków obcych: angielski, francuski lub niemiecki. Postępowanie rekrutacyjne jest podzielone na cztery etapy, które weryfikują m.in. wiedzę i motywację kandydatów oraz umiejętność pracy w grupie.
Nauka w KSAP trwa 19 miesięcy. W trakcie kształcenia słuchacze zdobywają zarówno specjalistyczną wiedzę, jak i umiejętności praktyczne niezbędne do pracy w administracji publicznej. Zajęcia prowadzą praktycy z urzędów administracji publicznej oraz wykładowcy akademiccy. Program kształcenia stacjonarnego jest aplikacyjny i ciągły. 
Obowiązkowym elementem kształcenia w Krajowej Szkole jest udział słuchaczy w stażach administracyjnych: krajowych i zagranicznych. W trakcie odbywania stażu słuchacze otrzymują zadania pracowników urzędów i są oceniani przez opiekunów stażowych. 
W trakcie nauki w KSAP słuchacze uczą się obowiązkowo języka angielskiego oraz drugiego języka obcego do wyboru: niemieckiego lub francuskiego. Ponadto mogą brać udział w lektoratach m.in. z języka rosyjskiego, hiszpańskiego, arabskiego i chińskiego.
KSAP prowadzi program Mentor, który obejmuje indywidualne spotkania z mentorami – doświadczonymi pracownikami administracji publicznej. Słuchacze poznają pracę urzędu, w którym pracuje mentor, uczestniczą w projektach realizowanych przez mentora i uczą się od niego praktycznych umiejętności.
Słuchacze mają obowiązek przestrzegać zasad etyki korpusu służby cywilnej. W szczególności są zobowiązani do powstrzymywania się od publicznego manifestowania poglądów politycznych.
Szkolenia dla administracji publicznej.
Jednym z głównych zadań KSAP jest wspieranie rozwoju zawodowego pracowników administracji publicznej (kształcenie ustawiczne). Szkoła prowadzi szkolenia uzupełniające wiedzę, rozwijające kompetencje „miękkie”, a także umiejętności językowe urzędników. KSAP przygotowuje również szkolenia na zlecenie poszczególnych urzędów. Wśród wykładowców Szkoły byli lub są m.in.: Jerzy Bralczyk, Tomasz Kammel, Ewa Nowińska i Monika Zamachowska.
Inne działania wspierające doskonalenie i rozwój administracji publicznej.
KSAP prowadzi postępowanie kwalifikacyjne w służbie cywilnej na podstawie art. 43 ustawy z dnia 21 listopada 2008 r. o służbie cywilnej. Limit mianowań określany jest co roku w ustawie budżetowej. Akty mianowania otrzymują pracownicy służby cywilnej, którzy w wyniku pomyślnego przejścia postępowania kwalifikacyjnego uzyskają w rankingu wyników miejsce uprawniające do mianowania, a także absolwenci Szkoły, którzy w danym roku złożą wniosek o mianowanie.
KSAP prowadzi Lingwistyczne Postępowanie Sprawdzające, które potwierdza znajomość języków obcych na poziomie B2 lub C1. LPS obejmuje postępowanie sprawdzające z języków: angielskiego, francuskiego, hiszpańskiego, niemieckiego i rosyjskiego. Certyfikat wydany przez Szkołę jest honorowany w postępowaniu kwalifikacyjnym w służbie cywilnej oraz przy ubieganiu się o przyjęcie do służby dyplomatyczno-konsularnej. 
We współpracy z instytucjami i organizacjami międzynarodowymi KSAP wspiera rozpoznawanie dobrych i innowacyjnych praktyk stosowanych w instytucjach publicznych w Polsce i na świecie. Ponadto KSAP tworzy warunki do przekazywania zdobytej wiedzy i doświadczeń urzędom polskiej administracji oraz administracji innych krajów: realizuje projekty rozwojowe, współpracuje z instytucjami (również międzynarodowymi), organizuje transgraniczne wizyty studyjne, szkolenia i staże oraz organizuje konferencje i seminaria z zakresu administracji publicznej.
Absolwenci.
Po ukończeniu Szkoły absolwenci rozpoczynają pracę w urzędach administracji publicznej na stanowiskach, które proponuje im Prezes Rady Ministrów. W administracji publicznej mają obowiązek pracować co najmniej 5 lat. Są zatrudnieni w administracji centralnej i terenowej, w polskich ambasadach oraz w organizacjach międzynarodowych. Ponadto dyplom ukończenia Szkoły umożliwia uzyskanie statusu mianowanego urzędnika służby cywilnej bez konieczności przechodzenia postępowania kwalifikacyjnego.
Absolwenci Szkoły mogą być członkami, działającego od 1993, Stowarzyszenia Absolwentów Krajowej Szkoły Administracji Publicznej. Stowarzyszenie ułatwia utrzymywanie więzi ze Szkołą i innymi jej absolwentami. Niektórzy absolwenci powracają do KSAP jako mentorzy lub wykładowcy.
Poszczególne roczniki rozpoczynające naukę w KSAP wybierają patrona dla swojej promocji.
Administracja.
Dyrektorzy.
Szkoła podlega Prezesowi Rady Ministrów, który powołuje jej dyrektora. Dyrektorzy KSAP:
Rada KSAP.
Rada Szkoły jest organem wnioskującym, doradczym i opiniującym. Wspiera realizację misji KSAP w zakresie rozwoju i kierunków działania Szkoły, a także czuwa nad zgodnością programu z potrzebami i wyzwaniami administracji publicznej w Polsce. Do kompetencji Rady należy: 
Radę tworzą przedstawiciele organów administracji rządowej, ministrowie ds. administracji publicznej, finansów publicznych, spraw zagranicznych, szkolnictwa wyższego oraz szefowie Kancelarii Prezesa Rady Ministrów, Kancelarii Prezydenta RP i Służby Cywilnej, Prezes Najwyższej Izby Kontroli, Prezes Naczelnego Sądu Administracyjnego, a także przedstawiciele nauki i środowisk opiniotwórczych powołani przez Prezesa Rady Ministrów. 
Finansowanie KSAP.
Działania statutowe Szkoły są finansowane z budżetu państwa w ramach części 16 – Kancelaria Prezesa Rady Ministrów. Ponadto Szkoła realizuje dodatkowe zadania zlecone oraz projekty międzynarodowe finansowane ze środków Unii Europejskiej.

</doc>
<doc id="143718" url="https://pl.wikipedia.org/wiki?curid=143718" title="Instytut Francji">
Instytut Francji

Instytut Francji (Institut de France) – francuskie towarzystwo naukowe założone 25 października 1795.
Akademie.
Instytut grupuje pięć głównych placówek naukowych pełniących funkcję akademii:

</doc>
<doc id="143719" url="https://pl.wikipedia.org/wiki?curid=143719" title="Instytut Francuski">
Instytut Francuski



</doc>
<doc id="143721" url="https://pl.wikipedia.org/wiki?curid=143721" title="KSAP">
KSAP



</doc>
<doc id="143724" url="https://pl.wikipedia.org/wiki?curid=143724" title="Net label">
Net label



</doc>
<doc id="143725" url="https://pl.wikipedia.org/wiki?curid=143725" title="Perkūnas">
Perkūnas



</doc>
<doc id="143728" url="https://pl.wikipedia.org/wiki?curid=143728" title="Obiektyw zmiennoogniskowy">
Obiektyw zmiennoogniskowy

Obiektyw zmiennoogniskowy (potocznie zoom) – rodzaj obiektywu fotograficznego, w którym możliwa jest płynna regulacja długości ogniskowej, zwykle bez zmiany perspektywy i płaszczyzny ogniskowania.
Zmiana ogniskowej realizowana jest przy pomocy grupy soczewek, które przesuwa się wzdłuż osi optycznej obiektywu. Wymaga to zastosowania większej niż w normalnym obiektywie liczby soczewek, co pociąga za sobą obniżenie zdolności rozdzielczej obiektywu. Z tego też względu obiektywy zmiennoogniskowe o stosunku maksymalnej do minimalnej ogniskowej wyrażonym liczbą większą niż 3 są używane prawie wyłącznie w kamerach telewizyjnych i filmowych, projektorach, amatorskich aparatach cyfrowych, czasami też w aparatach małoobrazkowych.
Pierwszy obiektyw zmiennoogniskowy został zastosowany w kamerze filmowej w roku 1931, a pierwszy małoobrazkowy aparat fotograficzny z takim obiektywem powstał w roku 1959.

</doc>
<doc id="143729" url="https://pl.wikipedia.org/wiki?curid=143729" title="Bu (jednostka miary)">
Bu (jednostka miary)

Bu (分) – tradycyjna japońska jednostka miary, wynosząca około 0,303 cm.

</doc>
<doc id="143730" url="https://pl.wikipedia.org/wiki?curid=143730" title="Andrzej Szejna">
Andrzej Szejna

Andrzej Jan Szejna (ur. 28 kwietnia 1973 w Końskich) – polski polityk i prawnik, wiceminister finansów (2001–2003), wiceminister gospodarki, pracy i polityki społecznej (2003), wiceminister w Urzędzie Komitetu Integracji Europejskiej (2004), deputowany do Parlamentu Europejskiego VI kadencji (2004–2009), poseł na Sejm IX kadencji (od 2019), wiceprzewodniczący Sojuszu Lewicy Demokratycznej (2016–2021), wiceprzewodniczący Nowej Lewicy (od 2021).
Życiorys.
W 1996 ukończył studia w Szkole Głównej Handlowej (finanse i bankowość), a w 1997 na Uniwersytecie Warszawskim (prawo). Od czerwca do sierpnia 1996 był stypendystą naukowym w Wiedniu w Wirtschaftsuniversität Wien. Odbył aplikację w Okręgowej Izbie Radców Prawnych w Warszawie, uzyskując uprawnienia radcy prawnego.
W latach 1997–1999 był dwukrotnie wybrany Przewodniczącym Parlamentu Studentów Rzeczypospolitej Polskiej oraz członkiem Prezydium Rady Głównej Szkolnictwa Wyższego. Był członkiem Komisji ds. Kredytów i Pożyczek Studenckich przy MEN. W 1998 startował bez powodzenia w wyborach samorządowych w Warszawie z listy Unii Wolności.
Od 1995 do 1997 zajmował stanowisko pełnomocnika rektora SGH, był w tym okresie asystentem stażystą w Katedrze Prawa Międzynarodowego SGH. W latach 1997–2000 pełnił funkcję wiceprezesa zarządu Fundacji SGH. W lutym 2000 został nauczycielem akademickim, a w lipcu 2001 prodziekanem Wydziału Stosunków Międzynarodowych Wyższej Szkoły Ubezpieczeń i Bankowości w Warszawie.
W latach 2002–2003 był wiceprzewodniczącym, a następnie przewodniczącym rady nadzorczej II NFI S.A. Pełnił funkcję doradcy Wiesława Ciesielskiego, wiceministra w Ministerstwie Finansów (2001–2003). Od 1 kwietnia 2003 do 1 stycznia 2004 zajmował stanowisko podsekretarza stanu w Ministerstwie Gospodarki, Pracy i Polityki Społecznej, następnie do kwietnia 2004 był wiceprezesem w PAIiZ S.A. Od kwietnia do czerwca tego samego roku pełnił funkcję podsekretarza stanu ds. europejskich w Urzędzie Komitetu Integracji Europejskiej.
Wstąpił do Sojuszu Lewicy Demokratycznej, zasiadł w radzie krajowej i w zarządzie krajowym tej partii. Był do 2003 członkiem krajowego komitetu wykonawczego SLD i krajowym pełnomocnikiem Koalicyjnego Komitetu Wyborczego SLD-UP w 2002. W 2000 podczas kampanii prezydenckiej pracował w sztabie wyborczym Aleksandra Kwaśniewskiego, odpowiadając za obsługę prawną. W 2012 objął funkcję przewodniczącego SLD w województwie świętokrzyskim.
W czerwcu 2004 został wybrany na posła do Parlamentu Europejskiego. Do 2007 pełnił w PE funkcję wiceprzewodniczącego Komisji Stanowienia Prawa, był też m.in. członkiem Delegacji do spraw stosunków z Białorusią i Izraelem. Zasiadał w Grupie Socjalistycznej w Parlamencie Europejskim, kierował delegacją polską w tej frakcji. W 2009 i 2014 bez powodzenia ubiegał się o ponowny wybór. W wyborach parlamentarnych w 2015 również bezskutecznie kandydował natomiast do Sejmu jako lider świętokrzyskiej listy wyborczej Zjednoczonej Lewicy. W styczniu 2016 został wiceprzewodniczącym SLD.
Objął funkcję wiceprezesa Fundacji im. Józefa Oleksego. W 2018 z listy komitetu SLD Lewica Razem bezskutecznie kandydował do sejmiku świętokrzyskiego, a w 2019 z listy Koalicji Europejskiej ponownie startował do PE.
W wyborach parlamentarnych w tym samym roku z ramienia SLD uzyskał mandat posła na Sejm IX kadencji z okręgu kieleckiego, otrzymując 24 337 głosów. W Sejmie został członkiem Komisji Spraw Zagranicznych, Komisji Ustawodawczej, Komisji Nadzwyczajnej do spraw zmian w kodyfikacjach, wiceprzewodniczącym Podkomisji stałej do spraw nowelizacji prawa cywilnego oraz wiceprzewodniczącym delegacji polskiego parlamentu do Zgromadzenia Parlamentarnego Rady Europy. W październiku 2021 powołany na wiceprzewodniczącego Nowej Lewicy. Zasiadł w Radzie Fundacji Aleksandra Kwaśniewskiego „Amicus Europae”, w 2022 został wiceprzewodniczącym Partii Europejskich Socjalistów.

</doc>
<doc id="143731" url="https://pl.wikipedia.org/wiki?curid=143731" title="Attilio Nicora">
Attilio Nicora

Attilio Nicora (ur. 16 marca 1937 w Varese, zm. 22 kwietnia 2017 w Rzymie) – włoski duchowny katolicki, biskup Werony, wysoki urzędnik Kurii Rzymskiej i Episkopatu Włoch, kardynał.
Życiorys.
Studiował w seminarium w Venegono oraz na uczelniach mediolańskich (Katolicki Uniwersytet Najświętszego Serca) i rzymskich (Papieskie Seminarium Lombardzkie, Papieski Uniwersytet Gregoriański). Przyjął święcenia kapłańskie 27 czerwca 1964 w Mediolanie z rąk mediolańskiego arcybiskupa Giovanniego Colombo. Był profesorem i (od 1970) rektorem seminarium w Venegono.
W kwietniu 1977 papież Paweł VI mianował go biskupem pomocniczym Mediolanu ze stolicą tytularną "Furnos Minor". Sakrę biskupią ks. Nicora odebrał z rąk arcybiskupa Colombo 28 maja 1977 w Mediolanie. Zajmował się m.in. sprawą rewizji konkordatu między rządem włoskim a Stolicą Apostolską (1984).
W lutym 1987 został zwolniony z obowiązków biskupa pomocniczego Mediolanu i pozostawał w dyspozycji Konferencji Episkopatu Włoch. Kierował m.in. komitetem spraw organizacyjnych i dóbr kościelnych Episkopatu oraz komitetem ds. instytucji dobroczynnych i Caritasu.
Od czerwca 1992 do września 1997 pełnił funkcję biskupa Werony, następnie ponownie pozostawał w dyspozycji Episkopatu, zajmując się zagadnieniami prawnymi. W październiku 1999 wziął udział w II specjalnej sesji Światowego Synodu Biskupów ds. Kościoła w Europie.
1 października 2002 został mianowany przewodniczącym Administracji Dóbr Stolicy Apostolskiej i promowany na arcybiskupa, rok później (w październiku 2003) Jan Paweł II wyniósł go do godności kardynalskiej, z diakonią S. Filippo Neri in Eurosia. Mianowany przewodniczącym nowo powstałego Instytutu finansowego Stolicy Apostolskiej.
7 lipca 2011 zrezygnował z funkcji przewodniczącego Administracji Dóbr Stolicy Apostolskiej; został zastąpiony na tym stanowisku przez arcybiskupa Domenico Calcagno.
Uczestnik konklawe 2005 i konklawe 2013.
12 czerwca 2014 został promowany na kardynała prezbitera, zachował diakonię San Filippo Neri in Eurosia w charakterze tytułu prezbiterskiego na zasadzie pro hac vice. 16 marca 2017 w związku z ukończeniem 80 lat utracił prawo do czynnego udziału w konklawe.
Aż do śmierci był papieskim legatem ds. bazyliki św. Franciszka oraz bazyliki Najświętszej Marii Panny od Aniołów w Asyżu. Rolą papieskiego legata dla obydwu bazylik jest krzewienie więzi między miejscami świętymi związanymi z osobą Biedaczyny z Asyżu a Stolicą Apostolską (nie dysponuje on żadną specjalną jurysdykcją).

</doc>
<doc id="143733" url="https://pl.wikipedia.org/wiki?curid=143733" title="Teleobiektyw">
Teleobiektyw

Teleobiektyw – rodzaj wąskokątnego obiektywu fotograficznego, który ze względu na specjalną budowę optyczną ma odległość ogniskową znacząco większą niż długość jego obudowy.
Najprostsze teleobiektywy składają się z dwóch grup soczewek: pierwszej, skupiającej, znajdującej się w przedniej części obiektywu oraz drugiej, rozpraszającej, znajdującej się w jego tylnej części. Działanie drugiej z tych grup podobne jest do działania telekonwertera.
Pierwotnie nazwa teleobiektyw dotyczyła konstrukcji, w których długość obiektywu była mniejsza niż jego ogniskowa. Później została rozszerzona na wszystkie obiektywy o wąskim kącie widzenia. Potocznie mianem teleobiektywu określa się każdy obiektyw wąskokątny.
Drogę promieni w teleobiektywie schematycznie przedstawia poniższy rysunek:

</doc>
<doc id="143734" url="https://pl.wikipedia.org/wiki?curid=143734" title="Parus ater">
Parus ater



</doc>
<doc id="143739" url="https://pl.wikipedia.org/wiki?curid=143739" title="Probiotyk">
Probiotyk

Probiotyki (gr. "pro bios" – dla życia), czynnościowa żywność – podawane doustnie wyselekcjonowane kultury bakteryjne lub drożdży, najczęściej bakterie kwasu mlekowego ("Lactobacillus"), których zadaniem jest korzystne dla zdrowia działanie w przewodzie pokarmowym, poprzez immunomodulację oraz zachowywanie prawidłowej flory fizjologicznej. W większości przypadków korzystne oddziaływania probiotyków dotyczą wyłącznie warunków "in vitro". Zaproponowano, że jeżeli wpływ drobnoustrojów na leczenie choroby został zbadany naukowo i ma dowiedzioną skuteczność, należy używać nazwy czynnik bioleczniczy.
Według definicji FAO/WHO probiotyki to „żywe drobnoustroje, które podane w odpowiedniej ilości wywierają korzystny wpływ na zdrowie gospodarza”&lt;ref name="FAO/WHO"&gt;FAO/WHO (2001) Health and Nutritional Properties of Probiotics in Food including Powder Milk with Live Lactic Acid Bacteria. Report of a Joint FAO/WHO Expert Consultation on Evaluation of Health and Nutritional Properties of Probiotics in Food Including Powder Milk with Live Lactic Acid Bacteria.&lt;/ref&gt;.
Historia probiotyków.
Dobroczynny wpływ na zdrowie człowieka bakterii fermentujących mleko znany był już w starożytności. Zjawiskiem probiozy i interakcji między bakteriami zainteresowali się Pasteur i Jaubert, którzy w roku 1877 opisali występowanie antagonizmu między wybranymi szczepami bakteryjnymi. W 1907 Ilja Miecznikow, rosyjski mikrobiolog, laureat nagrody Nobla z medycyny w 1908 wskazał, że spożywanie jogurtów i kefirów korzystnie wpływa na zdrowie dzięki zawartym w nich bakteriom fermentacji mlekowej, oraz że wysoka koncentracja "Lactobacillus sp." w jelicie ma istotny wpływ na zdrowie i długowieczność człowieka, a także może być stosowana jako metoda bakteryjnej terapii zastępczej. Możliwości te nie zostały wykorzystane, gdyż nastała era chemioterapeutyków i antybiotyków.
"Czytelnik, który posiada małą wiedzę w tej dziedzinie, może być zdziwiony moimi zaleceniami, aby spożywać duże ilości bakterii ponieważ ogólnie panuje przekonanie, że są one szkodliwe. Ta opinia jest błędna. Istnieje wiele dobroczynnych bakterii, wśród których pałeczki kwasu mlekowego zajmują poczesne miejsce."
Ilja Miecznikow
Termin „probiotyk” wprowadzili w 1965 r. Lilly oraz Stillwell, określając w ten sposób substancję lub organizm, który wpływa na równowagę mikroflory jelitowej. Fuller (1989), dostrzegając korzyści ze stosowania mikroorganizmów, wprowadził definicję probiotyku – żywe mikrobiologiczne dodatki żywieniowe, korzystnie działające na organizm gospodarza poprzez poprawę równowagi mikroflory jelitowej. Aktualnie koncepcja probiotyku zakłada wprowadzenie do diety żywych bakterii w takiej formie, żeby przetrwały w żołądku, dwunastnicy i były aktywne w okrężnicy. Według Fullera probiotyk powinien spełniać następujące warunki:
W 2001 r. Schrezenmeir i De Vrese zaproponowali, by probiotykiem nazwać „produkt zawierający wystarczającą ilość mikroorganizmów, które zmieniają mikroflorę (przez implantację lub kolonizację) w określonych segmentach organizmu gospodarza i w ten sposób wywierają korzystny wpływ na jego zdrowie”
Organizmy probiotyczne.
Bakterie probiotyczne.
Lactobacillus casei Shirota odkryty w 1935 r. przez dr. Shirota jest stosowany do skrócenia czasu trwania i złagodzenia objawów biegunek rotawirusowych u dzieci. Posiada również zdolności antykancerogenne.
Lactobacillus casei DN-114 001 jest skuteczny w przeciwdziałaniu ostrym biegunkom u dzieci, ma dobroczynny wpływ na naturalne mechanizmy obronne organizmu.
Lactobacillus plantarum – stosowany w biegunkach infekcyjnych, stanach zapalnych przewodu pokarmowego oraz nieswoistych zapaleniach jelit. Cechą charakterystyczną L. plantarum jest zdolność katabolizmu argininy z wytwarzaniem tlenku azotu, który hamuje wzrost innych bakterii, reguluje wydzielanie śluzu w przewodzie pokarmowym, reguluje ukrwienie i perystaltykę jelit oraz stymuluje jelitowy układ immunologiczny.
Lactobacillus rhamnosus ("Lactobacillus GG") – stosowany w biegunkach infekcyjnych, skraca czas przebiegu ostrych biegunek rotawirusowych u dzieci, z powodzeniem stosowany w biegunkach poantybiotykowych, biegunkach podróżnych i biegunkach wywołanych zakażeniem "Clostridium difficile". Obniża aktywność β-glukuronidazy, nitroreduktazy oraz hydrolazy – ma to znaczenie antynowotworowe, pełni ochronną rolę w alergii atopowej, gdyż promuje różnicowanie, rozwój oraz aktywację limfocytów Th1 poprzez przywracanie równowagi między Th1 i Th2, działa łagodząco w chorobie Leśniowskiego – Crohna i "colitis ulcerosa".
Podawanie tego probiotyku kobiecie ciężarnej na 4 tygodnie przed porodem, a następnie przez 6 miesięcy u noworodka, w znacznym stopniu obniża pojawianie się chorób alergicznych, przede wszystkim atopowego zapalenia skóry, oraz alergii na mleko krowie.
Drożdże probiotyczne.
Saccharomyces boulardii – jest wrażliwy na kwas solny oraz zmiany pH, nie jest wrażliwy na procesy trawienne. Po podaniu występuje w całym przewodzie pokarmowym, po zaprzestaniu podawania w ciągu 2-5 dni jest nieobecny w kale, posiada odporność antybiotykową (wrażliwy na antybiotyki przeciwgrzybicze). Hamuje wzrost wielu patogennych drobnoustrojów, przez co zmniejsza nasilenie infekcji, ma wpływ na wiązanie toksyn bakteryjnych z receptorami jelitowymi, ma działanie immunoprotekcyjne – wpływa na wydzielanie sIgA. Stosuje się w zapobieganiu biegunkom poantybiotykowym, w biegunce podróżnych, w biegunkach przewlekłych w AIDS, w biegunkach wywołanych "Clostridium difficile", "Giardia lamblia", "Shigella" oraz nieswoistych zapaleniach jelit.
Wpływ na zdrowie.
Korzyści, które ustalono w oparciu o dowody naukowe:
Ponadto wykazano, że zastosowanie szczepów probiotycznych, takich jak "L. acidophilus" oraz "L. johnsonii" podczas terapii antybiotykowej łagodzi objawy zakażenia wywołanego przez "Helicobater pylori".
Bakterie probiotyczne w produktach mlecznych.
Fermentowane produkty mleczne dzięki zawartości probiotyków wzmacniają i pobudzają układ odpornościowy człowieka, degradują i rozkładają związki rakotwórcze, stanowią jeden z czynników zapobiegających osteoporozie. Bakterie zawarte w produktach mlecznych posiadają zdolność osiedlania się w przewodzie pokarmowym, hamowania rozwoju bakterii gnilnych i chorobotwórczych, obniżają ryzyko zachorowania na nowotwory jelit, przynoszą ulgę w dolegliwościach przewodu pokarmowego, obniżają reakcje alergiczne na mleko, regulują pracę przewodu pokarmowego u ludzi w podeszłym wieku oraz mają zdolność obniżania poziomu cholesterolu we krwi.
Aby szczep mógł być uznany za probiotyczny musi spełniać poniższe kryteria:
Aby produkt mleczny można było uznać za probiotyczny powinien w jednym gramie zawierać co najmniej 10 mln jednostek "Bifidobacterium" lub 100 mln jednostek "Lactobacillus".
Bezpieczeństwo stosowania probiotyków.
Bakterie fermentacji mlekowej tradycyjnie wykorzystywane w procesie produkcji żywności uznawane są za bezpieczne. Efekty niepożądane, związane są ze stosowaniem preparatów probiotycznych, zależą głównie od szczepu i rodzaju preparatu w jakim są podawane. Działanie niepożądane odnotowuje głównie w stosunku do pacjentów poważnie chorych i tak przykładowo probiotyków nie powinno się podawać pacjentom z ostrym zapaleniem trzustki. Odnotowuje się również sporadyczne przypadki efektów ubocznych jak np. nadmierne gazowanie w jelitach, wzdęcia. U osób z uszkodzoną śluzówka lub z ciężkimi zaburzeniami odporności podawanie probiotyków może przyczynić się do wystąpienia infekcji.

</doc>
<doc id="143742" url="https://pl.wikipedia.org/wiki?curid=143742" title="Różowce">
Różowce

Różowce ("Rosales" Perleb) – grupa roślin okrytonasiennych stanowiąca klad wyróżniany w randze rzędu w różnych systemach klasyfikacyjnych.
Systematyka.
Rząd zajmuje pozycję bazalną względem rzędów dyniowce "Cucurbitales" i bukowce "Fagales". Wraz z nimi wchodzi w skład grupy "Fabidae" w obrębie kladu wyróżnianego w różnych systemach jako różowe lub różopodobne.
System Englera.
W popularnym w XX w. systemie klasyfikacyjnym Englera rząd różowców miał nieco inny zakres, obejmując następujące taksony:

</doc>
<doc id="143743" url="https://pl.wikipedia.org/wiki?curid=143743" title="Marpa">
Marpa



</doc>
<doc id="143744" url="https://pl.wikipedia.org/wiki?curid=143744" title="Derby County F.C.">
Derby County F.C.

Derby County Football Club – angielski klub piłkarski z siedzibą w Derby powstały w 1884 roku. W sezonie 2006/07 Derby awansowało ponownie do Premier League, ale już rok później pożegnało się z nią z zaledwie 11 punktami na koncie. Jest to najgorszy wynik w historii tych rozgrywek.
Historia.
Klub, utworzony w 1884 roku jako odgałęzienie Derbyshire County Cricket Club, początkowo działał na terenie Racecourse Ground. Biorąc udział w wielu towarzyskich oraz nieoficjalnych spotkaniach, klub wstąpił do rozgrywek FA Cup (Puchar Anglii). W 1888 roku Derby County był jednym z klubów założycielskich The Football League, a w 1891 połączył się z innym lokalnym klubem Derby Midland F.C. W 1892 roku do Derby County dołączył, uznawany za najlepszego gracza w historii klubu, Steve Bloomer. W 1895 roku klub przeniósł się do The Baseball Ground, nowego stadionu, który otrzymał tradycyjne czarno-białe barwy i przez następne 102 lata był stadionem domowym zespołu. 
Swój pierwszy finał w FA Cup (Pucharze Anglii) drużyna Derby County rozegrała 16.04.1898 roku w Crystal Palace F.C. i przegrała 3-1. Kolejne przegrane w finale miały miejsce w roku 1899 oraz 1903. Po raz pierwszy klub Derby County został zdegradowany do Second Division (ówczesnej drugiej ligi) w 1907 roku, ale pod kierownictwem Jimmy’ego Mathvena klub ponownie sięgnął po Steve’a Bloomera i w 1911 roku odzyskał miejsce w First Division (ówczesnej pierwszej lidze).
W 1914 roku klub znów został zdegradowany, ale od razu zdobył pierwsze miejsce w rozgrywkach i po raz kolejny powrócił do First Division. (jednak wybuch I wojny światowej oznaczał, że drużyna musiała czekać do 1919 roku, aby rozegrać kolejny mecz). W 1921 roku, po rozegraniu dwóch sezonów, klub ponownie spadł do Second Division. Jednak lepsze czasy miały dopiero nadejść, zapoczątkowane w 1926 roku przez kolejny awans do First Division (pierwszej ligi). Od końca lat dwudziestych klub miał mocną pozycję i przez całe lata trzydzieste kończył rozgrywki na czołowych miejscach. Na przykład w sezonie 1929–1930 Derby County zakończyło rozgrywki na drugim miejscu z pięćdziesięcioma punktami, zaraz za Sheffield Wednesday, które zgromadziło sześćdziesiąt punktów. W sezonie 1935-1936 dzięki dużemu wkładowi Hughiego Gallachera, który w tym sezonie zdobył 38 bramek, Derby ponownie zdobyło drugie miejsce.
W sezonie 1945–1946 Derby doszły do finału FA Cup (Pucharu Anglii) i po dogrywce pokonały Charlton Athletic 4-1. Następny sezon musiał wystartować po raz drugi z powodu wybuchu II wojny światowej, jednak klub Derby nie był w stanie powrócić do świetnej formy z czasów przedwojennych i w 1953 roku po raz kolejny został zdegradowane. W 1955 roku sytuacja uległa dalszemu pogorszeniu i po raz pierwszy w swojej historii zespół Derby County został zdegradowany do Third Division North (ówczesnej trzeciej ligi). Trzecioligowy poziom nie stanowił jednak dla drużyny dużego wyzwania i już po dwóch sezonach klub awansował i wrócił do drugiej ligi.
W 1967 roku Brian Clough przejął stery i poprowadził klub do największych sukcesów. Po podpisaniu kontraktu z Dave'em Mackayem, w 1969 roku klub Derby awansował do First Division (pierwszej ligi), a w 1970 roku zakończył sezon na czwartej pozycji. W 1971 roku został wykluczony z gry w europejskich rozgrywkach z powodu nieprawidłowości finansowych, a w 1972 wygrał swoje pierwsze ligowe mistrzostwo. Chociaż Derby nie utrzymały tytułu mistrzowskiego w kolejnych sezonach, udało im się dotrzeć do półfinałów Pucharu Mistrzów. Przegrali wtedy z Juventusem. Po kontrowersyjnym spotkaniu padało wiele zarzutów oskarżających włoski klub o dawanie łapówek, Clough nazwał wtedy Włochów „parszywymi oszustami”. Częste i wyrażane bez ogródek komentarze odnoszące się do establishmentu piłkarskiego w końcu doprowadziły do jego wykluczenia z zarządu klubu, a następnie odejścia w 1973 roku. Mimo to klub powtórzył ligowy sukces w sezonie 1974–1975, kiedy to selekcjoner Dave Mackay doprowadził drużynę do zdobycia tytułu. Jednakże pod koniec lat siedemdziesiątych forma Derby County spadła i w 1980 roku klub został ponownie zdegradowany. Chociaż drużyna dobrze radziła sobie w pierwszym sezonie, jej pobyt w drugiej lidze nie zakończył się szczęśliwie i w 1984 roku klub po raz kolejny spadł do trzeciej ligi.
Po zdegradowaniu władze klubu wyznaczyły Arthurowi Coxowi misję przełamania fatalnej passy. Cox wykonał zadanie i po dwóch latach spędzonych w trzeciej lidze stawający na nogi zespół awansował do Second Division. Tam już przy pierwszym podejściu w 1987 roku zajął pierwsze miejsce gwarantując sobie tym samym powrót do First Division.
W sezonie 1988–1989 klub zakończył rozgrywki na piątym miejscu mając w swoim składzie gwiazdy takie jak Peter Shilton, Mark Wright, Dean Saunders czy Ted McMinn. Jednakże po zamieszkach na Heysel angielskie kluby zostały wykluczone z europejskich rozgrywek i Barany straciły szansę na grę w pucharze UEFA.
Brak dalszych inwestycji ze strony prezesa Roberta Maxwella doprowadził wkrótce do pogorszenia się sytuacji klubu. W 1991 po rychłej śmierci Maxwella oraz po nieudanym sezonie, w którym zespół poniósł upokarzającą porażkę w meczu z lokalnym rywalem Nottingham Forest, po raz kolejny klub Derby County znalazł się w Second Division. W tym okresie lokalny przedsiębiorca prasowy Lionel Pickering został głównym udziałowcem klubu. W 1992 roku klub zapłacił 2,5 miliona funtów za środkowego obrońcę Notts County Craiga Shorta. W owym czasie jak i przez następne pięć lat był on najdroższym zawodnikiem kupionym przez klub spoza czołówki.
W 1993 roku Cox zrezygnował z funkcji powołując się na problemy zdrowotne, a na jego miejsce przyszedł dawny gracz Derby Roy Mcfarland. Poza finałem przegranym z Leicester City F.C. w sezonie 1993–1994 Mcfarland nie zdołał doprowadzić zespołu zbyt wysoko i w 1995 roku został zwolniony. Jako kolejny na funkcję selekcjonera wybrany został Jim Smith. Mimo że sezon rozpoczął się powoli to podpisanie kontraktu z libero Igorem Stimacem wczesną wiosną okazało się decydujące. Wyrzucając przez okno otrzymane wytyczne – „zakończenia sezonu w pierwszej dziewiątce”, Smith na koniec rozgrywek doprowadził Barany do drugiego miejsca i awansu do Premier League, czołowej ligi piłkarskiej w Anglii. Drugim trenerem był wtedy Steve McClaren, który przeszedł później na to samo stanowisko do Manchester United a następnie został trenerem Middlesbrough oraz selekcjonerem narodowej drużyny Anglii.
Klub Derby County miał bardzo udany debiut w Premiership w sezonie 1996–1997, kończąc rozgrywki na dwunastym miejscu. W sezonie 1997–1998 klub przeniósł się do nowego stadionu, 30-tysięcznego Pride Park Stadium. Poza tym pozyskał nowych piłkarzy, Włosi Stefano Eranio oraz Francisco Baiano podpisali kontrakty z Derby.
Przez dwa kolejne sezony klub utrzymywał dobry poziom, lecz później nastąpił nagły spadek formy. W sezonie 2000–2001 Derby County ledwo uniknął spadku kończąc sezon na siedemnastej pozycji – jedną pozycję od zdegradowania.
Jim Smith zrezygnował z pełnionej funkcji w październiku 2001 roku. Zastąpił go drugi trener Colin Todd, który do klubu Derby County przyszedł na miejsce McClarena po jego odejściu na Old Trafford. Todd, były piłkarz Derby oraz reprezentacji Anglii, utrzymał stanowisko tylko przez trzy miesiące, zanim został zwolniony w następstwie upokarzającej porażki Derby w trzeciej rundzie rozgrywek o Puchar Anglii na własnym stadionie w meczu z trzecioligowym Bristol Rovers. Pod koniec stycznia 2002 roku, kolejny były piłkarz Baranów, John Gregory został trenerem Derby po odejściu ze stanowiska w Aston Villi. Pomimo obiecującego początku, siedem porażek na osiem rozegranych meczów skazało klub na degradację.
Degradacja jednak nie była jedynym problemem klubu, gdyż w tym samym czasie pojawiły się duże problemy finansowe, które zmusiły Derby County do sprzedaży swoich czołowych zawodników. Gregory został później zawieszony w pełnieniu funkcji za domniemane wykroczenia. Tymczasowo zastąpił go George Burley, były szef Ipswich Town, który wkrótce po przełamaniu złej passy dostał to stanowisko na stałe.
Macierzysta spółka klubu przeszła w stan likwidacji w październiku 2003 roku a prezes Lionel Pickering, który nadzorował promocję oraz rozgrywki klubu w Premier League, z powodu złego stanu zdrowia otworzył drogę dla nowego zarządu, któremu przewodniczył John Sleightholme, prawnik z Yorkshire. Kupił on klub za jednego funta, pomimo że kupnem zainteresowane było również konsorcjum kierowanego przez byłego dyrektora klubu Petera Gadsbiego. Sezon 2003–2004 Derby zakończyło na dwudziestym miejscu, ale w kolejnym sezonie 2004–2005 drużyna grała już znacznie lepiej i ostatecznie uplasowała się na czwartym miejscu w Football League Championship, kwalifikując się tym samym do meczów barażowych o awans. W półfinałach przegrali jednak z Preston North End
Niedługo potem Burley zrezygnował z funkcji powołując się na różnice pomiędzy nim a zarządem. Zastąpił go pierwszy trener z Bolton Phil Brown. Ten jednak nie odniósł znaczących sukcesów i w styczniu 2006 roku, po serii kiepskich wyników, został zwolniony. Następnie obowiązki pierwszego trenera do końca sezonu przejął Terry Westlay, w owym czasie trener akademicki. Udało mu się uchronić klub przed degradacją.
Prezes klubu, John Sleightholme ustąpił w kwietniu 2006 roku twierdząc, że jego pozycja stała się nie do obrony. Nieco później w tym samym miesiącu pozostali członkowie zarządu również ustąpili z funkcji. Sprawa sądowa przeciwko trzem członkom zarządu oraz dwóm doradcom oskarżonym o nieprawidłowości w finansach klubu jest nadal w toku (stan na rok 2008).
Zainteresowanie klubem wyraziło konsorcjum lokalnych przedsiębiorców kierowane przez byłego wiceprezesa Petera Gadsbiego, które wkrótce kupiło Derby County, zmniejszyło zadłużenie i przywróciło klubowi na własność Pride Park Stadium. W czerwcu 2006 roku Billy Davies, były szef Preston North End, został trenerem a Julian Darby drugim trenerem Derby County. W swoim pierwszym sezonie Davies poprowadził Derby do decydujących rozgrywek, w których w półfinałach pokonali Southampton F.C. przy rzutach karnych, przed pokonaniem West Bromwich Albion 1-0 dzięki bramce Stephena Pearsona strzelonej w drugiej połowie na Wembley Stadium. Bramka ta zapewniła zespołowi powrót do Premier League i związane z tym dofinansowanie wynoszące 60 milionów funtów.
Jednak mimo awansu krążyły ciągłe plotki o kłótni Daviesa z dyrektorem generalnym Mikiem Hortonem o wyznaczenie asystenta dla Davisa oraz sprzeczki pomiędzy członkami zarządu. 5 czerwca 2007 roku Horton zrezygnował z funkcji w zarządzie, a niedługo po nim to samo uczynili Jill Marples oraz jej mąż Peter Marples. Horton twierdził, że jego decyzja podyktowana była powodami rodzinnymi oraz biznesowymi, podczas gdy Marplesowie odeszli z powodu śmierci ich przyjaciela w wypadku helikoptera. Po odejściu Hortona oraz Marplesów pozostali członkowie zarządu wybrali trzech nowych członków. Martin Ridgeway został wybrany na stanowisko Dyrektora Finansowego i Sekretarza Firmy, John Vicars Dyrektora Operacyjnego, a Steve Coakley na Dyrektora Handlowego.
W październiku 2007, Peter Gadsby ustąpił z funkcji prezesa, a na stanowisku zastąpił go były właściciel Hull City Adam Pearson. Po słabym rozpoczęciu sezonu trener Billy Davies odszedł w listopadzie za porozumieniem stron. Jego następcą został Paul Jewell, który nie uchronił klubu przed degradacją. Klub Derby County stał się pierwszym klubem zdegradowanym z Premier League w marcu, odnotowując przy tym rekordowo niski dorobek punktowy i zrównując się z mającym 108 lat rekordem Loughborough wynoszącym jeden wygrany mecz w całym sezonie.
Mecz Derby z Sheffield United rozegrany na domowym stadionie 13 września 2008 roku przyciągnął duże zainteresowanie mediów, gdyż właśnie dobiegał rok od ostatniego ligowego zwycięstwa klubu, a po tym spotkaniu Derby mogło pobić rekord największej liczby rozegranych spotkań bez zwycięstwa. Tylko cztery dni przed rocznicą wygranego 1-0 meczu z Newcastle, Rob Hulse zdobył bramkę w meczu przeciwko swojemu dawnemu klubowi ustalając zwycięski dla Derby wynik 2-1. Zapewnił tym samym w dwudziestym siódmym podejściu pierwsze zwycięstwo dla Paula Jewella jako szefa Derby.
Stroje.
Oryginalne barwy strojów piłkarskich klubu Derby County to złocistożółty, czekoladowy i niebieski; jednak w latach dziewięćdziesiątych dziewiętnastego wieku klub zmienił barwy na czarno-białe, pozostające po dziś dzień ich tradycyjnymi kolorami. Barwy strojów wyjazdowych były inne i chociaż zazwyczaj były żółte lub niebieskie, w sezonie 2008/2009 stroje wyjazdowe stały się odblaskowe i mają kolor zielony. Stroje te zostały zaprezentowane po raz pierwszy 12 sierpnia 2008 roku. 30 sierpnia 2008 roku klub zaprezentował również trzeci rodzaj stroju. Podobny do wzoru stroju wyjazdowego z lat siedemdziesiątych, niebieskie i białe pasy, przypominające pasy ze strojów argentyńskich piłkarzy. Wzór ten miał być ponownie wprowadzony dzięki opinii fanów, którzy twierdzili, że to jeden z ich ulubionych historycznych strojów klubowych.
Herb.
Jak większość klubów piłkarskich, Derby County początkowo nie miał herbu umieszczonego na koszulkach swoich piłkarzy. Pierwszy herb został przedstawiony w roku 1924; składał się on z okrągłej tarczy podzielonej na trzy równe części reprezentujące: klub, jego fanów i okolicę (ta część, znów podzielona na trzy równe pola, przedstawiała elementy tradycyjnie związane z miastem Derby: różę Tudorów i koronę w jednym polu, kozła w parku w drugim, oraz głowę barana w trzecim). Herb ten był noszony na koszulkach piłkarzy tylko przez dwa sezony, zanim powrócili do gładkich strojów. 
W roku 1934, zaprojektowano kolejny herb. Tym razem była to tarcza dzielona tradycyjnie na trzy części. Kozioł w parku został usunięty, a róża i korona zostały oddzielone i każda z nich zajmowała oddzielną część tarczy. Natomiast trzecia, największa część herbu, przedstawiała głowę barana. Jednak herb ten nigdy nie ukazał się na koszulkach zawodników Derby County. Po raz kolejny herb został zmieniony w 1946 roku; wtedy to różę i koronę zastąpiły litery DC (Derby County) i FC (Football Club). Herb był cechą charakterystyczną dla koszulek piłkarzy z Derby County aż do późnych lat sześćdziesiątych, gdy głowa barana zajęła już całą tarczę. Taki herb został oficjalnym logo klubu. 
Kolejny nowy herb klubu, bardziej nowoczesny, został przedstawiony w roku 1971 i nadal jest w użyciu. Początkowo herb przedstawiał białego barana skierowanego w lewo. W 1979 baran został nieznacznie przerobiony, tak aby zmieścił się pod nim napis „Derby County FC” (na strojach wyjazdowych pozostał jednak pierwotny wizerunek barana). Następnie, w 1982 roku, baran był już skierowany w prawo, znajdujący się pod nim napis usunięto, wokół niego dodano wieniec laurowy, a poniżej zaś napis „Setna rocznica 1884 – 1984” dla uczczenia setnego sezonu istnienia klubu. Jednak już w następnym sezonie wieniec laurowy zniknął, a napis znów głosił “Derby County FC”. W roku 1993 jeszcze raz zwrócono barana w lewą stronę i jeszcze raz usunięto napis z herbu klubowego, by dwa lata później, w roku 1995, znów skierować go w prawo tym razem na tarczy herbu w kształcie rombu. Pod baranem umieszczono złoty transparent z napisem „Derby County FC”, a jeszcze niżej „1884” (rok założenia klubu). Kolejny raz zmieniono projekt w 1997 roku; barana skierowano ponownie w lewo, a złoty transparent przedstawiał napis „Derby County”. Zmieniono też kształt herbu i usunięto z niego rok założenia klubu. Dziesięć lat później, w roku 2007, herb znów został zmieniony i przedstawia teraz barana (wciąż skierowanego w lewo) oraz napis „Est. 1884” na środku okrągłej tarczy oraz złoty napis „Derby County Football Club” biegnący dookoła.
Stadion.
Obecnie drużyna Derby rozgrywa swoje spotkania na mieszczącym 33 597 widzów Pride Park, otwartym przez królową Elżbietę II 18 lipca 1997.
Poprzednie stadiony:
Klubowa maskotka.
Maskotką klubu Derby County jest baran, nazywany Rammie. Rammie jest pracownikiem klubu na pełnym etacie, który pracuje również nad utrzymaniem kontaktu klubu z fanami oraz z ogólnie z East Midland. Rammie odwiedza szkoły, by promować umiejętności pisania i czytania oraz akcje charytatywne. Rammie początkowo pojawił się jako bardziej przyjazna opcja dla tradycyjnych powiązań klubu z armią brytyjską.
Rammie był pierwszą pełnoetatową maskotką w piłce nożnej. Tradycyjna działalność Rammiego obejmuje obronę rzutów karnych wykonywanych przez kibiców z trybun (zarówno domowych jak i przyjezdnych) w przerwie meczu oraz rozgrzewanie kibiców przed spotkaniem i zagrzewanie do kibicowania już w trakcie. Rammie jest bardzo popularną postacią wśród kibiców Baranów i w 2005 roku wydał swoje pierwsze DVD, na którym czyta Bajki Ezopa mając za sobą krajobraz Derbyshire.
Kibice oraz rywale.
Rywale.
Najzacieklejszym rywalem Derby County jest klub piłkarski Nottingham Forest, z siedzibą w Nottingham, miejscowości oddalonej zaledwie o kilka mil na północny wschód od Derby. Gdy te dwa kluby rozgrywają mecz, widowisko to znane jest jako East Midlands Derby, a zwycięski zespół otrzymuje nagrodę Brian Clough Trophy. Leicester City, z siedzibą w East Midlands, jest również poważnym rywalem Derby County, ale już nie tak zaciekłym jak Nottingham.
Pomimo że miejscowość Leeds wraz z siedzibą klubu mieści się znacznie dalej od Derby niż Forest czy Leicester, Leeds United jest także znaczącym rywalem Derby. Rywalizacja wynika z faktu, że Derby County oraz Leeds United były dwoma najlepszymi angielskimi klubami w latach siedemdziesiątych. Poza tym, również menadżerowie obydwu klubów (Brian Clough i Don Revie) nie skrywają zbytnio swojej wrogości do siebie.
Kibice.
Derby często uznawane jest przez kibiców rywalizujących klubów oraz prasę, za gorące miasto piłki nożnej. Jeden z dziennikarzy The Daily Telegraph, Tony Francis, podczas dyskusji na temat East Midlands Derby stwierdził: „Derby są miastem kochającym piłkę nożną. Być może bardziej niż Nottingham… Nawet podczas spotkań drugiej ligi można iść o zakład, że na stadionie Pride Park nie pojawi się mniej niż 20000 kibiców”. W 2008 roku Sky Sports Magazine nazwał kibiców klubu Derby County „najbardziej lojalnymi w kraju”.

</doc>
<doc id="143745" url="https://pl.wikipedia.org/wiki?curid=143745" title="Ozimina">
Ozimina



</doc>
<doc id="143749" url="https://pl.wikipedia.org/wiki?curid=143749" title="Otomana">
Otomana

Otomana, sofa (z franc. "ottomane" lub "sofa", tur. "soffa" - kamienna ława) – kanapa turecka, wyściełana, z poduszkami i bocznymi wałkami zamiast poręczy i miękkim oparciem.
Nazwa pojawiła się w Europie pod koniec XVII wieku wraz z modą orientalną. W drugiej połowie XVIII wieku pojawiło się kilka nazw dla odmian wyściełanych kanap i łóżek:

</doc>
<doc id="143750" url="https://pl.wikipedia.org/wiki?curid=143750" title="Staw (akwen)">
Staw (akwen)

Staw – zbiornik wodny, stosunkowo płytki – pozbawiony strefy głębinowej, zazwyczaj mniejszy od jeziora i większy od terenu podmokłego oraz mniej pokryty roślinnością, niż teren podmokły.
Definicja.
Istnieje wiele definicji stawów, przez co ten sam zbiornik może się w nich mieścić lub nie. Jedna z definicji ustalona na podstawie analizy innych definicji stosowanych przez ekspertów i warunków ekologicznych odróżnia stawy od mniejszych zbiorników zaliczanych do mokradeł i większych, czyli jezior, określając je jako zbiorniki wodne o maksymalnej powierzchni 5 ha, maksymalnej głębokości 5 m i pokryciu roślinnością wynurzoną poniżej 30%. W stawach światło może dotrzeć do osadów dennych, jeżeli pozwala na to przezroczystość wody. Mogą być stałe lub okresowe i mieć pochodzenie naturalne lub antropogeniczne. Podobnie jak jeziora nie mają bezpośredniego połączenia z morzem. Niektóre z nich są zasilane przez wody rzeczne. Mogą być naturalnymi zbiornikami w zagłębieniach terenu lub być utworzone sztucznie. Według Komisji Standaryzacji Nazw Geograficznych staw definiowany jest jako „płytki zbiornik wodny powstały przez sztuczne zatamowanie (zastawienie) rzeki, najczęściej w celu hodowli ryb”. Tradycyjnie mianem stawów określa się również wszystkie (nawet bardzo duże) jeziora tatrzańskie.
Budowa stawu.
Staw składa się z:
Rodzaje stawów.
Rozróżnia się:

</doc>
<doc id="143755" url="https://pl.wikipedia.org/wiki?curid=143755" title="Mimetyzm">
Mimetyzm

Mimetyzm, mimezja (gr. "mimetés" ‘naśladowca’) – termin stosowany w biologii, oznaczający naśladowanie albo upodabnianie się.
Zjawisko to występuje u niektórych gatunków zwierząt, które kształtem, barwą lub deseniem na powierzchni ciała upodabniają się do otaczającego środowiska lub do innych organizmów (np. straszyki upodabniające się do uschniętych gałązek lub liści). Akustyczną formą mimetyzmu jest także naśladowanie głosów, często spotykane u ptaków mimetycznych.
Mimetyzm występuje także u roślin, które upodabniają się do otoczenia – tu stanowi formę przystosowania się tych gatunków. Upodabnianie się barwą to homochromia, a kształtem lub deseniem – homomorfia. Pojęcie mimetyzmu należy rozumieć w szerszym zakresie niż mimikrę, gdyż obejmuje nie tylko przystosowanie ochronne (w celu ukrycia się przed drapieżnikiem lub jego odstraszenia), lecz również maskowanie, kamuflowanie drapieżników czatujących na potencjalne ofiary. Przykładem drapieżnych zwierząt posiadających doskonałe zdolności takiego kamuflażu są niektóre ryby skorpenokształtne.

</doc>
<doc id="143756" url="https://pl.wikipedia.org/wiki?curid=143756" title="Garrulus glandarius">
Garrulus glandarius



</doc>
<doc id="143759" url="https://pl.wikipedia.org/wiki?curid=143759" title="Javier Lozano Barragán">
Javier Lozano Barragán

Javier Lozano Barragán (ur. 26 stycznia 1933 w Toluca, zm. 20 kwietnia 2022 w Rzymie) — meksykański duchowny katolicki, biskup pomocniczy miasta Meksyk (1979–1984), biskup ordynariusz Zacatecas (1984–1997), wysoki urzędnik Kurii Rzymskiej (1996–2009), kardynał.
Życiorys.
Studiował w seminarium w Zamora de Hidalgo, następnie na Papieskim Uniwersytecie Gregoriańskim w Rzymie, gdzie obronił licencjat z filozofii i doktorat z teologii. W Rzymie przyjął święcenia kapłańskie, których udzielił mu 30 października 1955 arcybiskup Carlo Confalonieri (sekretarz Kongregacji ds. Seminariów i Uniwersytetów Katolickich). W diecezji Zamora był profesorem i prefektem ds. studiów miejscowego seminarium. Jako uznany teolog stał na czele Meksykańskiego Towarzystwa Teologicznego oraz kierował Instytutem Teologii Pastoralnej przy Konferencji Biskupów Ameryki Łacińskiej.
5 czerwca 1979 został mianowany biskupem pomocniczym miasta Meksyk, ze stolicą tytularną Thinisa in Numidia; przyjął święcenia biskupie 15 sierpnia 1979 w sanktuarium Guadalupe w mieście Meksyk z rąk kardynała Ernesto Corripio Ahumady. 28 października 1984 przeniesiono go na stolicę biskupią Zacatecas; zrezygnował z rządów w diecezji 7 stycznia 1997. Kilka miesięcy wcześniej (31 października 1996) Jan Paweł II mianował go prezydentem Papieskiej Rady Duszpasterstwa Pracowników Służby Zdrowia; otrzymał także tytuł arcybiskupa "ad personam". Brał udział w kilku sesjach Światowego Synodu Biskupów w Watykanie.
21 października 2003 został mianowany kardynałem, z diakonią S. Michele Arcangelo. W lutym 2002, 2004 i 2005 uczestniczył w obchodach Światowego Dnia Chorego jako specjalny wysłannik papieża. Po śmierci Jana Pawła II (kwiecień 2005) pełnienie przez kardynała funkcji prezydenta Papieskiej Rady uległo zawieszeniu. Brał udział w konklawe 2005.
18 kwietnia 2009 papież Benedykt XVI przyjął jego rezygnację z funkcji przewodniczącego Papieskiej Rady ds. Duszpasterstwa Służby Zdrowia, następcą został mianowany bp Zygmunt Zimowski.
26 stycznia 2013 w związku z ukończeniem 80 roku życia utracił prawo do czynnego uczestniczenia w przyszłych konklawe. 12 czerwca 2014 został promowany na kardynała prezbitera z tytułem Santa Dorotea.
Zmarł 20 kwietnia 2022 w Rzymie w wieku 89 lat.

</doc>
<doc id="143761" url="https://pl.wikipedia.org/wiki?curid=143761" title="Rea (księżyc)">
Rea (księżyc)

Rea ("Saturn V") – drugi co do wielkości księżyc Saturna, odkryty w 1672 roku przez włoskiego astronoma Giovanniego Cassiniego.
Nazwa.
Reja (Rea, "Rhea") jest jedną z tytanid w mitologii greckiej, siostra i żona Kronosa. Reę, często utożsamianą z Kybele, przedstawiano na wozie zaprzężonym w lwy i w diademie z wież obronnych, który nosiła na głowie.
Charakterystyka fizyczna.
Rea jest księżycem lodowym, o gęstości 1,2 g/cm3. Najbardziej prawdopodobny model budowy wewnętrznej, oparty na pomiarach pola grawitacyjnego, wskazuje, że praktycznie nie uległa dyferencjacji grawitacyjnej, zatem nie ma warstw o różnym składzie chemicznym. Model budowy, który odpowiada pomiarom i jest dopuszczony przez ewolucję termiczną wnętrza księżyca, zakłada, że cienka zewnętrzna warstwa jest zbudowana z lodu praktycznie bez dodatku skał, natomiast wnętrze jest jednorodną mieszaniną lodu i skał.
Atmosfera.
W 2010 sonda Cassini odkryła obecność bardzo rzadkiej atmosfery zawierającej tlen i dwutlenek węgla. Atmosfera pojawia się okresowo, kiedy księżyc przechodzi przez pole magnetyczne Saturna, wysokoenergetyczne cząstki złapane w polu magnetycznym planety wchodzą w reakcję z powierzchnią księżyca, uwalniając przy tym atomy tlenu. Pochodzenie dwutlenku węgla nie jest znane. Według jednej z teorii może powstawać na skutek reakcji tlenu z bogatymi w węgiel ziarnami, które mogą pochodzić z samego księżyca lub z mikrometeorytów opadających na jego powierzchnię. Atmosfera Rei jest około 5 bilionów razy mniej gęsta od atmosfery Ziemi.
Kwestia istnienia pierścieni Rei.
Obserwacje sondy Cassini wykonane podczas jej przelotu w pobliżu Rei w 2005 roku sugerowały, że może posiadać kolisty system pierścieni, składający się z trzech wąskich pasm materii. Byłby to pierwszy księżyc, wokół którego odkryto pierścienie. O tym niepotwierdzonym odkryciu poinformowało czasopismo „Science” w wydaniu z 6 marca 2008 roku.
Jednak badania przestrzeni wokół księżyca, wykonane podczas kolejnych przelotów sondy Cassini w pobliżu Rei, nie potwierdziły występowania tam cząstek materii tworzącej pierścienie. W rezultacie 29 lipca 2010 ogłoszono, że przypuszczenia co do istnienia tych pierścieni były bezzasadne.

</doc>
<doc id="143762" url="https://pl.wikipedia.org/wiki?curid=143762" title="Juliusz Paetz">
Juliusz Paetz

Juliusz Paetz (ur. 2 lutego 1935 w Poznaniu, zm. 15 listopada 2019 w Pleszewie) – polski duchowny rzymskokatolicki, doktor nauk teologicznych, biskup diecezjalny łomżyński w latach 1983–1996, arcybiskup metropolita poznański w latach 1996–2002, od 2002 arcybiskup senior archidiecezji poznańskiej.
Rezygnację z obowiązków arcybiskupa metropolity poznańskiego złożył po upublicznieniu oskarżeń o molestowanie kleryków z poznańskiego seminarium. Stolica Apostolska nałożyła na niego zakazy liturgiczne, a z czasem także zakazała mu udziału w publicznych uroczystościach, jednak nie został mu wytoczony proces w celu pociągnięcia do odpowiedzialności karnej za przypisywane mu czyny.
Życiorys.
Urodził się 2 lutego 1935 w Poznaniu. W latach 1949–1953 kształcił się w Niższym Seminarium Duchownym Archidiecezji Poznańskiej. W latach 1953–1958 odbył studia filozoficzno-teologiczne w Arcybiskupim Seminarium Duchownym w Poznaniu. Święceń prezbiteratu udzielił mu 28 czerwca 1959 w bazylice archikatedralnej Świętych Apostołów Piotra i Pawła w Poznaniu tamtejszy arcybiskup metropolita Antoni Baraniak. Od 1960 do 1962 studiował na Wydziale Teologicznym Katolickiego Uniwersytetu Lubelskiego. W 1962 wyjechał do Rzymu, gdzie do 1967 kontynuował studia na Papieskim Uniwersytecie Gregoriańskim i Papieskim Uniwersytecie Świętego Tomasza z Akwinu. Ukończył je doktoratem nauk teologicznych w zakresie eklezjologii patrystycznej.
W latach 1959–1961 pracował jako wikariusz, wpierw w parafii św. Stanisława Biskupa w Ostrowie Wielkopolskim (1959–1960), następnie w parafii Bożego Ciała w Poznaniu oraz w ośrodku duszpasterskim Matki Bożej Królowej Polski w Ostrowie Wielkopolskim, gdzie również był kapelanem szpitala. Od 1967 do 1976 był pracownikiem Sekretariatu Generalnego Synodu Biskupów w Rzymie. W tym samym czasie współpracował z Sekretariatem Stanu Stolicy Apostolskiej i Radą ds. Publicznych Kościoła, a także był członkiem delegacji watykańskiej ds. stałych kontaktów roboczych z rządem PRL. W latach 1976–1982 pełnił funkcję prałata antykamery papieskiej, będąc bliskim współpracownikiem trzech papieży: Pawła VI, Jana Pawła I i Jana Pawła II. Wielokrotnie towarzyszył arcybiskupowi Agostinowi Casarolemu i arcybiskupowi Luigiemu Poggiemu w trakcie ich oficjalnych wizyt w Polsce. W 1973 otrzymał godność kapelana honorowego Jego Świątobliwości, a w 1976 prałata honorowego Jego Świątobliwości.
Z początkiem pracy w Sekretariacie Stanu miała miejsce nieudana próba pozyskania go jako kontakt informacyjny przez funkcjonariuszy Służby Bezpieczeństwa PRL. Niemniej – według raportu oficera Departamentu I MSW – w kolejnych latach miało miejsce kilkanaście spotkań sondażowo-operacyjnych celem określenia jego werbunku, w trakcie których dostarczał wartościowe informacje. W 1978 został zarejestrowany jako kontakt informacyjny o pseudonimie „Fermo” i do 1980 odbywał spotkania z oficerem wywiadu. Paetz zaprzeczył zarzutom, jakoby współpracował ze służbami wywiadowczymi.
20 grudnia 1982 został mianowany biskupem diecezjalnym diecezji łomżyńskiej. Święcenia biskupie otrzymał 6 stycznia 1983 w bazylice św. Piotra w Rzymie. Udzielił mu ich papież Jan Paweł II, któremu towarzyszyli arcybiskup Eduardo Martínez Somalo, substytut ds. ogólnych w Sekretariacie Stanu, i arcybiskup Duraisamy Simon Lourdusamy, sekretarz Kongregacji ds. Ewangelizacji Narodów. Jako dewizę biskupią przyjął słowa „"In nomine Domini"” ("W imię Pańskie"). 25 stycznia 1983 kanonicznie przejął diecezję, natomiast 13 marca 1983 odbył ingres do katedry św. Michała Archanioła w Łomży. W 1990 erygował Diecezjalne Studium Katechetyczne w Łomży, przekształcone w 1993 w Kolegium Teologiczne. W 1995 otworzył I synod diecezjalny. W 1993 utworzył diecezjalny tygodnik „Głos Katolicki”. Ustanowił 34 parafie. W 1991 podejmował w Łomży Jana Pawła II podczas jego IV podróży apostolskiej do Polski.
11 kwietnia 1996 został przeniesiony na urząd arcybiskupa metropolity poznańskiego. 23 kwietnia 1996 kanonicznie objął diecezję, zaś 27 kwietnia 1996 odbył ingres do archikatedry Świętych Apostołów Piotra i Pawła w Poznaniu. Paliusz metropolitalny otrzymał 29 czerwca 1996 w bazylice św. Piotra w Rzymie. W czasie jego rządów Papieski Wydział Teologiczny w Poznaniu został włączony w struktury Uniwersytetu im. Adama Mickiewicza, a on sam objął urząd wielkiego kanclerza Wydziału. W 1997 gościł w Poznaniu Jana Pawła II w trakcie jego VI podróży apostolskiej do Polski.
W lutym 2002 media ujawniły oskarżenia kierowane pod jego adresem o seksualne molestowanie poznańskich kleryków. Do tego czasu przez ponad dwa lata lokalne środowisko katolickie próbowało rozwiązać sprawę bez jej nagłaśniania. Rozmowy z metropolitą, a także interwencje u nuncjusza apostolskiego arcybiskupa Józefa Kowalczyka, u biskupów polskich oraz w Watykanie okazały się jednak nieskuteczne. Papież Jan Paweł II, powiadomiony o zarzutach wobec hierarchy przez swoją przyjaciółkę Wandę Półtawską, wysłał do Poznania swoich przedstawicieli z zadaniem zbadania sprawy. Paetz zaprzeczył sformułowanym przeciwko niemu oskarżeniom, jednakże złożył rezygnację z obowiązków arcybiskupa metropolity poznańskiego, którą Jan Paweł II przyjął 28 marca 2002. Równocześnie Stolica Apostolska nałożyła na niego zakaz udzielania sakramentów święceń i bierzmowania, głoszenia kazań, konsekrowania kościołów i ołtarzy, przewodniczenia publicznym uroczystościom, a w 2013 także udziału w nich. Duchowny nie przestrzegał nałożonych przez Watykan zakazów liturgicznych, czym wywoływał falę społecznej krytyki. Nie wytoczono mu procesu w celu pociągnięcia do odpowiedzialności karnej za przypisywane mu czyny.
W ramach prac Episkopatu Polski wszedł w skład Rady Stałej, objął funkcję przewodniczącego Rady ds. Środków Społecznego Przekazu, a ponadto został członkiem Komisji ds. Duszpasterstwa Turystycznego, Komisji ds. KUL i Zespołu ds. Stałych Kontaktów z Episkopatem Litwy.
Konsekrował dwóch biskupów pomocniczych poznańskich: Marka Jędraszewskiego (1997) i Grzegorza Balcerka (1999), a także był współkonsekratorem podczas sakry biskupa pomocniczego płockiego Andrzeja Suskiego (1986).
Zmarł 15 listopada 2019 w Pleszewie, gdzie przebywał w Zakładzie Opiekuńczo-Pielęgnacyjnym prowadzonym przez Zgromadzenie Sióstr Służebniczek. W związku z możliwością pochowania go w katedrze poznańskiej do Stanisława Gądeckiego, arcybiskupa metropolity poznańskiego, wystosowano apel o pochówek w innym miejscu. Ostatecznie, 18 listopada 2019 po mszy pogrzebowej w katedrze poznańskiej, został pochowany na cmentarzu parafialnym św. Antoniego Padewskiego w Poznaniu. Obrzędy pogrzebowe miały charakter prywatny, opinia publiczna nie została o nich powiadomiona z wyprzedzeniem.
Odznaczenia.
W 1981 został odznaczony portugalskim Orderem Zasługi III klasy.

</doc>
<doc id="143765" url="https://pl.wikipedia.org/wiki?curid=143765" title="Rea">
Rea



</doc>
<doc id="143767" url="https://pl.wikipedia.org/wiki?curid=143767" title="Javier Lozano Barragan">
Javier Lozano Barragan



</doc>
<doc id="143768" url="https://pl.wikipedia.org/wiki?curid=143768" title="Jacek Woroniecki">
Jacek Woroniecki

Jacek Woroniecki OP (ur. 21 grudnia 1878 w Lublinie, zm. 18 maja 1949 w Krakowie) – polski duchowny rzymskokatolicki, dominikanin, Sługa Boży Kościoła katolickiego. Teolog, pedagog, etyk, moralista i filozof-scholastyk. Wieloletni nauczyciel akademicki i profesor Wydziału Teologii Katolickiego Uniwersytetu Lubelskiego oraz Papieskiego Uniwersytetu Świętego Tomasza z Akwinu, rektor KUL w latach 1922–1924 oraz założyciel Zgromadzenia Sióstr Dominikanek Misjonarek Jezusa i Maryi. Jeden z najwybitniejszych polskich tomistów, posiadacz najwyższego dominikańskiego tytułu naukowego – mistrza świętej teologii – oraz pionier odrodzenia dominikańskiego na ziemiach polskich po odzyskaniu niepodległości w 1918 roku.
Życiorys.
Pochodzenie i młodość.
Adam Marian Tomasz Pius Leon Woroniecki urodził się 21 grudnia 1878 roku w Lublinie. Pochodził z bardzo starego rodu książąt Woronieckich, który był gałęzią kniaziów Nieświckich. Wychowywał się w majątku Kanie koło Chełma należącym do jego rodziców – księcia Mieczysława Woronieckiego i Marii z Drohojowskich. Był drugim z ośmiorga dzieci. W domu zapewniono mu wszechstronny rozwój intelektualny, interesowały go nauki humanistyczne i literatura. Uczył się dobrze, lubił sporty, był dobrym jeźdźcem, przez krótki czas uprawiał strzelectwo. Od dzieciństwa wyróżniał się wysoką religijnością.
Początkową edukację odbierał w domu od sprowadzonej z Anglii guwernantki. W 1892 roku został przyjęty do drugiej klasy IV Gimnazjum Męskiego w Warszawie, które ukończył zdaniem egzaminu maturalnego w 1898. Nakłoniony przez ojca rozpoczął służbę wojskową w pułku huzarów grodzieńskich w Warszawie, co miało mu otworzyć drogę do najwyższych urzędów. Służbę ukończył w randze korneta. Od 1899 roku studiował na katolickim Uniwersytecie Fryburskim w Szwajcarii i uzyskał licencjat wpierw z nauk przyrodniczych (1902), a następnie z teologii (1905).
Kapłaństwo.
W 1905 wstąpił do Seminarium Duchownego w Lublinie (w wyborze stanu duchownego utwierdził go o. Honorat Koźmiński), gdzie 10 marca 1906 otrzymał święcenia kapłańskie z rąk biskupa Franciszka Jaczewskiego. Biskup Jaczewski powierzył mu obowiązki osobistego sekretarza i kapelana. O. Woroniecki jednocześnie do końca 1907 roku wykładał w lubelskim seminarium katechetykę oraz Pismo Święte, pełnił również funkcję prefekta w Prywatnym Męskim Gimnazjum im. Stefana Batorego. Następnie wyjechał ponownie do Szwajcarii, aby kontynuować studia. Ukończył je w 1909 roku doktoratem z teologii pt. "Główne podstawy socjologii tomistycznej". 10 września 1910 roku, po obronie tytułu i po śmierci ojca wstąpił do zakonu dominikanów, gdzie otrzymał imię zakonne Jacek. Po odbyciu skróconego nowicjatu w klasztorze w Fiesole koło Florencji złożył śluby zakonne 11 października 1911 roku. Następnie przez jeden semestr uzupełniał studia na Collegium Angelicum, po czym został skierowany do Fryburga, gdzie zajmował się formacją księży studentów i był także kapelanem młodzieży uniwersyteckiej.
Działalność naukowa.
W latach 1913–1914 przebywał w dominikańskim klasztorze w Berlinie. Lata 1914–1919 spędził w Krakowie; wykładał etykę w tamtejszym dominikańskim Studium Generalnym. Uporządkował również istniejące w tej placówce archiwum dokumentów pergaminowych. W 1916 generał zakonu o. Ludwig Theissling zaoferował o. Woronieckiemu katedrę filozofii na Angelicum, jednak propozycja nie mogła zostać przyjęta z powodu wojny. W 1918 został powołany do Polskiej Akademii Umiejętności.
W 1919 roku o. Woroniecki rozpoczął wykłady teologii moralnej i etyki na Katolickim Uniwersytecie Lubelskim. Jednocześnie był dyrektorem konwiktu księży studentów. W czasie wojny polsko–bolszewickiej był kapelanem lotnym Wojska Polskiego. 
Był członkiem Wojewódzkiego Komitetu Obrony Narodowej w Lublinie w 1920 roku. W 1922 roku został wybrany rektorem uczelni w miejsce zmarłego na gruźlicę ks. prof. Idziego Radziszewskiego. Okres rządów rektorskich o. Woronieckiego był naznaczony kłopotami finansowymi, które potęgował spadek wartości waluty. Były to najtrudniejsze lata w historii uniwersytetu. W ocenie biskupa Mariana Fulmana dzięki skutecznym staraniom o pozyskanie funduszy udało mu się uratować uczelnię przed upadkiem. Przyczynił się również do rozwoju naukowego uczelni dzięki staraniom o pozyskiwanie najlepszych wykładowców krajowych i zagranicznych. Ze względu na pogarszający się stan zdrowia musiał złożyć dymisję ze stanowiska rektora w marcu 1924 roku, pozostał jednak dziekanem Wydziału Teologicznego. Najważniejsze pisma o. Woronieckiego powstały w okresie, gdy przebywał w Lublinie.
22 sierpnia 1929 został mianowany profesorem teologii moralnej i pedagogiki na papieskim uniwersytecie dominikańskim Angelicum w Rzymie. Wówczas otrzymał tytuł magistra świętej teologii, najwyższy dominikański tytuł naukowy. Z powodu złego stanu zdrowia w 1933 roku musiał wracać do kraju. Objął we Lwowie kierownictwo nad dominikańskim studium filozoficzno-teologicznym, wykładał teologię moralną, patrologię i historię Kościoła. W 1934 roku polska prowincja dominikanów nabyła plac na warszawskim Służewie, na którym stanął dominikański klasztor. Ojciec Woroniecki, pełniący wówczas funkcję syndyka, w porozumieniu z generałem zakonu o. Gilletem podjął decyzję o finansowaniu budowy ze sprzedaży majątków dominikańskich leżących na Kresach. Za tę decyzję spotkała go krytyka środowisk prawicowych, zarzucano mu „wyzbywanie się narodowego dziedzictwa na rzecz Ukraińców i Żydów”. Jego planem było zniesienie małych, prowincjonalnych klasztorów w Polsce i skierowanie działalności polskich dominikanów na duże ośrodki miejskie i uniwersyteckie. W ocenie polskiego historyka Jerzego Kłoczowskiego, ojciec Jacek Woroniecki w dużym stopniu przyczynił się do odrodzenia Zakonu Kaznodziejskiego w Polsce po odzyskaniu niepodległości w 1918 roku.
W 1932 założył Zgromadzenie Sióstr Dominikanek Misjonarek Jezusa i Maryi, którego celem w zamyśle o. Woronieckiego miało być ewangelizowanie ludności rosyjskiej na terenach, gdzie silne wpływy miał ateistyczny komunizm sowiecki. Zgromadzenie działało początkowo poprzez wyjazdy misyjne. Po upadku ZSRR powstały placówki w Fastowie, Kijowie i Rokitnie na Ukrainie, Lipawie i Kuldīdze na Łotwie oraz w Orle w Rosji. Powstała również placówka w Boliwii.
Od 1937 do 1939 pracował w Warszawie, gdzie zainicjował budowę studium dominikańskiego i pełnił tamże funkcję rektora. W 1938 roku Kapituła prowincjonalna mianowała go postulatorem do spraw beatyfikacji i kanonizacji. W latach 1938–1939 był redaktorem „Szkoły Chrystusowej”. Wybuch II wojny światowej zastał go w Krakowie i tam już o. Woroniecki pozostał do końca życia. Prowadził wykłady dla zakonników dominikańskich, wygłaszał rekolekcje, kończył wcześniej rozpoczęte książki. Jego uczniem był wówczas o. Mieczysław Krąpiec.
Od 1944 ze względu na zły stan zdrowia poświęcił się wyłącznie pisaniu. Napisał monografię poświęconą św. Jackowi oraz dokończył pisanie książki pt. "Pełnia modlitwy". 3 kwietnia 1948 roku po raz ostatni odprawił Mszę świętą. Zmarł 18 maja 1949 roku wskutek ciężkiego ataku serca. Pogrzebany został w Krakowie na Cmentarzu Rakowickim. W 1960 roku szczątki zostały przeniesione do Kościoła św. Jacka w Warszawie. Proces beatyfikacyjny o. Woronieckiego został zainicjowany 7 grudnia 2004. Rolę postulatora pełnił dominikanin, o. Andrzej Potocki. Ulica na lubelskiej dzielnicy Wrotków nosi jego imię.
O. Woroniecki chorował na wagotonię, uremię i neurastenię. Znał 10 języków obcych.
Myśl.
O. Jacek Woroniecki czerpał przede wszystkim z myśli św. Tomasza z Akwinu. Niemal każda jego praca miała w sobie coś z myśli Akwinaty. O. Woroniecki swój osąd myśli św. Tomasza zawarł w pracy "Katolickość tomizmu". Podkreślał uniwersalizm tomizmu. Zdaniem o. Bocheńskiego, o. Woroniecki był najwybitniejszym ówcześnie żyjącym polskim tomistą.
Był niechętny „nowinkom pedagogicznym” i sprzeciwiał się skoncentrowaniu pedagogiki na samym dzieciństwie. Głosił potrzebę ześrodkowania jej wysiłków również na dążeniu do pełni rozwoju cech przyrodzonych i nadprzyrodzonych u człowieka dorosłego. Celem wychowania w jego ujęciu winno być wykształcenie sprawności pomagających w funkcjonowaniu w wieku dojrzałym. Ponieważ o ocenie moralnej danego postępku przesądza zgodność decyzji człowieka z własnym – omylnym – sumieniem, za najważniejsze zadanie pedagogiki uznawał odpowiednie wychowanie sumienia. Hagiografia była dlań doniosłym środkiem wychowawczym.
Głównym polem pisarstwa o. Woronieckiego była etyka. Korzystając z myśli św. Tomasza, stworzył etykę wychowawczą, którą zawarł w 2-tomowym dziele "Katolicka etyka wychowawcza". Zarysował w niej chrześcijański model wychowania. Kładł w niej nacisk nie na postępowanie i normy moralne, lecz przede wszystkim na cechy charakteru i wychowanie, również samego siebie – poprzez własny wysiłek. Podkreślał istotność samowychowania, czyli własnego, dobrowolnego i świadomego wysiłku w budowaniu własnego człowieczeństwa. Etyka była dlań ściśle powiązana z pedagogiką, gdyż etyka opisuje określony ideał, natomiast pedagogika wskazuje drogę jego realizacji.
Krytykował tzw. intelektualizm moralny, czyli prymat rozumu kosztem wolnej woli człowieka. Był przeciwnikiem indywidualizmu, który jego zdaniem przyczyniał się do szerzenia egoizmu, osłabienia religijności i pojawiania się postaw antyspołecznych. Indywidualizmowi przeciwstawiał personalizm. Walczył również z sentymentalizmem, czyli postawą, w której istotą przeżycia religijnego jest uczucie; o. Woroniecki uznawał je za drugorzędne wobec rozumu i woli. Piętnował fideizm, który w jego osądzie upośledzał aspekt rozumowy w wierze. W książce "Około kultu mowy ojczystej" przekonywał, że nauka w szkole średniej, zamiast być nauczaniem niepowiązanych ze sobą przedmiotów, powinna być oparta na jednym przedmiocie głównym, tzn. uczeniu wyrażania się w mowie i w piśmie w języku polskim.
Książki.
Pełny wykaz prac o. Woronieckiego, publikowanych w latach 1903–2005, wynosi 296 pozycji. Poniższa lista przedstawia pierwsze wydania najważniejszych prac o. Woronieckiego.

</doc>
<doc id="143770" url="https://pl.wikipedia.org/wiki?curid=143770" title="Poliglota">
Poliglota

Poliglota (gr. "polýglōttos" lub "polýglōssos" „wielojęzyczny”) – człowiek znający wiele języków, potrafiący kontaktować się lub pisać w wielu językach świata.
Praktyka.
Benny Lewis, który sam jest poliglotą, twierdzi, że każdy może nim zostać bez względu na wrodzone zdolności. Wystarczy do tego odpowiednia motywacja i ciężka praca.
Inny współczesny poliglota Alexander Arguelles poświęca wiele godzin dziennie na naukę języków.
Predyspozycje.
Wiek a nauka języków obcych.
Szczególne predyspozycje do wykształcenia znajomości wielu języków mają osoby, które zetknęły się z tymi językami w dzieciństwie (na przykład z racji wychowywania się w rodzinie wieloetnicznej lub dorastania w wielojęzycznej społeczności). Z wiekiem, zdolności językowe ulegają osłabieniu. Co więcej, poznawanie wielu języków w młodym wieku rozwija również ogólne zdolności językowe; osoby, które w dzieciństwie uczyły się więcej niż jednego języka, łatwiej przyswajają kolejne języki obce w swoim dorosłym życiu.
Osoby dorosłe uczą się języków obcych w inny sposób, niż dzieci; mają słabszą pamięć, jednak w większym stopniu wykorzystują techniki kojarzenia i systematycznie zdobywaną wiedzę o regułach gramatycznych poznawanego języka.
Uwarunkowania kulturowe.
O predyspozycjach do poznawania wielu języków obcych decyduje również prowadzony tryb życia i charakter wykonywanej pracy. W związku z wykonywanym zawodem, wśród osób poznających języki obce w dorosłym wieku znajdują się m.in. językoznawcy, antropolodzy, a także hierarchowie wielonarodowych kościołów: Bartłomiej (patriarcha prawosławny) zna osiem języków, poliglotą był również papież Jan Paweł II.
Konieczność uczenia się języka obcego w dojrzałym wieku może również wynikać z obowiązujących norm społecznych. W niektórych kulturach plemiennych obowiązuje zwyczaj zawierania małżeństw z osobami należącymi do odrębnych plemion, często posługującymi się odrębnymi językami.
Uwarunkowania zdrowotne.
Sawantyzm.
Nadzwyczajna pamięć i fenomenalne zdolności językowe mogą wynikać z nieprawidłowości w budowie i funkcjonowaniu mózgu, takich jak zespół sawanta. Brytyjski sawant autystyczny Daniel Tammet zna biegle 11 języków, przy czym jednego z nich (islandzkiego) nauczył się w siedem dni, osiągając umiejętność swobodnej rozmowy.
Głuchota.
Osoby głuche i głuchonieme mają możliwości przyswajania języków obcych porównywalne do osób zdrowych, o ile ich ubytek słuchu i mowy nie jest skorelowane z innymi upośledzeniami mózgu.
Wielojęzyczność a funkcje kognitywne.
Korzyści płynące z nauki języków obcych są szczególnie wyraźne u dzieci i młodzieży, których mózg jest bardzo plastyczny i wciąż się rozwija. Już dwujęzyczne sześciolatki przewyższają jednojęzycznych rówieśników zarówno w testach językowych, jak i niejęzykowych. Mocne dowody pokazują, że nauka języków wpływa pozytywnie na tak zróżnicowane aktywności jak czytanie, posługiwanie się językiem macierzystym, umiejętności społeczne, a nawet matematyczne i artystyczne. Badani uczący się obcego języka często znacznie przewyższają grupy kontrolne w testach mierzących te umiejętności.
Dorosłe osoby bilingwalne mają pojemniejszą pamięć roboczą, lepiej się koncentrują oraz wydajniej myślą abstrakcyjnie i symbolicznie. W kilku doświadczeniach wykazano, że osoby posługujące się wieloma językami są bardziej kreatywne i lepiej sobie radzą w testach wymagających kompleksowego myślenia. W jednym z badań dorośli uczestnicy intensywnego kursu językowego poprawili swoją zdolność do zapamiętywania nazwisk, choć sam kurs tego nie dotyczył. Nauka języków poprawia więc prawdopodobnie pamięć ogólną.
Nauka języka niesie ze sobą także korzyści zdrowotne. Istnieją dowody świadczące o tym, że zapobiega ona demencji i chorobie Alzheimera, opóźniając ich występowanie. Efekt jest tym silniejszy, im większą liczbą języków posługują się badani.
Status społeczny.
Znajomość i stopień opanowania wielu różnych języków w kraju jednolitym etnicznie jest dodatnio skorelowana z wysokością zarobków. Korelacja ta ma dwie przyczyny: po pierwsze, znajomość języków obcych idzie w parze z ogólnym wykształceniem (pośredni wpływ na wysokość zarobków), po drugie, dodatkowe umiejętności językowe bezpośrednio zwiększają wartość rynkową pracownika (wpływ bezpośredni). Według przeprowadzonych w Polsce Internetowych Badań Wynagrodzeń, pracownicy znający co najmniej jeden język obcy zarabiają średnio o 27% więcej niż pracownicy nieznający języków obcych. Osoby znające trzy języki obce zarabiają średnio dwukrotnie więcej niż nieznające żadnego. Wśród Polaków przebadanych w roku 2007, znajomość języka francuskiego była statystycznie bardziej opłacalna niż znajomość angielskiego lub niemieckiego.
Wybitni poligloci.
Stworzenie obiektywnej listy rekordów wielojęzyczności jest trudne z uwagi na brak dokumentacji stwierdzającej określony poziom znajomości języka. Przykładowo, John Bowring, wymieniany w podobnych zestawieniach jako jeden z najwybitniejszych poliglotów, sam o sobie twierdził, że zna ponad 100 języków, jednak według badań angielskiego historyka Alana Rustona, potrafił mówić w ośmiu językach, z których siedem znał również w piśmie. Wśród wybitnych poliglotów o dobrze udokumentowanej faktycznej znajomości języków wymieniany był kardynał Giuseppe Gasparo Mezzofanti, znający biegle ponad 30 języków.
Wśród żyjących poliglotów o dobrze udokumentowanej liczbie języków można wymienić greckiego tłumacza przy Komisji Europejskiej, Ioannisa Ikonomou, znającego 32 języki.
Wybitni poligloci bywali również obiektem badań neurologów i neurolingwistów. Mózg Emila Krebsa, władającego 68 językami w mowie i piśmie, został po jego śmierci (w 1930) zakonserwowany przez niemieckiego neurologa Oskara Vogta.
Badania przeprowadzone na mózgu Krebsa w 2004 przez Katrin Amunts wykazały, że jego ośrodek Broki, odpowiedzialny za generowanie mowy, różnił się budową od tego u grupy kontrolnej. Zmiany strukturalne w mózgu są prawdopodobnie skutkiem intensywnej nauki języka. W 2012 roku grupa neurologów zaglądała za pomocą rezonansu magnetycznego do mózgów uczestników bardzo intensywnego kursu językowego, jakiemu poddawani są szwedzcy wojskowi. Już po trzech miesiącach nauki w mózgach badanych zaobserwowano wyraźne pogrubienie wielu obszarów neuronów, m.in. w odpowiadającym za wyobraźnię przestrzenną i zapamiętywanie hipokampie i wielu obszarach związanych z wykorzystaniem języka.
Wśród polskich poliglotów-językoznawców znajdują się m.in. Ireneusz Kania, posługujący się czynnie kilkunastoma językami, oraz Andrzej Gawroński, który znał biegle ponad 40 języków.

</doc>
<doc id="143771" url="https://pl.wikipedia.org/wiki?curid=143771" title="Kartaczownica">
Kartaczownica



</doc>
<doc id="143772" url="https://pl.wikipedia.org/wiki?curid=143772" title="Anthus trivialis">
Anthus trivialis



</doc>
<doc id="143778" url="https://pl.wikipedia.org/wiki?curid=143778" title="Mitraljeza">
Mitraljeza



</doc>
<doc id="143785" url="https://pl.wikipedia.org/wiki?curid=143785" title="Muzeum Orła Białego">
Muzeum Orła Białego



</doc>
<doc id="143786" url="https://pl.wikipedia.org/wiki?curid=143786" title="Ga-Ga">
Ga-Ga

Ga-Ga – były zespół punkowy założony w 1991 w Jaworze, po rozpadzie grupy Zielone Żabki. W 2005 roku wraz z zespołem Zielone Żabki połączył się w Ga-Ga/Zielone Żabki.
Pierwotny skład:
W 1992 laureat Festiwalu w Jarocinie. Na kolejnym wystąpili już jako goście. W połowie 1994 Smalec związał się z Towarzystwem Świadomości Kryszny, co wyraźnie wpłynęło na muzykę zespołu (szczególnie ostatnia płyta "Reinkarnacja"). W 1996 zespół przestał istnieć, Smalec wraz z Pietką założyli nową grupę Radical News. W 2005 ukazał się album "Czas Walki", zawierający studyjny materiał nagrany w 1996 i nigdy niepublikowany. W 2005 doszło do połączenia Zielonych Żabek i Ga-Gi, przez lidera obu tych zespołów – Smalca. Zespół wyprodukował krążek „Fakty i Fikcje”, którego przedpremiera odbyła się w sierpniu 2009 na Przystanku Woodstock.
Teksty Ga-Gi wyrażały radykalne poglądy społeczne Smalca. Były wyrazem rozczarowania i anarchistycznego buntu przeciwko istniejącemu systemowi politycznemu (np: "Świnia u władzy", "Faraon", "Marsjanie"), niektóre nie odżegnywały się od przemocy ("Siła za siłę", "Polskie ulice to wojna"). Ostatnia płyta jest w zupełnie innym tonie, ciągle antysystemowa, lecz metodą walki jest tu rozwój własnej świadomości, a nie bezpośrednia konfrontacja.

</doc>
<doc id="143788" url="https://pl.wikipedia.org/wiki?curid=143788" title="Patrycjat (średniowiecze i nowożytność)">
Patrycjat (średniowiecze i nowożytność)

Patrycjat (z łac.) – najbogatsza warstwa mieszczan w okresie od XII do XVIII wieku, sprawująca w miastach władzę ekonomiczną i polityczną, członkowie rady miejskiej, najbogatsi kupcy, bogaci rzemieślnicy, bankierzy, właściciele gruntów miejskich.
Historia.
Patrycjat jako kategorię społeczną wyodrębnia się poczynając od XII, aż do XVIII wieku. Sama nazwa została wprowadzona w historiografii w XVIII wieku.
W średniowieczu patrycjat największych polskich miast był często pochodzenia niemieckiego, lecz w zjednoczonym państwie ulegał polonizacji. W Polsce rozwój patrycjatu łączy się z przywilejami monarszymi i prawem niemieckim. Szczególny rozwój polskiego patrycjatu nastąpił w XIV wieku.
Członkowie patrycjatu chcieli dorównać szlachcie i dołączyć do jej grona. Prowadzili wystawny tryb życia i często starali się uzyskać nobilitację. Jeśli było to niemożliwe drogą oficjalną, bogaci mieszczanie chwytali się różnych nielegalnych sposobów. Na przykład, przekupstwem pozyskiwali fałszywych świadków, chcąc dowieść przynależności swoich przodków do rodów szlacheckich. Kryzys miast i mieszczaństwa w okresie XVII i XVIII wieku doprowadził do stopniowego zaniku tej warstwy społecznej.

</doc>
<doc id="143791" url="https://pl.wikipedia.org/wiki?curid=143791" title="Operacja Barbarossa">
Operacja Barbarossa



</doc>
<doc id="143792" url="https://pl.wikipedia.org/wiki?curid=143792" title="Syriusz Black">
Syriusz Black

Syriusz „Łapa” Black (ang. "Sirius Black", ur. 1959, zm. 18 czerwca 1996) – fikcyjna postać występująca w serii książek J.K. Rowling o Harrym Potterze. W starym wydaniu pierwszego tomu serii jest wspomniany błędnie jako Syriusz Czarny.
Odtwórcą roli Syriusza w ekranizacjach powieści jest Gary Oldman, nastoletniego Blacka gra w "Harrym Potterze i Zakonie Feniksa" James Walters.
W języku greckim "seirios" oznacza "ognisty". Syriusz (zgodnie z tradycją rodziny Blacków nadawania potomkom, zwłaszcza w męskiej linii, imion po gwiazdach i konstelacjach) to też Psia Gwiazda. "Black" w języku angielskim oznacza "czarny". Z imienia i nazwiska Syriusza można wywnioskować, jaką formę przybierał jako animag.
Życiorys.
Przeszłość.
Syriusz urodził się w 1959 roku w rodzinie Blacków – arystokratycznym rodzie czarodziejów czystej krwi, którego korzenie sięgały średniowiecza. Jego rodzicami byli Orion Black i Walburga Black (kuzyni drugiego stopnia). Miał młodszego o dwa lata brata, Regulusa. Do 16 roku życia wychowywał się w domu przy ulicy Grimmauld Place 12 w Londynie. Syriusz był uderzająco przystojnym mężczyzną, już jako nastolatek wzbudzał ogromne zainteresowanie płci przeciwnej swoją arystokratyczną urodą. Był postawny i średniego wzrostu, miał długie, czarne włosy i typowe dla Blacków brązowe oczy i bladą karnację.
Jego rodzina głosiła niesławny pogląd, że czarodzieje czystej krwi są lepsi od tych z niemagiczną „domieszką” w drzewie genealogicznym. Potępiała wszystkich, którzy sprzeciwiali się podobnej doktrynie. Za małżeństwo z czarodziejem pochodzenia mugolskiego, jego kuzynka Andromeda Tonks (później matka Nimfadory Tonks), została wydziedziczona, w przeciwieństwie do swoich sióstr, Narcyzy Malfoy i Bellatrix Lestrange, które podążyły przyjętym przez Blacków schematem. Regulus posunął się nawet tak daleko, że wkrótce po ukończeniu Hogwartu przeszedł na stronę Voldemorta, a jakiś czas potem został śmierciożercą. Syriusz od początku gardził rasistowskim światopoglądem swojej rodziny i w wieku 16 lat (1975 rok) uciekł z domu. Byt zapewnił mu jego wuj Alphard, który zostawił mu w spadku własny majątek. Wkrótce po tym rodzina Blacków wyparła się ich obojga, symbolicznie wypalając ich nazwiska z gobelinu przedstawiającego drzewo rodowe.
Naukę w Szkole Magii i Czarodziejstwa Hogwart rozpoczął w 1971 roku w wieku 11 lat. Podczas Ceremonii Przydziału trafił do Gryffindoru, już wtedy zrywając rodzinną tradycję związaną ze Slytherinem. Zaprzyjaźnił się tam z rówieśnikiem, Jamesem Potterem, w którym od razu odkrył bratnią duszę, wkrótce dołączyli do nich również Remus Lupin i Peter Pettigrew. Syriusz i James zasłynęli w szkole jako nierozłączna para buntowników i żartownisiów. Mimo że ich żarty nierzadko przekraczały granice przyzwoitości, nauczyciele doceniali ich intelekt i talent. Syriusz był jednym z czterech twórców słynnej Mapy Huncwotów i jeszcze przed piątą klasą zdołał nielegalnie opanować na własną rękę wraz z Jamesem Potterem i Peterem Pettigrew spektakularną umiejętność zamieniania się w zwierzę. Niezarejestrowanym animagiem podobnie jak James i Peter pozostał przez całe życie, a formą jaką przybierał był ogromny, czarny pies, skąd wziął się jego szkolny przydomek – Łapa (ang. "Padfoot"). Trójka przyjaciół dokonała tego, by móc co miesiąc towarzyszyć w czasie pełni cierpiącemu na likantropię Remusowi Lupinowi – pozostając w zwierzęcych postaciach wilkołak był dla nich nieszkodliwy, i łatwiej znosił samotność, izolację i torturujące transformacje.
Syriusz i James po ukończeniu Hogwartu pozostali bliskimi przyjaciółmi. Syriusz był świadkiem i drużbą na ślubie Jamesa i Lily oraz ojcem chrzestnym ich syna, Harry’ego, który urodził się wkrótce po weselu. Kiedy stało się jasne, że Lord Voldemort czyha na życie Potterów, rodzina postanowiła skryć się przy pomocy zaklęcia Fideliusa, Black zaś miał zostać ich Strażnikiem Tajemnicy. Podejrzewając, że w ich bliskim otoczeniu jest zdrajca, Syriusz namówił młode małżeństwo, by w ścisłej tajemnicy uczynili Strażnikiem niepozornego Petera Pettigrew zamiast niego, co miało zapewnić im podwójne bezpieczeństwo. Tydzień po rzuceniu zaklęcia Peter zdradził Potterów, którzy zginęli jeszcze tej samej nocy, a Syriusz został posądzony o szpiegowanie dla Voldemorta.
Hagrid pożyczył od Syriusza motor, na którym pół-olbrzym przywiózł Harry’ego z Doliny Godryka na Privet Drive. Natomiast Syriusz, ogarnięty szałem, postanowił odszukać Petera, który następnego dnia zdołał go przechytrzyć. Doszło między nimi do starcia na mugolskiej ulicy. Pettigrew zabił zaklęciem dwunastu przypadkowych mugoli i upozorował własną śmierć tak, by dowody wskazywały jednoznacznie na winę Syriusza. Peter uciekł z miejsca zbrodni wykorzystując swoją zdolność do przemiany w szczura, co zmyliło obserwatorów masowego mordu. Po zebraniu zeznań, naocznym świadkom wymazano zdarzenie z pamięci, a Barty Crouch bez procesu Wizengamotu osadził Syriusza w Azkabanie na dożywocie.
Teraźniejszość.
Po dwunastu latach, Syriusz, jako jeden z niewielu więźniów wciąż pozostawał przy zdrowych zmysłach, gdyż, jak potem powiedział, jego niewinność była tak nieprzyjemną i uporczywą myślą, że dementorzy nie mogli mu jej odebrać. Uchwyciwszy się jej jak brzytwy, zdołał zachować trzeźwe myślenie, które wkrótce przerodziło się w obsesję. Wizytujący Azkaban Minister Magii, Korneliusz Knot, powiedział nawet, że Black wyglądał tylko na znudzonego. Knot zostawił mu gazetę, o którą Syriusz poprosił. Na jednym ze zdjęć rozpoznał Pettigrew w jego animagicznej formie szczura na ramieniu Rona Weasleya, który nieświadomie trzymał go jak domowe zwierzątko. Widok ten obudził w Syriuszu żądzę zemsty i zdołał ponownie przemienić się w psa. Uciekł z Azkabanu w zwierzęcej formie, oszukując dementorów, którzy nie wyczuli jego prostych, psich emocji. Przez rok Syriusz pod postacią psa skutecznie ukrywał się przed ścigającymi go dementorami, aż dotarł do Hogwartu, aby zabić Petera i uchronić przed nim syna Jamesa, Harry’ego. Chociaż dwukrotnie udało mu się dostać do zamku, w tym raz do odpowiedniego dormitorium, dzięki liście haseł od Neville'a Longbottom, przez kilka miesięcy Pettigrew pozostawał nieuchwytny. Do finalnej konfrontacji doszło dopiero niemal rok po ucieczce Syriusza, w Hogsemade we Wrzeszczącej Chacie, w obecności Harry’ego Pottera, Rona, Hermiony Granger i Remusa Lupina, którym Black, potwornie wyniszczony fizycznie i psychicznie, udowadniał swoją niewinność. Severus Snape, który również tego wieczora dotarł do Wrzeszczącej Chaty, został oszołomiony przez Harry’ego podczas kierowanej zemstą próby pojmania Blacka i Lupina bez udzielenia im możliwości złożenia zeznań. Syriusz zmusił Pettigrew do przemiany ponownie w człowieka. On z Lupinem byli zdeterminowani by zabić Petera, ale Harry okazał mu litość. Kazał zaprowadzić do zamku, żeby oddać go dementorom, gdyż dzięki jego zeznaniom Syriusz mógłby zostać uniewinniony. Jednakże wydarzenia te miały miejsce podczas pełni. Lupin, skuty z Pettigrew, przemienił się w wilkołaka, co Pettigrew wykorzystał do kolejnej ucieczki, zaprzepaszczając szanse na oczyszczenie Blacka z niesłusznych zarzutów. Ostatecznie Syriusz zdołał uciec przy pomocy swojego chrześniaka Harry’ego, oraz Hermiony Granger, wciąż jednak jako poszukiwany przez ministerstwo zbieg, za którego głowę wyznaczono nagrodę w postaci dziesięciu tysięcy galeonów.
Przez kolejny rok jego życia, aż do odrodzenia Voldemorta, Syriusz pozostawał w ukryciu, wciąż w psiej postaci, prowadząc z Harrym korespondencję czy wizytując go w kominku za pomocą proszku Fiuu.
Po reaktywacji Zakonu Feniksa, Syriusz zaoferował Albusowi Dumbledore na siedzibę główną organizacji swój rodzinny dom przy Grimmauld Place 12. Po śmierci jego matki z całym majątkiem znalazł się prawnie w jego posiadaniu, jako ostatniemu dziedzicowi, spadkobiercy i przedstawicielowi rodu Blacków. Podejrzewając, że Pettigrew opowiedział Voldemortowi o jego animagicznej zdolności, nie mógł już wychodzić na zewnątrz pod postacią psa i został zmuszony do pozostawania w ukryciu i bezczynności. Nienawidził tego domu i gardził jego dziedzictwem, które kojarzył jedynie z przykrymi wspomnieniami. Poczucie nieprzydatności sprawiło, że stał się zgorzkniały i sfrustrowany. Nabrał zwyczaju samotnego upijania się. Podarował chrześniakowi dwukierunkowe lustro, którego sam używał z Jamesem, gdy mieli osobne szlabany, do bezpośredniej komunikacji. Tymczasem Harry, dręczony przez Voldemorta, który wdzierał mu się nieustannie do umysłu, dał się ostatecznie wciągnąć w pułapkę, zapominając o lusterku. Uwierzył w fałszywą wizję, w której Voldemort torturował Syriusza w Departamencie Tajemnic w podziemiach ministerstwa magii i natychmiast ruszył mu na ratunek, gdzie już czekały na niego zastępy śmierciożerców. Syriusz natychmiast wybrał się tam z innymi członkami Zakonu. Tam doszło do walki. Po obezwładnieniu kilku przeciwników, Syriusz stoczył w Komnacie Śmierci pojedynek ze swoją kuzynką, Bellatrix Lestrange, który przegrał i chociaż samo zaklęcie, które go trafiło, nie było śmiertelne (wiązka światła zaklęcia była czerwona, a nie zielona, jak "avada kedavra"), trafiony nim zachwiał się i wpadł za zawieszoną na starożytnym, kamiennym łuku zasłonę. Była ona przejściem ze świata żywych do umarłych, ale ponieważ droga ta prowadziła tylko w jedną stronę, Syriusz stracił życie.
Jego śmierć ma spory wpływ na Harry’ego, który pośrednio przez swoją lekkomyślną decyzję i ignorowanie rad traci jedyną osobę, którą traktował jak prawdziwą rodzinę. W ostatnich rozdziałach piątego tomu Harry był doszczętnie zdruzgotany, jednak już na początku szóstego mówi Dumbledore'owi, że Syriusz prawdopodobnie nie chciałby, żeby się zamartwiał i przechodzi nad jego śmiercią do porządku dziennego.
Po śmierci.
Syriusz został pośmiertnie uniewinniony. Nie miał dzieci co oznaczało, że prastary ród Blacków zakończył się wraz z jego śmiercią. Zgodnie z primogeniturą, następnym spadkobiercą byli kolejno Bellatriks Lestrange z domu Black, Andromeda Tonks z domu Black, Narcyza Malfoy z domu Black i jej syn Draco Malfoy. Ich prawa zostały wyparte przez testament Syriusza, który wyznaczył Harry'ego Pottera na spadkobiercę jego dóbr doczesnych. Syn Jamesa i Lily odziedziczył dom przy Grimmauld Place 12, Hardodzioba, skrzata Stworka oraz resztę fortuny Blacków. Harry zdecydował, że dalej będzie mieścić się tam kwatera główna Zakonu Feniksa. Stworek został zmuszony rozkazem do pracy w kuchni Hogwartu. Hardodziob został z powrotem przekazany pod opiekę Rubeusowi Hagridowi pod nowym imieniem – Kłębolot.
Harry znowu wielokrotnie wspominał Syriusza. Duże znaczenie miało dwustronne lusterko, które od niego dostał w piątym tomie. Z tyłu tego lusterka Syriusz przed śmiercią napisał kilkanaście słów ("To jedno z dwukierunkowych lusterek. Ja mam drugie. Jak będziesz chciał porozmawiać ze mną, wypowiedz do niego moje imię; pojawisz się w moim lusterku, a ja w twoim. Ja i James używaliśmy ich, kiedy mieliśmy oddzielne szlabany)." Harry przebywał też przez jakiś czas w domu Blacków po upadku Ministerstwa. Wchodził do jego pokoju, wciąż obklejonego szkarłatno-złotymi flagami z godłem Gryffindoru, mugolskimi plakatami motocykli, kobiet w bikini i magicznych fotografiach przedstawiających go z przyjaciółmi. We wspomnieniach przekazanych mu tuż przed śmiercią przez Snape’a, Harry widział między innymi jedenastoletniego Syriusza i Jamesa w pociągu do Hogwartu. Ponadto Syriusz był, razem z Remusem Lupinem, Lily Potter i Jamesem Potterem jedną ze zjaw wezwanych przez Harry’ego z zaświatów tuż przed jego własną śmiercią dzięki Kamieniowi Wskrzeszenia. Harry z ulgą odkrył, że śmierć nie może być aż tak straszna jak ją sobie wyobrażał. Duchy jego matki i wszystkich upatrywanych ojcowskich autorytetów przedstawiały postaci niezwykle młode, uśmiechnięte i promienne. Syriusz jawił mu się młodziej niż Harry kiedykolwiek go widział. Brat Regulusa był znowu obdarzony bezczelną urodą, trzymał nonszalancko ręce w kieszeniach i twierdził, że umieranie trwa krócej niż zaśnięcie.
Epilog.
Najstarszy syn Harry’ego nazywa się James Syriusz Potter.

</doc>
<doc id="143796" url="https://pl.wikipedia.org/wiki?curid=143796" title="Thttpd">
Thttpd

thttpd (tiny/turbo/throttling HTTP server) – mały, szybki, otwarty serwer HTTP, zgodny ze standardem HTTP/1.1. thttpd jest dostępny dla wielu systemów operacyjnych.
Twórcy thttpd (ACME Laboratories) położyli nacisk na szybkość, małe zużycie zasobów i bezpieczeństwo. thttpd posiada unikalną opcję przydzielania pasma dla konkretnych adresów URL.

</doc>
<doc id="143798" url="https://pl.wikipedia.org/wiki?curid=143798" title="Karabin maszynowy Browning M1919">
Karabin maszynowy Browning M1919

Browning M1919 – amerykański ciężki (wersja A4) i lekki (wersja A6) karabin maszynowy.
Historia konstrukcji.
John Moses Browning rozpoczął prace nad nowym karabinem maszynowym w roku 1916. Jego konstrukcja była znacznie prostsza, niż najbardziej rozpowszechnionego ckm-u tamtych czasów Maxima. Prototyp nowego karabinu był gotów na początku 1917. Karabin, przyjęty do uzbrojenia jako Browning M1917, był typowym ckm-em tego okresu. Chłodzony wodą, strzelał z podstawy trójnożnej. Pomimo wyprodukowania przed zakończeniem I wojny światowej prawie 60 tysięcy tych karabinów maszynowych, 1200 egzemplarzy, które dotarły do Francji, nie odegrały większej roli w walkach. W okresie międzywojennym karabin maszynowy Browning M1917 stał się wzorem dla polskiego ckm wzór 30.
Po opracowaniu karabinu maszynowego M1917 konstruktor przystosował go dla potrzeb lotnictwa. Nowy karabin miał lufę chłodzoną powietrzem i stał się podstawą do opracowania kolejnej konstrukcji. Ciężki karabin maszynowy Browning M1919 miał również lufę chłodzoną powietrzem, ale była ona znacznie cięższa, niż lufa karabinu stosowanego w lotnictwie. Nowy ckm był początkowo produkowany w niewielkich ilościach, głównie na eksport, ponieważ potrzeby armii amerykańskiej zaspokajały ckm-y wyprodukowane podczas I wojny światowej.
Ciężkie karabiny maszynowe M1919A4 były podstawową ciężką bronią maszynową armii amerykańskiej. Stosowano je jako broń piechoty (na podstawie trójnożnej M2), a także były montowane na wielu typach pojazdów wojskowych (w jarzmach kulistych czołgów, na zewnętrznych uchwytach w innych pojazdach, często jako broń przeciwlotniczą). Piechota początkowo używała ckm M1917A1, jednak od 1943 coraz częściej zastępowała go lżejszym i dzięki temu łatwiejszym do przenoszenia ckm-em M1919A4. Wprowadzony do uzbrojenia lkm Browning M1919A6 (wyposażony w dwójnóg i kolbę) nie zdobył uznania i był używany w niewielkich ilościach.
M1919 był bronią celną i niezawodną, ale już w trakcie II wojny światowej postanowiono zastąpić ją nową konstrukcją, bardziej pasującą do coraz bardziej dynamicznego pola walki. W praktyce jeszcze w trakcie wojny koreańskiej karabin ten był szeroko stosowany. Zastąpił go dopiero uniwersalny karabin maszynowy M60 w latach 60. Jako uzbrojenie czołgów były używane nawet do początku lat 80. XX wieku.
Opis konstrukcji.
Ciężki karabin maszynowy Browning M1919A4 był zespołową bronią samoczynną. Zasada działania oparta o krótki odrzut lufy, ryglowanie ryglem wahliwym. Strzelanie tylko ogniem ciągłym. Zasilanie taśmowe (taśma parciana, podczas wojny koreańskiej stosowano taśmę metalową, jednak prowadziło to do szybszego zużycia mechanizmów karabinu). Lufa niewymienna, ciężka, chłodzona powietrzem w walcowej, perforowanej osłonie zakończonej odrzutnikiem. Broń strzelała z podstawy trójnożnej.

</doc>
<doc id="143804" url="https://pl.wikipedia.org/wiki?curid=143804" title="Bagnet K">
Bagnet K

Bagnet K – system mocowania obiektywu do aparatu fotograficznego wprowadzony w 1975 przez firmę Pentax. System ten jest ciągle udoskonalany jednak z zachowaniem całkowitej kompatybilności wstecznej, tak by obiektyw pierwszej wersji bagnetu K mógł współpracować z aparatem wyposażonym w najnowszą wersję tego mocowania i odwrotnie (stary aparat z nowym obiektywem). Bagnet K oraz bagnet F firmy Nikon to jedyne systemy mocowania obiektywów, które do dziś nie zostały zaniechane ani zmienione w stopniu znacznym.
System mocowania K jest bardzo popularny dzięki zastosowaniu go w aparatach marki Pentax, Chinon, Porst, Revue, Ricoh oraz w kilku wersjach rosyjskiego Zenita. Z bagnetem K wyprodukowały również kilka modeli aparatów takie firmy jak Cosina, Samsung oraz Agfa.
Historia i wersje.
W 1981 mocowanie zostało dostosowane do obsługi pierwszej wersji mechanizmu autofokusa i otrzymało oznaczenie KF. Był to mechanizm zawarty w obiektywie. Ta koncepcja upadła po tym jak w 1985 Minolta zaprezentowała autofokus wbudowany w korpus aparatu. W 1983 bagnet K wzbogacono o dźwignię pozwalającą kontrolować przysłonę z poziomu korpusu aparatu. Ma to daleko idące konsekwencje, gdyż pozwala zaimplementować automatyczne i półautomatyczne tryby pracy aparatu. Nowe mocowanie otrzymało oznaczenie KA. Zrezygnowano z koncepcji autofokusu w obiektywie.
Kolejna modyfikacja nastąpiła w 1987, polegała ona na zintegrowaniu mechanizmu autofokusa w aparacie. Nowe mocowanie oznaczono jako KAF. Obrót pierścienia ustawiającego ostrość odbywał się poprzez niewielkie sprzęgło znajdujące się na powierzchni oporowej bagnetu. Ponieważ do korpusu była przekazywana informacja o obsługiwanych przez obiektyw liczbach przysłony, możliwy stał się pomiar światła bez jej przymykania. Pojawił się dodatkowy kontakt elektryczny pozwalający na przesyłanie takich informacji jak ogniskowa obiektywu, odległość na jaką ustawiona jest ostrość, rozmiar obiektywu (w celu uniknięcia zasłaniania światła błyskowego przez obiektyw). Wszystkie te informacje pozwoliły na wyposażenie aparatów w automatyczne tryby fotografowania, takie jak priorytet czasu, tryb w pełni automatyczny (tzw. „tryb zielony”) oraz programy tematyczne. Możliwy stał się też bardziej wysublimowany, matrycowy pomiar światła. 
Najbogatszą w funkcje wersją bagnetu Pentaksa jest KAF2, który różni się od KAF dwoma dodatkowymi kontaktami wewnątrz komory lustra. Służą one do zasilania mechanizmu Power Zoom, który pozwala na zmianę ogniskowej obiektywu za pomocą wewnętrznego silnika. W aparatach serii Pentax MZ możliwe jest również automatyczne utrzymywanie powiększenia przedmiotu na który ustawiona jest ostrość, ustawienie wcześniej zapisanej ogniskowej, ekspozycja podczas zmiany ogniskowej (dla uzyskania efektu radialnego rozmycia na zdjęciach) oraz skrócenie obiektywu do najmniejszych rozmiarów podczas wyłączania aparatu. W nowszych aparatach i obiektywach te dodatkowe kontakty służą do zasilania autofocusu opartego na silniku ultradźwiękowym. Bagnet KAF2 pozwala też na przesyłanie informacji o funkcji przenoszenia modulacji, dzięki czemu automatykę programową można zaprogramować tak, by aparat dążył do uzyskania największej rozdzielczości w wynikowych fotografiach.
W 1997 pojawiły się wersje ostatniego bagnetu Pentaxa, w których zrezygnowano z silnika autofokusa wbudowanego w aparat albo mechanicznego sterowania przysłoną obiektywu. Wśród użytkowników tego systemu potocznie mówi się o bagnecie KAF3 albo „okaleczonym KAF2”.

</doc>
<doc id="143808" url="https://pl.wikipedia.org/wiki?curid=143808" title="Julián Herranz Casado">
Julián Herranz Casado

Julián Herranz Casado (ur. 31 marca 1930 w Baena, diecezja Cordoba), hiszpański duchowny katolicki, wysoki urzędnik Kurii Rzymskiej, kardynał.
Życiorys.
Od 1949 należy do Opus Dei jako numerariusz. Studiował medycynę w Barcelonie a prawo kanoniczne na Papieskim Międzynarodowym Athenaeum "Angelicum" w Rzymie, z obu tych dziedzin obronił doktoraty. 7 sierpnia 1955 przyjął w Madrycie święcenia kapłańskie. Jako ksiądz Prałatury Opus Dei, jest członkiem . Pracował m.in. jako wykładowca prawa kanonicznego na Uniwersytecie Nawarrry; od lat 60. związany z Kurią Rzymską, był członkiem zespołu roboczego w trakcie Soboru Watykańskiego II, następnie podsekretarzem w Papieskiej Komisji ds. Interpretacji Kodeksu Prawa Kanonicznego. Współpracował z kilkoma znaczącymi pismami katolickimi ("Studi Cattolici" w Mediolanie, "Ius Canonicum" w Pampelunie) oraz wielotomowymi opracowaniami - "Dictionarium morale et canonicum" (Rzym) i "Gran Enciclopedia Rialp" (Madryt); autor licznych prac z prawa kanonicznego. Niezależnie od zajęć w Kurii Rzymskiej prowadził działalność duszpasterską w ramach prałatury Opus Dei, m.in. w Ameryce Łacińskiej, Anglii, Irlandii, Kenii, Francji.
Od 1984 był sekretarzem Papieskiej Komisji ds. Interpretacji Kodeksu Prawa Kanonicznego, przekształconej następnie w Papieską Radę ds. Interpretacji Tekstów Prawnych (1990). Pełnił funkcję radcy w Kongregacji ds. Biskupów oraz uczestniczył w pracach innych komisji Kurii Rzymskiej. 15 grudnia 1990 został mianowany biskupem tytularnym Vertara, 6 stycznia 1991 w bazylice watykańskiej przyjął sakrę biskupią z rąk papieża Jana Pawła II, któremu asystowali przyszli kardynałowie - Giovanni Battista Re i Justin Francis Rigali. W grudniu 1994 Herranz Casado został promowany na arcybiskupa tytularnego i mianowany prezydentem Papieskiej Rady ds. Interpretacji Tekstów Prawnych. Wielokrotnie brał udział w sesjach Światowego Synodu Biskupów w Watykanie.
21 października 2003 został wyniesiony przez papieża do godności kardynalskiej, otrzymał diakonię Sant'Eugenio. Pełnienie przez niego funkcji prezydenta Papieskiej Rady zostało zawieszone po śmierci Jana Pawła II 2 kwietnia 2005. Brał udział w konklawe 2005. Nowy papież Benedykt XVI potwierdził go na poprzednim stanowisku w Kurii; Herranz Casado kierował Papieską Radą ds. Interpretacji Tekstów Prawnych do lutego 2007, kiedy złożył rezygnację ze względu na osiągnięcie wieku emerytalnego (został zastąpiony przez Francesco Coccopalmerio). 12 czerwca 2014 został promowany na kardynała prezbitera, zachował diakonię Sant’Eugenio w charakterze tytułu prezbiterskiego na zasadzie "pro hac vice".

</doc>
<doc id="143809" url="https://pl.wikipedia.org/wiki?curid=143809" title="Wiesław Ciesielski (polityk)">
Wiesław Ciesielski (polityk)

Wiesław Ciesielski (ur. 14 lipca 1953 w Sycowie) – polski polityk, działacz PZPR, doktor ekonomii, poseł na Sejm II, III i IV kadencji, były wiceminister finansów.
Życiorys.
W 1977 ukończył studia na Wydziale Cybernetyki Ekonomicznej Moskiewskiego Instytutu Zarządzania, a w 1985 uzyskał stopień doktora ekonomii w Akademii Nauk Społecznych w Moskwie.
Od 1977 do 1979 kierował ośrodkiem RSW Prasa-Książka-Ruch w Mielcu. Następnie pracował m.in. w ZOPIW. Jest członkiem Polskiego Towarzystwa Ekonomicznego.
Od 1975 do rozwiązania należał do Polskiej Zjednoczonej Partii Robotniczej. Od 1979 do 1981 pełnił funkcję sekretarza Komitetu Miejskiego partii w Mielcu, a następnie kierował wydziałem w jej Komitecie Wojewódzkim w Rzeszowie. Od 16 października 1989 sprawował funkcję ostatniego I sekretarza KW PZPR w tym mieście.
W 1990 wstąpił do SdRP, a w 1999 do SLD (kierował wojewódzkimi strukturami tych partii). Do 2004 zasiadał także w zarządzie krajowym SLD. Był stałym felietonistą antyklerykalnego tygodnika „Fakty i Mity”.
W 1993 i 1997 uzyskiwał mandat poselski. Po raz trzeci został wybrany w 2001 z ramienia Sojuszu Lewicy Demokratycznej w okręgu rzeszowskim liczbą 24 553 głosów. W latach 2001–2004 pełnił funkcję sekretarza stanu w Ministerstwie Finansów i Generalnego Inspektora Kontroli Skarbowej.
W wyborach parlamentarnych w 2005 nie ubiegał się o reelekcję, dwa lata później odszedł z SLD.
Otrzymał nagrodę „Józef”, przyznaną przez Radio Rzeszów, TVP3 Rzeszów i „Super Nowości”, w kategorii „Polityk Roku 1999” ("ex aequo" z Józefem Górnym).
W sierpniu 2006 prokurator przedstawił mu zarzuty składania fałszywych zeznań. W grudniu 2007 został uniewinniony przez Sąd Rejonowy w Rzeszowie.

</doc>
<doc id="143810" url="https://pl.wikipedia.org/wiki?curid=143810" title="Julian Herranz Casado">
Julian Herranz Casado



</doc>
<doc id="143811" url="https://pl.wikipedia.org/wiki?curid=143811" title="Kazimierz Świątek">
Kazimierz Świątek

Kazimierz Świątek (ur. 21 października 1914 w Valdze, zm. 21 lipca 2011 w Pińsku) – polski duchowny rzymskokatolicki, doktor filozofii, arcybiskup metropolita mińsko-mohylewski w latach 1991–2006, administrator apostolski diecezji pińskiej w latach 1991–2011, kardynał prezbiter od 1994, przewodniczący Konferencji Konferencji Episkopatu Białorusi w latach 1999–2006, od 2006 arcybiskup senior archidiecezji mińsko-mohylewskiej.
Życiorys.
Urodził się w patriotycznej rodzinie polskiej. Jego ojciec walczył w legionach Józefa Piłsudskiego i zginął podczas obrony Wilna przed bolszewikami w 1920. W wieku 3 lat został wraz z rodziną zesłany na Syberię w okolice Tomska. Po powrocie do Polski w 1922 osiadł w Duksztach, a w 1926 roku w Baranowiczach, gdzie uczęszczał do Gimnazjum im. Tadeusza Rejtana.
W 1932 wstąpił do seminarium duchownego w Pińsku, gdzie 8 kwietnia 1939 otrzymał święcenia kapłańskie. Następnie został skierowany jako wikariusz do historycznej parafii w Prużanie na Polesiu. Po wybuchu II wojny światowej brał udział w działalności konspiracyjnej. 21 kwietnia 1941 został aresztowany przez NKWD i uwięziony w Brześciu nad Bugiem, gdzie z powodu przekonań religijnych represjonowany był przez władze ZSRR. Skazany na karę śmierci, której wykonanie uniemożliwiło wkroczenie wojsk niemieckich w 1941. Powrócił do parafii w Prużanie, gdzie pracował w czasie okupacji niemieckiej. Po ponownym wkroczeniu Armii Czerwonej został 17 grudnia 1944 ponownie aresztowany i uwięziony w więzieniu NKWD w Mińsku, a od lutego 1945 w areszcie śledczym NKWD w Mińsku. 21 lipca 1945 skazany na 10 lat łagrów o zaostrzonym reżimie i 5 lat pozbawienia praw obywatelskich. Po krótkim pozbycie w więzieniu przesyłowym w Orszy został wywieziony do zespołu łagrów w pobliżu Mariinska. Latem pracował na roli, a zimą przy wyrębie tajgi. We wrześniu 1947 został zesłany do gułagu w okolicach Workuty, gdzie dotarł 3 grudnia. Za urządzenie dla grupy Polaków Wigilii w 1947 r. następnego dnia został zesłany do punktu łagrowego w tundrze w okolicach Inty. Więźniowie mieli dopiero zbudować tu baraki, musieli więc nocować w śniegu. Pracowali przy budowie miasta Inta oraz linii kolejowej nr 303. Ksiądz Świątek pracował tam do końca wyroku, spełniając w ukryciu posługę duszpasterza dla Polaków, Litwinów i Łotyszy. 16 lipca 1954 został uwolniony, w ramach zwolnień więźniów politycznych z łagrów, na mocy decyzji Berii, a realizowanych przez Chruszczowa, i powrócił do Pińska.
Gdy na fali pieriestrojki zaczęły powstawać polskie stowarzyszenia, a wśród nich Związek Polaków na Białorusi, bardzo aktywnie włączył się w jego działalność, w którym pełnił funkcję zastępcy prezesa i wszedł do zarządu głównego.
13 kwietnia 1991 został prekonizowany arcybiskupem metropolitą archidiecezji mińsko-mohylewskiej i administratorem apostolskim diecezji pińskiej. 26 listopada 1994 został podniesiony do godności kardynalskiej. Z powodu osiągnięcia wieku emerytalnego nie uczestniczył nigdy w konklawe. Jego kościołem tytularnym był S. Gerardo Maiella. 27 września 2004 Jan Paweł II wręczył Kazimierzowi Świątkowi Nagrodę "Fidei Testis" ("Świadek Wiary") przyznaną przez Instytut im. Pawła VI.
14 czerwca 2006 przeszedł na emeryturę, jednak pozostał administratorem apostolskim diecezji pińskiej do 14 czerwca 2011.
Zmarł 21 lipca 2011 po długiej chorobie w Pińsku. 25 lipca 2011 został pochowany w katedrze pińskiej, w krypcie biskupiej. W uroczystościach pogrzebowych uczestniczyli m.in. kardynał Stanisław Dziwisz – arcybiskup metropolita krakowski, kardynał Jānis Pujats – arcybiskup senior archidiecezji ryskiej.

</doc>
<doc id="143814" url="https://pl.wikipedia.org/wiki?curid=143814" title="Bryła obrotowa">
Bryła obrotowa

Bryła obrotowa – bryła geometryczna ograniczona powierzchnią powstałą z obrotu figury płaskiej dookoła prostej (osi obrotu).
Do brył obrotowych zaliczane są m.in.:
Objętość i pole powierzchni bryły obrotowej.
Wykres funkcji zmiennej "x".
Objętość bryły obrotowej powstałej przez obrót wykresu funkcji formula_1 gdzie formula_2 dookoła osi "OX".
Pole powierzchni powstałej przez obrót wykresu funkcji formula_1 gdzie formula_2 dookoła osi "OX".
Objętość bryły obrotowej powstałej przez obrót wykresu funkcji formula_1 gdzie formula_8 dookoła osi "OY".
Pole powierzchni powstałej przez obrót wykresu funkcji formula_1 gdzie formula_8 dookoła osi "OY".
Krzywa w postaci parametrycznej.
Objętość bryły powstałej przez obrót krzywej wokół osi "OX".
Pole powierzchni powstałej przez obrót krzywej wokół osi "OX".
Objętość bryły powstałej przez obrót krzywej wokół osi "OY".
Pole powierzchni powstałej przez obrót krzywej wokół osi "OY".
W wielu przypadkach obliczanie objętości bryły obrotowej lub pola jej powierzchni ułatwiają twierdzenia Pappusa.

</doc>
<doc id="143815" url="https://pl.wikipedia.org/wiki?curid=143815" title="Podatek liniowy">
Podatek liniowy

Podatek liniowy (również podatek płaski) (ang. "flat tax") – jest metodą obliczania wymiaru podatku, w myśl której wysokość należnego podatku jest wprost proporcjonalna do wielkości podstawy opodatkowania.
Koncepcja podatku liniowego jest formułowana najczęściej w odniesieniu do podatku dochodowego od osób fizycznych lub podatku dochodowego od osób prawnych. W takim przypadku wymiar podatku liniowego jest obliczany w oparciu o jedną stawkę opodatkowania, co oznacza, że wszyscy podatnicy płacą taką samą część (np. 19%) swoich dochodów w formie podatku.
W węższym znaczeniu podatek liniowy to wyłącznie brak progresji podatkowej, a więc wzrostu stawki podatkowej wraz ze wzrostem podstawy opodatkowania. W takim sensie liniowa metoda obliczania wymiaru podatku może współistnieć w jednym systemie podatkowym obok kwoty wolnej od podatku oraz ulg podatkowych.
W szerszym znaczeniu podatek liniowy oznacza uproszczenie systemu podatku dochodowego, w tym zniesienie kwoty wolnej od podatku oraz ulg podatkowych. Wówczas całość wymiaru podatku zależy wyłącznie od jednej stawki opodatkowania oraz wielkości podstawy opodatkowania (np. dochodu). Jest to najbardziej klasyczne ujęcie podatku liniowego. W tym ujęciu funkcja wartości należnego podatku od wartości dochodu jest funkcją liniową dla dochodu większego od 0.
Zasadność podatku liniowego.
Zasadność wprowadzenia podatku liniowego jest szeroko omawiana. Zwolennicy podatku liniowego utrzymują, że ten jest bardziej sprawiedliwy od podatku progresywnego, gdyż każdy płaci taki sam procent swojego dochodu. Przeciwnicy wskazują, że zebranie przez rząd takiej samej sumy pieniędzy jak w przypadku podatku progresywnego wymaga, aby mniejszy wkład finansowy bogatszej części społeczeństwa został zrównoważony przez większy wkład części biedniejszej. Zwolennicy na ten argument odpowiadają, że wprowadzenie jednolitej stawki dla każdego będzie stanowiło dodatkowy bodziec rozwojowy, dający wyższy wzrost PKB, co z kolei w dłuższej perspektywie da większe wpływy do budżetu nawet przy procentowo niższej stawce podatku. Podatek liniowy, którego kwota uzależniona jest od dochodu podatnika jest również krytykowany przez zwolenników, np. podatku pogłównego. Twierdzą oni, że sprawiedliwie jest dopiero wtedy, kiedy każdy płaci taką samą kwotę.
Jest kwestią sporną wśród ekonomistów, czy wprowadzenie podatku liniowego wpłynęło w sposób znaczący na poprawę sytuacji gospodarczej państw, które to uczyniły, zwłaszcza w obliczu istnienia innych barier rozwoju gospodarczego jak np. niski poziom wykształcenia i w związku z tym niska dostępność wykwalifikowanych zasobów pracy, oraz pozapodatkowe bariery rozwoju gospodarczego, takie jak przerost biurokracji, nieefektywne prawo czy braki w infrastrukturze.
Spór dochodzi do momentu, gdy potrzeba zdefiniowania pojęcia „sprawiedliwości”. Dla jednych sprawiedliwa jest równa stawka dla wszystkich, bez żadnych przywilejów u jakiejkolwiek grupy społecznej. Drudzy zwracają uwagę, że krańcowa użyteczność z dochodu jest malejąca (kolejne zarobione 100 PLN jest mniej warte dla milionera, niż dla osoby biednej), z tego powodu opodatkowywanie każdej kolejnej zarobionej jednostki pieniądza w tym samym stopniu, bez uwzględnienia dochodu osoby, jest niesprawiedliwe. Wielu zwolenników podatku liniowego uwzględnia ten tok myślenia, postulując zniesienie opodatkowania dla najniżej usytuowanych (przy jednoczesnym zachowaniu podatku liniowego dla osób przekraczających próg podatkowy) lub podniesienie kwoty wolnej od podatku. Z drugiej strony według zwolenników podatku liniowego wyższy procentowo podatek dla osoby bogatej może być odbierany jako swoista „kara” dla lepiej zarabiającego, co według nich może osłabić motywację do generowania wyższego dochodu.
Wprowadzenie podatku liniowego, paradoksalnie, w pewnych sytuacjach, może prowadzić także do obniżenia kwoty płaconej przez osoby bogate. Przykładem tu może być debata na temat podatków jaka miała miejsce w Wielkiej Brytanii (2007). Przytoczony tam był przykład menedżera funduszu hedgingowego, który z racji pochodzenia dochodów (podatek od dochodów kapitałowych) odprowadzał procentowo niższy podatek od swoich milionowych przychodów, niż zwykła sprzątaczka płacąca PIT.
Efekty ekonomiczne.
Ocena efektów podatku jest złożonym zagadnieniem, zależnym od konstrukcji samego podatku, kontekstu i struktury gospodarki oraz społeczeństwa, a także przyjętych wartości i celów polityki gospodarczej. W modelach ekonomicznych, zwraca się uwagę szczególnie na krańcową elastyczność podaży pracy i unikania podatków w zależności od konstrukcji i wysokości stawek opodatkowania. Podatek progresywny może w teorii zwiększać niepożądane zniekształcenia ekonomiczne, ponieważ zniechęca do dodatkowej produktywności i pracy osoby podlegające wyższym stawkom. W wielu analizach stwierdza się jednak, że podaż pracy jest mało wrażliwa na opodatkowanie. Nieco wyższą elastyczność obserwuje się odnośnie do unikania opodatkowania przez osoby bogate, na przykład przez przenoszenie prywatnej konsumpcji do wewnątrz korporacji lub za granicę. W badaniach amerykańskich, nawet podatnicy poinformowani o dokładnej konstrukcji progów, zwolnień i ulg, nie podejmują dużych zmian w decyzjach o świadczeniu pracy, choć w pewnym stopniu zależność taka jest obecna.
Wiele zarzutów jakie stawia się wobec obowiązujących systemów progresywnego opodatkowania dochodów – koszty administracyjne, unikanie podatków i ograniczanie pracy i oszczędności – nie wypływa z progresji podatkowej, ale z opodatkowania dochodu. Stąd część ekonomistów proponuje jako alternatywne rozwiązanie nie podatki liniowe, ale np. objęcie wyższymi podatkami konsumpcji lub spadków.
Podatek liniowy może pogłębiać niekorzystne aspekty nierówności ekonomicznej, w szczególności jeśli jest już ona znacząca. Wnioski płynące z analiz i modeli ekonomicznych są niejednoznaczne. Dla społeczeństw o niskim poziomie takich nierówności, niektóre modele ekonomiczne wskazują na optymalność podatków o konstrukcji bliskiej podatkom liniowym, a przy szczególnych założeniach nawet regresywnym. W modelu dla danych z Hiszpanii, podatek liniowy może być korzystniejszy dla rozwoju gospodarczego. W niektórych modelach obejmujących cykl życia uzyskuje się jako optymalny podatek mocno progresywny. Sens takich rezultatów może być tłumaczony tym, że maksymalny dochód uzyskuje się pod koniec kariery, kiedy nie jest już tak ważną motywacją. Większa progresja natomiast pomaga rozpocząć produktywną karierę, na której początku dochód jest bardziej istotny. Największe przeglądy naukowe wiedzy o podatkach, takie jak przegląd zespołu Jamesa Mirrleesa dla Parlamentu Brytyjskiego, rekomendują jednak stosowanie progresywnych podatków dochodowych i konsumpcyjnych. Analiza efektów liniowego systemu podatkowego w Rosji wykonana w Międzynarodowym Funduszu Walutowym nie stwierdziła znaczących specyficznych korzyści takiego rozwiązania, zaobserwowała natomiast że straciła na nim klasa średnia społeczeństwa. Inny przegląd obejmujący wyniki z kilku krajów również ustalił, że jest to rozwiązanie niekorzystne dla klasy średniej, i mimo pewnych jego zalet, rekomenduje podatek progresywny.
Kryzys finansowy sprawił, że wielu ekonomistów zaczęło się krytycznie przyglądać podatkowi liniowemu. Kryzys uderzył szczególnie mocno w państwa posiadające podatek liniowy takie jak Estonia, Łotwa i Litwa, a także Ukraina i Słowacja. Międzynarodowy Fundusz Walutowy już w 2005 roku w swoich analizach zwrócił uwagę, że podatek liniowy na Słowacji nie spełnił pokładanych w nim nadziei. W lipcu 2009 doradca ekonomiczny MFW Anna-Marie Gulde zaproponowała Łotwie zrezygnowanie z podatku liniowego na rzecz podatku progresywnego. W Estonii również podejmowana jest dyskusja nad odwróceniem się od tego rozwiązania.
W USA najwyższa stawka podatkowa wynosiła co najmniej 70% w latach 1936–1980, w tym co najmniej 91% w latach 1950–1963. Tak wysokie stawki praktycznie ustanawiają limit zarobków, co spowodowało zmniejszenie rozwarstwienia dochodów. Piketty i Saez wiążą w swojej analizie obowiązywaniu silniejszej progresji relatywny dobrobyt i równość panujące w Stanach Zjednoczonych przez znaczną część XX wieku. Przeciwnikiem podatku liniowego był też anarchokapitalista Murray Rothbard, według którego rozwiązanie to ogranicza wolność do wchodzenia nowych osób na rynek.
Podatek liniowy na świecie.
Podatek liniowy został wprowadzony w wielu krajach Europy: obowiązuje m.in. w Estonii, na Łotwie, na Litwie, w Rosji, na Ukrainie, w Rumunii, w Bułgarii, w Serbii, w Czarnogórze, w Bośni i Hercegowinie, w Macedonii Północnej, w Albanii i w Gruzji. Stawka opodatkowania waha się między 10% a 44%. Na Grenlandii obowiązuje liniowy podatek dochodowy o stawce wyższej od większości efektywnych stawek w krajach z progresywnym opodatkowaniem – w wysokości 36%, z wyjątkiem kilku regionów ze stawkami 42-44%, z kwotą wolną od dochodu w wysokości 58000 DKK. Nie funkcjonuje tam natomiast podatek VAT.
W wielu krajach Europy nawet znaczące partie liberalne opowiadają się za utrzymaniem progresywnej skali podatku dochodowego, choć często postulują łagodzenie progresji stawki.
Skomplikowany system podatków progresywnych istnieje natomiast np. w Szwecji, w której państwo finansuje nawet drogie zabiegi dentystyczne oraz funduje wysokie stypendia znaczącej części studentów państwowych uczelni.
Również w Stanach Zjednoczonych obowiązuje progresywna skala (federalnego) podatku dochodowego. Obecnie funkcjonują stawki 10% dla osób, których roczny dochód nie przekracza 8 375 dolarów (dla osób niezamężnych, roku 2010), poprzez kolejne 15%, 25%, 28%, 33% aż do 35% dla osób zarabiających ponad 373 650 dolarów.
Wprowadzenie podatku liniowego proponowała w 1985 roku Partia Zielonych w Belgii ze stawką 50%, przy czym z płacenia podatków mieli być zwolnieni ludzie o dochodach niższych niż 10 000 ówczesnych franków belgijskich.
Podatek liniowy w Polsce.
W Polsce od 2009 praktycznie obowiązuje podatek liniowy PIT, ponieważ wyższą stawkę podatku płaci około 1% podatników. Podatek progresywny dochodów osób fizycznych wprowadzono w latach 90., ale od 2004 roku podatek liniowy mogą płacić osoby fizyczne prowadzące pozarolniczą działalność gospodarczą. Osoby, które zdecydują się na podatek liniowy tracą możliwość rozliczenia dochodu wspólnie z małżonkiem lub jako osoba samotnie wychowująca dziecko. Nie obowiązują ich również ulgi podatkowe (oprócz ulgi abolicyjnej).
Podatek liniowy stał się przedmiotem szerokiej dyskusji publicznej w czasie wyborów parlamentarnych w 2005 roku. Dwie wiodące wówczas w sondażach przedwyborczych partie – Prawo i Sprawiedliwość oraz Platforma Obywatelska – toczyły spór medialny o zasadność wprowadzenia liniowej skali opodatkowania dochodów osób fizycznych.
Niektórzy zwolennicy podatku liniowego w Polsce podkreślają, że celem jego wprowadzenia jest przyspieszenie wzrostu gospodarczego i zmniejszenie dystansu do zamożnych krajów Europy, natomiast skale progresywne są właściwsze dla gospodarek rozwiniętych, gdzie linearyzacja skali podatkowej nie daje tak silnych bodźców rozwojowych dla gospodarki, jak to ma miejsce w przypadku gospodarek rozwijających się.

</doc>
<doc id="143819" url="https://pl.wikipedia.org/wiki?curid=143819" title="Kuwejt (miasto)">
Kuwejt (miasto)

Kuwejt (lub Al-Kuwait – الكويت) – stolica i największe miasto Kuwejtu położone nad Zatoką Kuwejcką, które powstało na miejscu portugalskiej fortecy z XVI w., a w 1710 r. założyli je imigranci z Półwyspu Arabskiego. Na początku lat 60. była to niewielka osada przedzielona ulicą, jednak wkrótce przekształciła się w nowoczesne miasto. Najokazalsze budowle to Wieże Kuwejckie (Kuwait Towers) oraz pałac Seif, będący siedzibą emira. Według danych z 2014 roku, ludność liczy 637 411 mieszkańców.
Geografia.
Kuwejt jest stolicą kraju, położony w samym centrum Państwa Kuwejtu, z dostępem do Zatoki Perskiej. W mieście znajduje się parlament, większość budynków rządowych, banków i korporacji. Miasto jest głównym ośrodkiem politycznym, gospodarczym i kulturalnym kraju. Kuwejt ma ograniczony dostęp do wody pitnej, dlatego znajdują się tam największe i najbardziej zaawansowane systemy służące do odsalania wody, i dostarczania jej do miasta.

</doc>
<doc id="143820" url="https://pl.wikipedia.org/wiki?curid=143820" title="Renato Raffaele Martino">
Renato Raffaele Martino

Renato Raffaele Martino (ur. 23 listopada 1932 w Salerno) – włoski duchowny rzymskokatolicki, doktor prawa kanonicznego, dyplomata watykański, pronuncjusz apostolski w Tajlandii – jednocześnie delegat apostolski w Laosie w latach 1980–1986, delegat apostolski w Singapurze w latach 1981–1986, delegat apostolski w Malezji i Brunei w latach 1983–1986, stały obserwator Stolicy Apostolskiej przy ONZ w latach 1986–2002, przewodniczący Papieskiej Rady "Iustitia et Pax" w latach 2002–2009, przewodniczący Papieskiej Rady ds. Opieki Duszpasterskiej Emigrantów i Osób Podróżujących w latach 2006–2009, kardynał diakon od 2003, a od 2014 kardynał protodiakon Kolegium Kardynalskiego.
Życiorys.
Studiował na kilku uczelniach rzymskich – na Papieskim Uniwersytecie Gregoriańskim (filozofię i teologię), na Papieskim Uniwersytecie Laterańskim (prawo cywilne i kanoniczne, doktorat z prawa kanonicznego), przy Trybunale Roty Rzymskiej. Na Papieskiej Akademii Duchownej w Rzymie zdobył przygotowanie dyplomatyczne. 27 czerwca 1957 przyjął w Salerno święcenia kapłańskie z rąk miejscowego arcybiskupa Demetrio Moscato.
Od lipca 1962 pracował w służbie dyplomatycznej Watykanu. Był attaché nuncjatury w Nikaragui, sekretarzem nuncjatury na Filipinach, audytorem nuncjatury w Libanie, radcą nuncjatury w Brazylii. Lata 1970–1975 spędził w Rzymie w Sekretariacie Stanu. W lipcu 1963 nadano mu tytuł nadzwyczajnego tajnego szambelana (później przemianowany na honorowy kapelan Jego Świątobliwości).
14 września 1980 został mianowany arcybiskupem tytularnym Segermes oraz pronuncjuszem w Tajlandii, jednocześnie delegatem apostolskim w Laosie, Malezji i Singapurze; sakry biskupiej udzielił mu 14 grudnia 1980 w Rzymie kardynał Agostino Casaroli, ówczesny sekretarz stanu. Od 1983 był dodatkowo delegatem apostolskim w Brunei, a w 1986 został przeniesiony na stanowisko stałego obserwatora Stolicy Apostolskiej przy ONZ w Nowym Jorku.
Od 1 października 2002 do 24 października 2009 pełnił funkcję przewodniczącego Papieskiej Rady Iustitia et Pax. 21 października 2003 Jan Paweł II wyniósł go do godności kardynalskiej, nadając diakonię San Francesco di Paola ai Monti. W związku ze śmiercią papieża w kwietniu 2005 dalsze pełnienie funkcji przewodniczącego Rady przez kardynała Martino uległo zawieszeniu. Brał udział w konklawe 2005, po wyborze Benedykta XVI ponownie objął obowiązki przewodniczącego rady Iustitia et Pax. Od marca 2006 do lutego 2009 był jednocześnie przewodniczącym Papieskiej Rady ds. Opieki Duszpasterskiej Emigrantów i Osób Podróżujących.
23 listopada 2012 w związku z ukończeniem 80. roku życia utracił prawo do czynnego uczestniczenia w przyszłych konklawe.
Od 12 czerwca 2014 sprawuje funkcję protodiakona Kolegium Kardynałów.

</doc>
<doc id="143821" url="https://pl.wikipedia.org/wiki?curid=143821" title="Odznaka Krajoznawcza">
Odznaka Krajoznawcza

Odznaka Krajoznawcza – odznaka ustanowiona przez Polskie Towarzystwo Turystyczno-Krajoznawcze w celu popularyzacji walorów krajoznawczych Polski i zachęcania do ich systematycznego poznawania. 
Historia odznaki.
Odznaka została ustanowiona w 1975 przez Zarząd Główny PTTK. Nowy regulamin – gruntownie zmieniający sposób zdobywania odznaki – wszedł w życie 26 lutego 1993 z okazji XIII Walnego Zjazdu PTTK, który odbył się w Poznaniu. Regulamin ten był nowelizowany w 1999, 2004 i 2013.
Zasady zdobywania.
Aby zdobyć odznakę należy zwiedzić określoną liczbę obiektów krajoznawczych, które poznaje się w czasie odbywania wycieczek dowolnego rodzaju (np. piesze, kolarskie, motorowe). 
Odznaka Krajoznawcza ma następujące rodzaje i stopnie:
Odznakę ROK zdobywa się na terenie województwa związanego z miejscem zamieszkania, natomiast OKP na terenie całego kraju. Dobór obiektów krajoznawczych odwiedzanych przy zdobywaniu ROK jest dowolny. Przy zdobywaniu OKP obowiązuje wykaz ponad 400 najbardziej charakterystycznych obiektów krajoznawczych (najciekawsze miasta, muzea, parki narodowe i inne atrakcje krajoznawcze) zestawionych w Kanonie Krajoznawczym Polski. Odznakę OKP w stopniu złotym z szafirem uzyskuje się po zwiedzeniu wszystkich obiektów wymienionych w tym kanonie.
Regionalną Odznakę Krajoznawczą (ROK) trzeba odróżnić od regionalnych odznak krajoznawczych ustanowionych przez poszczególne oddziały PTTK np. „Przyjaciel Wielkopolski”, „Warszawska Odznaka Krajoznawcza”, „Przyjaciel Międzygórza”. Osoby posiadające jakąkolwiek odznakę regionalną obowiązującą w regionie zamieszkania otrzymują automatycznie odznakę ROK w stopniu brązowym. Również laureaci etapu wojewódzkiego Ogólnopolskiego Młodzieżowego Konkursu Krajoznawczego „Poznajemy Ojcowiznę” uprawnieni są do otrzymania ROK w stopniu brązowym.

</doc>
<doc id="143824" url="https://pl.wikipedia.org/wiki?curid=143824" title="Ja Dorosły">
Ja Dorosły



</doc>
<doc id="143825" url="https://pl.wikipedia.org/wiki?curid=143825" title="Ja Rodzic">
Ja Rodzic



</doc>
<doc id="143826" url="https://pl.wikipedia.org/wiki?curid=143826" title="Ja Dziecko">
Ja Dziecko



</doc>
<doc id="143827" url="https://pl.wikipedia.org/wiki?curid=143827" title="Stan Ja">
Stan Ja

Stan Ja - w analizie transakcyjnej to spójny zbiór uczuć i doświadczeń bezpośrednio powiązanych z odpowiadającym im spójnym zbiorem zachowań.
Każda osoba przejawia trzy "stany Ja", będące źródłem indywidualnych i zróżnicowanych zachowań: Ja Rodzic, Ja Dorosły oraz Ja Dziecko. Jako pierwszy rozwija się stan "Dziecka", jako ostatni stan "Dorosłego" - kiedy dziecko usiłuje zrozumieć świat i odkrywa środki nacisku na innych.

</doc>
<doc id="143828" url="https://pl.wikipedia.org/wiki?curid=143828" title="Innocenty V">
Innocenty V

Innocenty V (łac. "Innocentius V", właśc. Piotr z Tarentaise OP; ur. ok. 1224 w Tarentaise, zm. 22 czerwca 1276 w Rzymie) – błogosławiony Kościoła katolickiego, papież w okresie od 21 stycznia do 22 czerwca 1276, dominikanin.
Życiorys.
Urodził się w Tarentaise, w gminie Val d’Isère i w 1240 roku wstąpił do zakonu dominikanów. Po ukończeniu teologii na Uniwersytecie Paryskim został tam wykładowcą. Był autorem komentarzy do "Sentencji" Piotra Lombarda, podręcznika etyki, komentarzy do listów św. Pawła oraz zbioru kazań. W latach 1272-73 był arcybiskupem Lyonu, a od 1273 kardynałem-biskupem Ostii. Był także wielkim penitencjariuszem i uczestniczył w Soborze w Lyonie w 1274.
Na Stolicę Piotrową został wybrany 21 stycznia 1276, czyli w pierwszy dzień konklawe, jako pierwszy papież z zakonu św. Dominika. Zaraz po wyborze, 2 marca, zatwierdził Karola Andegaweńskiego jako senatora rzymskiego. Poprosił też nowego króla Niemiec Rudolfa I, by odłożył swój przyjazd do Rzymu na koronację, do czasu rozstrzygnięcia sporu o Sycylię. Karol Andegaweński naciskał papieża, by ten wymógł na Michale Paleologu udział w nowej krucjacie i wprowadzeniu w życie zasad unii lyońskiej. Innocenty zmarł w czasie, gdy wysłał swoich legatów do cesarza bizantyńskiego, z twardymi warunkami porozumienia.
Został beatyfikowany przez Leona XIII w 1898 roku, a jego wspomnienie liturgiczne przypada na 22 czerwca.

</doc>
<doc id="143829" url="https://pl.wikipedia.org/wiki?curid=143829" title="Kuźnica Kołłątajowska">
Kuźnica Kołłątajowska

Kuźnica Kołłątajowska (1789–1792) – grupa działaczy społecznych i politycznych oraz publicystów i literatów z okresu Sejmu Czteroletniego, stanowiących lewicę tzw. obozu reform. Nazwę tę nadali przeciwnicy polityczni, a pochodzi stąd, że grupa ta była skupiona wokół osoby Hugona Kołłątaja. Kuźnica funkcjonowała od końca czerwca roku 1789 do lipca roku 1792.
Działalność Kuźnicy.
Celem zasadniczym było zorganizowanie planowej propagandowej akcji politycznej, która wspierałaby skrzydło reformatorskie w Sejmie Czteroletnim. Kuźnica upowszechniała hasła rewolucji francuskiej, krytykowała przywileje stanowe i stosunki feudalne.
Pierwszą próbą stworzenia zespołu publicystycznego, podejmowaną przez Kołłątaja i Franciszka Ksawerego Dmochowskiego, było założenie wiosną roku 1789 Towarzystwa Krytycznego. Miało ono wesprzeć Jana Śniadeckiego w walce z grupą profesorów Szkoły Głównej Koronnej, faworyzowanych ponad miarę przez jej ówczesnego rektora, Feliksa Oraczewskiego. Po śmierci (14 lutego 1791) Franciszka Salezego Jezierskiego, najbardziej aktywnego i radykalnego działacza (zwanego "Wulkanem gromów Kuźnicy"), stanowisko sekretarza objął Franciszek Ksawery Dmochowski.
Kołłątaj wyłożył tezy programowe Stronnictwa Patriotycznego w wydawanych anonimowo listach do marszałka sejmu, Stanisława Małachowskiego "Do Stanisława Małachowskiego… Anonyma listów kilka" (1788–1789), uzupełnionych w roku 1790 "Prawem politycznym narodu polskiego". Projekty Kołłątaja i Kuźnicy były nacechowane dużym realizmem i wyczuciem sytuacji. Pisarze Kuźnicy umiejętnie wpływali na opinię publiczną, stosując różnorakie formy publicystyki, stosowne do wykształcenia i gustu odbiorców. Dobrze opanowali sztukę ośmieszania przeciwników politycznych, toteż oprócz poważnych traktatów, listów i artykułów uprawiali formy lżejsze (np. pamflety).
Najczęstszym miejscem zebrań był dom Kołłątaja "na Szolcu" (ówczesna ul. Czerniakowska, numer taryfy 3007), leżący w posiadłości kupionej (25 czerwca 1789) od spadkobierców Kajetana Sołtyka, którą potocznie nazywano "pasztetem". Działka, na której stał dom, przylegająca południową granicą do działki 3008, nie występuje w taryfie z 1920. Z kolei działka 3008, do 1795 będąca własnością królewską, od 1807 rządową z przeznaczeniem na koszary wojskowe, ma adres ul. Łazienkowska 3 (znajduje się na niej stadion piłkarski oraz obiekty sportowe Legii Warszawa). Przez działkę 3007 w II połowie XIX w. wytyczono ulicę Łazienkowską, obecnie znajduje się tam wylot ul. Łazienkowskiej na ul. Czerniakowską oraz część parkingu przy ul. Łazienkowskiej 6A od strony ul. Czerniakowskiej.
Członkowie Kuźnicy.
Czołowe postacie i stali współpracownicy Kuźnicy Kołłątajowskiej
Kuźnica, oprócz stałych członków, skupiała współpracowników przygodnych. Należeli do nich, m.in.: Julian Ursyn Niemcewicz i Jan Śniadecki.
Upamiętnienie.
Tablica pamiątkowa odsłonięta w 2019 roku przy ulicy Łazienkowskiej (u zbiegu z ulicą Czerniakowską).

</doc>
<doc id="143831" url="https://pl.wikipedia.org/wiki?curid=143831" title="Innocenty IV">
Innocenty IV

Innocenty IV (łac. "Innocentius IV", właśc. Sinibaldo Fieschi; ur. ok. 1195 w Genui, zm. 7 grudnia 1254 w Neapolu) – papież w okresie od 25 czerwca 1243 do 7 grudnia 1254.
Życiorys.
Urodził się w Genui jako syn Hugona (Ugo Fieschi), hrabiego Lavagny, stronnika gibelinów opowiadających się za władzą cesarską we Włoszech. Nad jego wychowaniem pieczę sprawował stryj Opizjusz (Obizzo Fieschi), biskup Parmy. Odebrał staranne wykształcenie prawnicze (prawo kanoniczne i rzymskie) na uniwersytetach w Bolonii i Parmie, gdzie potem wykładał. W 1227 roku został wicekanclerzem Kościoła i kardynałem. Po śmierci Celestyna IV, nastąpił okres niemal dwuletniej sediswakancji, w czasie której kardynałowie usiłowali pertraktować z cesarzem uwolnienie dwóch kardynałów. W końcu, 2 czerwca 1243 wybrano w Anagni Sinibalda Fieschi.
Zaraz po objęciu Stolicy Piotrowej, papież chciał zakończyć konflikt z Fryderykiem II. 31 marca 1244 uzgodnili oni traktat pokojowy, który uwzględniał wycofanie wojsk cesarskich z Państwa Kościelnego i zdjęcie ekskomuniki z Fryderyka. Jednak ze względu na nieufność obu stron, do podpisania traktatu nie doszło. W 1245 roku Innocenty zwołał sobór lyoński I. Na sobór został także wezwany król Fryderyk, lecz się na nim nie stawił; został tam uznany winnym krzywoprzysięstwa i złożony z tronu. Papież popierał każdego antykróla niemieckiego, a konflikt zakończyła dopiero śmierć Fryderyka w 13 grudnia 1250 roku. Formalnym następcą tronu był syn Fryderyka, Konrad IV, lecz Innocenty stwierdził, że nie poprze żadnego Hohenstaufa. Papież proponował tron niemiecki m.in. Ryszardowi z Kornwalii, Karolowi Andegaweńskiemu i Henrykowi III. Ten ostatni przyjął koronę dla swojego syna, Edmunda. Jednak po śmierci Konrada VI, władzę w Niemczech, jako regent, przejął nieślubny syn Fryderyka, Manfred. Papież zdecydował się go uznać, gdyż nowy król uznał Innocentego za suzerena. Wkrótce potem, Manfred wystąpił przeciwko papieżowi (który przeniósł się do Neapolu) i rozbił jego wojska pod Foggią.
Na soborze zostały również poruszone sprawy ponownego zajęcia Jerozolimy przez muzułmanów. W wyniku tego, Innocenty nakłonił francuskiego króla Ludwika IX, do zorganizowania VII wyprawy krzyżowej, która zakończyła się jednak całkowitym niepowodzeniem.
W 1243 wydał decyzję, na mocy której w kraju podbijanym przez Krzyżaków powstały cztery diecezje: chełmińska, pomezańska, warmińska i sambijska. W 1246 jego wysłannicy jako pierwsi Europejczycy przybyli do wielkiego chana mongolskiego z listem od niego. Papieskie poselstwo przekazali Jan di Piano Carpini i Benedykt Polak, a ich relacja jest najstarszym wiarygodnym źródłem wiedzy o państwie mongolskim.
W 1248 roku nadał unikatowy przywilej Chorwatom używania swojego ojczystego języka i głagolickiego pisma w katolickiej liturgii. Przywilej ten przetrwał 7 stuleci (inaczej niż np. chiński) – aż dopiero sobór watykański II w latach 1962-1965 dopuścił oficjalnie inne narodowe języki do katolickiej liturgii.
W 1252 roku wydał bullę "Ad extirpanda" (łac. „Aby wykorzenić”), w której zezwolił sądom kościelnym na stosowanie tortur wobec osób podejrzanych o herezję, a władze świeckie zobowiązał do przymuszania heretyków za pomocą tortur do składania zeznań obciążających oraz do wydania wszystkich swoich wspólników.
8 albo 17 września 1253 roku kanonizował Stanisława ze Szczepanowa, biskupa krakowskiego.
Dążył do zyskania władzy powszechnej przez papiestwo. Zmarł w Neapolu, 7 grudnia 1254.

</doc>
<doc id="143832" url="https://pl.wikipedia.org/wiki?curid=143832" title="Lew Nikołajewicz Tołstoj">
Lew Nikołajewicz Tołstoj



</doc>
<doc id="143833" url="https://pl.wikipedia.org/wiki?curid=143833" title="Philippe Barbarin">
Philippe Barbarin

Philippe Xavier Christian Ignace Marie Barbarin (ur. 17 października 1950 w Rabacie) – francuski duchowny rzymskokatolicki, doktor filozofii, biskup diecezjalny Moulins w latach 1998–2002, arcybiskup metropolita Lyonu i tym samym prymas Galii w latach 2002–2020, kardynał prezbiter od 2003, od 2020 arcybiskup senior archidiecezji lyońskiej.
Życiorys.
Studiował m.in. na kilku uczelniach paryskich – w seminarium duchownym, na Sorbonie, w Instytucie Katolickim. Obronił doktorat z filozofii i licencjat z teologii. 17 grudnia 1977 przyjął święcenia kapłańskie (z rąk biskupa Créteil Roberta de Provenchèresa) i został inkardynowany do diecezji Créteil; pełnił tam funkcje duszpasterskie (m.in. w szkolnictwie) oraz wykładał w seminariach. Później pracował na Madagaskarze.
W październiku 1998 został mianowany biskupem Moulins, a święceń biskupich udzielił mu arcybiskup Fianarantsoa (Madagaskar) Philibert Randriambololona 22 listopada 1998. 16 lipca 2002 został przeniesiony na arcybiskupstwo Lyonu. W październiku 2003 odebrał z rąk Jana Pawła II nominację kardynalską, z tytułem prezbitera Kościół Trinità dei Monti.
Uczestnik konklawe 2005 i konklawe 2013 roku.
Tuszowanie przypadków pedofilii.
Kardynał Philippe Barbarin został oskarżony o niezgłoszenie wymiarowi sprawiedliwości przypadków nadużyć seksualnych popełnionych przez ks. Bernarda Preynata z archidiecezji liońskiej w latach 1986–1991 wobec nieletnich skautów, o czym Kościół katolicki wiedział od 1991 roku. Oskarżycielami jest 10 ofiar ks. Preynata, który od pełnienia posługi został odsunięty w sierpniu 2015 roku. Ks. Jérome Billioud, który przyznał się do popełniania czynów pedofilskich pełnił posługę jeszcze w marcu 2016. Dwa dochodzenia prowadzone przez prokuraturę w latach 2016–2017, które zakończyły się umorzeniem nie zakończyły sprawy. Kilkukrotnie przekładana rozprawa w sądzie poprawczym odbyła się w dniach 7 do 9 stycznia 2019 roku. W trakcie procesu kardynał Barbarin nie przyznał się do stawianych mu zarzutów tuszowania spraw pedofilii.
Wyrok w tej sprawie zapadł 7 marca 2019 roku. Kardynał został uznany winnym i skazany na 6 miesięcy więzienia w zawieszeniu. 18 marca 2019, podczas wizyty w Watykanie złożył rezygnację z obowiązków arcybiskupa metropolity lyońskiego, której papież Franciszek nie przyjął, oczekując wyniku procesu apelacyjnego, w międzyczasie zalecając mu „podjęcie decyzji, która wydawała się najlepsza dla diecezji lyońskiej”. Barbarin zadecydował o odstąpieniu i przekazanie władzy nad diecezją dotychczasowemu wikariuszowi generalnemu Yves’owi Baumgartenowi. 24 czerwca 2019 papież Franciszek mianował administratorem apostolskim "sede plena" diecezji lyońskiej Michela Dubosta, emerytowanego biskupa diecezji Évry-Corbeil-Essonnes, który będzie zarządzął diecezją na czas nieobecności kardynała. 31 stycznia 2020 sąd apelacyjny uznał, że duchowny jest niewinny i ciąży na nim niesprawiedliwy wyrok.
6 marca 2020 papież Franciszek przyjął jego rezygnację z obowiązków arcybiskupa metropolity lyońskiego.

</doc>
<doc id="143837" url="https://pl.wikipedia.org/wiki?curid=143837" title="Paul Simson">
Paul Simson

Paul Simson (ur. 5 lutego 1869 w Elblągu, zm. 6 stycznia 1917 w Gdańsku) – gdański pedagog i historyk.
Życiorys.
Pochodził z rodziny żydowskiego kupca. Studiował na uniwersytetach w Heidelbergu, Królewcu oraz w Berlinie. W 1891 roku uzyskał tytuł doktora. 
W 1895 roku powrócił do Gdańska, gdzie uczył geografii, historii, języka niemieckiego i łaciny oraz poświęcił się badaniem dziejów miasta. Jest autorem "„Historii Gdańska”", opracowań dotyczących gdańskich wilkierzy oraz publikacji dotyczących dziejów gdańskich budowli (np. Dworu Artusa). Rozpoczął także pisanie zaplanowanej na cztery tomy "„Historii miasta Gdańska”" .
Był przewodniczącym Towarzystwa Ochrony i Opieki nad Zabytkami Budownictwa i Sztuki oraz w latach 1907-1914 miejskim radnym.
Zmarł na atak serca, został pochowany na cmentarzu żydowskim na Chełmie.

</doc>
<doc id="143838" url="https://pl.wikipedia.org/wiki?curid=143838" title="Kanon Krajoznawczy Polski">
Kanon Krajoznawczy Polski

Kanon Krajoznawczy Polski – wykaz najciekawszych w skali kraju obiektów krajoznawczych, położonych w poszczególnych regionach Polski. Opracowany przez Komisję Krajoznawczą Zarządu Głównego Polskiego Towarzystwa Turystyczno-Krajoznawczego.
Historia.
Pierwszy Kanon w formie wykazu obiektów ukazał się 26 lutego 1993, z okazji XIII Walnego Zjazdu PTTK, który odbył się w Poznaniu. Stanowił część Regulaminu Odznaki Krajoznawczej. Regulamin (w tym również kanon) uzupełniono i poprawiono w 1997, 1999, 2004 oraz 2013.
Kanon Krajoznawczy Polski w formie wydawnictwa książkowego – zawierający wykaz obiektów oraz ich syntetyczny opis – ukazał się po raz pierwszy w 2000, z okazji odbywającego się w Gnieźnie V Kongresu Krajoznawstwa Polskiego. Kanon został opracowany pod redakcją Włodzimierza Łęckiego, a wydany przez Wydawnictwo PTTK „Kraj”. Drugie wydanie Kanonu – uzupełnione i poprawione – ukazało się w 2005.
Kanonu w wersji książkowej nie należy mylić z wykazem obiektów wymaganych do zdobycia Odznaki Krajoznawczej Polski, czyli jednego z rodzajów Odznaki Krajoznawczej Polskiego Towarzystwa Turystyczno-Krajoznawczego.
Obiekty krajoznawcze.
Granice regionów krajoznawczych pokrywają się z granicami szesnastu województw według stanu na rok 2000. Wyznaczono w nich uznane za najciekawsze pod względem krajoznawczym miasta (Gdańsk, Kraków, Lublin, Poznań, Przemyśl, Sandomierz, Szczecin, Toruń, Warszawa, Wrocław), zabytki, muzea oraz inne obiekty, jak np. jaskinie, ogrody, rezerwaty, historyczne miejsca. W skład kanonu wchodzą także wszystkie parki narodowe i obiekty wpisane na Listę Światowego Dziedzictwa UNESCO.
Znaczenie.
Miasta i obiekty wymienione w Kanonie Krajoznawczym Polski są podstawą zdobywania Odznaki Krajoznawczej Polski (OKP). Osoby, które zwiedzą wszystkie obiekty wymienione w kanonie, otrzymują OKP w stopniu złotym z szafirem.

</doc>
<doc id="143840" url="https://pl.wikipedia.org/wiki?curid=143840" title="Pruszcz Gdański">
Pruszcz Gdański

Pruszcz Gdański (niem. "Praust", kasz. "Pruszcz", "Pruszcz Gduńsczi") – miasto w województwie pomorskim, w powiecie gdańskim (siedziba starostwa), nad rzeką Radunią, należące do aglomeracji trójmiejskiej, przylega od południa do Gdańska.
Pruszcz Gdański leży przy wylocie z Gdańska drogi krajowej nr 91 oraz głównej linii kolejowej do Warszawy. Na południe od miasta rozpoczyna się obwodnica trójmiejska, a niedaleko tego miejsca znajduje się także węzeł drogowy "Rusocin", stanowiący początek autostrady A1.
Według danych GUS z 31 grudnia 2021 r., Pruszcz Gdański liczył 31 949 mieszkańców i był pod względem liczby ludności trzynastym miastem w województwie pomorskim.
Środowisko naturalne.
Pruszcz Gdański leży na styku Żuław Wiślanych i Pojezierza Kaszubskiego, co ma duży wpływ na zróżnicowanie typów krajobrazu w najbliższej okolicy. Przez miasto przepływa rzeka Radunia. W miejscowości znajduje się początek Kanału Raduni. Zabudowa miasta skupia się głównie u podnóża Pojezierza Wschodniopomorskiego i łagodnie przechodzi ku równinie deltowej Wisły.
Według danych z 2005 Pruszcz Gdański ma obszar 16,47 km², w tym:
Miasto stanowi 2,08% powierzchni powiatu.
Intensywne opady w lipcu 2001 spowodowały, że pod wodą znalazł się stadion, siedziba ówczesnego MOSiR, a także piwnice domów w pobliżu ul. Mickiewicza, gdzie woda z Raduni zaczęła wybijać ze studzienek instalacji burzowej. Również Kanał Raduni wylał się na ulice Grunwaldzką i Krótką, zalewając piwnice i partery okolicznych domów. W rezultacie tych zdarzeń przystąpiono do budowy zbiorników retencyjnych. Jako pierwszy powstał zbiornik na strudze Rotmanka, który po kilku latach zdublowano drugim. Jako kolejne powstały zbiorniki otwarte przy ul. Obrońców Wybrzeża i na Osiedlu Komarowo. Przebudowano także kanalizację burzową pod ulicami Wojska Polskiego, Kochanowskiego, Korzeniowskiego, Słowackiego, Skalskiego, Kasprowicza, Olszewskiego i Strzeleckiego, magazynując wodę w rurach o większym przekroju oraz zbudowano siedem podziemnych zbiorników retencyjnych przy ulicach: Grunwaldzkiej w okolicy siedziby OREW, Podkomorzego, Olszewskiego, Azaliowej, przy boisku Centrum Kultury i Sportu oraz dwa zbiorniki przy ul. Powstańców Warszawy.
Względy ochrony przeciwpowodziowej spowodowały w efekcie powstanie na terenie miasta 11 zbiorników retencyjnych, ostatni z nich, o powierzchni 17.600 m kw. i pojemności ponad 15 tys. m sześciennych, powstał na Potoku Rotmanka. W latach 2021-2022 kosztem ponad 12 mln zł zbudowano kolejny zbiornik w rejonie ul. Garncarskiej, mający na celu zmniejszenie napływu wody do Strugi Gęś .
Demografia.
Dane z 31 grudnia 2021 r.:
Ludność.
Według danych udostępnianych przez Główny Urząd Statystyczny liczba ludności w mieście Pruszcz przedstawia się następująco na przestrzeni lat:
Pruszcz Gdański jest niewielkim miastem z liczbą mieszkańców wynoszącą 31 949, z czego 52,3% stanowią kobiety, a 47,7% mężczyźni. W latach 2002-2021 liczba mieszkańców wzrosła o 39,5%. Średni wiek mieszkańców wynosi 39,0 lat i jest nieznacznie mniejszy od średniego wieku mieszkańców województwa pomorskiego oraz mniejszy od średniego wieku mieszkańców całej Polski. Mieszkańcy Pruszcza Gdańskiego zawarli w 2021 roku 159 małżeństw, co odpowiada 5,0 małżeństwom na 1000 mieszkańców. Jest to więcej od wartości dla województwa pomorskiego oraz znacznie więcej od wartości dla Polski. W tym samym okresie odnotowano 1,9 rozwodów przypadających na 1000 mieszkańców. Jest to znacznie więcej od wartości dla województwa pomorskiego oraz znacznie więcej od wartości dla kraju. 29,2% mieszkańców Pruszcza Gdańskiego jest stanu wolnego, 57,4% żyje w małżeństwie, 7,2% mieszkańców jest po rozwodzie, a 6,0% to wdowy/wdowcy. Pruszcz Gdański ma dodatni przyrost naturalny wynoszący 63. Odpowiada to przyrostowi naturalnemu 1,98 na 1000 mieszkańców Pruszcza Gdańskiego. W 2021 roku urodziło się 376 dzieci, w tym 47,6% dziewczynek i 52,4% chłopców. Średnia waga noworodków to 3 444 gramów. Współczynnik dynamiki demograficznej, czyli stosunek liczby urodzeń żywych do liczby zgonów wynosi 1,28 i jest znacznie większy od średniej dla województwa oraz znacznie większy od współczynnika dynamiki demograficznej dla całego kraju. W 2021 roku 34,0% zgonów w Pruszczu Gdańskim spowodowanych było chorobami układu krążenia, przyczyną 24,1% zgonów w Pruszczu Gdańskim były nowotwory, a 6,8% zgonów spowodowanych było chorobami układu oddechowego. Na 1000 ludności Pruszcza Gdańskiego przypada 9.84 zgonów. Jest to znacznie mniej od wartości średniej dla województwa pomorskiego oraz znacznie mniej od wartości średniej dla kraju. W 2021 roku zarejestrowano 712 zameldowań w ruchu wewnętrznym oraz 430 wymeldowań, w wyniku czego saldo migracji wewnętrznych wynosi dla Pruszcza Gdańskiego 282. W tym samym roku 21 osób zameldowało się z zagranicy oraz zarejestrowano 7 wymeldowań za granicę - daje to saldo migracji zagranicznych wynoszące 14. 58,7% mieszkańców Pruszcza Gdańskiego jest w wieku produkcyjnym, 22,2% w wieku przedprodukcyjnym, a 19,0% mieszkańców jest w wieku poprodukcyjnym.
Pruszcz z wynikiem +34,21% znalazł się na trzecim miejscu w rankingu polskich miast pod względem tempa przyrostu ludności w latach 2004-2020, po Piasecznie (+45,06%) i Grodzisku Mazowieckim (+36,97%).
Historia.
Pradzieje na obszarze Pruszcza Gdańskiego.
Pierwsi osadnicy na terenie zajmowanym przez dzisiejsze miasto pojawili się ok. VIII w p.n.e. Bliskie położenie względem Morza Bałtyckiego było korzystnym czynnikiem rozwoju osady. W okresie Imperium Rzymskiego była ona jednym z kluczowych portów przy dawnym ujściu Wisły. To właśnie tu kwitło wytwórstwo oraz docierała większość ekspedycji kupieckich, przemierzających od II w. p.n.e. do IV w. n.e. szlak bursztynowy. Podczas prac archeologicznych na stanowiskach zlokalizowanych na obszarze miasta archeolodzy odnajdują groby, urny pogrzebowe, wyroby z brązu, szkła czy bursztynu, a także rzymskie czy arabskie monety – pod względem liczby zabytków i stanowisk archeologicznych obecny Pruszcz ustępuje jedynie Gdańskowi. W październiku 2014 r. na terenie Pruszcza odkryto najstarszą fajkę na terenie Polski, pochodzącą z kręgu wpływów fenickich lub arabskich i mającą do 2,5 tys. lat. Okres wędrówek ludów, trwający od IV do VII w., był okresem schyłkowym funkcjonowania ośrodka handlowego na terenie Pruszcza, co spowodowane było upadkiem Imperium Rzymu, oraz cofaniem się wybrzeża morskiego na skutek którego funkcje portowe u ujścia Wisły przejął powstały później Gdańsk.
Średniowiecze.
Średniowiecze to okres pomorskich książąt i lokalnego rycerstwa władającego osadami w sąsiedztwie Pruszcza. W przekazach historycznych znajdują się liczne historie dotyczące miejscowych wielmożów – Bartłomieja i Piotra z Rusocina, Jarosława z Osieka czy Chwalimira i Wojciecha Stefanowiców. 18.10.1367 na mocy dokumentu wydanego przez komtura gdańskiego Ludwiga von Essen nastąpiła lokacja wsi na prawie niemieckim, co w przypadku Pruszcza oznaczało przeorganizowanie istniejącej tu wcześniej osady. W okresie świetności zakonu krzyżackiego rycerze zakonni poczynili szereg inwestycji, stwarzając z pruszczańskiej wsi zaplecze dla warownego Gdańska. Krzyżacy nadali też Pruszczowi znaczące przywileje.
I Rzeczpospolita.
W czasie wojny trzynastoletniej w Pruszczu stacjonowały wojska polskie, a po skończonej wojnie miejscowość weszła w skład gdańskiego patrymonium miejskiego. Wieś należąca do Gdańskiej Wyżyny terytorium miasta Gdańska położona była w drugiej połowie XVI wieku w województwie pomorskim. 
Pruszcz przez cały czas należał do Gdańska i z tego tytułu m.in. płacił daniny na rzecz miasta. Do dzisiejszych czasów zachowały się dokumenty dokładnie inwentaryzujące pruszczański majątek, np. w 1793 w Pruszczu było 295 koni, 53 byków, 119 krów (w tym 113 mlecznych), 26 cielaków, 294 świnie, 74 warchlaki oraz 10 uli pszczelich. Leżącą w strategicznym punkcie podczas drogi do Gdańska, często odwiedzały koronowane głowy. Wśród dostojników którzy zawitali do Pruszcza, bądź spędzili w nim kilka nocy, znaleźli się m.in. Zygmunt I Stary, Zygmunt II August, Zygmunt III Waza, Jan II Kazimierz Waza, Jan III Sobieski (31 lipca 1676), Stanisław Leszczyński czy August II Mocny. Kolejne konflikty zbrojne pozostawiały po sobie w Pruszczu liczne ślady. Wieś często była zapleczem dla kolejnych armii. Po rozbiorach Polski Pruszcz znalazł się w zaborze pruskim.
Zabór pruski i Wolne Miasto Gdańsk.
W kronikach miasta zachowały się wzmianki o wielkim pożarze z 1801 (nie spłonął kościół). Również początek XIX wieku odcisnął na Pruszczu piętno. W 1807 w pruszczańskim kościele żołnierze francuscy urządzili magazyn prochu. Stąd też marszałek Lefebvre kierował zdobywaniem Gdańska. Od 1807 w granicach Wolnego Miasta Gdańska. W 1812 przez Pruszcz Gdański przechodził Napoleon. Od stycznia do 26 marca 1813 roku w miejscowości znajdowała się siedziba dowództwa wojsk rosyjskich skierowanych do zdobycia napoleońskiego Gdańska. Po klęsce Napoleona, Pruszcz powrócił pod panowanie pruskie. W 1831 w mieście znalazło się jedno z ognisk epidemii cholery. Zmarłych mieszkańców Pruszcza i okolic (łącznie 80 osób) pochowano na niezachowanym cmentarzu cholerycznym za Radunią i upamiętniono wysokim żeliwnym krzyżem.
Pruskie panowanie poluzowało więzi łączące Pruszcz z Gdańskiem. Uwłaszczono chłopów, miasto przestało być właścicielem gruntów w Pruszczu. Zniesiono również opłaty na rzecz Gdańska. Od 1818 Pruszcz wchodził w skład powiatu Danzig i stał się stosunkowo ważnym ośrodkiem administracyjnym – w latach 1824–1844 mieściła się tutaj siedziba landrata powiatu gdańskiego Samuela Abrahama Treuge, przeniesiona następnie do Gdańska. Od 1887 Pruszcz znajdował się w granicach powiatu Danziger Höhe. W 1820 w Pruszczu mieszkało 740 osób, w 1848 już 1556. W latach 1875–1880 Pruszcz był miejscowością o najszybciej rosnącej liczbie ludności spośród wszystkich miast i gmin ówczesnej prowincji Prusy Zachodnie (1 grudnia 1880 liczył 2135 osób, wzrost w ciągu 5 lat o 375 osób; a 1 grudnia 1885 2369 mieszkańców). W pierwszej połowie XIX wieku w Pruszczu zaczęły się liczne inwestycje, a także modernizacja dotychczasowej infrastruktury. Pojawiły się nowe drogi i mostki na Raduni, a 5 sierpnia 1852 otwarto linię kolejową z Berlina przez Bydgoszcz do Gdańska. Rozpoczęto również intensywne prace przeciwpowodziowe na Kanale Raduni. Przełom XIX i XX wieku to kolejne inwestycje, brukowanie dróg, zakładanie linii telefonicznych (1900) czy elektrycznego oświetlenia ulic (28 sierpnia 1902). W latach 1879–1881 z inicjatywy doktora Hermanna Wiedemanna powstała w Pruszczu cukrownia – największy zakład przemysłowy na tym terenie. W latach 1892–1894 wybudowano szpital, nazywany od nazwiska inicjatora oraz pierwszego ordynatora "Szpitalem Wiedemanna". Miejscowość stała się wówczas także lokalnym ośrodkiem handlowym – od 22 października 1889 odbywały się tutaj jarmarki. W 1900 powstała w Pruszczu mleczarnia, a dwa lata później szkoła mleczarska. W 1910 uruchomiono cegielnię, a w l. 1908–1909 utworzono ochotniczą straż pożarną. Również w 1909 przy obecnej ul. Chopina otwarto basen.
Po zakończeniu I wojny światowej Pruszcz znalazł się w granicach utworzonego w 1920 Wolnego Miasta Gdańska. Od maja 1933, czyli wygranej nazistów w wyborach do Volkstagu, hitlerowcy pojawili się także w pruszczańskiej administracji.
W 1926 przy dzisiejszej ulicy Wita Stwosza powstał cmentarz katolicki (uporządkowany w 2021), z którego pozostały aleja lipowa, murowana brama cmentarna brama oraz metalowy krzyż z tablicą informacyjną.
II wojna światowa.
1 grudnia 1939 Niemcy dokonali korekt administracyjnych i włączyli Pruszcz (wraz z całym powiatem Danziger Höhe) do powiatu Gdańsk-Wieś. W dniu 1 kwietnia 1942 na mocy rozporządzenia MSW Rzeszy z dnia 26 marca tego roku przyłączono gminę Pruszcz do Hanzeatyckiego Miasta Gdańska. Na terenie Pruszcza zamierzano w przeciągu kilku lat wybudować 12–15 tysięcy mieszkań na 60–75 tysięcy mieszkańców.
Już od połowy sierpnia 1939 Niemcy zaczęli aresztować przedstawicieli mniejszości polskiej w Pruszczu i okolicach. Łącznie represjom poddano 200 osób, część z nich trafiła do hitlerowskich obozów zagłady. Administracja nazistowska utworzyła tu podobóz kobiecy Praust obozu koncentracyjnego KL Stutthof, znajdujący się na terenie powstałego wtedy lotniska. W okresie wojny na południe od Pruszcza prowadzono prace nad budową autostrady Berlin-Królewiec, w tym celu utworzono tu Reichsautobahnlager RAB-Lager Praust. W styczniu 1945 przez Pruszcz przeszła część więźniów z tzw. marszu śmierci z ewakuowanego obozu koncentracyjnego Stutthof. 20–25 marca w walkach o wyzwolenie Pruszcza brały udział wojska 108 korpusu armijnego i 46 dywizji piechoty 2 armii uderzeniowej 2 Frontu Białoruskiego. 24 marca 1945 wojska radzieckie ostatecznie przełamały obronę niemiecką na Raduni i zdobyły Pruszcz. W walkach o miasto zginęło 175 żołnierzy radzieckich. Już 30 marca 1945 przy ulicy Dworcowej 4 pracę rozpoczął – jako pierwsza polska instytucja – Urząd Pocztowy, którego naczelnikiem został przybyły z Bydgoszczy naczelnik Sergiusz Czerniaków. Miasto zostało włączone do Polski, zamieszkującą go ludność niemiecką wysiedlono.
Ofiary II wojny światowej zostały upamiętnione pomnikami ofiar KL Stutthof przy ul. Powstańców Warszawy i dworcu kolejowym, tablicą poświęconą pomordowanym kolejarzom (również na dworcu) oraz pomnikiem w centrum miasta. Jest to przebudowany przedwojenny "Kriegerdenkmal", czyli pomnik upamiętniający żołnierzy pruskich poległych w I wojnie światowej; w pierwszą rocznicę zdobycia miasta odsłonięto go jako Pomnik Wdzięczności ku czci żołnierzy Armii Czerwonej (ówcześnie Aleja Wyzwolenia); 26/27 kwietnia 2015 został on zbezczeszczony). Poległych w walkach o zdobycie miasta w 1945 żołnierzy Armii Czerwonej pochowano na cmentarzu przy ul. Zastawnej. Cmentarz był przebudowywany w latach 1976–1977, a w 1977 roku odsłonięto na nim monumentalny pomnik. 25 stycznia 2015 w 70. rocznicę rozpoczęcia ewakuacji KL Stutthof odsłonięto pamiątkowy głaz u zbiegu ulic Grunwaldzkiej i Mickiewicza.
Czasy współczesne.
Po zakończeniu II wojny światowej wszystkie akty urzędowe władz okupacyjnych zostały uznane za niebyłe i Pruszcz ponownie stał się samoistną jednostką administracyjną. Jak dotąd nie udało się znaleźć dokumentu urzędowego nadającego Pruszczowi status miasta. Natomiast począwszy od 1945 zaczyna się pojawiać regularnie na wykazach urzędowych miast.
Od 1945 na obrzeżach Pruszcza zaczęły powstawać mniejsze lub większe warsztaty czy zakłady produkcyjne. Z biegiem lat w mieście pojawiało się coraz więcej inwestycji, choć niektóre z nich, jak chociażby kanalizacyjno-wodociągowe, trwały aż do wczesnych lat 90. Potrzeby ludności w zakresie gastronomii zaspokajały dwie restauracje: "Centralna" (w nieistniejącym budynku na skrzyżowaniu ulic Grunwaldzkiej i Chopina) oraz "Zacisze". 1 maja 1968 dołączyła do nich "Rotunda", w której odbywały się dansingi.
1 września 1981 roku na placu, który dziś nosi nazwę Jana Pawła II, odsłonięty został Pomnik Zwycięstwa, Pokoju i Wolności.
Od 1945 do 1998 miasto nieprzerwanie należało do województwa gdańskiego. Do 31 marca 2020 było siedzibą gminy wiejskiej Pruszcz Gdański (formalnie tylko do 31 grudnia 2017).
Od początku XXI wieku w mieście zrealizowano wiele dużych inwestycji, jak całkowita przebudowa centrum miasta (tzw. „Nowe Centrum Pruszcza”), budowa Międzynarodowego Bałtyckiego Parku Kulturowego, powstanie szeregu centrów logistycznych czy budowa obwodnicy miasta. W latach 2008–2010 wydatki inwestycyjne miasta na infrastrukturę techniczną wyniosły w przeliczeniu na jednego mieszkańca 1637,24 zł, co było najwyższym wskaźnikiem na terenie województwa. Za lata 2009–2011 wskaźnik ten był jeszcze wyższy (1748,37 zł), co postawiło miasto w tej kategorii na czele wszystkich miast powiatowych w kraju. W latach 2011–2014 miasto pozyskało z zewnętrznych źródeł finansowania 50 mln zł (w tym 39 mln zł z UE), a jego wydatki inwestycyjne wyniosły 152 mln zł (w tym 91 mln zł na drogi, ponad 23 mln zł na oświatę i ponad 12 mln zł na gospodarkę mieszkaniową).
6 listopada 2012 otwarto w mieście konsulat honorowy Republiki Turcji, w krótkim czasie przeniesiony do Gdańska.
26 kwietnia 2014 na Placu Jana Pawła II odsłonięto zespół kameralnych rzeźb profesora Czesława Dźwigaja o nazwie „Via Sancta Jana Pawła II”.
W 2014 została zrealizowana pierwsza edycja budżetu obywatelskiego, w ramach którego złożono 54 projekty, z których pozytywnie zweryfikowano 18 projektów na zadania duże (do kwoty 500 tys. zł) i 18 na zadania małe (do kwoty 70 tys. zł). W głosowaniu wzięło udział 4139 osób (w tym 2474 przez internet) spośród ok. 23 tys. osób uprawnionych.
W 2016 rozpoczęto budowę budynku pogotowia ratunkowego (koszt 8,3 mln zł), który oddano do użytku we wrześniu w 2017. Z kolei w l. 2019–2020 kosztem 6,6 mln zł rozbudowano o nowe skrzydło o pow. 650 m kw. budynek Komendy Powiatowej Policji, które oddano do użytku 9 marca 2021.
W 2021 przeprowadzono renowację parku przy ul. Wita Stwosza, będącego w l. 1926–1946 cmentarzem katolickim, poszerzenie cmentarza przy ul. Cichej z 2000 o 1,61 ha (2906 kwater) oraz przebudowę ul. Spokojnej przy starym cmentarzu komunalnym. Na terenie dawnego cmentarza ustawiono pomnik ofiar Katynia w postaci betonowego obelisku o nieregularnej powierzchni z umieszczonym centralnie przedwojennym orłem.
Władze miasta.
Burmistrzowie miasta:
Przewodniczący Rady Miasta:
Gospodarka.
Atutem gospodarczym miasta są zaczynające się w pobliżu autostrada A1 oraz obwodnica Trójmiasta. Bliskość tych dróg przyczyniła się do powstania dzielnicy przemysłowej o nazwie Bałtycka Strefa Inwestycyjna. Swoje magazyny i zakłady produkcyjne umieściły tu firmy z branży elektronicznej, spożywczej, magazynowej, odzieżowej (LPP, od 2001; nowe powierzchnie od 2007–2008 i 2014–2015 (w budowie)) i metalowej. Z kolei w centrum miasta powstała nowoczesna zabudowa mieszkaniowo-usługowa, za którą miasto otrzymało Nagrodę Honorową Towarzystwa Urbanistów Polskich w ogólnopolskim konkursie na najlepiej zagospodarowaną przestrzeń publiczną w 2009.
W miejscowości działało Państwowe Gospodarstwo Rolne – "Państwowe Gospodarstwo Ogrodnicze Dydaktyczno-Produkcyjne Pruszcz Gdański". W 2004 r. zakończyła też swoją działalność miejscowa cukrownia, a jej teren (19,5 ha) w końcu 2012 wystawiono na sprzedaż za 38,8 mln zł.
W roku 2017 planowano rozpoczęcie budowy centrum handlowego "Galeria Bursztynowa" w centrum miasta.
W 2018 dochody budżetu miasta wyniosły 169 mln zł, w tym 17,3 mln zł podatku od nieruchomości osób prawnych, 5,6 mln zł od nieruchomości osób fizycznych i ponad 1,7 mln zł podatku od środków transportowych. Zadłużenie miasta na koniec roku wyniosło ok. 21 mln zł (przy rekordowym sięgającym 52 mln zł), a nadwyżka budżetowa ponad 6 mln zł.
Transport.
Drogowy.
Pruszcz Gdański jest ważnym węzłem komunikacji drogowej. Łączna długość dróg w mieście wynosi 75 km. Przez miasto przebiegają drogi krajowe i wojewódzkie:
Na przedmieściu Pruszcza rozpoczyna się obwodnica trójmiejska (S6) oraz znajduje się początek autostrady A1. 16 grudnia 2011 oddano do użytku oczekiwaną od wielu lat obwodnicę miasta.
Miasto jest połączone z Gdańskiem przy pomocy autobusów miejskich: 132, 200, 205, 207, 232, N5, sezonowej linii 607 oraz linii prywatnych:
Okolice miasta obsługują linie gminy Pruszcz Gdański nr 821–825 i 836–838 oraz Pszczółki nr 864.
Na obszarze miasta znajduje się 29 mostów – 12 nad Radunią, 10 nad Kanałem Raduni i 7 nad strugą Gęś. W 2018 powstały 3 kolejne kładki pieszo-rowerowe: przy granicy miasta ze św. Wojciechem, przy ul. Zastawnej i między faktorią a Juszkowem, a w 2020 dwie kolejne (w osi ul. Nowowiejskiego oraz na północ od ul. Mickiewicza), mające zastąpić starsze obiekty znajdujące się w złym stanie technicznym.
Pod koniec 2014 roku oddano do użytku wybudowaną kosztem 6 mln zł ul. Grota-Roweckiego, która umożliwia ominięcie głównego skrzyżowania w mieście od południowego wschodu.
23 października 2021 w mieście rozpoczęto eksploatację składającej się ze 100 egzemplarzy komercyjnej floty hulajnog elektrycznych.
Kolejowy.
Przez miasto przebiega linia kolejowa nr 9 (Warszawa Wschodnia – Gdańsk Główny) oraz zaczyna się obecnie nieużytkowana linia kolejowa nr 229 do Łeby. Stacja Pruszcz Gdański do połowy grudnia 2016 znajdowała się (z przerwą od połowy 2012 do marca 2014, ze względu na remont linii kolejowej łączącej Trójmiasto z Warszawą) również na trasie pociągów trójmiejskiej SKM. Miasto jest jednym z udziałowców tej spółki.
W dniach 22-26 listopada 2021 PKP SA przeprowadziły rozbiórkę dotychczasowego dworca z 1994, po czym przystąpiły do budowy w jego miejscu nowego.
Lotniczy.
W Pruszczu znajduje się lotnisko, na którym stacjonuje 49 Baza Lotnicza i z którego korzystał w czasie wizyty w Trójmieście prezydent Francji Charles de Gaulle (9.09.1967). W 2013 na północ od betonowego pasa startowego lotniska formalnie powstało lądowisko Pruszcz-Aeroklub należące do Aeroklubu Gdańskiego. 10 kwietnia 2016 spłonął znajdujący się przy ul. Powstańców Warszawy hangar z 1943 roku.
Kultura.
Na terenie Gminy Miejskiej Pruszcz Gdański działa od 1 grudnia 2008 samorządowa instytucja kultury – Centrum Kultury i Sportu, które powstało w wyniku połączenia zadań Miejskiego Ośrodka Sportu i Rekreacji oraz Miejskiego Domu Kultury.
Podstawowym zadaniem Centrum jest wspieranie i animowanie kulturowej i sportowej aktywności mieszkańców. W Pruszczu Gdańskim funkcjonuje Powiatowa i Miejska Biblioteka Publiczna. Działalność kulturalna biblioteki to zarówno spotkania autorskie, biesiady literackie, jak również wystawy, wernisaże i koncerty.
W marcu 2013 powstała symfoniczna Orkiestra Miasta Pruszcz Gdański.
26 września 2018 w budynku CKiS otworzono kino "Na Bursztynowym Szlaku".
Sport i rekreacja.
Przy Centrum Kultury i Sportu w Pruszczu Gdańskim działają sekcje: tańca towarzyskiego, psich zaprzęgów, cheerleaderek, modelarnia, judo, brydża, kajakowa, koszykówki, piłki nożnej, piłkarzyków, rugby, siatkówki, szachowa, wspinaczki. Z CKiS-em współpracuje między innymi mistrz Europy w wyścigach psich zaprzęgów – Igor Tracz i wielokrotna mistrzyni Polski w tańcu towarzyskim, znana z „Tańca z Gwiazdami” Agnieszka Pomorska. Od 1961 w Pruszczu działa również Miejski Klub Sportowy Czarni – sekcja piłki nożnej, siatkówki i rugby.
Przy Szkole Podstawowej nr 3 znajduje się basen kąpielowy. W 2012 uzyskano pozwolenie na budowę kolejnego basenu o 5 torach i wymiarach 25×12,5 m (z ruchomym dnem ze stalową niecką o maksymalnej głębokości 2 m; zmiana głębokości następuje w tempie 30 cm/min.) i trybunami na 110 osób, salą do squasha, sauną, siłownią i jacuzzi) przy Zespole Szkół nr 4 na Osiedlu Wschód, który otwarto 8 kwietnia 2015 (kosztorys inwestycji opiewał na kwotę ok. 25 mln zł, najniższa oferta złożona w przetargu na budowę wynosiła 16.916.837 złotych, natomiast ostatecznie wybrany wykonawca inwestycji zaoferował w przetargu kwotę 20.241.431,75 złotych; dotacja z Ministerstwa Sportu wyniosła 5 mln zł). W 2012 roku zbudowano kompleks sportowy przy ZSO nr 1, obejmujący pełnowymiarowe boisko do piłki nożnej ze sztuczną trawą, dwa boiska do piłki ręcznej i po jednym dla siatkówki i koszykówki (o nawierzchni poliuretanowej) wraz z oświetleniem; tartanową bieżnię lekkoatletyczną z 4 torami, skocznię w dal, kort tenisowy oraz trybuny dla widzów i tablicę wyników (koszt 3,27 mln zł). Boisko wielofunkcyjne z bieżnią powstało również w 2016 przy Zespole Szkół nr 4.
Również w 2012, na początku roku, kosztem 900 tys. zł uruchomiono sztuczne lodowisko przy Szkole Podstawowej nr 3, a w 2013 przy ul. Modrzewskiego kosztem 929 tys. zł powstało wielofunkcyjne boisko o nawierzchni syntetycznej poliuretanowej, przy którym znajdują się fitness park, kort tenisowy, tor do gry w bule oraz górka saneczkowa.
W 2016 ogłoszono przetarg na budowę nad Radunią 2 basenów odkrytych z podgrzewaną wodą – pływackiego o nieregularnym kształcie i maksymalnych wymiarach 20x25 m oraz brodzika dla dzieci wraz z przymierzalnią. Obiekty miały powstać do połowy 2017 roku w miejscu przedwojennego basenu; ostatecznie, z uwagi na koszty (6,6 mln zł) przekraczające przyjęte założenia, od realizacji projektu odstąpiono.
W południowej części miasta, w dzielnicy Komarowo, znajduje się staw o powierzchni 1,60 ha, który powstał przy budowie lotniska podczas II wojny światowej. Stawem, w którym można spotkać takie gatunki ryb, jak płocie, krąpie, okonie, karasie, leszcze, ukleje, liny, szczupaki, karpie, krasnopiórki, bolenie i jazie, opiekuje się koło PZW „Czapla”.
Turystyka.
Podczas wykopalisk archeologicznych na terenie Pruszcza odnaleziono wiele tysięcy przedmiotów przechowywanych obecnie w Muzeum Archeologicznym w Gdańsku, które świadczą o tym, że w I–V w n.e. funkcjonowała tu faktoria stanowiąca zakończenie północnego odcinka szlaku bursztynowego i będąca jednym z silniejszych ośrodków nad Bałtykiem. Prace nad zrekonstruowaniem faktorii, składającej się z zespołu budynków zlokalizowanych na powierzchni 1,5 ha, zakończono w 2011, oddając ją do użytku 22 lipca 2011 (koszt inwestycji: 7,8 mln zł, w tym 4,9 mln ze środków UE). Zabudowa i aranżacja osady nawiązuje do niezrekonstruowanej dotąd zabudowy północnych stron Barbaricum z pierwszych wieków naszej ery. W skład zespołu wchodzą: chata wodza – główny obiekt o funkcji wystawienniczej (prezentacja eksponatów z Muzeum Archeologicznego i Muzeum Bursztynu w Gdańsku); hala targowa (ekspozycja archeologiczna i centrum edukacyjne), chata kowala i chata bursztyniarza (prezentujące styl życia i warsztaty pracy rzemieślników z epoki wpływów rzymskich). Całość otoczona jest drewnianą palisadą. Zrekonstruowaną faktorię odwiedza rocznie ok. 16 tys. osób.
Zrekonstruowana faktoria znajduje się na terenie 5-hektarowego Międzynarodowego Bałtyckiego Parku Kulturowego, powstałego w 2007 w miejscu mokradeł i nieużytków nad Radunią. Znajdują się tutaj amfiteatr na 500 osób (w 2016 zadaszony), ogród „Cztery pory roku”, plac zabaw dla dzieci, wielofunkcyjne boisko, skate park i górka saneczkowa. Od 2009 w ramach festiwalu Faktoria Kultury w miesiącach letnich w amfiteatrze odbywają się przedstawienia teatralne (Scena Letnia Teatru Wybrzeże) i koncerty muzyczne (w 2012 przyciągnęły one 40 tysięcy widzów, a w 2013 ponad 21 tysięcy). W 2022 spektakle teatralne obejrzało rekordowe 16000 widzów, a 12000 wzięło udział w koncertach. Przez teren parku przebiega Szlak Przedwojennych Elektrowni Wodnych na rzece Raduni.
Równolegle z realizacją Faktorii w 2006 powstał wiodący przez miasto ciąg pieszo-rowerowy "Via Ambra", stylizowany na istniejący w okresie wpływów rzymskich Szlak Bursztynowy (koszt: 2,62 mln zł, z czego 1,96 mln ze środków UE). W 2011 roku wyznaczono na jego trasie dwie ścieżki dydaktyczne: "Szlakiem pruszczańskich odkryć archeologicznych" oraz "Szlakiem Kanału Raduni", przy których ustawiono 8 tablic edukacyjnych z informacjami o historii miasta i wydarzeniach dotyczących przeszłości Pruszcza i okolic.
W 2013 wytyczono na obszarze miasta pierwszy znakowany szlak turystyczny , biegnący z dworca kolejowego przez teren faktorii (3 km od dworca) w górę rzeki Raduni w kierunku Juszkowa (5,5 km), Straszyna (8,5 km) i Kolbud (20 km). Jest to wydłużony „Szlak Bursztynowy”, wiodący pierwotnie z Kolbud przez Bąkowo do Otomina, a liczący obecnie 35,5 km długości.
od 1998 do 2018 na terenie lotniska corocznie w lipcu odbywał się największy w Polsce zlot właścicieli samochodów marki Volkswagen („VW Mania”).
Wspólnoty wyznaniowe.
Na terenie miasta działalność religijną prowadzą:

</doc>
<doc id="143842" url="https://pl.wikipedia.org/wiki?curid=143842" title="Jude Law">
Jude Law

David Jude Heyworth Law (ur. 29 grudnia 1972 w Lewisham) – brytyjski aktor filmowy, teatralny i telewizyjny, reżyser i producent filmowy, laureat nagrody BAFTA (1999) za drugoplanową rolę Dickiego Greenleafa w filmie "Utalentowany pan Ripley", honorowego Césara (2007), nagrody prezydenta na Festiwalu Filmowym w Karlowych Warach (2010), dwukrotnie nominowany do Oscara: w 2000 za drugoplanową rolę w filmie "Utalentowany pan Ripley" i w 2004 za główną rolę w filmie "Wzgórze nadziei".
Życiorys.
Wczesne lata.
Urodził się w Lewisham, w dzielnicy południowego Londynu jako syn pary nauczycieli – Margaret „Maggie” Anne (z domu Heyworth) i Petera Roberta Law. Jego starsza siostra Andrea Natasha (ur. 1 stycznia 1970) została artystką malarką, grafikiem i fotografem. Jego imię zostało zaczerpnięte z książki Thomasa Hardy "Juda nieznany" i piosenki The Beatles „Hey Jude”. Dorastał w Blackheath, w rejonie Royal Borough of Greenwich. Kształcił się w John Ball Primary School w Blackheath i Kidbrooke School, zanim uczęszczał do Alleyn's School.
Kariera.
Pracę zawodową z aktorstwem rozpoczął w wieku dwunastu lat, dołączając do National Youth Music Theatre, gdzie grał Józefa w musicalu Andrew Lloyd Webbera i Tima Rice’a "Józef i cudowny płaszcz snów w technikolorze" (1989) i spektaklu Bertolta Brechta "Kaukaskie koło kredowe" (1989). Porzucił szkołę, aby poświęcić cały czas roli w operze mydlanej "Famillies". W 1992 zaczął grać przede wszystkim w teatrze. Był nominowany do Laurence Olivier Award w kategorii najlepszy debiutant za rolę Michaela w tragikomedii Jeana Cocteau "Straszni rodzice" ("Les Parents terribles") w Lyttelton Theatre. W 1995 otrzymał nominację do nagrody Tony za rolę Michaela w sztuce "Straszni rodzice" ("Indiscretions") u boku Kathleen Turner w Ethel Barrymore Theatre na Broadwayu.
Debiutem filmowym aktora była rola w dramacie kryminalnym Paula W. S. Andersona "Shopping" (1994). Po udziale w dramacie wojennym "Piętno" (1997) jako żołnierz z Clive Owenem, filmie science fiction Andrew Niccola "Gattaca – szok przyszłości" (1997) i dramacie kryminalnym Clinta Eastwooda "Północ w ogrodzie dobra i zła" (1997), zagrał postać Lorda Alfreda 'Bosie' Douglasa w filmie biograficznym "Wilde" (1997) u boku Stephena Fry, Vanessy Redgrave i Orlando Blooma.
W 1998 pojawił się w roli wampira w kilkukrotnie nagrodzonym horrorze "Mądrość krokodyli". Rok później wcielił się w postać głównego bohatera Teda Pikula w filmie Davida Cronenberga "eXistenZ" (1999). Jego drugoplanowa rola Dickiego Greenleafa w thrillerze psychologicznym Anthony’ego Minghelli "Utalentowany pan Ripley" ("The Talented Mr. Ripley", 1999) została uhonorowana nagrodą BAFTA oraz była nominowana do Złotego Globu i Oscara. 
Zasiadał w jury konkursu głównego na 64. MFF w Cannes (2011).
Za telewizyjną kreację Piusa XIII w serialu Paolo Sorrentino "Młody papież" ("The Young Pope", 2016) otrzymał Nagrodę Fondazione Mimmo Rotella na 73. MFF w Wenecji.
9 kwietnia 2017 roku zagrał kierowcę Gina w scenicznej adaptacji filmu Luchino Viscontiego z 1943 roku "Opętanie" na scenie Barbican Theatre w Londynie.
W 2018 wystąpił w filmie "" jako Albus Dumbledore.
Życie prywatne.
W 1993, podczas realizacji filmu "Shopping", poznał Sadie Frost. Wzięli ślub 2 września 1997. Mają trójkę dzieci: dwóch synów – Rafferty’ego (ur. 6 października 1996) i Rudy’ego (ur. 10 września 2002) oraz córkę Iris (ur. 25 października 2000). Jest ojczymem syna Sadie, Finleya, ze związku z Garym Kempem. 29 października 2003 małżeństwo Jude’a i Sadie definitywnie się rozpadło.
Na planie filmu "Alfie" poznał Siennę Miller. Para zaręczyła się w grudniu 2004, lecz ich związek rozpadł się w listopadzie 2006 po tym, jak Jude przyznał się publicznie do romansu z nianią swoich dzieci. 29 lipca 2009 ogłosił, że po raz czwarty zostanie ojcem po krótkiej znajomości z amerykańską modelką Samanthą Burke (2008), która urodziła mu córkę Sophię (ur. 22 września 2009 w Nowym Jorku). W grudniu 2009 Law i Miller odnowili swój związek. Spędzili razem Boże Narodzenie 2009 na Barbadosie. W lutym 2011 ponownie się rozstali.
Wiosną 2015 przyszło na świat kolejne dziecko Lawa, córka Ada, którą urodziła mu Catherine Harding.
1 maja 2019 poślubił Phillipę Coan. Latem 2020 r. na świat przyszło ich pierwsze wspólne dziecko.

</doc>
<doc id="143849" url="https://pl.wikipedia.org/wiki?curid=143849" title="Włodzimierz Łęcki">
Włodzimierz Łęcki

Włodzimierz Łęcki (ur. 23 września 1937 w Poznaniu) – polski inżynier, nauczyciel akademicki, doktor nauk technicznych, wojewoda poznański, senator V kadencji, krajoznawca.
Życiorys.
Ukończył w 1961 studia na Wydziale Budownictwa Lądowego Politechniki Poznańskiej, a w 1969 Studium Trwałości Budowli Politechniki Wrocławskiej. Doktorat z zakresu budownictwa obronił na Politechnice Poznańskiej w 1970.
Był pracownikiem naukowym Katedry Budownictwa Politechniki Poznańskiej (1961–1965) oraz Katedry Mechaniki Budowli i Budownictwa Rolniczego Akademii Rolniczej w Poznaniu (1966–1989), wicewojewodą (1990) i wojewodą poznańskim (1990–1997), dyrektorem ds. marketingu Poznańskiego Przedsiębiorstwa Budownictwa Przemysłowego „Jedynka Poznań” S.A. (1998–2001). W latach 2001–2005 zasiadał w Senacie V kadencji z ramienia koalicji SLD-UP z okręgu poznańskiego. Jako bezpartyjny należał do związanego z SLD klubu senatorskiego „Lewica Razem”, pozostając senatorem bezpartyjnym. W 2005 nie ubiegał się o reelekcję.
Autor 6 książek i 50 artykułów naukowych i naukowo-technicznych z zakresu trwałości budowli, korozji betonu i materiałów budowlanych.
Związany z działalnością turystyczną i krajoznawstwem. Autor i współautor 70 książek krajoznawczych i przewodników turystycznych m.in. przewodników ("Wielkopolska", "Poznań i okolice", "Szlak Piastowski"), monografii ("Województwo Pilskie", "Poznań od A do Z", "Słownik krajoznawczy Wielkopolski", "Kanon Krajoznawczy Polski", "Kanon Krajoznawczy Województwa Wielkopolskiego"). Został działaczem PTTK (m.in. jako prezes oddziału międzyuczelnianego w latach 1962–1968, członek zarządu głównego w latach 1968–1976 i 2005–2009, przewodniczący Komisji Krajoznawczej ZG PTTK w latach 1989–2002). W 2001 uzyskał członkostwo honorowe tej organizacji. Wszedł w skład rady naukowej Wielkopolskiego Parku Narodowego (w 1998), został przewodniczącym rady naukowo-społecznej Leśnego Kompleksu Promocyjnego Puszcza Notecka (w 2004), zasiadał w radzie naukowej Drawieńskiego Parku Narodowego (1998–2001). Był inicjatorem odbudowy Zamku Królewskiego w Poznaniu. Obejmował funkcję przewodniczącego rady Muzeum Pierwszych Piastów na Lednicy oraz rady Wielkopolskiego Muzeum Walk Niepodległościowych w Poznaniu.
W 2003 został honorowym obywatelem Grodziska Wielkopolskiego. Odznaczony Krzyżem Oficerskim (1997) i Komandorskim (2001) Orderu Odrodzenia Polski.

</doc>
<doc id="143850" url="https://pl.wikipedia.org/wiki?curid=143850" title="Senator">
Senator

Senator – deputowany, członek parlamentu. Instytucja mająca korzenie w Senacie z okresu starożytnego Rzymu. W Polsce senator jest członkiem Senatu, izby wyższej Parlamentu.
Senatorowie w Polsce.
Senatorem w Polsce może być obywatel, który ukończył 30 lat i ma bierne prawo wyborcze. O ważności wyborów rozstrzyga Sąd Najwyższy. Zgodnie z art. 277 Kodeksu wyborczego Państwowa Komisja Wyborcza wręcza nowo wybranym senatorom zaświadczenia o wyborze.
Obowiązkiem senatora jest złożenie ślubowania przed Senatem RP, branie udziału w pracach Senatu na posiedzeniach plenarnych i w komisjach oraz utrzymywanie kontaktu z wyborcami.
Senatorowi przysługuje immunitet (nietykalność), prawo do diet, bezpłatnych przejazdów, urlopu na czas kadencji z zachowaniem ciągłości pracy. W odróżnieniu od posłów senatorom nie przysługuje prawo interpelacji ani prawo do inicjatywy ustawodawczej (gdyż ta przysługuje Sejmowi); wniosek o podjęcie inicjatywy ustawodawczej może złożyć grupa 10 senatorów bądź komisja senacka.
Senatorowie są zorganizowani w Senacie w kluby i koła senatorskie. Regulamin Senatu ustala minimalną liczebność klubu na 7 senatorów, do utworzenia koła potrzeba 3 senatorów.
Mandat senatora.
Mandat senatora to (w prawie konstytucyjnym i tradycyjnie) pełnomocnictwo udzielone osobie sprawującej funkcję pochodzącą z wyboru. Obecnie jest to określenie całokształtu praw i obowiązków senatora.
Funkcja parlamentarzysty jest czasochłonna i nie może być łączona z innymi zajęciami, które także stanowią istotne obciążenie, albo które mogłyby negatywnie wpływać na niezależność deputowanego. Mechanizmem, który to zapewnia, jest tzw. "niepołączalność mandatu senatora" z określonymi funkcjami lub z określonym zatrudnieniem.
Mandatu Senatora Rzeczypospolitej Polskiej nie można łączyć z funkcją:
Mandat Senatora Rzeczypospolitej Polskiej można łączyć z funkcją:
Mandat Senatora RP wygasa wskutek śmierci, zrzeczenia się, utraty prawa wybieralności lub stwierdzenia nieważności wyboru.
Obowiązki senatora.
Obowiązki senatora i jego uprawnienia uregulowane są szczegółowo przez przepisy prawne: Konstytucję RP, ustawy – wśród nich przede wszystkim przez ustawę o wykonywaniu mandatu posła i senatora – oraz Regulamin Senatu.
Senator ma obowiązek czynnego uczestniczenia w posiedzeniach Senatu oraz organów Senatu (komisji senackich, Prezydium Senatu, Konwentu Seniorów). Jeżeli senator narusza ten obowiązek i opuszcza bez usprawiedliwienia posiedzenia albo jest obecny na posiedzeniu, ale nie bierze udziału w głosowaniu, to obniżane są świadczenia pieniężne, które otrzymuje za dany miesiąc. Na posiedzeniach plenarnych senator może zabrać głos w omawianej przez Senat sprawie, zgłaszać wnioski do dyskutowanej przez Senat ustawy i uchwały (proponować jej odrzucenie, przyjęcie bez poprawek albo wnosić do jej tekstu poprawki), zgłaszać tzw. wnioski formalne (np. ogłoszenie przerwy, ograniczenie czasu przemówień) oraz wnioski dotyczące porządku obrad. Jeżeli senator przedstawiał na posiedzeniu Senatu stanowisko komisji senackiej w sprawie rozpatrywanej ustawy, to po ostatecznym jej rozpatrzeniu przez Senat ma obowiązek uczestniczenia w posiedzeniach odpowiednich komisji sejmowych, na których wyjaśnia przyjęte przez Senat stanowisko.
Senator ma również obowiązek zgłoszenia swojej kandydatury przynajmniej do jednej stałej komisji senackiej. Jeżeli chce pracować w więcej niż dwóch komisjach, musi uzyskać zgodę Prezydium Senatu. W komisji senator ma prawo zabierać głos w sprawach przewidzianych porządkiem obrad, zgłaszać wnioski do rozpatrywanych aktów prawnych, zgłaszać uwagi i propozycje do pracy komisji i trybu jej obrad. Senator może także brać czynny udział w pracach każdej innej komisji, której nie jest członkiem, ale nie może wtedy uczestniczyć w głosowaniu.
Senator wykonuje swoje obowiązki nie tylko w parlamencie, ale także w swoim okręgu wyborczym i w innych miejscach na terenie kraju, a także za granicą. Wiąże się to z koniecznością odbywania częstych podróży, przede wszystkim przyjazdu (kilka razy w miesiącu) na posiedzenia Senatu i komisji senackich. Dlatego też senatorowi przysługują bezpłatne przejazdy komunikacją miejską, a także środkami transportu publicznego (PKP, PKS) oraz bezpłatne bilety na samoloty na terenie kraju.

</doc>
<doc id="143858" url="https://pl.wikipedia.org/wiki?curid=143858" title="Aiko">
Aiko

 – japońska księżniczka Toshi, jedyna córka cesarza Naruhito i jego małżonki, cesarzowej Masako.
Wokół możliwości wstąpienia księżniczki na tron cesarski toczyła się w Japonii poważna debata. Prawo japońskie zabrania bowiem wstąpienia na tron kobiety. Tymczasem od 1965 roku przez kilkadziesiąt lat w cesarskiej rodzinie nie urodził się męski potomek. Naciski dworu cesarskiego na księżnę Masako wywołały u niej załamanie nerwowe. Jednocześnie większość japońskiej opinii publicznej nie miałaby nic przeciwko, aby Aiko w przyszłości wstąpiła na tron.
Wszelkie rządowe prace nad zmianą prawa sukcesji tronu przez kobiety zostały wstrzymane, kiedy 7 lutego 2006 roku Agencja Dworu Cesarskiego ogłosiła, że stryj Aiko, książę Akishino i księżna Kiko spodziewają się narodzin trzeciego dziecka. Narodziny chłopca, księcia Hisahito, 6 września 2006 roku prawdopodobnie zakończyły prace nad zmianami w ustawodawstwie i tym samym pogrzebały szanse księżniczki na sukcesję.

</doc>
<doc id="143859" url="https://pl.wikipedia.org/wiki?curid=143859" title="Mercedes (samochód)">
Mercedes (samochód)



</doc>
<doc id="143860" url="https://pl.wikipedia.org/wiki?curid=143860" title="Mroczne Elfy">
Mroczne Elfy



</doc>
<doc id="143861" url="https://pl.wikipedia.org/wiki?curid=143861" title="Szlak Piastowski">
Szlak Piastowski

Szlak Piastowski – trasa turystyczna w Polsce, przebiegająca przez województwo wielkopolskie i województwo kujawsko-pomorskie. Szlak funkcjonuje przede wszystkim jako trasa wycieczek autokarowych i samochodowych oraz szlak rowerowy (Piastowski Trakt Rowerowy). W 2012 otrzymał Certyfikat Polskiej Organizacji Turystycznej za najlepszy produkt turystyczny, jako unikatowy i wyjątkowo ważny dla polskiego dziedzictwa.
Przebieg.
Szlak prowadzi z Poznania przez Pobiedziska, Moraczewo, Ostrów Lednicki, Gniezno, Trzemeszno, Mogilno, Strzelno, Kruszwicę, Inowrocław, Płowce, Brześć Kujawski, Włocławek oraz trasą północ-południe: Wągrowiec, Łekno, Żnin, Wenecja, Biskupin, Gniezno, Grzybowo, Giecz, Ląd, Konin do Kalisza.
Wędrówka po szlaku odtwarza cykliczne przemieszczanie się władców piastowskich i ich dworów pomiędzy czterema grodami, które pełniły funkcje stołeczne.
Geneza i historia.
Wycieczki Szlakiem Piastowskim odbywały się już we wczesnych latach 60. XX wieku i organizowane były m.in. przez zakłady pracy oraz dla młodzieży szkolnej. Do popularyzacji szlaku przyczyniły się obchody 1000-lecia Państwa Polskiego w 1966. Z inicjatywy władz województwa poznańskiego w 1976 rozpoczęto szeroko zakrojoną akcję restauracji zabytków i zagospodarowania turystycznego odcinka z Poznania do Gniezna. Plan tych działań opracowało Biuro Planowania Przestrzennego w Poznaniu. Osią prac była dawna droga E261, przy której postawiono zabytkowe wiatraki, wiaty przystankowe, drewniane rzeźby i drogowskazy o charakterze "piastowskim".
15 stycznia 2016 powołano w Gnieźnie klaster turystyczny "Szlak Piastowski w Wielkopolsce". Tworzy go 19 samorządów (pięć powiatów i czternaście gmin) z terenu województwa wielkopolskiego. Celem powstania klastra jest zwiększenie atrakcyjności szlaku w Polsce i za granicą oraz przyciągnięcie większej liczby turystów. W latach 2017-2019 realizowany był (współfinansowany z WPRO 2014+) projekt "Rozwój kluczowego szlaku dziedzictwa kulturowego województwa wielkopolskiego pn. Szlak Piastowski", który obejmował m.in. ogólnopolska kampanię "Zdemaskuj historię na Szlaku Piastowskim".
Trasy.
Obiekty kluczowe trasy pierwszej (rdzenie produktu).
W sumie na trasie pierwszej: 15 miejscowości z obiektami lub zespołami obiektów, 
30 pojedynczych obiektów, cztery trasy miejskie lub lokalne: w Poznaniu, Gnieźnie, 
w zespole Strzelno - Inowrocław - Kruszwica oraz we Włocławku.
Obiekty kluczowe trasy drugiej (rdzenie produktu).
Razem na trasie drugiej: 8 miejscowości z obiektami lub zespołami obiektów, 17 pojedynczych obiektów, dwie trasy miejskie: w Gnieźnie i Kaliszu.
Pomniki historii.
Na trasie szlaku usytuowane jest osiem pomników historii:

</doc>
<doc id="143862" url="https://pl.wikipedia.org/wiki?curid=143862" title="Koma">
Koma



</doc>
<doc id="143865" url="https://pl.wikipedia.org/wiki?curid=143865" title="Drow">
Drow

Drow (ang. ) – mroczne elfy w grach fabularnych "Dungeons &amp; Dragons". W świecie "Wolsung" są one krzyżówką elfów i trolli. Nazwa wywodzi się legendarnych istot ze szkockich legend, pochodzących od Du-Sith, mrocznych elfów z mitologii celtyckiej, jednak szkockie trowy są istotami bardziej podobnymi do trolli.
Dungeons &amp; Dragons.
Drowy występują szczególnie często w dwóch z wielu światów "Dungeons &amp; Dragons": "Greyhawk" i "Forgotten Realms". Wiele miejsca w swojej twórczości poświęcają im R.A. Salvatore oraz Elaine Cunningham.
Drowy nie wyróżniają się sylwetką swojego ciała pośród zwykłych elfów. Są szczupłe, niższe od ludzi (mają ok. 1,60 m wzrostu są trochę niżsi od elfów naziemnych, a kobiety Drowów są wyższe od mężczyzn) mają najczęściej regularne, szlachetne rysy twarzy. Nie występuje u nich owłosienie w miejscach innych niż głowa. Przeważnie są bardzo dobrze rozwinięte i odznaczają się dużą zręcznością, szybkością i wytrzymałością fizyczną. Drowy nie znają litości, są dumne, a zarazem oddane własnym Domom. Czyni je to doskonałymi skrytobójcami. Ich skóra jest czarna, w powieściach dosyć często występuje porównanie do obsydianu lub mahoniu. Mają białe włosy, które u mężczyzn z upływem lat szarzeją, a u kobiet żółkną. Wyjątkowo zdarzają się osobniki o włosach rudych lecz zwykle są zaraz po narodzinach składane w ofierze tak jak wszystkie słabe lub chore niemowlęta oraz albinosi.
Ubierają się w ciemne ubrania (przez ciemności Podmroku i tak nie można rozróżnić kolorów oraz łatwiej się ukryć), kiedy korzystają z widzenia w zakresie podczerwieni, nazywanej często "infrawizją", (wykrywają ciepło) tęczówki ich oczu przybierają czerwoną barwę. Z tej umiejętności korzystają niemal przez cały czas swojego życia w Podmroku, gdyż nie dociera tam żadne naturalne światło, zaś światło sztuczne używane jest przede wszystkim do czytania (głównie przez kapłanki i czarodziei). W normalnym oświetleniu ich oczy mają kolor: zielony lub czerwony rzadziej fioletowy, bursztynowy, czarny albo żółty (ten kolor zwykle oznacza jakąś chorobę lub wielki potencjał magiczny).
Większość drowów (oprócz kapłanek) to świetni zabójcy, wojownicy lub magowie służący wiernie swym Domom (porównywalnym do gildii na Powierzchni, lecz złożonym przede wszystkim z członków rodziny).
Najważniejszą osobą w społeczności drowów wyznających Lolth jest Matka Przełożona (Opiekunka), czyli kapłanka Lloth pierwszego – a zarazem najpotężniejszego – Domu. Następną w hierarchii jest opiekunka Akademii Kapłanek. Następnie, Matki Przełożone (Opiekunki) innych Domów.
Szczytową pozycją jaką może osiągnąć mężczyzna w Podmroku jest pozycja arcymaga miasta lub arcymaga własnego domu.
Drowy są znienawidzone przez elfy z Powierzchni – i vice versa. Czasami urządzają najazdy na małe grupy swoich powierzchniowych kuzynów, aby młodzi wojownicy mogli ich zobaczyć i zabić.
Drowy w świecie Forgotten Realms.
W świecie Forgotten Realms drowy należą do jednej z głównych ras Podmroku. Zamieszkują liczne miasta położone pod powierzchnią Faerunu.
Społeczeństwo.
Struktura społeczna drowów zależy od konkretnego miasta oraz dominującej religii.
W miastach rządzonych przez wyznawców Lolth wygląda ona tak, jak opisano to powyżej, chyba że w danym mieście nie istnieje jedna, centralna Akademia szkoląca kapłanki Bogini. W takiej sytuacji, o pozycji poszczególnych Matek Opiekunek decyduje położenie na „Drabinie Lolth”. Miastami takimi z reguły rządzi Rada Rządząca, skupiająca określoną liczbę Matek Opiekunek. W Menzoberranzan jest to osiem (zdaniem tamtejszych Matek Opiekunek liczba symbolizująca osiem nóg Lolth), ale na przykład w Guallidurth położonym pod pustyniami Calimshanu, Rada składa się z przedstawicielek dwudziestu pięciu najpotężniejszych domów.
Do miast rządzonych przez kapłanki Lolth zaliczają się między innymi: Menzoberranzan, Ched Nasad, Sschindlyryn, Karsoluthiyl, Guallidurth.
Oczywiście, nie jest to jedyna możliwość. W drowim mieście Sshamath, gdzie na skutek pewnych wydarzeń władzę sprawują drowi czarodzieje, Radę Rządzącą stanowi dziesięciu magów z dziesięciu uznanych szkół magii. Kapłanki Lolth do niedawna pełniły tam role drugorzędne, zaś od czasu Milczenia Lolth, nawet ta drugorzędna ich rola jest marginalizowana. Mimo wszystko, społeczeństwo Sshamath jest dużo bardziej kosmopolityczne i tolerancyjne niż jakiekolwiek inne miasto drowów.
W mieście Eryndlyn, położonym na trzech płaskowyżach w ogromnej jaskini, sprawa jest jeszcze bardziej skomplikowana. Do początków Milczenia Lolth, władzę nad każdym z płaskowyżów sprawowali wyznawcy innej z trzech religii: Lolth, Vhaerauna oraz Ghaunadaura. Jednakże w konsekwencji Milczenia Lolth, część miasta zamieszkana przez kapłanki Pajęczej Królowej została zniszczona przez jej wrogów.
Jeszcze inaczej przedstawia się sprawa w nielicznych osiedlach drowów na powierzchni Faerunu. Osiedla mieszkających tam kapłanek Eilistraee przypominają bardziej osady elfów, niż podziemne osiedla drowów, zarówno nastawieniem mieszkańców jak i konstrukcją. Wyjątkiem jest tutaj linia władzy – gdyż wciąż rolę dominującą sprawują kobiety, kapłanki Eilistraee. Należy jednak domniemywać, iż po śmierci Vhaerauna i przyjęciu części jego kapłanów do kleru Pani Tańca, struktura społeczna tych osiedli ulegnie zmianie.

</doc>
<doc id="143866" url="https://pl.wikipedia.org/wiki?curid=143866" title="Maary">
Maary



</doc>
<doc id="143868" url="https://pl.wikipedia.org/wiki?curid=143868" title="Nowy Świat">
Nowy Świat

Nowy Świat – określenie wprowadzone w XVI wiecznej Europie, w okresie wielkich odkryć geograficznych, dla nowo odkrytych lądów: początkowo odnosił się do Ameryk, później objął również Australię i Oceanię oraz Antarktydę. Jednocześnie znane Europejczykom od starożytności kontynenty: Europę, Azję i Afrykę zaczęto w opozycji określać mianem Starego Świata.
Spopularyzowanie tego terminu przypisuje się florenckiemu podróżnikowi Amerigo Vespucciemu, który w liście do przyjaciela i patrona, Wawrzyńca Popolano z młodszej linii Medyceuszy użył określenia "Mundus Novus" (Nowy Świat) na ziemie odkryte przez Kolumba, podważając tym samym tezę, jakoby były to wschodnie krańce Azji. List został opublikowany w 1503 roku, a postawienie przez Vespucciego tezy o odkryciu zupełnie nowego kontynentu spowodowało, że ląd ten nazwano na jego cześć Ameryką.

</doc>
<doc id="143869" url="https://pl.wikipedia.org/wiki?curid=143869" title="Geodezja satelitarna">
Geodezja satelitarna

Geodezja satelitarna – dział geodezji wyższej, zajmujący się wyznaczaniem położenia (pozycji) punktów geodezyjnych i obiektów ruchomych; tworzeniem precyzyjnych globalnych, regionalnych (kontynentalnych), lokalnych przestrzennych sieci geodezyjnych (x, y, z); tworzeniem systemów nawigacyjnych; wyznaczaniem modeli pola grawitacyjnego Ziemi i funkcji tego pola (spłaszczenie Ziemi, kształt geoidy, odchylenia pionu itd.); pomiarem, monitorowaniem i modelowaniem zjawisk geodynamicznych (ruch bieguna, stabilność ruchu obrotowego Ziemi, pływy, ruchy skorupy ziemskiej).
Metody geometryczne i dynamiczne geodezji satelitarnej.
Metody dynamiczne są związane z wyznaczaniem orbit SSZ.

</doc>
<doc id="143872" url="https://pl.wikipedia.org/wiki?curid=143872" title="Shedir">
Shedir



</doc>
<doc id="143873" url="https://pl.wikipedia.org/wiki?curid=143873" title="Maitripa">
Maitripa

Maitripa (1007–1077) – mistrz Buddyzmu Diamentowej Drogi z Indii. W młodości był studentem na uniwersytetach buddyjskich Nalanda i Vikramaśīla, ale porzucił studia dla praktyk tantrycznych. Był uczniem jogina Shavaripy, który przekazał mu m.in. najwyższe nauki buddyjskiej tantry – mahamudrę. Razem z Naropą był nauczycielem Marpy, założyciela szkoły Kagyu w Tybecie, i wprowadził go w mahamudrę.
Maitripa znany jest również jako dzierżawca przekazu Uttara Tantra Shastra – nauk mahajany traktujących o naturze Buddy, dzięki czemu dotarły one również do Tybetu.

</doc>
<doc id="143882" url="https://pl.wikipedia.org/wiki?curid=143882" title="Powierzchnia prostokreślna">
Powierzchnia prostokreślna

Powierzchnia prostokreślna, powierzchnia rozwijająca – powierzchnia, która razem z każdym jej punktem zawiera przechodzącą przez niego prostą.
Powierzchnia jest prostokreślna (rozwijająca), jeżeli ma parametryzację postaci formula_1 gdzie β i δ są krzywymi. Znaczy to, że cała powierzchnia jest zbudowana z prostych wychodzących z krzywej β(u) w kierunku δ(u). Krzywa β(u) jest nazywana "kierownicą", natomiast prosta o kierunku δ(u) to "tworząca".
Na powierzchniach rozwijalnych mogą istnieć punkty takie, że formula_2 Punkty takie podlegają istotnym ograniczeniom.
Powierzchnie prostokreślne, ze względu na łatwość wykonania, są często stosowane w architekturze.
Szczególnym przypadkiem są powierzchni prostokreślnych są te podwójnie prostokreślne – te, dla których można określić dwie różne parametryzacje: formula_3 i formula_4

</doc>
<doc id="143886" url="https://pl.wikipedia.org/wiki?curid=143886" title="Messidor">
Messidor

Messidor (z łac. "messis" = 'żniwo' + z gr. doron = 'dar') – dziesiąty miesiąc we francuskim kalendarzu rewolucyjnym, pierwszy miesiąc lata. Trwał od 19 czerwca do 18 lipca.
Po messidorze następował miesiąc thermidor.

</doc>
<doc id="143888" url="https://pl.wikipedia.org/wiki?curid=143888" title="Blue System">
Blue System

Blue System – niemiecki zespół muzyki pop oraz dance, założony w 1987 przez Dietera Bohlena, który powstał po rozpadzie grupy Modern Talking, kończąc działalność wraz z jej reaktywacją w 1998, szczególnie popularny w krajach niemieckojęzycznych oraz w Rosji, charakteryzujący się muzyką o silnym akompaniamencie perkusyjnym i efektami syntezatora oraz brzmieniem towarzyszących wokalnie chórków. Grupa wydała 13 albumów studyjnych i 29 singli, zdobywając w wyniku ich sprzedaży 4 złote płyty (Niemcy, Polska) oraz 1 platynową (Łotwa). 
Historia grupy.
Mając ogromny potencjał muzycznych pomysłów i kompozycji Dieter Bohlen po rozpadzie grupy Modern Talking w 1987 postanowił nie rozstawać się z branżą muzyczną inicjując kolejnym pomysłem powstanie w tym samym roku grupy muzyków pod nazwą Blue System, pełniąc w nim rolę głównego wokalisty. Był on jednocześnie kompozytorem praktycznie wszystkich utworów grupy, wykonując je (w głównych frazach piosenek) nieco ochrypłym głosem, natomiast partie refrenów śpiewał Michael Scholz w wysokich tonacjach, naśladując w ten sposób partie chórowe utworów grupy Modern Talking. 
1 października 1987 Dieter Bohlen pojawił się w programie rozrywkowym o nazwie „Tele Ass”, gdzie zaprezentował swój pierwszy utwór zatytułowany Sorry Little Sarah. 26 marca 1988 grupa Blue System po raz pierwszy pojawiła się na scenie w publicznym występie, zorganizowanym przez Radio Schleswig-Holstein w kompleksie sportowym Alstendorfer w Hamburgu. Zespół zaśpiewał wówczas piosenkę Sorry Little Sarah oraz akustyczną wersję utworu My Bed Is Too Big. Bohlen wyraźnie wzruszony, podziękował publiczności słowami: 
Podczas pracy nad muzyką studyjną zaangażowany był producent i inżynier dźwięku Luis Rodríguez wraz z grupą chórzystów z jej podstawowym składem w osobach: Rolfa Köhlera, Michaela Scholza i Detlefa Wiedeke, natomiast podczas koncertów grupa tworzyła widowisko, podczas którego utwory grano z pół playbacku, dogrywając i dośpiewując niektóre partie, lansując poza muzyką swój kolorowy wizerunek. W ostatnich latach działalności zespołu do głównych partii wokalnych dołączyli swoje głosy: Madeleine Lang i Marion Schwaiger. 
Muzyka jaką prezentowała grupa Blue System była zbliżona do brzmienia utworów zespołu Modern Talking. Zniknęło „cukierkowate” brzmienie wokalisty Thomasa Andersa oraz pojawiła się tendencja do mniej dyskotekowego sposobu wykonywania utworów. W październiku 1987 ukazał się pierwszy singel Sorry Little Sarah, stając się przebojem, popularnym wśród sympatyków brzmienia muzyki grupy Modern Talking. Początkowo przebój ten był w planach macierzystego zespołu Modern Talking, ale zaprzestanie jego działalności zmieniło te zamierzenia. Wkrótce wydano pierwszy album studyjny Walking on a Rainbow (1987).
W 1994 Dieter Bohlen idąc za ogólnymi lansowanymi trendami muzyki pop, postanowił zmienić brzmienie utworów grupy na bardziej dance'owe. Zrezygnował z pomocy Luisa Rodrígueza i cztery ostatnie albumy nagrywał z pomocą nowych ludzi. Pomysł początkowo okazał się dobry (m.in. przebój Laila (1995)), ale nie uratowało to pozycji zespołu, który z lansowanymi singlami zajmował coraz niższe pozycje na listach przebojów krajów niemieckojęzycznych, m.in. Niemiec, Austrii i Szwajcarii. Nic więc dziwnego, że mając to na uwadze na początku 1998 Dieter Bohlen postanowił zaprzestać działalności zespołu Blue System, po wydaniu ostatniego singla Love Will Drive Me Crazy i reaktywować po 11 latach przerwy swój dawny macierzysty zespół Modern Talking. 
Grupa wydała 13 głównych albumów studyjnych (cztery z nich uzyskały status złotej płyty w Niemczech i Polsce, a jeden platynowej na Łotwie), z których najwyżej sklasyfikowany był album Backstreet Dreams, dochodząc 17 maja 1993 do 5. miejsca niemieckiej listy przebojów (niem. "Offizielle Deutsche Charts"), oraz około 30 singli z Only with You, który doszedł 22 czerwca 1996, do 2. miejsca łotewskiej listy przebojów (łot. "Latvian Airplay Top") oraz wcześniej singel My Bed Is Too Big, który doszedł 1 lipca 1988, do 4. miejsca na liście przebojów Top 40 w Austrii. Według Bertelsmann Music Group, zespół sprzedał ponad 5 milionów płyt (stan na 1998). Prawdopodobnie nigdy już nie dojdzie do reaktywacji grupy, bowiem główny jej architekt Dieter Bohlen zaangażowany jest w działalność solową oraz inne projekty i zamierzenia. Ponadto grupa pod nazwą Blue System nagrała ponad 20 wideoklipów z towarzyszeniem również innych osób.
Tradycję Blue System kontynuuje od 2003 chórek zespołu działający pod nazwą grupy Systems in Blue, w którego składzie znaleźli się byli członkowie grupy Blue System: Köhler, Wiedeke i Scholz.
Skład zespołu.
Skład zespołu zmieniał się na przestrzeni jego działania. Liczba członków zespołu wahała się od czterech do ośmiu. Do podstawowego składu weszły następujące osoby:
Muzykami sesyjnymi (studyjnymi) byli:

</doc>
<doc id="143891" url="https://pl.wikipedia.org/wiki?curid=143891" title="Naropa">
Naropa

Naropa (tyb.; sanskryt: Nadaprada, ur. 1016, zm. 1100) – indyjski mistyk i mnich buddyjski, uczeń Tilopy, brat Nigumy, a także główny nauczyciel Marpy.
Naropa należy do Złotej Girlandy, oznacza to, że był dzierżawcą linii przekazu buddyzmu tybetańskiego szkoły kagyu, uważany był również za znakomitego uczonego. Wielki mistrz medytacji, znany jest z wydzielenia i rozwinięcia sześciu jog Naropy. Praktyki te zostały ułożone tak, aby umożliwić szybsze osiągnięcie oświecenia.
Wielu Karmapów linii kagyu spędziło dłuższy czas na doskonaleniu się w jednej lub kilku z tych sześciu jogicznych praktyk. Praktyki te pochodzą od Buddy i były przekazywane w nieprzerwanej linii poprzez Tilopę, Naropę i dalej, aż do dnia dzisiejszego.
Naropa urodził się w rodzinie braminów. Od najmłodszych lat pragnął studiować nauki i ćwiczyć się w medytacji. Nie chcąc sprzeciwiać się woli rodziców, zgodził się na zaaranżowane małżeństwo z dziewczyną pochodzącą również z rodziny braminów. Po ośmiu latach wspólnego życia, oboje zdecydowali o rozwiązaniu małżeństwa i przyjęli święcenia mnisie.
W wieku 28 lat, Naropa podjął studia na sławnym w tym czasie uniwersytecie buddyjskim w Nalandzie, gdzie studiował zarówno sutry jak i tantry. Zyskał również sławę wielkiego uczonego i niezrównanego uczestnika debat, niezwykle istotnych w tamtych czasach – według ówczesnej tradycji pokonany w debacie automatycznie stawał się uczniem zwycięzcy. Naropa został mianowany Strażnikiem Północnej Bramy uniwersytetu – jego zadaniem było prowadzenie filozoficznych dyskusji z osobami chcącymi dostać się na jego teren. Brał udział w wielu debatach, nauczał i zdobył wielu uczniów.
Pewnego dnia podczas studiów, Naropie ukazała się dakini i zapytała czy rozumie słowa, które właśnie czyta. Odparł, że rozumie, a kiedy dakini wydawała się zadowolona z jego odpowiedzi, dodał jeszcze, że rozumie również ich znaczenie. W tym momencie dakini zalała się łzami, mówiąc że Naropa jest wielkim uczonym, ale jednocześnie kłamcą, ponieważ jedynym, który rozumie znaczenie tych nauk jest jej brat Tilopa. Słysząc imię Tilopy, Naropa doświadczył intensywnego uczucia oddania i uświadomił sobie, że aby osiągnąć pełne urzeczywistnienie musi odnaleźć nauczyciela. Porzucił studia i swoją pozycję na uniwersytecie i wyruszył na poszukiwania Tilopy.
W poszukiwaniu nauczyciela Naropa doświadczył tzw. dwunastu mniejszych trudności, będących ukrytymi naukami na jego drodze do oświecenia. Kiedy w końcu odnalazł Tilopę, otrzymał cztery kompletne linie przekazu i rozpoczął ich praktykę. Podczas studiów i medytacji z Tilopą doświadczył dalszych dwunastu ciężkich trudności, prób mających na celu przezwyciężenie wszystkich przeszkód na ścieżce i doświadczenie pełnego urzeczywistnienia mahamudry.
Następnie pozostał w Pulahari, gdzie nauczał swoich uczniów aż do swojej śmierci w wieku 85 lat. Naropa spędził z Tilopą dwanaście lat. Jest wspominany ze względu na swoje zaufanie i oddanie dla nauczyciela, które pozwoliło mu osiągnąć oświecenie w ciągu jednego życia.
Uważa się go za jednego z 84 mahasiddhów, „świętych” buddyzmu tantrycznego. Jego imieniem nazwano Uniwersytet Naropy w Boulder, Kolorado (USA).
Naropa razem z Maitripą udzielił przekazu nauk wadżrajany Tybetańczykowi Marpie, dzięki czemu linia przekazu szkoły kagyu ma swą kontynuację w Tybecie.
Oprócz tego Naropa uzyskał bezpośredni przekaz od Wadżrajogini w tantrycznych wizjach tej żeńskiej formy Buddy, pogłębiając mistrzostwo we wcześniej otrzymanych technikach tantrycznych i tworząc swój unikatowy system związany z jidamem Wadżrajogini tantry Jogi Najwyższej. Ten unikatowy przekaz udzielił „dwóm braciom z Phamthingpa” Jigme Dragpa i Ngawang Dragpa, który kontynuuje obecnie szkoła sakja oraz gelug

</doc>
<doc id="143894" url="https://pl.wikipedia.org/wiki?curid=143894" title="Landsberg">
Landsberg

Miejscowości.
Polska.
Dawne niemieckie nazwy miejscowości, położonych obecnie w granicach Polski:

</doc>
<doc id="143895" url="https://pl.wikipedia.org/wiki?curid=143895" title="Kraje anglosaskie">
Kraje anglosaskie

Kraje anglosaskie ( – anglosfera) – kraje, w których system prawny i ustrój polityczny oparte są na brytyjskim systemie parlamentarnym, kultura i obyczaje są w dużej mierze zakorzenione w kulturze i obyczajowości brytyjskiej, ludność w dużym stopniu wywodzi się z obszaru Wysp Brytyjskich, a urzędowym i narodowym językiem jest angielski. Do krajów anglosaskich należą: Wielka Brytania, Stany Zjednoczone, Australia, Nowa Zelandia oraz Kanada (bez Quebecu), Irlandia (bez Gaeltachtu) i Afryka Południowa (bez Volkstaatu). Wszystkie one były niegdyś brytyjskimi koloniami i oprócz USA i Irlandii należą obecnie do Wspólnoty Narodów.
Angielski termin „anglosfera” jest często rozszerzany na określenie wszystkich krajów, w których silna pozycja języka angielskiego jest pozostałością po rządach brytyjskich (według "Słownika Merriama-Webstera"). Takimi krajami są m.in. Indie, Pakistan, Jamajka i liczne, obecne lub byłe, kraje Wspólnoty Narodów (z wyjątkiem Mozambiku i Rwandy).

</doc>
<doc id="143896" url="https://pl.wikipedia.org/wiki?curid=143896" title="Atak floty japońskiej na Ocean Indyjski">
Atak floty japońskiej na Ocean Indyjski



</doc>
<doc id="143897" url="https://pl.wikipedia.org/wiki?curid=143897" title="Deportacja (politologia)">
Deportacja (politologia)

Deportacja (z łac. "deportatio" – wygnanie) – zesłanie do odległych regionów kraju wybranej grupy etnicznej, narodowej lub religijnej. 
Termin zazwyczaj określający przymusowe przesiedlenie osoby bądź grupy osób, dokonywane jako kara, w celach politycznych lub jako forma represji. Deportacja całych grup etnicznych może mieć charakter „czystki etnicznej”, mającej na celu ujednolicenie narodowościowe (albo wyznaniowe) na danym terytorium. 
Może mieć też charakter indywidualny, dotyczący konkretnej osoby, gdy stosowane w związku z przymusową banicją (zesłaniem) do miejsca odizolowanego lub za granicę kraju ojczystego.

</doc>
<doc id="143898" url="https://pl.wikipedia.org/wiki?curid=143898" title="Kwas moczowy">
Kwas moczowy

Kwas moczowy, 2,6,8-trioksypuryna – organiczny związek chemiczny, pochodna puryny.
Tworzy białe kryształy trudno rozpuszczalne w wodzie. W temperaturze 400 °C rozkłada się, wydzielając cyjanowodór. Ulega tautomerii laktamowo-laktimowej, co zwiększa jego charakter kwasowy, wynikający zasadniczo z tego, że jest on imidem.
U zwierząt jest produktem metabolizmu azotowego. U zwierząt urikotelicznych (ptaki, większość gadów, niektóre owady i ślimaki lądowe) do 90% zbędnego azotu wydala się jako kwas moczowy. U ssaków kwas moczowy występuje w małych ilościach we krwi, wątrobie, śledzionie i w moczu.
U człowieka i małp człekokształtnych jest końcowym produktem metabolizmu zasad purynowych pochodzących z pokarmu, z syntezy "de novo" oraz z rozpadu endogennych kwasów nukleinowych. Około 75% kwasu moczowego jest wydalane z moczem, 25% przechodzi do przewodu pokarmowego i jest rozkładane przez bakterie jelitowe.
Stężenie kwasu moczowego we krwi osób zdrowych wynosi 180–420 µmol/l (30–70 mg/l). Z moczem wydala się średnio 500 mg kwasu moczowego w ciągu doby w postaci obojętnej lub anionowej (zależnie od pH moczu). Ze względu na słabą rozpuszczalność w wodzie w środowisku obojętnym i kwaśnym może odkładać się w stawach, powodując dnę moczanową, i w nerkach, tworząc kamienie moczanowe. W środowisku zasadowym tworzy łatwo rozpuszczalne moczany.
Hiperurykemia.
Hiperurykemia, czyli podwyższenie stężenia kwasu moczowego we krwi występuje u człowieka m.in. w dnie moczanowej, ostrej niewydolności nerek, zespole lizy nowotworu po chemioterapii, w zespole Lescha-Nyhana oraz podczas leczenia niektórymi lekami moczopędnymi.
Do leczenia stanów z podwyższonym stężeniem kwasu moczowego we krwi stosuje się allopurynol lub febuxostat.

</doc>
<doc id="143899" url="https://pl.wikipedia.org/wiki?curid=143899" title="Carlos Amigo Vallejo">
Carlos Amigo Vallejo

Carlos Amigo Vallejo OFM (ur. 23 sierpnia 1934 w Medina de Rioseco, zm. 27 kwietnia 2022 w Guadalajarze) − hiszpański duchowny katolicki, arcybiskup Tangeru (Maroko) i Sewilli, kardynał, franciszkanin.
Życiorys.
Urodził się w 1934 w Medina de Rioseco w rodzinie José i Consolación. Rozpoczął studia medyczne w Valladolid, ale rychło je przerwał i wstąpił do zakonu franciszkanów. Nowicjat rozpoczął 15 października 1953, pierwszą profesję zakonną złożył 16 października 1954, śluby wieczyste złożył 27 grudnia 1957. Święcenia diakonatu przyjął z rąk kardynała Fernando Quirogi Palaciosa (arcybiskupa Santiago de Compostela), a święcenia kapłańskie − 17 sierpnia 1960 − z rąk Miguela Nóvoa Fuente (biskupa pomocniczego tej archidiecezji). Studiował później filozofię w Rzymie, a także psychologię na uniwersytecie w Madrycie. Prowadził w Madrycie działalność duszpasterską, wykładał filozofię nauki i antropologię w kilku uczelniach i zakonnych centrach kształcenia. Od 1970 pełnił funkcję prowincjała franciszkanów w Santiago.
17 grudnia 1973 został mianowany arcybiskupem Tangeru (Maroko); sakrę biskupią przyjął 28 kwietnia 1974 w Madrycie z rąk arcybiskupa Toledo, kardynała Marcelo Gonzáleza Martína. Wielokrotnie występował jako mediator w konfliktach Hiszpanii z krajami Maghrebu − Libią, Algierią, Marokiem, Tunezją, Mauretanią. W maju 1982 został przeniesiony na arcybiskupstwo Sewilli. Brał udział w kilku sesjach Światowego Synodu Biskupów w Watykanie; cieszył się uznaniem jako znawca Kościoła w krajach Ameryki Łacińskiej, pełnił funkcję prezydenta Komisji Biskupów 500-lecia Ewangelizacji Ameryki, a także na specjalne zaproszenie uczestniczył w IV Konferencji Generalnej Episkopatów Latynoamerykańskich w Santo Domingo (Dominikana) w październiku 1992. Otrzymał wysokie odznaczenia państwowe Dominikany i Panamy, a także doktorat "honoris causa" Uniwersytetu w Cibao (Dominikana). Został powołany do sewilskiej akademii Academies of Buenas Letras, Medicina and Bellas Artes.
21 października 2003 Jan Paweł II wyniósł go do godności kardynalskiej, nadając tytuł prezbitera Santa Maria in Montserrato degli Spagnoli.
5 listopada 2009 papież Benedykt XVI przyjął jego rezygnację z urzędu złożoną ze względu na wiek (75 lat).
Uczestnik konklawe 2005 i konklawe 2013 roku. 23 sierpnia 2014 w związku z ukończeniem 80 roku życia utracił prawo do czynnego uczestniczenia w przyszłych konklawe.
Zmarł 27 kwietnia 2022 w szpitalu w hiszpańskiej Guadalajarze. 

</doc>
<doc id="143902" url="https://pl.wikipedia.org/wiki?curid=143902" title="Prairial">
Prairial

Prairial (z fr. "prairie" = 'łąka') – dziewiąty miesiąc we francuskim kalendarzu rewolucyjnym, trzeci i ostatni miesiąc wiosny. Trwał od 20 maja do 18 czerwca.
Po prairialu następował miesiąc messidor. 

</doc>
<doc id="143903" url="https://pl.wikipedia.org/wiki?curid=143903" title="León (miasto w Nikaragui)">
León (miasto w Nikaragui)

León – miasto w zachodniej Nikaragui, na nizinie nadbrzeżnej Oceanu Spokojnego. Współrzędne geograficzne: . Ośrodek administracyjny departamentu León. Ludność: 198 tys. mieszkańców (2003). Drugie pod względem liczby ludności miasto kraju.
Założone w 1523, pierwotnie w innym miejscu około 30 km dalej na wschód, u stóp wulkanu Momotombo. Po wybuchu wulkanu w 1610 przeniesione zostało na obecne miejsce. Ruiny León Viejo stanowią obecnie ważny obiekt archeologiczny, w 2000 roku wpisany na listę światowego dziedzictwa UNESCO. W 2011 roku na listę wpisano także Katedrę w León, znajdującą się przy Parque Central największą katedrę katolicką na obszarze Ameryki Środkowej. Posiada ona 5 naw podtrzymywanych przez 24 filary, ok. 100 m długości oraz 45 m szerokości. Wewnątrz znajduje się sarkofag Rubéna Darío, strzeżony przez kamiennego lwa. Innymi zabytkami są kościół El Calvario, barokowy kościół La Recolección oraz ruiny kościoła San Juan z XVIII w.
W 1839, gdy Nikaragua wystąpiła ze Stanów Zjednoczonych Ameryki Środkowej, León zostało stolicą niepodległej Nikaragui. Konkurentem do tytułu stolicy było miasto Granada. Ostatecznie wybrano kompromisowe rozwiązanie – stolicą została Managua. 21 września 1956 w León został zastrzelony dyktator generał Anastasio Somoza García. W mieście znajduje się port lotniczy.

</doc>
<doc id="143907" url="https://pl.wikipedia.org/wiki?curid=143907" title="Floréal">
Floréal

Floréal (z łac. "floreus" = 'kwiecisty') – ósmy miesiąc we francuskim kalendarzu rewolucyjnym, drugi miesiąc wiosny. Trwał od 20 kwietnia do 19 maja.
Po floréalu następował miesiąc prairial.

</doc>
<doc id="143908" url="https://pl.wikipedia.org/wiki?curid=143908" title="Ekstradycja">
Ekstradycja

Ekstradycja (łac. "ex" 'od, z czego' i "traditio" 'wręczanie; nauczanie; podanie' z "trans"- 'za, poza, z tamtej strony' "dare" 'dawać') – wydanie przez państwo władzom innego państwa osoby przebywającej na terytorium państwa wydającego, dokonywane w sytuacji, gdy osoba ta podejrzana jest o popełnienie na terytorium państwa zwracającego się z wnioskiem o ekstradycję czynu przestępczego lub w celu odbycia kary. Ekstradycja dokonywana jest na podstawie umowy międzynarodowej, o ile państwo zwracające się z wnioskiem o ekstradycję zapewnia wzajemność. Większość krajów nie dopuszcza ekstradycji własnych obywateli bądź osób, które uzyskały na ich terytorium prawo azylu.
Z wnioskiem o ekstradycję może wystąpić państwo, jeżeli przestępstwo zostało dokonane na jego terytorium, lub jeżeli popełnione przestępstwo rozciąga swoje skutki na jego terytorium.
Z analizy umów międzynarodowych i ustawodawstwa wewnętrznego państw, odczytać można trzy najważniejsze zasady ekstradycyjne, przyjęte niemal powszechnie. Brzmią one następująco:
Procedura ekstradycyjna regulowana jest w drodze umownej. Najczęściej wniosek ekstradycyjny przesyłany jest w drodze dyplomatycznej, choć coraz częściej spotykane jest przesyłanie wniosku bezpośrednio pomiędzy ministerstwami sprawiedliwości lub prokuraturami generalnymi. Do wniosku powinna zostać dołączona dokumentacja wraz z uzasadnieniem, zaś samo przestępstwo na podstawie którego ekstradycja ma zostać dokonana, powinno mieścić się w ramach klauzuli ogólnej bądź szczegółowego wyliczenia zawartego w umowie. Ostatnią czynnością ekstradycyjną jest przekazanie podejrzanego przez władze policyjne. 
Zawarte w ramach ONZ Konwencja w sprawie zakazu stosowania tortur i Konwencja o zwalczaniu rekrutacji, wykorzystania, finansowania i szkolenia najemników zobowiązują w razie odmowy ekstradycji do osądzenia sprawcy wedle zasady "aut dedere aut iudicare" (łac. "przekazać lub osądzić"). 

</doc>
<doc id="143910" url="https://pl.wikipedia.org/wiki?curid=143910" title="Worek osierdziowy">
Worek osierdziowy



</doc>
<doc id="143911" url="https://pl.wikipedia.org/wiki?curid=143911" title="Transfokator">
Transfokator

Transfokator (ang. "focal" – ogniskowy, od "focus" – ognisko planimetryczne, optyczne, akustyczne itd.; łac. "trans" – za, poza; łac. "focus" – ognisko) – szczególny rodzaj obiektywu zmiennoogniskowego posiadający właściwość parafokalności, tj. taki w którym ognisko nie przesuwa się podczas zmiany długości ogniskowej obiektywu. Transfokator jest nieodzowny w kamerach filmowych np. w celu zrobienia ujęcia, w którym występuje płynne zbliżenie z planu dalszego do bliższego. W aparatach fotograficznych transfokator nie jest wymagany, ponieważ w większości wypadków przed wykonaniem zdjęcia następuje ponowne ustawienie ostrości.
Ze względów ekonomicznych, w aparatach fotograficznych używających wyłącznie automatycznego ogniskowania montowane są proste obiektywy zmiennoogniskowe, które są dużo tańsze od transfokatorów, co nie przeszkadza ich producentom nazywać je "zoom", która jest angielską nazwą transfokatora.

</doc>
<doc id="143921" url="https://pl.wikipedia.org/wiki?curid=143921" title="Prezydenci Seszeli">
Prezydenci Seszeli

Lista prezydentów Seszeli:

</doc>
<doc id="143922" url="https://pl.wikipedia.org/wiki?curid=143922" title="Frimaire">
Frimaire

Frimaire (z fr. "frimas" = 'mróz') – trzeci miesiąc we francuskim kalendarzu rewolucyjnym, trzeci i ostatni miesiąc jesienny. Trwał od 21 listopada do 20 grudnia.
Po frimaire następował nivôse. 

</doc>
<doc id="143931" url="https://pl.wikipedia.org/wiki?curid=143931" title="Dom Mintoff">
Dom Mintoff

Dominic „Dom” Mintoff (ur. 6 sierpnia 1916 w Bormli, zm. 20 sierpnia 2012 w Tarxien) – maltański polityk, w latach 1949–1984 lider Partii Pracy, deputowany, wicepremier i minister w różnych resortach, premier Malty podczas rządów brytyjskich (1955–1958) oraz po uzyskaniu przez Maltę niepodległości (1971–1984).
Życiorys.
W 1937 został absolwentem Uniwersytetu Maltańskiego (B.Sc.). W 1939 uzyskał dyplom inżyniera. Dzięki otrzymanemu stypendium kontynuował naukę na Uniwersytecie Oksfordzkim, gdzie uzyskał magisterium z inżynierii. W latach 1936–1937 był sekretarzem generalnym laburzystów. Na początku lat 40. pracował w Wielkiej Brytanii jako inżynier budownictwa lądowego, a od 1943 na Malcie wykonywał zawód architekta.
W 1947 wszedł w skład maltańskiego parlamentu. Objął stanowiska wicepremiera oraz ministra do spraw robót publicznych i odbudowy, rezygnując z nich w 1949. W tym samym roku został liderem zreorganizowanej Partii Pracy, którą odtąd kierował przez 35 lat. W marcu 1955 został premierem Malty, pełniąc tę funkcję do kwietnia 1958. W tych samych latach był również ministrem finansów. Po ustąpieniu stanął na czele maltańskiego ruchu niepodległościowego. W 1962 wybrany na deputowanego do Izby Reprezentantów, mandat poselski odnawiał w siedmiu kolejnych wyborach.
Od 1962 lider opozycji. W 1971 laburzyści wygrali kolejne wybory, w czerwcu tegoż roku Dom Mintoff powrócił na urząd premiera, sprawując go do grudnia 1984. W swoich gabinetach był również ministrem spraw zagranicznych (1971–1981) oraz ministrem spraw wewnętrznych (1983–1984).
W okresie jego rządów Malta, która uzyskała niepodległość w 1964, przekształciła się w 1974 w republikę. W 1979 Maltę ostatecznie opuściła Royal Navy. Za jego czasów jako premiera doszło też do istotnego rozwoju gospodarczego państwa. Na początku lat 80. przeprowadzono nacjonalizację sektora bankowego, telekomunikacyjnego oraz transportu, a w 1983 nastąpiło uwłaszczenie własności kościelnej. Polityka Doma Mintoffa budziła również kontrowersje, dotyczyło to w szczególności bliskiej współpracy z dyktatorem Libii Mu’ammarem al-Kaddafim, skutkującego wsparciem maltańskiego rządu w okresie sporu z Wielką Brytanią. W 1979 doszło do poważnych aktów przemocy; podpalono biura dziennika „The Times”, splądrowano rezydencję lidera opozycji i pobito jego żonę. Sprawcy tych wydarzeń nie zostali nigdy oskarżeni.
W 1981 Partia Pracy zdobyła ponownie większość mandatów, choć to Partia Narodowa otrzymała więcej głosów. Doprowadziło to do kilkuletniego kryzysu politycznego; w jego trakcie premier doprowadził do czasowego zawieszenia sądu konstytucyjnego. Dom Mintoff zdecydował się po tych wyborach nadal kierować maltańskim gabinetem. W 1982 z jego inicjatywy na przyszłego lidera partii wyznaczony został Karmenu Mifsud Bonnici. W 1984 ostatecznie oddał przywództwo w ugrupowaniu, w grudniu tegoż roku zakończył też sprawowanie urzędu premiera. Do 1998 pozostał członkiem maltańskiego parlamentu.
Był żonaty z Moyrą de Vere Bentinck, z którą miał dwie córki.

</doc>
<doc id="143933" url="https://pl.wikipedia.org/wiki?curid=143933" title="Keson (konstrukcja)">
Keson (konstrukcja)

Keson (fr. "caisson") – skrzynia stalowa lub żelbetowa, posiadająca szczelne ściany i otwarte dno. Służąca do prowadzenia w niej prac hydrotechnicznych w gruntach nawodnionych lub pod poziomem wody. Stosowana przy budowie filarów mostów i nabrzeży portowych.
Fundament na kesonach.
Rodzaj fundamentu pośredniego, dolne krawędzie ścian skrzyni wyposażone są w stalowe ostrza, ułatwiające zagłębianie się kesonu podczas usuwania gruntu. Przygotowaną uprzednio skrzynię umieszcza się na miejscu budowy i uszczelnia miejsce styku ścian z glebą. Żeby usunąć wodę z wnętrza, jak i zapobiec jej napływaniu, w komorze zwiększa się ciśnienie w miarę zwiększania się głębokości opuszczenia kesonu. Maksymalne ciśnienie ograniczone jest wytrzymałością ludzkiego organizmu na obecność azotu (zobacz narkoza azotowa) i wynosi do 4 at ponad normalne ciśnienie atmosferyczne, co odpowiada zagłębieniu się na ok. 35 m. Żeby zrównoważyć siłę wyporu i ułatwić osuwanie się skrzyni, strop dociąża się w miarę wykonywania prac budowlanych. Po osiągnięciu wymaganej głębokości wnętrze kesonu zalewa się betonem, wykonując w ten sposób fundament.
Ratownictwo morskie.
Jeżeli naprawy wymaga podwodna część kadłuba statku, a nie ma możliwości dokowania, stosuje się keson o kształcie skrzyni bez jednej ściany bocznej, przylegającej do krzywizny kadłuba. Po uszczelnieniu i odpompowaniu wody uzyskuje się dostęp do rejonów wymagających naprawy, jednocześnie uszczelniając przebicie i zabezpieczając pływalność jednostki. Kesony mogą osłaniać przebicia o powierzchni kilkudziesięciu metrów kwadratowych.
Choroba kesonowa.
Ze względu na brak prawidłowej (tzn. powolnej) dekompresji, u ludzi pracujących w kesonach rozwijała się choroba dekompresyjna. Opisana po raz pierwszy w 1854 we Francji, zaobserwowano ją u górników pracujących w pierwszej na świecie kopalni, w której zastosowano kesony ze zwiększonym ciśnieniem. Określenia „choroba kesonowa” użyto przy opisywaniu choroby występującej u robotników pracujących przy budowie mostu brooklińskiego (keson na głębokości ok. 24 m). Objawy choroby odnotowano u 110 pracowników, a z jej powodu zmarły 3 osoby.
Wady i zalety.
Keson otwarty
Zalety
Wady
Keson pneumatyczny
Zalety
Wady

</doc>
<doc id="143936" url="https://pl.wikipedia.org/wiki?curid=143936" title="Justin Francis Rigali">
Justin Francis Rigali

Justin Francis Rigali (ur. 19 kwietnia 1935 w Los Angeles) – amerykański duchowny katolicki, dyplomata watykański, wysoki urzędnik Kurii Rzymskiej, emerytowany arcybiskup Filadelfii, kardynał.
Życiorys.
Pochodzi z wielodzietnej, religijnej rodziny; z sześciorga rodzeństwa jeden z braci został jezuitą, a siostra zakonnicą. Studiował filozofię i teologię w seminarium w Los Angeles, San Fernando i Camarillo, przyjął święcenia kapłańskie z rąk kardynała Jamesa McIntyre w Los Angeles 25 kwietnia 1961. Wkrótce wyjechał na dalsze studia do Rzymu; obronił doktorat z prawa kanonicznego na Papieskim Uniwersytecie Gregoriańskim (1964), otrzymał także dyplom watykańskiej szkoły dyplomatycznej (Papieskiej Akademii Kościelnej, 1966). Latem 1964 na krótko powrócił do Los Angeles, gdzie pracował jako duszpasterz w parafii św. Magdaleny w Pomonie. W listopadzie 1964 podjął pracę w sekcji anglojęzycznej watykańskiego Sekretariatu Stanu.
Pełnił m.in. funkcję sekretarza nuncjatury na Madagaskarze oraz w delegaturach apostolskich na Reunionie i Mauritiusie. W lutym 1970 został szefem sekcji anglojęzycznej Sekretariatu Stanu. Jako tłumacz języka angielskiego towarzyszył kolejnym papieżom Pawłowi VI i Janowi Pawłowi II w ich podróżach zagranicznych. Niezależnie od tych funkcji przez wiele lat był kapelanem sióstr karmelitanek w klasztorze św. Józefa w Rzymie; nosi tytuły kapelana Jego Świątobliwości (1967) i prałata honorowego (1980).
W czerwcu 1985 został mianowany arcybiskupem tytularnym "Volsinium", jednocześnie rektorem Papieskiej Akademii Kościelnej; sakry biskupiej udzielił mu Jan Paweł II 14 września 1985 w Albano Laziale. W grudniu 1989 został powołany na sekretarza Kongregacji ds. Biskupów, a w styczniu 1990 na sekretarza Kolegium Kardynalskiego. Prowadził również działalność duszpasterską w rzymskich parafiach i seminariach. W styczniu 1994 został mianowany arcybiskupem metropolitą St. Louis, a w lipcu 2003 – arcybiskupem metropolitą Filadelfii. Uczestniczył w sesjach Światowego Synodu Biskupów w Watykanie, w tym poświęconej Kościołowi w Ameryce jesienią 1997.
21 października 2003 papież Jan Paweł II kreował go kardynałem prezbiterem, z tytułem S. Prisca.
19 lipca 2011 przeszedł na emeryturę, a jego następcą został Charles Chaput.
Uczestnik konklawe 2005 i konklawe 2013 roku. 19 kwietnia 2015 w związku z ukończeniem 80 lat utracił prawo do czynnego udziału w przyszłych konklawe.

</doc>
<doc id="143938" url="https://pl.wikipedia.org/wiki?curid=143938" title="1 Pułk Strzelców Podhalańskich">
1 Pułk Strzelców Podhalańskich

1 Pułk Strzelców Podhalańskich (1 pspodh.) – oddział piechoty Wojska Polskiego II RP.
Powstanie pułku.
Tradycje 1 pułku strzelców podhalańskich sięgają 1918, kiedy to w Nowym Sączu zaczął stacjonować batalion c. i k. Galicyjskiego Pułku Piechoty Nr 20, którego rejony werbunkowe znajdowały się na Sądecczyźnie i Podhalu. W czasie I wojny światowej pułk ten należał do 12 Dywizji Piechoty, walcząc na froncie serbskim, rosyjskim i włoskim. W ramach tego pułku powstała niepodległościowa organizacja „Wolność”, która złożona z oficerów Polaków, za cel stawiała sobie dokonanie przewrotu wojskowego w dogodnym czasie. Stało się to w Tarnowie i Nowym Sączu 31 października 1918 oraz na froncie włoskim, gdzie walczył 20 pułk piechoty. Batalion zapasowy z Tarnowa, 20 pułk z frontu włoskiego, rekonwalescenci znajdujący się wówczas w Nowym Sączu oraz resztki oficerów i żołnierzy Pułku Strzelców Nr 32, którzy wrócili do Nowego Sącza z frontu francuskiego, to oddziały, z których w listopadzie i grudniu 1918 powstał w sądeckim garnizonie 1 pułk Strzelców Podhalańskich (formalnie od 1 grudnia 1918). Pierwszym dowódcą pułku był kpt. Juliusz Siwak.
W latach 1918 – 1920 pułk zapisał piękną kartę bojową w walkach na Spiszu i Orawie, Śląsku Cieszyńskim (przeciwko Czechom), w Małopolsce Wschodniej (przeciwko Ukraińcom) i w wojnie z bolszewikami (wyprawa kijowska, kontruderzenie znad Wieprza, bitwa niemeńska). Dowodził nim wówczas płk Kazimierz Horoszkiewicz. Na pamiątkę tych wydarzeń na sztandarze pułku widniały nazwy miast: Kijów, Brześć, Grodno, Białystok.
W czerwcu 1919 jego I batalion wchodził w skład Grupy generała Henryka Minkiewicza (Grupa operacyjna „Bug”).
W grudniu 1919 batalion zapasowy pułku stacjonował w Nowym Sączu.
Kawalerowie Virtuti Militari.
Żołnierze pułku odznaczeni Krzyżem Srebrnym Orderu Wojennego Virtuti Militari za wojnę 1918–1921
Pułk w okresie pokoju.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10–50 z 1930 roku, w Wojsku Polskim wprowadzono trzy typy pułków piechoty. 1 pułk strzelców podhalańskich zaliczony został do typu I pułków piechoty (tzw. normalnych). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
22 maja 1938 1 Pułk Strzelców Podhalańskich otrzymał tytuł Honorowego Obywatelstwa Miasta Nowego Targu, a 26 maja 1938 honorowe obywatelstwo Jasła.
Obsada personalna pułku w 1923 roku.
Obsada personalna pułku w 1923 roku
Kampania wrześniowa 1939.
W sierpniu 1939 pułk został wyłączony ze składu 21 Dywizji Piechoty Górskiej i początkowo wszedł w skład pododcinka „Nowy Sącz” Armii „Karpaty”, z którego utworzono 2 Brygadę Górską. Początkowo walczył poszczególnymi batalionami, osłaniając nadgraniczne rejony w dolinach Popradu, Białej i Ropy.
5 września II batalion walczył w obronie Nowego Sącza, a następnego dnia w rejonie Bobowej. Został tam odcięty od reszty Brygady i stoczył bitwę pod Szymbarkiem, po czym schronił się w górskich lasach, gdzie przetrwał prawie do końca września. Pozostałe bataliony 8 września skoncentrowały się w rejonie Jedlicza koło Jasła, skąd rozpoczęły odwrót na wschód w kierunku Lwowa. 10 września broniły linii Sanu w rejonie Ulucza. Z 11 na 12 września pododdziały pułku walczyły w rejonie Birczy wspólnie z oddziałami 24 Dywizji Piechoty, ponosząc duże straty. 18 września resztki pułku stoczyły ostatni bój pod Rzęsną Ruską, jako straż tylna 24 Dywizji Piechoty. Zaledwie kilkudziesięciu żołnierzy pułku zdołało przebić się do Lwowa.
Odtworzenie pułku w ramach Armii Krajowej.
1 Pułk Strzelców Podhalańskich został odtworzony w ramach Armii Krajowej.
Strzelcy podhalańscy.
Obsada personalna w 1939 roku.
Obsada personalna i struktura organizacyjna w marcu 1939 roku:
Obsada personalna pułku we wrześniu 1939 roku
Żołnierze 1 pułku strzelców podhalańskich – ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"
Symbole pułku.
Nadanie sztandaru i zatwierdzenie jego wzoru ujęte zostało w Dzienniku Rozkazów MSWojsk. z 1928, nr 31, poz. 340. Sztandar, ufundowany przez miasta Nowy Sącz, Limanowa, Nowy Targ i Gorlice pułkowi wręczył prezydent Ignacy Mościcki w Nowym Sączu 21 października 1928.
Według relacji grupy oficerów 1 pspodh. znajdujących się w obozie jenieckim w Arnswalde, zdając dowództwo mjr. Marianowi Serafiniukowi etatowy dowódca pułku płk dypl. Alfred Krajewski pozostawił sztandar przy III batalionie. Sztandar ochraniał poczet 12 żołnierzy pod dowództwem ppor. rez. Giełczyńskiego. 14 września zdecydowano odesłać sztandar do OZ 21 DPG w Brzeżanach. Eskortę stanowili ppor. Giełczyński, 1 podoficer i 1 szeregowiec.
W zestawie relacji z Banknock jest zapis: "1 Pułk Strzelców Podhalańskich: sztandarem opiekował się z polecenia dowódcy pułku jego kierowca samochodowy sierż. Andrzej Leśniak. W krytycznej sytuacji przekazał sztandar mjr. Serafiniukowi, a dalsze jego losy nieznane".
Zatwierdzona w Dzienniku Rozkazów Ministerstwa Spraw Wojskowych nr 23, poz. 285 z 31 lipca 1931 roku. Odznakę stanowi stylizowana swastyka ułożona z góralskich ciupag, na tle dwunastu gałązek jedliny. W środku odznaki na romboidalnej tarczy wpisano numer i inicjały „1 PSP”. Między ciupagami nazwy pól bitewnych: BRZEŚĆ, BIAŁYSTOK, KIJÓW, GRODNO. Trzyczęściowa – wykonana w srebrze. Na rewersie próba srebra i imiennik grawera „AB”. Wymiary: 39x39 mm; wykonanie: Adam Batko – Nowy Sącz.

</doc>
<doc id="143939" url="https://pl.wikipedia.org/wiki?curid=143939" title="Roald Dahl">
Roald Dahl

Roald Dahl (ur. 13 września 1916 w Llandaff, zm. 23 listopada 1990 w Oksfordzie) – brytyjski pisarz, scenarzysta i publicysta pochodzenia norweskiego; major ("Squadron Leader") RAF, as myśliwski II wojny światowej.
Życiorys.
Urodził się w rodzinie norweskich imigrantów mieszkających na terenie Walii. Gdy miał trzy lata, zmarł jego ojciec załamany śmiercią córki. To wydarzenie miało duży wpływ na Dahla – wielu bohaterów jego książek było sierotami.
W 1933 r. ukończył szkołę średnią, lecz zamiast college’u wybrał pracę w Shell Oil Company. Po wybuchu II wojny światowej wstąpił do Royal Air Force (RAF) i trafił na front afrykański.
W 1942 r. przeniósł się do Waszyngtonu, gdzie został attaché wojskowym (lotniczym). Był brytyjskim szpiegiem, który uwodził bogate Amerykanki, i pisał propagandowe teksty. Szybko dał się poznać jako ekscentryk i miłośnik wystawnych balów.
W czasie pobytu w Waszyngtonie poznał C.S. Forestera, który zachęcił go do pisania. Sławę zdobył jako pisarz. Wydał dwie autobiografie, dwie powieści dla dorosłych i kilkanaście książek dla dzieci. Te najsłynniejsze to "Charlie i fabryka czekolady", "Wiedźmy", "Matylda", "The BFG" (wydana w Polsce pod 3 różnymi tytułami), "Czarodziejski palec", "Charlie i wielka szklana winda", "Danny mistrz świata", "Fleje", "Uki włóż" i "Fantastyczny pan Lis". W dwóch książkach ("Boy" oraz "Charlie i fabryka czekolady") opisał swoje dzieciństwo. W "Boyu" przedstawił niezbyt dobry dla dzieci system edukacji. Natomiast do napisania "Charliego i fabryki czekolady" zainspirowała go wizyta delegacji fabryki czekolady w szkole oraz próby smakowe wyrobów czekoladowych, których uczestnikami byli uczniowie.
Dahl dorabiał, pisząc teksty dla Hollywood. Stworzył wiele scenariuszy filmowych, m.in. do serialu "Alfred Hitchcock przedstawia" (1955) oraz obrazu z Jamesem Bondem – "Żyje się tylko dwa razy".
Był dwukrotnie żonaty – z aktorką Patricią Neal (1953–1983) i Felicity Ann d’Abreu Crosland (1983–1990). Felicity przyczyniła się do późniejszej ekranizacji powieści Dahla.
Zmarł na białaczkę w 1990 r. w Oksfordzie. Został pochowany z ulubionymi rekwizytami – kijami do snookera, burgundem, ołówkami, czekoladkami i piłą tarczową. W 2020 jego rodzina przeprosiła za jego antysemickie wypowiedzi.

</doc>
<doc id="143946" url="https://pl.wikipedia.org/wiki?curid=143946" title="Teatry w Łodzi">
Teatry w Łodzi

W Łodzi w wielu miejscach można obcować ze sztuką teatralną. 28 września 1901 roku została otwarta sala Teatru Wielkiego (przez Fryderyka Sellina) – na 1250 miejsc – przy ul. Legionów 14. Spłonęła w roku 1920. Tu działa m.in. Teatr Muzyczny, teatry dramatyczne, teatry dla dzieci. Znajduje się także Teatr Wielki, będący drugim pod względem wielkości gmachem operowym w Polsce i jednym z największych w Europie – ponad 1300 miejsc na widowni. Zainaugurował on swoją działalność 19 stycznia 1967 roku i do tej pory przygotował ponad 240 premier. W bieżącym repertuarze Teatru Wielkiego znajduje się kilkanaście oper, baletów, operetek – od klasyki po dzieła współczesne. Najdłużej wystawianym aktualnie dziełem jest balet "Królewna Śnieżka" Bogdana Pawłowskiego, którego prapremiera odbyła się 14 marca 1970 roku.
Obecnie działające teatry w Łodzi.
Teatr Popularny.
ul. Ogrodowa 18

</doc>
<doc id="143957" url="https://pl.wikipedia.org/wiki?curid=143957" title="Keith O’Brien">
Keith O’Brien

Keith Michael Patrick O’Brien (ur. 17 marca 1938 w Ballycastle, zm. 19 marca 2018 w Newcastle upon Tyne) – szkocki duchowny katolicki, arcybiskup metropolita St Andrews i Edynburga i przewodniczący Konferencji Biskupów Szkocji, kardynał.
Życiorys.
Studiował na uniwersytecie i seminarium w Edynburgu; przyjął święcenia kapłańskie (również w Edynburgu) z rąk kardynała Gordona Graya 3 kwietnia 1965. Przez 20 lat prowadził działalność duszpasterską w archidiecezji Saint Andrews i Edynburg; był także kapelanem w kilku szkołach.
30 maja 1985 został mianowany arcybiskupem Saint Andrews i Edynburga; sakry biskupiej udzielił mu 5 sierpnia 1985 odchodzący w stan spoczynku metropolita kardynał Gray. W 1996 pełnił krótko obowiązki administratora apostolskiego diecezji Argyll. Wziął udział w II specjalnej sesji Światowego Synodu Biskupów w Watykanie, poświęconej Kościołowi europejskiemu (październik 1999). Był związany z zakonami Kawalerów Maltańskich (Baliw Wielkiego Krzyża Honoru i Dewocji) i Rycerzy Grobu Pańskiego w Jerozolimie (Kawaler Krzyża Wielkiego).
W latach 2002–2012 był przewodniczącym Konferencji Episkopatu Szkocji.
21 października 2003 Jan Paweł II mianował go kardynałem z tytułem prezbitera Santi Gioacchino e Anna al Tuscolano.
Brał udział w konklawe 2005, które wybrało papieża Benedykta XVI. 25 lutego 2013 papież Benedykt XVI przyjął jego rezygnację z urzędu arcybiskupa złożoną ze względu na wiek. O’Brien zrezygnował także dobrowolnie z udziału w konklawe 2013 z powodu oskarżeń o udział w aferach homoseksualnych.
20 marca 2015 papież Franciszek przyjął jego rezygnację z wszystkich uprawnień przysługujących mu jako kardynałowi Świętego Kościoła Rzymskiego. O’Brien zachował do śmierci honorowy tytuł kardynała, wraz z kościołem tytularnym, jednak bez prawa do udziału w konklawe, w zgromadzeniach konsystorza i jakichkolwiek innych publicznych wydarzeniach z życia Kościoła. 17 marca 2018 O’Brien ukończył 80 lat, osiągając wiek równoznaczny z utratą prawa udziału w konklawe niezależnie od tej rezygnacji. Zmarł dwa dni później.

</doc>
<doc id="143958" url="https://pl.wikipedia.org/wiki?curid=143958" title="Keith Michael Patrick O'Brien">
Keith Michael Patrick O'Brien



</doc>
<doc id="143963" url="https://pl.wikipedia.org/wiki?curid=143963" title="Niegowić">
Niegowić

Niegowić – wieś (dawniej miasto) w Polsce, położona w województwie małopolskim, w powiecie wielickim, w gminie Gdów.
Miejscowość uzyskała lokację miejską w 1785 roku, zdegradowana w 1896 roku. W latach 1954-1972 wieś należała i była siedzibą władz gromady Niegowić. W latach 1973–1976 miejscowość była siedzibą gminy Niegowić, a w latach 1975–1998 należała administracyjnie do „małego” województwa krakowskiego.
Wieś jest położona 2 km na północny zachód od drogi wojewódzkiej nr 967. Integralna część miejscowości: Dębrowy.
Miejscowość była pierwszym miejscem pracy świeżo wyświęconego księdza Karola Wojtyły, późniejszego papieża Jana Pawła II, gdzie przyjechał w lipcu 1948 roku. Pracował tu do sierpnia 1949, gdy został przeniesiony do parafii św. Floriana w Krakowie.
Nazwa wsi.
Nazwa wsi wywodzi się od starosłowiańskiego imienia męskiego, które brzmiało "„Niegowiad”" (ten który zna radość). Na przestrzeni wieków nazwa ta ewoluowała, miejscowość określano jako "Niegowiec", "Niegowice", obecna nazwa ustaliła się w XIX wieku.
Historia wsi i parafii.
Data powstania parafii nie jest historykom znana. Przyjmuje się, że miało to miejsce w XIII wieku. W dokumentach odnotowano, że w 1325 roku tutejsza parafia była siedzibą dekanatu, co świadczyło o jej ważności. Wiadomo, że istniejący tutaj kościół był zbudowany z drewna, dach krył gont, sufit i posadzka były zrobione z desek, a budowlę wieńczyła wieżyczka z sygnaturką. Inwentaryzacja sporządzona w 1748 roku określała stan budynku jako bardzo zły i zagrażający zawaleniu. W dniu Bożego Ciała 1761 roku kościół spłonął od wystrzałów armatnich. W 1788 właścicielka tutejszych dóbr, Teresa Grzębska ufundowała nową świątynię. Poważny remont obiektu został przeprowadzony w 1893 według projektu Atanazego Beonego i Zdzisława Włodka. Pierwsze plany budowy murowanego kościoła powstały w 1930, projektantem był inż. Bogdan Treter. Na realizację trzeba było czekać 18 lat, budowa została rozpoczęta w 1949, a ukończona w 1959 roku. Proboszczem parafii w momencie rozpoczęcia prac był ks. Kazimierz Buzała, a wikariuszem ks. Karol Wojtyła. Zakończenie budowy miało być prezentem dla proboszcza, który obchodził 50-lecie posługi kapłańskiej. Uroczystej konsekracji kościoła dokonał w 1966 arcybiskup Karol Wojtyła. Drewniany kościół został rozebrany i przewieziony do wsi Mętków koło Chrzanowa, gdzie stoi do dziś.
Obraz Matki Bożej Wniebowziętej.
Obraz Matki Bożej Wniebowziętej (nazywanej Matką Bożą Niegowicką) znajduje się w ołtarzu głównym niegowickiej świątyni, powstał ok. 1610 r. Fundatorami była rodzina Niewiarowskich herbu Półkozic z pobliskiego Niewiarowa, konserwację obrazu przeprowadzano w latach 1760, 1966 i 2008.
Wizerunek Matki Bożej jest przedstawiony na płótnie naciągniętym na dębowe odeskowanie. Maryję przedstawiono w pozycji stojącej z dłońmi złożonymi w modlitwie, u jej stóp znajduje się Księżyc, jedna para aniołów unosi ją ku niebu, a druga nakłada na jej głowę koronę. Na obraz w 1860 nałożono drewnianą posrebrzaną sukienkę, a w 1918 srebrną – jako wotum wdzięczności za zakończenie działań wojennych i odzyskanie niepodległości.
Pomnik ks. Karola Wojtyły.
Obecnie na terenie wsi, przy kościele parafialnym pod wezwaniem Wniebowzięcia Najświętszej Marii Panny znajduje się jedyny w Polsce pomnik przedstawiający wikarego Karola Wojtyłę. Zbudowany z granitu i brązu pomnik autorstwa włoskiego rzeźbiarza prof. Romano Pelloniego ma 3,8 m wysokości. Przed przywiezieniem pomnika do Polski Jan Paweł II poświęcił go 28 października w Rzymie. Został uroczyście odsłonięty 4 października 1999.
Słowa ks. Jarosława Cieleckiego, przewodniczącego "Komitetu "Curato Del Mondo"" ("wł. "Proboszcz Świata""), z którego inicjatywy postawiono pomnik:
Wspomnienia papieża.
Papież Jan Paweł II o podróży do Niegowici wspomina w swojej książce pt. "Dar i Tajemnica" (1996):
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="143966" url="https://pl.wikipedia.org/wiki?curid=143966" title="Przyborów (województwo śląskie)">
Przyborów (województwo śląskie)

Przyborów – wieś w Polsce położona w województwie śląskim, w powiecie żywieckim, w gminie Jeleśnia.
Wieś położona jest 19 km na południowy wschód od Żywca, na pograniczu Beskidu Żywieckiego i Makowskiego, nad rzeką Koszarawą (prawy dopływ Soły). Stąd wychodzą szlaki na pobliskie szczyty, takie jak Lachów Groń, Łosek, czy w kierunku Mędralowej.
Historia.
Wieś została założona w XVI wieku jako osada wołoska. W 1595 roku wieś położona w powiecie śląskim województwa krakowskiego była własnością kasztelana sądeckiego Krzysztofa Komorowskiego. Najstarsza zachowana pieczęć Przyborowa z połowy XIX wieku przedstawiała koronę pięciopałkową. Zachowało się tu sporo drewnianych chałup, stodół i wolno stojących piwnic z końca XIX i I poł. XX wieku.
W czasie II wojny światowej miejscowość była częścią linii obrony Krzyżowa-Przyborów.
Lokalna parafia była erygowana w 1983 roku. Kościół parafialny pw. Świętej Jadwigi Królowej konsekrowany był w roku 1991. W pobliskim przysiółku Jabłonów należącym do parafii znajduje się kościółek z cudownym źródełkiem, które podobno leczy różne schorzenia. W miejscu tym 1 V 1978 r. był również Karol Wojtyła, późniejszy papież Jan Paweł II.
W latach 1975–1998 miejscowość położona była w województwie bielskim. Od 2001 roku jest częścią gminy Jeleśnia, wcześniej w gminie Koszarawa.

</doc>
<doc id="143968" url="https://pl.wikipedia.org/wiki?curid=143968" title="Grammatik">
Grammatik

Grammatik – polska grupa muzyczna wykonująca hip-hop działająca w latach 1997–2000 i 2004–2008.
Historia.
Grupa powstała w 1997 w Warszawie z inicjatywy raperów Eldo i Jotuze. Zespół początkowo współpracował z producentem muzycznym Szyhą, wówczas członkiem formacji Edytoriał. W wyniku współpracy powstał utwór pt. „24h” umieszczony później na kompilacji pt. "Enigma 022 underground vol. 2".
W 1998 roku do grupy dołączył producent muzyczny Noon z którym raperzy zrealizowali demo pt. "EP" dzięki któremu grupa zyskała lokalny rozgłos. W efekcie grupa podpisała kontrakt płytowy z wytwórnią Blend Records. W 1999 roku demo pt. "EP" wydano ponownie jako "EP +". Na płycie znalazły się dodatkowo remiksy dwóch utworów pt. „Płaczę rymami” oraz „CHCWD”. Niedługo po ukazaniu się oficjalnego debiutu do grupy dołączył raper Ash znany z występów w zespole 3Style. Wcześniej raper wystąpił gościnnie na pierwszym albumie Grammatika w utworze pt. „Czasem”.
W październiku 2000 roku ukazał się nakładem wytwórni muzycznej T1-Teraz drugi album "Światła miasta". Wkrótce potem Ash i Noon opuścili skład zespołu, a grupa zawiesiła działalność. Eldo rozpoczął solową działalność artystyczną, natomiast Noon podjął współpracę z Pezetem.
Na początku roku 2004 Grammatik powrócił na scenę z minialbumem pt. "Reaktywacja". Materiał ukazał się nakładem firmy EmbargoNagrania. W lutym 2005 zespół wydał album "3". Po 4 tygodniach od premiery album sprzedał się w nakładzie 8000 egzemplarzy. 26 listopada 2007 roku ukazała się kolejna płyta Grammatika – "Podróże". Album ukazał się nakładem utworzonej przez zespół wytwórni Frontline Records w dystrybucji My Music.
3 maja 2008 Grammatik skończył swoją działalność. 14 czerwca zagrał swój ostatni koncert w Pyzdrach w Wielkopolsce.

</doc>
<doc id="143969" url="https://pl.wikipedia.org/wiki?curid=143969" title="Konstruktywizm (sztuka)">
Konstruktywizm (sztuka)

Konstruktywizm – kierunek w sztuce abstrakcyjnej powstały w 1913 roku w Rosji, nieco później w Holandii i wreszcie w całej Europie, do USA dotarł po I wojnie światowej. 
Podstawowym wyróżnikiem konstruktywizmu w stosunku do innych ruchów awangardowych było stosowanie dyscypliny formalnej ograniczonej do prostych elementów geometrycznych: koła, trójkąta i linii prostej. Z założenia wzajemne oddziaływania tych form wywołują wewnętrzne napięcie w kompozycji obrazu. Celem jest poszukiwanie nowej ekspresji estetycznej, a metodą świadoma rezygnacja nie tylko z prezentowania widzialnej rzeczywistości, ale także odejście od skojarzeń ze światem przedmiotów. Konstruktywizm zawdzięcza nazwę zarówno podejściu do budowania obrazu – "konstruowania" z określonych elementów, jak i swoistemu zaangażowaniu w nowoczesność. 
Konstruktywizm wywodzi się częściowo z futuryzmu. Konstruktywizm rozwinął się w powiązaniu ze wzornictwem przemysłowym, architekturą, modą (prêt-à-porter – gotowe do włożenia), grafiką użytkową, nowoczesną typografią i projektowaniem mebli. Następnie koncepcje stworzone w ramach sztuki użytkowej zostały zastosowane także w "czystej sztuce", rzeźbie, fotografii (pierwsze fotomontaże i kolaże).
Twórcami konstruktywizmu byli: Kazimierz Malewicz i Aleksander Rodczenko. Kierunek stworzony przez Malewicza on sam nazywał suprematyzmem. Malewicz namalował serię obrazów z kwadratami, w tym słynny "Czarny kwadrat na białym tle" (wystawiony w 1915 r.), które przewartościowały teorię sztuki. W latach 20. XX w. Malewicz zaczął tworzyć trójwymiarowe instalacje artystyczne, które nazywał architektonami i planitami i które weszły do stałego repertuaru konstruktywizmu.
Konstruktywiści uważali, że sztuka nie polega na dekorowaniu, lecz na znalezieniu funkcji przestrzeni i przedmiotu adekwatnej do potrzeby. To podejście zaowocowało rewolucją w architekturze, która doprowadziła do powstania tzw. stylu międzynarodowego. Najbardziej znanym architektem, który przeszedł przez okres konstruktywizmu był Le Corbusier, który później jednak odciął się od tego nurtu sztuki. Struktura stała się pojęciem technicznym, konstrukcyjnym oraz społecznym i estetycznym. W architekturze podejście konstruktywistyczne zostało nazwane funkcjonalizmem.
W Holandii w tym samym czasie, lecz zupełnie niezależnie, powstała grupa artystyczna De Stijl, której najbardziej znanym przedstawicielem był Pieter Cornelis Mondrian. 
W latach 1919–1933 działała w Niemczech uczelnia artystyczna Bauhaus, kierowana przez Waltera Gropiusa, z której wyszło wielu nowatorów sztuki XX wieku. Podejście interdyscyplinarne i idea jedności estetycznej i funkcjonalnej przedmiotu użytkowego stały się powszechne dzięki działalności tej uczelni. Najbardziej znani uczniowie i nauczyciele z Bauhausu to Wassily Kandinsky, Paul Klee, Lyonel Feininger, Oskar Schlemmer, László Moholy-Nagy, Marcel Breuer.
Konstruktywizm wpisał się w ciąg kierunków sztuki nowoczesnej poprzedzony przez kubizm i futuryzm, a rozwijający się w następne ruchy awangardy: sztukę kinetyczną, sztukę konkretną, op-art i wiele innych, raczej krótkotrwałych zjawisk artystycznych. W Polsce konstruktywistów skupiały grupy Blok i Praesens, a najbardziej znanym przedstawicielem tego kierunku był Władysław Strzemiński.

</doc>
<doc id="143970" url="https://pl.wikipedia.org/wiki?curid=143970" title="TOEFL">
TOEFL

TOEFL () – egzamin sprawdzający umiejętność rozumienia i posługiwania się językiem angielskim w środowisku akademickim. Wiele uczelni wyższych stosujących angielszczyznę jako język wykładowy wymaga od swoich studentów, których językiem ojczystym nie jest angielski, zdania tego egzaminu. Co więcej, różnego rodzaju agencje rządowe, firmy, a także programy stypendialne wykorzystują wynik z tego egzaminu w procesach decyzyjnych. Wyniki egzaminu są ważne przez dwa lata. Po upływie tego czasu są one usuwane z oficjalnej bazy danych. Uczelnie wyższe zwykle biorą pod uwagę tylko ostatni wynik. 
"TOEFL" jest zastrzeżonym znakiem towarowym Educational Testing Service (ETS), największej organizacji na świecie zajmującej się tworzeniem i przeprowadzaniem egzaminów sprawdzających umiejętności językowe oraz badaniami w dziedzinie edukacji.
Po raz pierwszy TOEFL został przeprowadzony w 1964 roku, a od tamtego czasu przystąpiło do niego na całym świecie prawie 20 milionów studentów.
Forma i zasady testu.
Test internetowy – iBT.
Test internetowy () został wprowadzony w 2005 roku; od tamtego czasu stopniowo zastępował testy w formie komputerowej i papierowej. iBT wprowadzano fazami. W 2005 roku test ten można było zdawać w Stanach Zjednoczonych, Kanadzie, Francji, Niemczech i we Włoszech. Od 2006 roku stał się dostępny na całym świecie, a liczba centrów egzaminacyjnych wciąż wzrasta. 
Pomimo dużej liczby osób wyrażających chęć zdawania testu, kandydaci zmuszeni byli do kilkumiesięcznego oczekiwania na możliwość przystąpienia do egzaminu. Teraz ten czas w większości krajów skrócił się. Od momentu rejestracji do chwili zdawania egzaminu upływa zwykle od tygodnia do miesiąca. Test trwa cztery godziny i składa się z czterech części. Każda z nich sprawdza głównie jedną ze sprawności językowych (jednakże może się zdarzyć tak, że do rozwiązania jednej z części wymagane będzie użycie więcej niż jednej umiejętności). W egzaminie TOEFL kładzie się nacisk na język używany na uczelniach, w środowisku akademickim. Podczas iBT zdający może robić notatki. Do testu nie można przystępować częściej niż raz na tydzień.
Uwaga Co najmniej jedna sekcja testu zawiera dodatkowy, nieoceniany materiał. ETS zamieszcza dodatkowy materiał, aby go przetestować i ewentualnie użyć w kolejnych testach. Zdający egzamin musi skupić się na poprawnym rozwiązaniu każdego materiału, gdyż nie jest powiedziane, która część jest oceniana, a która jest dodatkowa. Jeśli na przykład zamiast trzech tekstów w części czytania ze zrozumieniem znajdują się cztery, oznacza to, że trzy z nich będą oceniane, a jeden zostanie pominięty. Dodatkowy tekst może być każdym z nich. 
Test komputerowy –.
Test komputerowy CBT () został zlikwidowany 30 września 2006 roku. Podzielony był na cztery sekcje sprawdzające poziom znajomości języka: słuchanie, struktury gramatyczne, czytanie ze zrozumieniem oraz pisanie. Robienie notatek było zakazane, a sam test trwał średnio 4,5 godziny. Do testu można było podejść nie częściej niż raz w miesiącu.
Słuchanie i struktury gramatyczne były sekcjami sprawdzanymi przez komputer, co oznaczało, że poziom trudności każdego pytania zależał od poprawności odpowiedzi udzielonej na poprzednie pytanie. Komputer musiał ocenić każde pytanie, aby wybrać kolejne, dlatego też zdający musiał odpowiedzieć na każde z pytań wtedy, kiedy pojawiło się ono na ekranie. W tej części testu nie można było ominąć żadnego pytania, czy wrócić do poprzedniego, aby zmienić odpowiedź.
Część testu sprawdzająca umiejętność czytania ze zrozumieniem nie była sterowana przez komputer, więc zdający mógł ominąć któreś z pytań lub powrócić do poprzednich. W tej sekcji odpowiedzi podane przez zdającego nie miały wpływu na poziom trudności następnych pytań.
Test w wersji papierowej –.
W miejscach, gdzie nie ma możliwości przeprowadzenia testu na komputerach (test internetowy iBT oraz test komputerowy CBT) organizowany jest test w wersji papierowej – (). Osoby chcące zapisać się na egzamin w centrum egzaminacyjnym nie mogą tego zrobić w dniu testu. Muszą zarejestrować się wcześniej, wypełniając formularz załączony do broszurki informacyjnej na temat testu TOEFL. W celu zapewnienia sobie miejsca należy zapisać się odpowiednio wcześnie, ponieważ centra egzaminacyjne oferują ograniczoną liczbę miejsc i mogą mieć komplet jeszcze przed końcem zapisów. Testy organizowane są tylko kilka razy w roku. 
Test PBT sprawdza poziom tych samych umiejętności, co test komputerowy CBT, aczkolwiek są pewne różnice w formie tych testów. Przede wszystkim inna jest liczba pytań oraz skala punktacji. Test w wersji papierowej zawiera więcej pytań i trwa mniej więcej 4 godziny. Do testu można podchodzić dowolną liczbę razy. Jednakże koledże i uniwersytety biorą pod uwagę wynik tylko ostatniego podejścia.
Wyniki testu.
Test w wersji papierowej.
ETS opublikowało tabelki do przeliczania wyników z iBT, CBT oraz PBT.

</doc>
<doc id="143971" url="https://pl.wikipedia.org/wiki?curid=143971" title="Umowa majątkowa małżeńska">
Umowa majątkowa małżeńska

Umowa majątkowa małżeńska, dawniej intercyza (łac. "intercisa" 'rozstrzygnięcie') – umowa zawierana pomiędzy małżonkami lub osobami zamierzającymi wstąpić w związek małżeński (nupturientami), prowadząca do wprowadzenia odmiennego aniżeli ustawowy majątkowego ustroju małżeńskiego.
Jej zasady regulują Rozdziały II ("Umowne ustroje majątkowe") i III ("Przymusowy ustrój majątkowy") Działu III ("Małżeńskie ustroje majątkowe") Tytułu I ("Małżeństwo") ustawy Kodeks rodzinny i opiekuńczy – art. 47–54. Ustawowy majątkowy ustrój małżeński zdefiniowany jest w Tytule I Dziale III Rozdziale I "Ustawowy ustrój majątkowy" (art. 31–46) KRiO. Umowa majątkowa małżeńska spisywana jest w formie aktu notarialnego przez notariusza przed lub po zawarciu małżeństwa. W interesie małżonka leży poinformowanie wierzycieli o fakcie zawarcia umowy oraz jej rodzaju, zgodnie bowiem z art. 471 ustawy "małżonek może powoływać się względem innych osób na umowę majątkową małżeńską, gdy jej zawarcie oraz rodzaj były tym osobom wiadome". Ważną okolicznością umowy jest termin jej podpisania, ponieważ nie może ona mieć mocy wstecznej. W konsekwencji sporządzenie intercyzy nie wyklucza wspólnej odpowiedzialności małżonków za zobowiązania powstałe przed dniem jej podpisania.
Rodzaje intercyzy:

</doc>
<doc id="143973" url="https://pl.wikipedia.org/wiki?curid=143973" title="Czas naświetlania">
Czas naświetlania

Czas naświetlania – w fotografii, czas, w jakim naświetlany jest materiał światłoczuły negatywowy bądź pozytywowy w urządzeniach klasycznych (np. aparat fotograficzny, powiększalnik) lub światłoczuły element optoelektroniczny w aparacie cyfrowym.
W przypadku fotografii tradycyjnej pod wpływem padającego światła naświetlane są halogenki srebra (AgX), które tworzą obraz utajony, a po jego wywołaniu – obraz jawny. Jeśli do materiału światłoczułego dotarło zbyt dużo światła, wtedy mowa jest o jego prześwietleniu, a jeśli zbyt mało – o jego niedoświetleniu.
W obecnie dostępnych aparatach fotograficznych do dyspozycji są czasy naświetlania od bardzo krótkich, ok. 1/8000 s, do długich – ok. 30 s. W bardziej zaawansowanych urządzeniach dostępna jest ręczna możliwość ustawienia ekspozycji poprzez tryb "Bulb" (na pokrętle nastawczym oznaczony jako „B”) lub "Time" (oznaczany „T”) – w przypadku trybu "Bulb" migawka pozostaje otwarta tak długo, jak długo wciśnięty jest przycisk spustu migawki. W trybie "Time" po naciśnięciu i zwolnieniu spustu migawki następuje jej otwarcie, a zamyka się ona dopiero po powtórzeniu tej czynności. Naświetlanie materiału światłoczułego w obu przypadkach może trwać wiele godzin, jednak praktycznie tak długie naświetlanie jest zalecane w trybie "Time".
Duże wartości czasu naświetlania pozwalają na robienie zdjęć w warunkach ograniczonego oświetlenia lub też na uzyskanie ciekawych efektów artystycznych. Operowanie wartościami czasu naświetlania jest o wiele łatwiejsze przy użyciu aparatów cyfrowych – można bowiem na bieżąco przeglądać efekty pracy i nanosić niezbędne korekty, co nie jest możliwe w przypadku fotografii tradycyjnej.

</doc>
<doc id="143974" url="https://pl.wikipedia.org/wiki?curid=143974" title="Czynnik endogeniczny">
Czynnik endogeniczny

Czynnik endogeniczny – czynnik geologiczny, którego siła tkwi we wnętrzu Ziemi (inaczej przyczyna procesu geologicznego). Objawia się na powierzchni Ziemi jako trzęsienia ziemi, wulkanizm, ruchy epejrogeniczne, talasogeniczne, izostatyczne oraz ruchy orogeniczne.
Czynniki endogeniczne – mogą również dotyczyć zmian zachodzących wewnątrz przedsiębiorstw, których dynamika jest zróżnicowana, w znacznym stopniu uzależniona od turbulencji zachodzącej w otoczeniu zewnętrznym. Np. zmiana poziomu inwestycji w danym sektorze gospodarki może pobudzić rozwój przedsiębiorstw (np. poprzez zwiększenie zamówień na danego rodzaju usługi lub produkty) lub poprzez gwałtowny wzrost konkurencyjności wyeliminować szereg firm z danego rynku.
Endogeniczny wskaźnik czasu pracy – wskaźniki tego typu można budować w dwóch wymiarach: mikrospołecznym (dane z badań budżetu czasu) i makrospołecznym (dane dotyczące bilansu czasu populacji).

</doc>
<doc id="143976" url="https://pl.wikipedia.org/wiki?curid=143976" title="Wszystko o Miriam">
Wszystko o Miriam

Wszystko o Miriam (ang. "There’s Something About Miriam") – brytyjski program reality show, zrealizowany w Hiszpanii. Głównym założeniem twórców programu było pokazanie widzom czegoś nowego, kontrowersyjnego.
W hiszpańskiej willi na dwa tygodnie zamkniętych zostało sześciu mężczyzn i jedna kobieta, meksykańska modelka o imieniu Miriam, o której względy rywalizowali panowie. W ciągu dwóch tygodni musieli zdobyć jej zaufanie i przypodobać się. Przed uczestnikami postawionych zostało kilka niezbyt wymagających zadań, jak np. kurs masażu, salsy, przygotowanie potrawy czy zrobienie striptizu, nie zabrakło także konkurencji sportowych. Zadania te miały pomóc Miriam w wyborze zwycięzcy. W wyborach pomagali jej doradcy: dwie przyjaciółki oraz były wojskowy, wymyślający zadania zręcznościowe.
Reakcje panów były pozytywne, zacięcie zabiegali o względy Miriam, uciekali się nawet do podstępów. Uczestnikom programu nie powiedziano jednak, iż modelka urodziła się jako mężczyzna i nie poddała się operacji usunięcia męskich genitaliów, a jedynie powiększyła sobie piersi i przyjmowała żeńskie hormony. Fakt ten był zatajony przed uczestnikami programu, wiedzieli o nim tylko widzowie. Główną nagrodą w programie był tygodniowy rejs z Miriam oraz dziesięć tysięcy funtów. Zwycięzca, Tom, początkowo zgodził się przyjąć nagrodę, jednak po namyśle zrezygnował. Uczestnicy programu podali producentów do sądu, zarzucając im szkody moralne, jednakże obie strony zawarły porozumienie.

</doc>
<doc id="143977" url="https://pl.wikipedia.org/wiki?curid=143977" title="Amidol">
Amidol

Amidol, 2,4-diaminofenol – organiczny związek chemiczny z grupy fenoli i amin aromatycznych. Ma właściwości redukujące. W postaci dichlorowodorku () stosowany jest w szeregu wywoływaczy fotograficznych, zarówno w fotografii czarno-białej, jak i barwnej (proces C-41).
W temperaturze pokojowej dichlorowodorek tworzy bezbarwne kryształy o własnościach silnie redukujących.
Szybko się utlenia, łatwo rozpuszcza w wodzie. Przenika w głąb warstwy światłoczułej, dlatego stosowany jest w wywoływaczach do obróbki materiałów odwracalnych przy tworzeniu obrazu negatywowego.

</doc>
<doc id="143981" url="https://pl.wikipedia.org/wiki?curid=143981" title="Laura Vicuña">
Laura Vicuña

Laura Vicuña, właśc. Laura del Carmen Vicuña Pino (ur. 5 kwietnia 1891 w Santiago w Chile, zm. 22 stycznia 1904 w Junín de los Andes w Argentynie) – błogosławiona Kościoła katolickiego.
Patronka rozbitych rodzin i skłóconych małżeństw.
Życiorys.
Wczesne dzieciństwo.
Urodziła się jako pierwsze z dwojga dzieci Józefa Dominika Vicuña, zawodowego oficera i Mercedes Pino, krawcowej. 24 maja przyjęła chrzest. Po śmierci ojca, rodzina przeprowadziła się do Las Lajas w Argentynie. Tam Mercedes związała się z Manuelem Morą, właścicielem hacjendy.
Matka wychowywała dzieci w wierze katolickiej. W 1901, za radą księdza, wysłała obydwie córki do kolegium salezjanek w Junín de los Andes w Patagonii. Tam Laura przygotowywała się do przyjęcia Pierwszej Komunii Świętej. 8 grudnia 1901 została członkiem Stowarzyszenia Córek Maryi Wspomożycielki Wiernych.
Po otrzymaniu sakramentu bierzmowania w 1902, prosiła o przyjęcie do postulatu sióstr salezjanek. Jej prośba nie została pozytywnie rozpatrzona. Wówczas złożyła prywatne śluby czystości, ubóstwa i posłuszeństwa.
Według świadków podejmowała różne umartwienia. Z ich przekazów wynika również, iż ofiarowała modlitwy i cierpienia za nawrócenie matki.
Sytuacja w domu rodzinnym.
Gdy przyjechała do domu na wakacyjny urlop, stała się przedmiotem pożądania konkubenta jej matki. Ponieważ nie chciała mu ulec, została brutalnie pobita. Te wydarzenia były powodem natychmiastowego powrotu do internatu sióstr.
Choroba i śmierć.
Zdrowie Laury zaczęło się pogarszać. Zmarła 22 stycznia 1904 w wieku trzynastu lat w Junín de los Andes.
Kilka godzin przed śmiercią powiedziała matce o swojej duchowej oblacji i zaistniałym konflikcie między Manuelem Morą. Ta zaś przyrzekła zmianę postępowania.
Na grobie Laury widnieje napis:
Kult.
W 1986 rozpoczął się proces beatyfikacyjny Laury. 3 września 1988 papież Jan Paweł II ogłosił ją błogosławioną.
Jest patronką rozbitych rodzin. W Polsce patronuje salezjańskim szkołom m.in. w Bydgoszczy i Krakowie.
Jej wspomnienie liturgiczne w Kościele katolickim obchodzone jest w dies natalis.

</doc>
<doc id="143983" url="https://pl.wikipedia.org/wiki?curid=143983" title="Chinon">
Chinon



</doc>
<doc id="143985" url="https://pl.wikipedia.org/wiki?curid=143985" title="Prawo przemian promieniotwórczych">
Prawo przemian promieniotwórczych



</doc>
<doc id="143986" url="https://pl.wikipedia.org/wiki?curid=143986" title="Równanie rozpadu promieniotwórczego">
Równanie rozpadu promieniotwórczego



</doc>
<doc id="143987" url="https://pl.wikipedia.org/wiki?curid=143987" title="Kuweta pomiarowa">
Kuweta pomiarowa

Kuweta pomiarowa ("kiuweta") – specjalistyczne naczynie stosowane w laboratoriach chemicznych i biologicznych do wykonywania pomiarów spektrofotometrycznych (UV, VIS, UV-VIS, IR, fluorescencja).
Kuwety do pomiarów UV i VIS.
Kuwety do pomiarów absorpcji światła widzialnego (VIS) i nadfioletu (UV) mają kształt prostopadłościanów o precyzyjnie wyznaczonej długości drogi optycznej dzięki czemu mogą służyć do precyzyjnych analiz ilościowych. Wykonane są z materiału przepuszczalnego dla danej długości światła, np. szkło lub tworzywo sztuczne dla światła widzialnego, kwarc dla nadfioletu. Oprócz kuwet standardowych, stosowane są też kuwety specjalnego przeznaczenia, np. przepływowe, temperaturowe, mikrokuwety i inne.
Kuwety do pomiarów IR.
Kuwety do pomiarów w spektroskopii IR mają dwa osobne okienka zamocowane przy pomocy dodatkowych elementów.
Dzieli się je na dwa rodzaje:
Okienka kuwet wykonane są z materiałów przepuszczających promieniowanie podczerwone. Najtańszymi materiałami, z których wykonane są okienka to NaCl, KCl czy KBr są one jednak podatne na działanie wilgoci i nie mogą być stosowane do pomiarów roztworów wodnych. Bardzo popularnym materiałem jest tzw. KRS-5 (sól mieszana TlBr i TlI) choć jest on bardzo silnie toksyczny. Jednym z najlepszych materiałów jest krzem, który jest odporny chemicznie i wykazuje przepuszczalność w całym zakresie, w którym bada się związki organiczne tj. 4000-400 cm-1. Szkło jest materiałem nieprzepuszczalnym dla promieniowania podczerwonego i nie jest stosowane.
Do pomiarów w zakresie bliskiej podczerwieni (NIR) stosuje się kwarc.

</doc>
<doc id="143990" url="https://pl.wikipedia.org/wiki?curid=143990" title="Fenidon">
Fenidon

Fenidon (1-fenylo-3-pirazolidynon) – organiczny związek chemiczny stosowany jako wywoływacz.
Jest związkiem, który swoją aktywnością przewyższa znacznie działanie metolu, dlatego stosuje się go w niewielkich stężeniach – rzędu 0,2 g na litr roztworu. Wraz z kwasem askorbinowym lub jego pochodnymi jest głównym składnikiem niskotoksycznych wywoływaczy takich jak Xtol firmy Kodak oraz wielu innych o jawnych recepturach.

</doc>
<doc id="143991" url="https://pl.wikipedia.org/wiki?curid=143991" title="Hydrochinon">
Hydrochinon

Hydrochinon – organiczny związek chemiczny z grupy fenoli, zawierający dwie grupy hydroksylowe przyłączone do pierścienia benzenu. Tradycyjna nazwa tego związku wynika z faktu, że hydrochinon jest najczęściej produkowany poprzez redukcję chinonu.
Właściwości chemiczne.
Hydrochinon jest łagodnym środkiem redukującym, stosowanym m.in. przy wywoływaniu filmów fotograficznych:
Jest także stosowany w laboratoriach jako przeciwutleniacz – przykładowo niewielki dodatek hydrochinonu do aldehydu benzoesowego zapobiega jego utlenieniu do kwasu benzoesowego.
Obecność grup hydroksylowych powoduje, że hydrochinon jest słabym kwasem, zbliżonym do fenolu. W reakcjach alkilowania tworzy mono- i dietery.
Reakcja hydrochinonu z chinonem daje ciemnozielony kompleks (addukt 1:1) z przeniesieniem ładunku – chinhydron, używany m.in. do budowy elektrody chinhydronowej.
Hydrochinon jest aglikonem glikozydów hydrochinonowych (arbutyna).

</doc>
<doc id="143994" url="https://pl.wikipedia.org/wiki?curid=143994" title="Katarzyna Labouré">
Katarzyna Labouré

 Katarzyna Labouré, fr. " Catherine Labouré", wym. , właśc. "Zoe Labouré" (ur. 2 maja 1806 w burgundzkiej wiosce Fain-lès-Moutiers, zm. 31 grudnia 1876 w Paryżu) – francuska mistyczka katolicka, święta Kościoła katolickiego, szarytka.
Życiorys.
Pochodziła z wielodzietnej rodziny chłopskiej. Po śmierci matki (9 października 1815) przejęła jej obowiązki, pomagając ojcu w prowadzeniu gospodarstwa. Jej starsza siostra wstąpiła do klasztoru, gdy zaś Katarzyna postanowiła pójść w jej ślady napotkała na zdecydowany sprzeciw ojca, który wysłał ją do pracy w restauracji stryja w Paryżu.
W wieku 24 lat ostatecznie wstąpiła do zakonu szarytek w Paryżu. W czasie odbywania nowicjatu 27 listopada 1830 doznała objawienia maryjnego; z wydarzeniem tym wiąże się tradycja medalika z Matką Boską ("Cudowny Medalik") – na awersie z wizerunkiem Maryi z wyciągniętymi ku ziemi ramionami (symbol spływających łask) i z wężem pod stopami, na rewersie z krzyżem, napisem I. M. ("Immaculata Maria" – Niepokalana Maryja) i dwoma sercami: jedno z cierniami, drugie przebite mieczem.
Kult.
Cudowny Medalik maryjny upowszechnił spowiednik, ks. Aladel, natomiast sama zakonnica zajęła się pracą w hospicjum w Paryżu, gdzie spędziła resztę życia.
Relikwie św. Katarzyny Labouré znajdują się w kryształowej trumnie w bocznej kaplicy Domu Macierzystego sióstr szarytek w Paryżu, przy ul. Rue du Bac.
Nazwę „Cudowny Medalik” zatwierdziła Stolica Apostolska, a papież Leon XIII dekretem z dnia 23 lipca 1894 zezwolił na coroczne obchodzenie święta „Objawienia Cudownego Medalika” 27 listopada.
Beatyfikacji Katarzyny dokonał papież Pius XI, 28 maja 1933, a kanonizacji Pius XII 27 lipca 1947 roku.
Wspomnienie liturgiczne w Kościele katolickim obchodzone jest 31 grudnia.

</doc>
<doc id="143995" url="https://pl.wikipedia.org/wiki?curid=143995" title="Filtry">
Filtry

Zobacz też:

</doc>
<doc id="143996" url="https://pl.wikipedia.org/wiki?curid=143996" title="Katarzyna Aleksandryjska">
Katarzyna Aleksandryjska

Katarzyna Aleksandryjska (; zm. ok. 307–312) – męczennica chrześcijańska, jedna z Czternastu Świętych Wspomożycieli, święta Kościoła katolickiego i prawosławnego. Jedna z najpopularniejszych świętych katolickich, chociaż współcześnie kwestionuje się jej autentyczność.
Żywot.
Według legendy urodziła się w Aleksandrii w Egipcie i była córką „króla” Kustosa. Według tradycji chrześcijańskiej była bogatą i wykształconą chrześcijanką z Aleksandrii, która przyjęła śluby czystości. Poniosła śmierć męczeńską w wieku 18 lat. Otwarcie krytykowała prześladowania chrześcijan i postępowanie cesarza Maksencjusza. Wyrok śmierci zapadł jakoby po dyspucie religijnej, w której Katarzyna okazała się bieglejsza od pięćdziesięciu mędrców niechrześcijańskich, część z nich nawracając. Niezadowolony z takiego obrotu sprawy cesarz skazał Katarzynę na śmierć; odstąpiono od łamania kołem po zniszczeniu narzędzia tortur przez anioła, wyrok wykonano przez ścięcie.
Historyczność.
Współcześni autorzy podważają jej istnienie, uznając, że prawdopodobnie za podstawę legendy o Katarzynie Aleksandryjskiej posłużył życiorys Hypatii z Aleksandrii.
Euzebiusz z Cezarei w "Historii Kościelnej" wspomina o pewnej chrześcijance z Aleksandrii, która przeciwstawiła się cesarzowi Maksymianowi w 307 roku, lecz nie została ona skazana na śmierć, lecz na banicję i konfiskatę mienia.
Kult.
Kult świętej rozwinął się zarówno w Kościele zachodnim, jak i w prawosławiu. W Polsce wystawiono ku jej czci ponad 170 budowli sakralnych; w 1571 w Braniewie Regina Protmann założyła zgromadzenie zakonne katarzynek. Kilkadziesiąt miejscowości polskich wywodzi swoją nazwę od imienia Katarzyny, postać świętej znajduje się w herbach Działdowa, Tyczyna, Nowego Targu i Dzierzgonia. Męczeństwo świętej stało się także tematem malarskim, m.in. dzieł Rafaela, Caravaggio i Hansa Memlinga.
Na szczycie Góry Świętej Katarzyny na Synaju znajduje się niewielka "kaplica św. Katarzyny", gdzie według tradycji ciało 18-letniej świętej Katarzyny zostało umieszczone przez aniołów na najwyższym szczycie. W X w. zostało przeniesione przez mnichów-pustelników na dół góry i umieszczone w złotej trumnie w wybudowanym klasztorze św. Katarzyny. Od tego czasu szczyt nazwany został na jej cześć, a miejsce to zaczęto łączyć z jej kultem.
Patronat.
Patronka zakonu katarzynek, Nowego Targu, Bytowa, Dzierzgonia, Działdowa, wyspy Cypr, nauki, paryskiej Sorbony, uniwersytetów, filozofów, filozofów chrześcijańskich, teologów, uczonych, nauczycieli, uczniów, studentek, dziewic, żon, mówców, adwokatów, notariuszy, bractw literackich, literatów, bibliotekarzy, drukarzy, zecerów, żeglarzy, woźniców, przewoźników, polskich kolejarzy, kołodziejów, garncarzy, garbarzy, młynarzy, piekarzy, prządek, szwaczek, krawcowych, powroźników, fryzjerów, modystek, zmagających się z bólem gardła i głowy, poszukiwaczy topielców, grzeszników, a także tzw. prostego ludu.
Dzień obchodów.
Wspomnienie liturgiczne obchodzone jest w Kościele katolickim 25 listopada. Cerkiew prawosławna wspomina męczennicę Katarzynę 25 listopada/7 grudnia, tj. 7 grudnia według kalendarza juliańskiego.
Atrybuty.
Jej atrybutami są: anioł lub anioły, Dziecię Jezus nakładające jej pierścień na palec, filozofowie, gałązka palmowa, koło, na którym była łamana, korona w ręku lub trzymana przez anioła, krzyż, księga, miecz, piorun, lilia, tarcza z nazwami nauk, kwiat, postać Maksencjusza, naczynie na oliwę lub oliwna lampa.
Ikonografia.
W ikonografii przedstawiana jest w stroju królewskim, koronie, z palmą męczeństwa w dłoni i kołem do łamania kości (czasem jeszcze z książką i mieczem). Ukazywana jest też podczas mistycznych zaślubin z Chrystusem lub w więzieniu, w obecności Chrystusa. W okresie gotyku i renesansu często występuje razem ze świętymi Barbarą, Dorotą i Małgorzatą.

</doc>
<doc id="143999" url="https://pl.wikipedia.org/wiki?curid=143999" title="Kabareton Mulatka">
Kabareton Mulatka

Mulatka (od: Mazurskie Lato Kabaretowe) – kabareton trwający przez 5 dni sierpnia (zazwyczaj 1-5), organizowany przez Ełckie Centrum Kultury.
Historia.
Pierwsza Mulatka odbyła się w 1995. Na jej konkursie występowały dotychczas takie kabaretowe sławy jak Ani Mru Mru, Jurki, Grzegorz Halama, Kabaret Dno, Hrabi czy Widelec.
Na Mulatce gościli też (w charakterze gwiazd) m.in. Andrzej Poniedzielski, Grupa Rafała Kmity, Alosza Awdiejew, Kabaret Szum, Grzegorz Halama i Ireneusz Krosny.
Konferansjerka i jury.
Konferansjerami są ludzie związani z kabaretem i satyrą, np. Andrzej Poniedzielski czy Artur Andrus.
W jury (zmiennym) zasiadają przedstawiciele kabaretu i satyry, w tym Jacek Fedorowicz, Szymon Majewski, Andrzej Poniedzielski, Artur Andrus, Rafał Kmita, Janusz Majewski.
Imprezy towarzyszące.
Mulatka to nie tylko kabaret. Jest to także czas wystaw graficznych, które mają miejsce w ECK, koncertów (w 2004 ełcka publiczność ciepło przyjęła olsztyńską grupę Czerwony Tulipan) oraz interaktywnej zabawy czyli pokaz serialu Dariusza Kamysa "Spadkobiercy", w którym znaczący udział bierze publiczność.

</doc>
<doc id="144001" url="https://pl.wikipedia.org/wiki?curid=144001" title="Mazurskie Lato Kabaretowe">
Mazurskie Lato Kabaretowe



</doc>
<doc id="144002" url="https://pl.wikipedia.org/wiki?curid=144002" title="Prasoznawstwo">
Prasoznawstwo

Prasoznawstwo – nauka o szeroko pojętej prasie, środkach masowego przekazu. Nauka o tworzeniu, zawartości, przekazywaniu i odbiorze prasy (drukowanej, radia i telewizji); w szerszym znaczeniu jest to wiedza o periodycznym komunikowaniu masowym.
Początki prasoznawstwa.
Początki badań nad prasoznawstwem datuje się na koniec XVII w. gdy w 1695 r. Kasper von Stieler wygłosił referat nad społecznym aspektem prasy i tym samym oddzielił prasę jako zjawisko odmienne od literatury. Jednak dopiero pod koniec XIX w. zaczęto dokładniej badać fenomen i znaczenie prasy:
Prasoznawstwo w Polsce.
Termin prasoznawstwo wprowadził do Polski Stanisław Jarkowski, uznawany przez Mirosława Kafela za pioniera polskiego prasoznawstwa, na równi z Wincentem Trzebińskim i Józefem Wasowskim. Jeszcze przed I wojną światową zainicjował prowadzenie badań prasoznawczych oraz utworzenie archiwum prasowego. Po II wojnie był organizatorem "Polskiego Instytutu Prasoznawczego". Ponadto stworzył serię "Biblioteki Prasowej Polskiej".
Wielką rolę w polskim prasoznawstwie odegrał również Mieczysław Kafel (1912-1971), który jest autorem pierwszego w Polsce podręcznika o prasoznawstwie. 
Kierunki badań prasoznawczych.
Badania prawoznawcze zajmują się oddziaływaniem pomiędzy:
Badanie odbioru mediów polega m.in. na ankietowaniu odbiorców, analizie zawartości mediów, w tym językoznawstwa, a dokładniej badania perswazyjności i zrozumiałości języka, gatunkami dziennikarskimi.
Prawo prasowe.
W Polsce obowiązuje Prawo prasowe – jest to ustawa z 26.01.1984 r. zaś funkcjonowanie pozostałych mediów reguluje ustawa o radiofonii i telewizji z 29.12.1992 r.
Polskie prawo prasowe gwarantuje m.in. wolność wypowiedzi, prawo do informowania i zbierania, pozyskiwania informacji, ochronę informatorów. Mówi również o jawności życia publicznego (zakaz zatajania faktów) i o zasadzie prawdy.

</doc>
<doc id="144004" url="https://pl.wikipedia.org/wiki?curid=144004" title="Prezydenci Surinamu">
Prezydenci Surinamu



</doc>
<doc id="144006" url="https://pl.wikipedia.org/wiki?curid=144006" title="Trznadel złotawy">
Trznadel złotawy

Trznadel złotawy, trznadel złocisty ("Schoeniclus aureolus") – gatunek małego ptaka z rodziny trznadli (Emberizidae), zamieszkujący północno-wschodnią Europę (Finlandia, Rosja) i północną Azję (Syberia). Wędrowny, zimuje w południowo-wschodniej Azji, Indiach i południowych Chinach. Rzadko zalatuje do środkowej i zachodniej Europy, w tym wyjątkowo do Polski (stwierdzony 5 razy do 2003). Jest krytycznie zagrożony wyginięciem.
Systematyka.
Część systematyków zalicza trznadla złotawego do rodzaju "Emberiza".
Wyróżniono dwa podgatunki "S. aureolus":
Status i ochrona.
Międzynarodowa Unia Ochrony Przyrody (IUCN) w 2017 uznała trznadla złotawego za gatunek krytycznie zagrożony wyginięciem (CR, "Critically Endangered"). Wcześniej w 2016 i 2013 otrzymał rangę zagrożonego (EN, "Endangered"), w 2012 i 2008 narażonego (VU, "Vulnerable"), w 2004 bliskiego zagrożenia (NT, "Near Threatened"), zaś wcześniej uchodził za gatunek najmniejszej troski (LC, "Least Concern"). W latach 90. XX wieku badacze dostrzegli spadek liczebności na Hokkaido, wysnuli przypuszczenie, że trznadlom złotawym – wówczas niezwykle pospolitym – może zagrażać ogólny spadek liczebności. Według BirdLife International, w 2017 roku spadek globalnej liczebności populacji mógł osiągnąć już 95%. Gatunek wędruje i nocuje w wielkich stadach, co czyni te ptaki łatwymi ofiarami. W Chinach ptaki te są odławiane i sprzedawane w celach spożywczych; choć ta praktyka jest nielegalna od 1997, ptaki te sprzedawane są na czarnym rynku. W 2017 w Chinach nastąpiły zmiany prawne i zakazano także i konsumpcji przedstawicieli gatunków chronionych. Opracowywany jest plan ochrony tego gatunku na skalę globalną.
Na terenie Polski gatunek ten jest objęty ścisłą ochroną gatunkową.

</doc>
<doc id="144011" url="https://pl.wikipedia.org/wiki?curid=144011" title="Prawo rozpadu promieniotwórczego">
Prawo rozpadu promieniotwórczego



</doc>
<doc id="144013" url="https://pl.wikipedia.org/wiki?curid=144013" title="Muzea w Łodzi">
Muzea w Łodzi

Wśród licznych placówek muzealnych, które znajdują się w Łodzi, jest m.in. Muzeum Sztuki – z unikatową w skali Europy, gromadzoną od lat 30. XX w., kolekcją sztuki nowoczesnej, Centralne Muzeum Włókiennictwa – posiadające (w zabytkowym gmachu Białej Fabryki Ludwika Geyera) największą w Polsce kolekcję tkaniny artystycznej, Muzeum Historii Miasta Łodzi (w pałacu Izraela Poznańskiego, jednego ze współtwórców XIX-wiecznej potęgi przemysłowej miasta), czy Muzeum Archeologiczne i Etnograficzne – z zabytkami regionu łódzkiego oraz dużą kolekcją numizmatyczną – z monetami, wśród których wiele prezentowanych ocalało tylko w kilku lub kilkunastu egzemplarzach na świecie.
Muzeum Miasta Łodzi.
Siedziba główna.
Łódź, ul. Ogrodowa 15, Pałac Poznańskich
"Z dziejów Łodzi – historia, kultura, codzienność":
"Panteon Wielkich Łodzian":
"Galeria Muzyki im. Artura Rubinsteina":
"Malarstwo artystów żydowskich" – z kolekcji Davida Malka
"W kręgu sztuki łódzkiej" – Konstanty Mackiewicz
"Galeria Mistrzów Polskich"
Muzeum Sportu i Turystyki.
Łódź, ul. ks. Skorupki 21, Hala Sportowa
Muzeum Kanału „Dętka”.
Łódź, pl. Wolności
Muzeum Sztuki w Łodzi.
Muzeum Sztuki – ms1 (gmach główny).
Łódź, ul. Więckowskiego 36, Pałac Maurycego Poznańskiego 
Muzeum Sztuki – ms2.
Łódź, ul. Ogrodowa 19, Fabryka Izraela Poznańskiego w Łodzi
Muzeum Pałac Herbsta.
Łódź, ul. Przędzalniana 72, Pałac Edwarda Herbsta
Centralne Muzeum Włókiennictwa.
Siedziba główna.
Łódź, ul. Piotrkowska 282, Biała Fabryka Geyera 
Łódzki Park Kultury Miejskiej.
Łódź, ul. Piotrkowska 282
Muzeum Kinematografii.
Łódź, pl. Zwycięstwa 1, Pałac Karola Scheiblera
Se-ma-for Muzeum Animacji.
Łódź, al. Piłsudskiego 135
Muzeum Archeologiczne i Etnograficzne.
Łódź, pl. Wolności 14 
Muzeum Tradycji Niepodległościowych.
Siedziba główna.
Łódź, ul. Gdańska 13
Oddział Martyrologii Radogoszcz.
Łódź, ul. Zgierska 147
Oddział Stacja Radegast.
Łódź, al. Pamięci Ofiar Litzmannstadt Getto 12
Muzeum Dzieci Polskich – ofiar totalitaryzmu. Niemiecki nazistowski obóz dla polskich dzieci w Łodzi (1942-1945).
Łódź, ul. Piotrkowska 90 (siedziba tymczasowa)
Muzeum Książki Artystycznej – Book Art Museum.
Łódź, ul. Tymienieckiego 24 
Muzeum Papieru i Druku.
Łódź, ul. Piotrkowska 282, „Dom Papiernika” w Skansenie Łódzkiej Architektury Drewnianej (budynek nr 7)
Muzeum Oświaty Ziemi Łódzkiej.
Łódź, ul. Wólczańska 202 
Muzeum Książki Dziecięcej.
Łódź, ul. Gdańska 100/102 
Muzeum Uniwersytetu Łódzkiego.
Łódź, ul. Franciszkańska 1/5 (pałac Biedermanna)
Muzeum Przyrodnicze Uniwersytetu Łódzkiego.
Łódź, ul. Kilińskiego 101 (Park Sienkiewicza) 
Muzeum Geologiczne Uniwersytetu Łódzkiego.
Łódź, ul. Kopcińskiego 31 (Uniwersytet Łódzki)
Muzeum Uniwersytetu Medycznego w Łodzi.
Łódź, ul. Żeligowskiego 7/9
Muzeum Archidiecezji Łódzkiej.
Łódź, ul. ks. Skorupki 3 
Muzeum Komunikacji Miejskiej w Łodzi.
Łódź, ul. Wierzbowa 51
Muzeum Fabryki.
Łódź, ul. Drewnowska 58 (Manufaktura)
Centrum Nauki „Experymentarium”.
Łódź, ul. Drewnowska 58 (Manufaktura)
Muzeum Farmacji im. prof. Jana Muszyńskiego w Łodzi.
Łódź, pl. Wolności 2
Muzeum Sztuki Iluzji.
Łódź, ul. Łąkowa 21 (willa Teodora Milscha)

</doc>
<doc id="144017" url="https://pl.wikipedia.org/wiki?curid=144017" title="Wzór Lorentza-Lorenza">
Wzór Lorentza-Lorenza

Wzór Lorentza-Lorenza – równanie wiążące refrakcję molową ośrodka materialnego z bezwzględnym współczynnikiem załamania światła w tym ośrodku. Został sformułowany w 1880 roku niezależnie od siebie przez Hendrika Lorentza i Ludviga Lorenza. Wzór ten ma postać:
gdzie:
Jeżeli uwzględni się, że formula_6 to objętość molowa, wówczas refrakcja molowa:
gdzie formula_8 to objętość molowa ośrodka.
Refrakcja jest wielkością addytywną, dla związku chemicznego refrakcja jest sumą refrakcji atomowych i refrakcji wiązań. W przypadku mieszanin (np. roztworów) refrakcja jest też sumą refrakcji składników.
Poza obszarem częstości optycznych współczynnik załamania światła można zastąpić względną przenikalnością elektryczną ośrodka formula_9 zgodnie z zależnością:
Uzyskany wzór nosi nazwę równania Clausiusa-Mossottiego i definiuje polaryzowalność molową:

</doc>
<doc id="144019" url="https://pl.wikipedia.org/wiki?curid=144019" title="Eduardo Martinez Somalo">
Eduardo Martinez Somalo



</doc>
<doc id="144021" url="https://pl.wikipedia.org/wiki?curid=144021" title="Refrakcja molowa">
Refrakcja molowa

Refrakcja molowa – wielkość określająca polaryzację jednego mola substancji w polu elektromagnetycznym. Jest związana z polaryzacją cząsteczek substancji zgodnie ze wzorem
gdzie:
Jednostką refrakcji molowej w układzie SI jest m³/mol. Dla większości znanych związków chemicznych jej wartość zawiera się w granicach 10–50 cm³/mol.
Jest wielkością addytywną, dla związku chemicznego refrakcja jest sumą refrakcji atomowych i refrakcji grup atomów i wiązań, a ponadto zależy od sposobu ich rozmieszczenia i rodzaju wiązań między atomami. W przypadku mieszanin (np. roztworów) refrakcja jest też sumą refrakcji składników, co można zapisać
gdzie indeksy formula_6 odnoszą się do kolejnych składników mieszaniny, a formula_7 oznacza ułamek molowy "i"-tego składnika.
W przypadku cieczy, a tym bardziej ciał stałych, można przyjąć, że refrakcja molowa jest w przybliżeniu wielkością stałą i charakterystyczną dla danego związku. Zależy jedynie od długości fali świetlnej, dla której jest wyznaczana wartość współczynnika załamania światła.
W istocie refrakcja molowa zależy od temperatury i ciśnienia, ponieważ jest funkcją koncentracji cząsteczek, co szczególnie silnie uwidacznia się w przypadku gazów.
Dla światła wzór Lorentza-Lorenza określa związek refrakcji molowej ze współczynnikiem załamania światła (współczynnikiem refrakcji):
gdzie:

</doc>
<doc id="144022" url="https://pl.wikipedia.org/wiki?curid=144022" title="Premierzy Finlandii">
Premierzy Finlandii



</doc>
<doc id="144024" url="https://pl.wikipedia.org/wiki?curid=144024" title="IPAQ">
IPAQ

iPAQ to Pocket PC (rodzaj palmtopa) po raz pierwszy wprowadzony przez Compaq w listopadzie 1999. Od przejęcia Compaq przez Hewlett Packard, produkt jest sprzedawany przez HP. 
Urządzenie to jest głównym konkurentem Palm Pilot, jednak posiada więcej możliwości multimedialnych i znajomy interfejs Microsoft Windows. Modele z wyższej półki są bardzo modularne, dostępne są do nich "plecki" (ang. "sleeve","jackets") które nasuwane na urządzenie dodają funkcjonalność typu odczytywanie kart pamięci, bezprzewodowa sieć, GPS.
Istnieje niezależna dystrybucja Familiar Linux, która obsługuje część modeli iPAQ.

</doc>
<doc id="144025" url="https://pl.wikipedia.org/wiki?curid=144025" title="Fabryka Wagon">
Fabryka Wagon

Fabryka Wagon – przedsiębiorstwo założone w roku 1920 w Ostrowie Wielkopolskim, specjalizujące się w montażu wagonów kolejowych i naprawie taboru kolejowego. W ciągu swego istnienia przechodziło liczne przekształcenia organizacyjne, a od roku 2010 funkcjonuje pod nazwą „Europejskie Konsorcjum Kolejowe WAGON Sp. z o.o.”.
Historia.
Po I wojnie światowej Ostrów Wielkopolski znalazł się w granicach Polski w jednym obszarze gospodarczym z konkurencyjnymi ośrodkami takimi jak Kalisz. Dlatego też władze miasta zaczęły zabiegać o zlokalizowanie w Ostrowie inwestycji przemysłowych. Staraniem między innymi burmistrza Stefana Rowińskiego krakowska Spółka Akcyjna L. Zieleniewski postanowiła wybudować swoją fabrykę w Ostrowie.
Chronologia historii firmy przedstawiała się następująco:
W 2004 ogłoszono kontrolowaną upadłość. Pojawiły się komplikacje związane z postawą właścicieli fabryki. W sporze mediował m.in. ówczesny wicepremier Jerzy Hausner. Mimo to zakład funkcjonował dalej i powoli odbudowywał swoją pozycję na rynku, m.in. dzięki stałym zamówieniom spółki PKP Cargo. W 2005 został sprzedany przedsiębiorstwu "Antra" z Rudy Śląskiej i zmienił nazwę na Europejskie Konsorcjum Kolejowe "Wagon". W przypadku spółki "Forge &amp; Parts" nie przeprowadzono postępowania upadłościowego, po likwidacji została sprzedana przedsiębiorstwu "Pantra" ze Stalowej Woli. Przekształcenia i trudności rynkowe dotknęły również nowego właściciela, gdyż spółka "Pantra Centrostal" zajmująca się sprzedażą hurtową metali została postawiona w stan upadłości, a to samo spotkało zakład wyrobu artykułów metalowych "Pantra sp. j.". Na miejscu w Ostrowie mimo to udało się nadal prowadzić wyrób części, na bazie dawnej "Fabryki WAGON", ale już w ramach nowej spółki "Kuźnia Ostrów Wielkopolski".
W części budynków fabrycznych dawnej "Fabryki Wagon" znalazły swoją siedzibę: Ośrodek Badań Psychologiczno-Psychiatrycznych, Wyższa Szkoła Przedsiębiorczości i Zarządzania w Łodzi - wydział zamiejscowy w Ostrowie Wielkopolskim, Liceum Polsko-Kanadyjskie im. Aleksandra Grahama Bella oraz Gimnazjum Polsko-Kanadyjskie, a funkcjonujący przy Fabryce Ośrodek Lecznictwa Kolejowego przekształcono w niezależny od kolei Ośrodek Leczenia Kompleksowego POZ. W 2007 roku część dawnych gruntów fabryki weszło w skład podstrefy Kamiennogórskiej SSE.
Zespół architektoniczny b. Fabryki Wagonów L. Zieleniewski.
Na terenie fabrycznym ulokowano ponadto dwa pomniki:

</doc>
<doc id="144027" url="https://pl.wikipedia.org/wiki?curid=144027" title="Giovanni Battista Re">
Giovanni Battista Re

Giovanni Battista Re (ur. 30 stycznia 1934 w Borno) – włoski duchowny rzymskokatolicki, doktor prawa kanonicznego, arcybiskup, sekretarz Kongregacji ds. Biskupów w latach 1987–1989, substytut w Sekretariacie Stanu w latach 1989–2000, prefekt Kongregacji ds. Biskupów i przewodniczący Papieskiej Komisji ds. Ameryki Łacińskiej w latach 2000–2010, kardynał od 2001 (najpierw w stopniu prezbitera, w 2002 promowany do stopnia biskupa), subdziekan Kolegium Kardynalskiego w latach 2017–2020, dziekan Kolegium Kardynalskiego od 2020.
Życiorys.
Studiował w seminarium w Brescii i tam 3 marca 1957 przyjął święcenia kapłańskie. Później studiował prawo kanoniczne w Rzymie na Papieskim Uniwersytecie Gregoriańskim (obronił doktorat) oraz uzyskał przygotowanie dyplomatyczne w Papieskiej Akademii Kościelnej. Na początku lat 60. pracował jako duszpasterz i wykładowca seminarium w Brescii. Od lipca 1963 pozostawał w służbie dyplomatycznej Stolicy Apostolskiej. Był sekretarzem w nuncjaturach w Panamie i Iranie. W styczniu 1964 otrzymał tytuł „Nadzwyczajnego tajnego szambelana” (w 1968 zmieniony na „kapelana Jego Świątobliwości”). W 1971 powrócił do Rzymu i pracował jako sekretarz substytuta w Sekretariacie Stanu, arcybiskupa Giovanniego Benelli (późniejszego kardynała).
9 października 1987 został powołany na stanowisko sekretarza Kongregacji ds. Biskupów. Święcenia biskupie otrzymał 7 listopada 1987 – jako arcybiskup tytularny Forum Novum – z rąk papieża Jana Pawła II. 12 grudnia 1989 mianowany substytutem w Sekretariacie Stanu (w sekcji spraw ogólnych). Od 16 września 2000 pełnił funkcję prefekta Kongregacji ds. Biskupów i przewodniczącego Papieskiej Komisji ds. Ameryki Łacińskiej. 21 lutego 2001 podniesiony do godności kardynała przez Jana Pawła II, otrzymał tytuł prezbitera Bazyliki świętych Dwunastu Apostołów w Rzymie. W październiku 2002 został promowany do rangi kardynała biskupa, ze stolicą tytularną "Sabina-Poggio Mirteto". Brał udział w X sesji zwykłej Światowego Synodu Biskupów w Watykanie jesienią 2001 w charakterze jednego z prezydentów-delegatów.
Wraz ze śmiercią Jana Pawła II (2 kwietnia 2005) dalsze pełnienie przez kardynała Re funkcji prefekta Kongregacji ds. Biskupów i przewodniczącego Papieskiej Komisji ds. Ameryki Łacińskiej uległo zawieszeniu; kardynał, wymieniany w gronie faworytów do następstwa po Janie Pawle II ("papabili") na konklawe 2005, został zatwierdzony na dotychczasowych stanowiskach przez nowego papieża Benedykta XVI.
30 czerwca 2010 papież Benedykt XVI przyjął jego rezygnację z zajmowanych stanowisk w związku z osiągnięciem wieku emerytalnego.
Jako najstarszy rangą kardynał biskup wśród elektorów przewodniczył konklawe 2013. 30 stycznia 2014 w związku z ukończeniem 80 lat utracił prawo udziału w konklawe.
10 czerwca 2017 został subdziekanem (wicedziekanem) Kolegium Kardynalskiego.
18 stycznia 2020 został wybrany dziekanem Kolegium Kardynalskiego. W związku z objęciem tego stanowiska uzyskał dodatkowo tytuł kardynała biskupa Ostii.

</doc>
<doc id="144031" url="https://pl.wikipedia.org/wiki?curid=144031" title="Cláudio Hummes">
Cláudio Hummes

Cláudio Hummes OFM (ur. 8 sierpnia 1934 w Montenegro w stanie Rio Grande do Sul, zm. 4 lipca 2022 w São Paulo) − brazylijski duchowny katolicki, były arcybiskup São Paulo, kardynał Kościoła katolickiego, były prefekt Kongregacji ds. Duchowieństwa, franciszkanin.
Życiorys.
Pochodzi z rodziny o niemieckich korzeniach. Po wstąpieniu do franciszkanów w prowincji zakonnej Rio Grande do Sul przyjął imię zakonne Cláudio. Kształcił się w szkołach zakonnych w Taquari, Daltro Filho i Divinópolis. Złożył profesję uroczystą 2 lutego 1956, a święcenia prezbiteratu przyjął 3 sierpnia 1958 w Divinópolis. Obronił doktorat z filozofii w Papieskim Athenaeum "Antonianum" w Rzymie (1963), studiował także teorię ekumenizmu w Instytucie Ekumenicznym w Genewie (1968). Był profesorem filozofii Franciszkańskiego Seminarium w Garibaldi, gdzie pracował również w parafii. W latach 1965-1968 pełnił funkcję radcy ds. ekumenizmu Narodowej Konferencji Biskupów Brazylii, wykładał także na uczelniach w Viamão i Porto Alegre (Pontyfikalny Uniwersytet Katolicki). W latach 1972–1975 był przełożonym prowincji franciszkańskiej w Rio Grande do Sul.
22 marca 1975 został mianowany biskupem koadiutorem Santo André z prawem następstwa, 25 maja 1975 wyświęcony na biskupa tytularnego Carcabia przez Aloisio Lorscheidera (arcybiskupa Fortalezy). Pełnoprawnym biskupem Santo André został 29 grudnia 1975 po rezygnacji Jorge Marcosa de Oliveiry. Brał udział w sesjach Światowego Synodu Biskupów w Watykanie (m.in. sesji specjalnej dla Kościoła w Ameryce, listopad-grudzień 1997) oraz IV konferencji generalnej Episkopatów Latynoamerykańskich w Santo Domingo (Dominikana, październik 1992). W maju 1996 przeszedł na arcybiskupstwo Fortalezy (w miejsce kardynała Lorscheidera), a w kwietniu 1998 na arcybiskupstwo São Paulo. Pełni funkcję Wielkiego Kanclerza Pontyfikalnego Uniwersytetu Katolickiego w São Paulo.
21 lutego 2001 Jan Paweł II wyniósł go do godności kardynalskiej, nadając tytuł prezbitera Sant Antonio da Padova in Via Merulana. W lutym 2002 kardynał Hummes głosił w Watykanie rekolekcje wielkopostne, a w grudniu 2004 został powołany w skład Rady Kardynalskiej ds. badania Ekonomicznych i Organizacyjnych Problemów Stolicy Świętej. Był wymieniany w gronie papabile, potencjalnych faworytów do następstwa po zmarłym w kwietniu 2005 papieżu Janie Pawle II. 31 października 2006 Benedykt XVI mianował go prefektem Kongregacji ds. Duchowieństwa. 7 października 2010 zrezygnował z funkcji prefekta kongregacji, jego następcą został abp Mauro Piacenza.
Brał udział w konklawe 2005 oraz konklawe 2013. 8 sierpnia 2014 w związku z ukończeniem 80 lat utracił prawo udziału w konklawe.
Urzędy watykańskie.
W 2013 roku kard. Hummes był członkiem:

</doc>
<doc id="144035" url="https://pl.wikipedia.org/wiki?curid=144035" title="Liczba przysłony">
Liczba przysłony



</doc>
<doc id="144036" url="https://pl.wikipedia.org/wiki?curid=144036" title="Festiwal w Salzburgu">
Festiwal w Salzburgu

Festiwal w Salzburgu ("Salzburger Festspiele") – jest uznawany za największy letni festiwali muzyki i teatru w Europie trwający 5 tygodni (późny lipiec – koniec sierpnia).
Historia.
Pierwszy letni festiwal w Salzburgu pod nazwą "Internationale Musikfeste in Salzburg" odbył się w 1877 r. Festiwal ten przestano organizować w roku 1910. Do pomysłu letniego festiwalu muzycznego wrócono po zakończeniu I wojny światowej w roku 1918. Inicjatywę podjęły wówczas podjęło 5. mężczyzn, którzy obecnie uznawani są za założycieli Festiwalu w Salzburgu: kompozytor Richard Strauss, poeta i dramaturg Hugo von Hofmannsthal, reżyser Max Reinhardt, scenograf Alfred Roller i dyrygent Franz Schalk.
Pierwsza edycja po odnowieniu formuły festiwalu rozpoczęła się od premiery sztuki "Jedermann" („Moralność”) Hofmannsthala 22 września 1920 r. w reżyserii Reinherdta.
Za złoty okres festiwalu uznaje się lata 1934–1937, kiedy uczestniczyli w nim wybitni dyrygenci Arturo Toscanini i Bruno Walter. Popularność festiwalu zmalała po aneksji Austrii przez III Rzeszę w 1938 roku. Festiwal organizowano w pierwszych latach II wojny światowej (nie odbył się jedynie w latach 1943 i 1944).
W 2006 roku Festiwal w Salzburgu świętował 250 rocznicę urodzin Wolfganga Amadeusa Mozarta. Uczczono to wystawieniem wszystkich 22 oper kompozytora (włączając do repertuaru dwie niedokończone opery). Przedsięwzięcie to zarejestrowano także na DVD (Universal Music Group), jako projekt M22.

</doc>
<doc id="144040" url="https://pl.wikipedia.org/wiki?curid=144040" title="Katedra w Poznaniu">
Katedra w Poznaniu



</doc>
<doc id="144041" url="https://pl.wikipedia.org/wiki?curid=144041" title="Kapitan Nemo">
Kapitan Nemo

Kapitan Nemo (nemo łac. "nikt") – postać literacka z powieści Juliusza Verne’a "Dwadzieścia tysięcy mil podmorskiej żeglugi" oraz "Tajemnicza wyspa".
Projektant, budowniczy i dowódca okrętu podwodnego "Nautilus". Był wysoki, miał niebieskie oczy i bladą cerę. W powieści "20 000 mil podmorskiej żeglugi" trudno określić jego wiek, ale to dojrzały mężczyzna. Był człowiekiem spokojnym i łagodnym, jednak kiedy popadł w gniew, potrafił być porywczy. Pewny siebie i dumny, zachowywał dystans dla swoich gości. Jego załogę stanowili ludzie z różnych krajów, dobrzy, odważni i szlachetni, a także lojalni wobec siebie i swego kapitana.
20 000 mil podmorskiej żeglugi.
W powieści "Dwadzieścia tysięcy mil podmorskiej żeglugi", której akcja rozgrywa się w latach 1867-1868, Nemo był kapitanem podwodnego okrętu "Nautilus" (po łacinie „pływak”). Ukrywał swoje prawdziwe nazwisko pod pseudonimem „Nemo”, czyli po łacinie „nikt”. Jego dewiza brzmiała: "mobilis in mobili", czyli "ruchome w ruchomym". Swoim okrętem podwodnym mścił się na Anglikach, niszcząc ich statki – zatapiał je poprzez taranowanie. Jego okręt uznano za morskiego potwora i wysłano okręt wojenny na jego trop. Nemo jednak uszkodził go, zaś kilku pasażerów, którzy przypadkiem znaleźli się na grzbiecie jego łodzi, zaprosił do środka, jednak bez możliwości powrotu do cywilizacji. Przypadkowymi gośćmi kapitana Nemo stali się: profesor Aronnax, jego służący Conseil i harpunnik Ned Land. Niewiele dowiadują się o przeszłości gospodarza: studiował w Londynie, Paryżu i Nowym Jorku, później zerwał z cywilizacją, przysięgając sobie, że nigdy nie postawi stopy na lądzie. Nemo jest miłośnikiem sztuki, uczonym, przede wszystkim zaś genialnym wynalazcą – wymyślony przez niego "Nautilus" z ogromną prędkością porusza się w głębinach mórz i oceanów za pomocą elektrycznego napędu. Bogactwami zdobywanymi w czasie tych wypraw wspomaga powstańców walczących na Krecie z Turkami. Nienawidzi tyranów, którzy pozbawili go ojczyzny, zabili rodzinę. W okrętowym gabinecie wiszą portrety tych, którzy poświęcili się dla ludzkości, m.in. Tadeusza Kościuszki. Nemo ukazuje swym gościom podwodny świat, w którym rządzą własne prawa, ale nie chce ich wypuścić, gdyż boi się, że mogą oni opowiedzieć komuś o tym, co widzieli na "Nautilusie". Pod koniec powieści Nemo jest wyraźnie zmęczony zemstą, jakiej dokonuje. Osłabioną czujność kapitana wykorzystują jego przymusowi goście, uciekając z pokładu statku niewielką szalupą.
Tajemnicza wyspa.
W "Tajemniczej wyspie" okazuje się, że "Nautilus" przetrwał spotkanie z wirem wodnym, zaś Nemo wyzdrowiał i dalej podróżował po morzach i oceanach. Podczas jednej z wycieczek osiedlił się na tytułowej wyspie, która stała się jego bazą. Możliwe, że znał tę wyspę już wcześniej. Na wyspie zmarli kolejno członkowie jego załogi i wreszcie Nemo został sam. Kapitan stał się tajemniczym opiekunem grupki Amerykanów, którzy pod przywództwem Cyrusa Smitha wiosną 1865 r. uciekli balonem ze Stanów Zjednoczonych z niewoli wojsk Konfederacji i na skutek katastrofy wylądowali na bezludnej wyspie na Pacyfiku. Przez trzy lata Nemo dostarczał im lekarstwa, narzędzia i broń, ostrzegał przed niebezpieczeństwami, a nawet unicestwił statek piracki, który wpłynął do zatoki wyspy i zagroził uciekinierom – Nemo nie miał litości dla rzezimieszków. Ujawnia się kolonistom tuż przed własną śmiercią – ma wówczas 66 lat. Nie chciał umierać na tej wyspie, ale nie miał wyjścia, gdyż "Nautilus" wpłynął do podwodnej groty, której wejście zostało zasypane kamieniami. Swoim nowym znajomym wyjawia, że nazywa się książę Dakkar, jest synem radży niepodległego Bundelkundu. Gdy miał 9 lat, ojciec wysłał go na studia do Europy, wierząc, że zdobyta tam wiedza pomoże mu pewnego dnia wypędzić z jego kraju Anglików. W Europie Dakkar osiągnął wielkie sukcesy towarzyskie i wspaniałe wyniki jako uczony i artysta. Po powrocie do ojczyzny ożenił się ze szlachetną Hinduską, miał dwójkę dzieci. W 1857 r. stanął na czele powstania przeciw Anglikom. Powstanie poniosło klęskę, a zwycięzcy zamordowali najbliższych księcia. Książę sam ledwo uszedł z życiem i pałając żądzą zemsty, przeznaczył resztę swego majątku na zbudowanie "Nautilusa". Zebrawszy wierną załogę, uciekł od świata i od cywilizacji. Po tej spowiedzi Nemo ostrzega jeszcze przyjaciół, by uciekali z wyspy, gdyż ona niedługo zostanie zniszczona przez wybuch wulkanu, a potem umiera. Zgodnie z ostatnim życzeniem ciało Nemo wraz z łodzią podwodną zostaje zatopione i osiada na dnie oceanu.
Charakterystyka postaci.
Kapitan Nemo jest w zasadzie jedyną vernowską postacią z silnie zarysowanym charakterem i żelazną osobowością. Konsekwentnie wykonywał swoją zemstę, pływając po morzach. Człowiek o nieprzeciętnej osobowości, nie zwiodły go bogactwa, które posiadł, nie stał się zachłanny, właściwie oceniał siebie. Cenił oddanie, bohaterstwo i poświęcenie załogi, zdobył jej szacunek. Cieszył się ogromnym autorytetem. Najbardziej cenił wolność. Był to człowiek prawy i szlachetny. Choć mścił się za doznane krzywdy, bardzo to przeżywał. Chciał, „"by to się raz skończyło"”. Głęboko nieszczęśliwy, schronił się na dnie morza. Zachował jednak kontakt z ludźmi walczącymi o wolność (powstańcy greccy czy uciekinierzy z więzienia konfederatów), pomagał im, ile mógł. Wzruszała go także nędza ludzi wykorzystywanych przez innych. Hinduskiemu rybakowi uratował życie z narażeniem swojego, a potem ofiarował mu woreczek z perłami. Utrzymywał, że i on należy do mieszkańców „"kraju uciśnionych"”. Marzył o innym, lepszym świecie, który by można zbudować w morskich głębinach. Do tego świata ludzka podłość, bezwzględność, egoizm nie miałyby dostępu. Byłyby to miasta „"wolne i niezależne"”. Kapitan Nemo więc był idealistą – marzył o doskonałym świecie i doskonałych ludziach. Potrafił taki świat na małą skalę stworzyć w podmorskich przestworzach. Kochał morze. Nienawidził zabijania dla samego zabijania i nigdy nie pozwalał na nie, np. odmówił Nedowi polowania na płetwale błękitne, zezwolił natomiast na walkę z okrutnymi kaszalotami, które całą watahą zaatakowały spokojne płetwale.
W postaci kapitana Nemo pisarz dał wyraz swej wierze w potęgę ludzkiego umysłu i jego zdolność przenikania największych tajemnic natury oraz w to, że nauka może służyć w walce człowieka o wolność. Pierwotnie Verne tworząc tę postać zamierzał opisać go jako Polaka – powstańca (Polska w okresie zaborów), lecz z powodów politycznych (stosunki francusko-rosyjskie), po naciskach wydawcy (Pierre-Jules Hetzel) zdecydował się na zmianę narodowości bohatera. Kapitan Nemo w wydrukowanych powieściach jest Hindusem stroniącym od ludzi.

</doc>
<doc id="144042" url="https://pl.wikipedia.org/wiki?curid=144042" title="Gąsienica">
Gąsienica



</doc>
<doc id="144044" url="https://pl.wikipedia.org/wiki?curid=144044" title="Fuji-san">
Fuji-san



</doc>
<doc id="144046" url="https://pl.wikipedia.org/wiki?curid=144046" title="Fudzi">
Fudzi



</doc>
<doc id="144047" url="https://pl.wikipedia.org/wiki?curid=144047" title="Fudzi-jama">
Fudzi-jama



</doc>
<doc id="144048" url="https://pl.wikipedia.org/wiki?curid=144048" title="Fudżi-jama">
Fudżi-jama



</doc>
<doc id="144049" url="https://pl.wikipedia.org/wiki?curid=144049" title="Fudżi-san">
Fudżi-san



</doc>
<doc id="144050" url="https://pl.wikipedia.org/wiki?curid=144050" title="Fudzi-san">
Fudzi-san



</doc>
<doc id="144051" url="https://pl.wikipedia.org/wiki?curid=144051" title="Kuźnica kołłątajowska">
Kuźnica kołłątajowska



</doc>
<doc id="144052" url="https://pl.wikipedia.org/wiki?curid=144052" title="Jogin">
Jogin

Jogin (dewanagari योगी) – w hinduizmie i buddyzmie męski adept systemu rozwoju duchowego. Termin "jogini" odnosi się do żeńskiej adeptki rozwoju duchowego.
Buddyzm.
W buddyzmie "joginami" nazywa się praktykujących i urzeczywistniających nauki Diamentowej Drogi – Wadżrajany.
Uzbrojenie.
Ze względu na zakazy religijne dotyczące noszenia zwykłej broni, indyjscy jogini używali do samoobrony złączonych rogów antylopy indyjskiej, zwanych madu.

</doc>
<doc id="144061" url="https://pl.wikipedia.org/wiki?curid=144061" title="Park Narodowy Tsavo">
Park Narodowy Tsavo

Park Narodowy Tsavo – pierwszy park narodowy, który powstał w Kenii. Międzynarodową sławę osiągnął dzięki występującym tam ogromnym słoniom, które są pod całkowitą ochroną. 
Park ustanowiono 1 kwietnia 1948 roku, a ze względów administracyjnych w maju 1948 roku podzielono go na dwa obszary: Tsavo wschodnie (większa część znajduje się na północ od trasy Mombasa - Nairobi) i Tsavo zachodnie, które rozciąga się aż do granicy z Tanzanią. Tworzą wspólnie największy park narodowy w Kenii i zarazem jeden z największych na świecie, o łącznej powierzchni 22 812 km2, z czego na Tsavo West przypada 9065 km2, a na Tsavo East 13 741 km2.
Cechą charakterystyczną tego parku są olbrzymie baobaby, wystające ponad busz. Sektor południowy odwiedza sporo amatorów safari. Do parku wjeżdża się jedną z pięciu bram wjazdowych. Za najatrakcyjniejsze miejsce uważane są źródła Mzima, wokół których znajdują się siedliska ciekawych zwierząt. Utworzone dzięki źródłom i połączone szeregiem kaskad dwa jeziorka zamieszkane są przez hipopotamy i krokodyle.
Można go zwiedzać tylko pod okiem zatrudnionego strażnika. Na terenach parków Tsavo toczyło się i toczy ostrą walkę z kłusownictwem, którego ofiarami były najczęściej słonie i czarne nosorożce.
9 sierpnia 2001 francuski lekkoatleta Jacky Boxberger został zadeptany przez słonia na terenie parku, kiedy próbował zrobić zwierzęciu zdjęcie.

</doc>
<doc id="144063" url="https://pl.wikipedia.org/wiki?curid=144063" title="Padmasambhava">
Padmasambhava

Padmasambhava (dosł. „zrodzony z lotosu”; tyb.: པདྨ་འབྱུང་གནས།, Wylie: "pad ma 'byung gnas", ZWPY: "Bämajungnä"; chiń.: 蓮花生, "Liánhuāshēng"), Guru Rinpocze (ok. 730-810) – urodzony w królestwie Oddijana, które znajdowało się na terenie obecnego Pakistanu wielki mahasiddha, który w VIII wieku przeniósł pełny przekaz buddyzmu do Tybetu i Bhutanu, a zwłaszcza nauki Wadżrajany. Nauki te są podwaliną obecnej szkoły Ningma buddyzmu tybetańskiego.
Do Tybetu udał się na zaproszenie Trisonga Decena (742-797), 38. króla Tybetu, który wkrótce potem stał się jego najbliższym uczniem. Jednym z głównych spadkobierców jego nauk była również kobieta – Yeshe Tsogyal. W Tybecie założył klasztor "Samje" i zainicjował pierwszą grupę praktykujących Wadżrajanę.
W Bhutanie Padmasambhava związany jest m.in. ze sławnym "Taktshang" – „Tygrysim Gniazdem”, klasztorem zbudowanym na stromym zboczu skały ok. 500 m ponad ziemią w "dolinie Paro".
Padmasambhava ukrył wiele „duchowych skarbów” – tzw. "term", czyli zaawansowanych nauk, które w odpowiednich czasach i okolicznościach odnajdywane są przez tertonów – joginów zdolnych pojąć ich głębię. Pozwoliło to na odrodzenie najgłębszych nauk buddyjskich, po okresie prześladowań buddyzmu, jaki miał miejsce za panowania 41. króla Tybetu – Langdharmy.
"Termy" związane z Padmasambhavą nie tylko stanowią esencję przekazu szkoły Ningma, ale wiele z nich zostało również włączonych do kanonu dwóch innych szkół buddyzmu tybetańskiego – Kagyu i Sakja. Ponadto bardzo ważne termy odkrył również V Dalajlama ze szkoły Gelug.
Wyróżnia się osiem głównych form Padmasambhavy, które jako wielki mahasiddha Wadżrajany manifestował w zależności od potrzeb i okoliczności:
Padmasambhavę uznaje się za główne źródło przekazu istniejących do dziś nauk dzogczen, które otrzymywał głównie w bezpośrednich tantrycznych wizjach od Garab Dordże i przekazach od Mandziuśrimitry i jego spadkobiercy Śri Singhy.
Ponadto Guru Rinpocze jest źródłem kompletnego przekazu tantr wewnętrznych mahajogi związanego z Ośmioma Herukami – jidamami, które były najważniejszymi ówcześnie praktykowanymi w Indiach i Oddijanie. Osiem heruków praktykuje się jako osobne systemy mahajogi, bądź razem w ramach jednego systemu „Kagje” jidama Czemczok Heruki. Są to obecnie główne jidamy w tradycji ningma i nazywane są następująco:

</doc>
<doc id="144065" url="https://pl.wikipedia.org/wiki?curid=144065" title="Samuel L. Jackson">
Samuel L. Jackson

Samuel Leroy Jackson (ur. 21 grudnia 1948 w Waszyngtonie) – amerykański aktor. Laureat honorowego Oscara za całokształt twórczości.
Życiorys.
Urodził się w Waszyngtonie jako syn Elizabeth (z domu Montgomery) i Roya Henry’ego Jacksonów. Wychował się w Chattanoodze w stanie Tennessee.
Będąc studentem architektury w Morehouse College w Atlancie, zgłosił się na przesłuchania do musicalu wystawianego na uczelni. Poszło mu tak dobrze, że zmienił kierunek studiów na aktorstwo.
W 1972 przeniósł się do Nowego Jorku, gdzie dostał pracę w programie "The Cosby Show". Pracował z Negro Ensemble Company i NY Shakespeare Festival, grał na Broadwayu. W 1988 rozpoczął długoletnią współpracę z reżyserem Spikiem Lee, u którego zagrał w filmach: "Szkolne oszołomienie" ("School Daze", 1988), "Rób, co należy" (1989), "Czarny blues" (1990) czy "Malaria" (1991).
Osiągnął sławę na początku lat 90. Filmy z jego udziałem to m.in. "Czas patriotów" (1992), "Prawdziwy romans" (1993), "Park Jurajski" (1993), "Pulp Fiction" (1994) i "Jackie Brown" (1997). W prequelu "Gwiezdnych wojen" (', ' i "") wystąpił jako Mace Windu.
Zasiadał w jury konkursu głównego na 59. MFF w Cannes (2006).
W 2021 otrzymał honorowego Oscara za całokształt twórczości, który został wręczony podczas ceremonii Governors Awards w Los Angeles, 25 marca 2022 roku.
Życie prywatne.
W 1973 poznał aktorkę i producentkę LaTanyę Richardson, którą poślubił 14 stycznia 1980. Mają córkę Zoë (ur. 28 marca 1982).
Fan sportu, a szczególnie Atlanta Falcons w National Football League i zazwyczaj poświęca się grze w golfa.

</doc>
<doc id="144066" url="https://pl.wikipedia.org/wiki?curid=144066" title="John Howard">
John Howard

John Winston Howard OM, AC, SSI (ur. 26 lipca 1939 w Sydney) – australijski polityk, premier Australii w latach 1996-2007.
Życiorys.
Ukończył studia na Uniwersytecie w Sydney z tytułem magistra prawa w 1961.
Z Partią Liberalną związany od 18 roku życia, był jej przywódcą w latach 1985-1989 oraz 1995-2007. Przez większość swojej kariery politycznej Howard znany był jako „Honest John” („Uczciwy John”).
W 2001 został laureatem Nagrody Erniego za wyrażenie opinii, iż w Australii nie ma kobiety godnej piastowania stanowiska gubernatora generalnego.
Był 25. premierem państwa od powstania Australii. Utrzymał fotel premiera po wyborach w 1998, 2001 i 2004. Był drugim po Robercie Menziesie najdłużej sprawującym ten urząd w historii Australii. Howard zdobył wcześniej duże doświadczenie w rządzie jak i opozycji.
Doprowadził do wprowadzenia 1 października 1996 r. programu wykupu broni po wartości rynkowej – skupiono 640 tys. sztuk broni. Po trwającym rok okresie przejściowym posiadanie wielu rodzajów broni stało się nielegalne. Działa Howarda były reakcją na masakrę z 26 kwietnia 1996 r., w której zginęło 35 osób, a 23 zostały ranne.
Wybory parlamentarne w październiku 2004, kiedy Partia Liberalna zyskała przewagę w obu izbach parlamentu, uczyniły z Johna Howarda najbardziej uznanego polityka ostatnich lat. W przegranych przez partię Liberalną wyborach w 2007 Howard nie dostał się do Parlamentu przegrywając z walkę o mandat poselski z Maxine McKew, byłą dziennikarką i kandydatką z ramienia partii laburzystowskiej. Po przegranych wyborach wycofał się z polityki.
W 2005 roku został odznaczony Gwiazdą Wysp Salomona.

</doc>
<doc id="144067" url="https://pl.wikipedia.org/wiki?curid=144067" title="Dover">
Dover

Dover – miasto i civil parish w Anglii, w hrabstwie Kent, w dystrykcie Dover, brytyjski port nad kanałem La Manche. Punkt Anglii najbliższy Francji – jest oddalony od francuskiego portu Calais o 34 kilometry, dlatego też Dover nazywane jest Bramą Anglii. W 2011 roku civil parish liczyła 31 022 mieszkańców.
Słynie z białych kredowych klifów, którym Anglia zawdzięcza swoją poetycką nazwę „Albion”, co znaczy "biały". Między Dover a Calais i Dunkierką działa regularna żegluga promowa. Trasa Dover-Calais to najczęściej używana morska droga do Wielkiej Brytanii. Dover to miasto, w którym Kordian polemizuje na temat życia ludzkiego i zachwyca się pięknem ogrodu św. Jakuba ("Kordian" Juliusza Słowackiego, Akt II Scena I). Miasto jest znane także dzięki fortyfikacjom i zabytkom architektury militarnej; ogromna forteca-zamek z XII w. – Dover Castle, usytuowana na szczycie klifu. Panem tego zamku był Henryk II (1133–1189) – pierwszy z rodu Plantagenetów król Anglii. W mieście znajduje się stacja kolejowa Dover Priory. Dover jest wspomniana w Domesday Book (1086) jako "Dovera"/"Dovere".
W mieście krzyżują się drogi A2 Londyn – Canterbury – Dover, A20 Londyn – Folkestone – Dover, A256 Dover – St Peter’s i A258 Dover – Deal – Sandwich, z których A2 i A20 mają bezpośrednie połączenie z portem.

</doc>
<doc id="144068" url="https://pl.wikipedia.org/wiki?curid=144068" title="Mahamudra">
Mahamudra

Mahamudra (sanskryt. mahāmudrā; wymowa tybetańska. ciakcien; tyb. ཕྱག་ཆེན།; Wylie. phyag chen) – naturalny stan oraz kompleksowy system prowadzący do tego stanu związany z tantrami jogi najwyższej „nowożytnego przekazu” sarma (Wylie. gsar ma) bądź tantrami wewnętrznymi (Wylie. nang rgyud) „starożytnego przekazu” ningma (Wylie. rnying ma) buddyzmu tybetańskiego. W przekazie sarma są to najefektywniejsze i najbardziej cenione nauki i praktyki.
Etymologia.
Słowo mahamudra z sanskrytu można tłumaczyć jako "Wielka (maha) Pieczęć lub Ślad (mudra)", gdzie np. alegoria do pieczęci sygnującej wosk gwarantując autentyczność listu, co w tym przypadku odnosi się do „Doskonałego Oświecenia”. Tybetańskie słowo mahamudra to ciakcien, czyli skrót terminu "ciakgjacienpo" (tyb. ཕྱག་རྒྱ་ཆེན་པོ་, Wylie. phyag rgya chen po).
Ciakgjacienpo ma następujące znaczenie:
Tradycje mahamudry.
Terminu mahamudra używa się we wszystkich tradycjach buddyzmu tybetańskiego, włączając nawet tradycję ningma, na różne rodzaje praktyk. W tradycji sakja i gelug mahamudra związana jest z doskonałym zrealizowaniem tantr jogi najwyższej. Jednak w szczególności tradycja kagju wyróżnia trzy rodzaje mahamudry:
Geneza.
Źródłem mahamudry jest pierwotny budda Wadżradhara (Wylie. rdo rje 'chang). Według buddyzmu termin „pierwotny budda” odnosi się do stanu dharmakai, jednego z trzech ciał buddy Siakjamuniego. Zgodnie z tekstem do praktyki nyndro zwanym „Praktyki wstępne Mahamudry” (Wylie. phyag chen sngon 'gro), autorstwa XVI Karmapy Rangdziung Rigpe Dordże, linia przekazu mahamudry dalej zaczyna się od mistrza Lodro Rinczena (Wylie. blo gros rin chen; transkrypcja sanskrycka. Ratnamati). Tym niemniej Tybetańczycy widzą indyjskie pochodzenie mahamudry esencji głównie w uczniu Lodro Rinczena znanym jako Saraha, m.in. w jego instrukcjach znanych jako pieśni „doha”. Saraha był mistrzem tantryka Nagardżuny (nie mylić z Nagardżuną madhjamikiem; ok. 150–250 r. n.e.).
Następnym po Nagardżunie w przekazie był Śawaripa (sanskryt. Śāvaripa ; Wylie. sha ba ri pa or ri khrod dbang phyug) – mistrz Maitripy. Maitripa (1007–1077) miał czterech uczniów, którzy nauczali w Tybecie: Nirupę (znanego jako Dampa Kor Nirupa, Wylie. Dam pa Skor Nirupa; 1062–1102; był to de facto Tybetańczyk z praktyki indyjskiego mahasiddhy Nirupy, który po swojej śmierci wykonał „purapraveśa”; tłum. „przejście w inne ciało”), Vajrapaniego z Nepalu od 1074 nauczającego w centralnym Tybecie (uczniem jego był Asu znany jako Balpo Kjeme, Wylie. balpo skiemed), tybetańskiego tłumacza Marpa Lotsałę (1012-1097) oraz bengalskiego panditę Atiśa (982–1054). Uczniem Atiśy był Dromtonpa (transliteracja Wyliego. Drom-tön Gyal-we Jungne, 1005–1064 r. n.e.), który jednak obawiając się wpływu mahamudry na monastycyzm nie kontynuował pełnego przekazu mahamudry. Natomiast Milarepa, uczeń Marpy, to głównie tantryk przekazu „Sześciu Dharm Naropy”. Uczniem Asu został Reczungpa (1084–1161) znany propagator mahamudry w Tybecie. Uczeń Milarepy Gampopa, wywodzący się z kadampy, połączył mahamudrę Milarepy i mahamudrę Atiśy tworząc ponadto nowy system mahamudry sutr. Następnie przekazy mahamudry kontynuowano w rozmaitych podszkołach dagpo kagju.
Mahamudra tantr kagju to głównie przekaz „Sześciu Dharm Naropy”, którego źródłem jest Tilopa i Naropa. Rozmaite szkoły kagju kultywują powyższe przekazy mahamudry sutr, tantr i esencji do czasów obecnych, uwzględniając nawet tradycje term, np. terton Drogon Tsangpa Gyare (1161–1211)) z drukpa kagju wydobył przekaz mahamudry „Sześciu Wskazówek Jedynego Smaku” ukryty przez Reczungpę. Obecnie również szkoła gelug, wywodząca się pośrednio od Atiśy, posiada „Mahamudrę Gelug-Kagju” dzięki I Panczenlamie Lobsang Czokji Gjalcen. Oprócz wymienionych powyżej przekazów związanych z kagju istnieją inne przekazy mahamudry tantr sarma buddyzmu tybetańskiego, np. od takich indyjskich mahasiddhów jak Virupa, Lalita Wadżra, Kalaczakrapada, czy tybetańskiego Orgjenpy. Jest też pewne podobieństwo mahamudry tantr do tantr maha jogi ningma, mahamudry sutr do kategorii semde w dzogczen oraz mahamudry esencji do trekciö kategorii mennakde w dzogczen (opis w paragrafie Mahamudra#Porównanie z innymi praktykami).
Praktyki mahamudry.
Zanim otrzyma się nauki „Wielkiej Pieczęci” zwykle konieczna jest intensywna praktyka buddyjska jako przygotowanie. Tradycyjne podejście oferuje „Praktyki Wstępne Mahamudry” (tyb. ཕྱག་ཆེན་སྔོན་འགྲོ།; Wylie. phyag chen sngon 'gro; wymowa ciakcien nöndro):
Po ukończeniu praktyk wstępnych mistrz mahamudry może przekazać jedną z trzech dostępnych ścieżek mahamudry, tj. mahamudrę sutr, mahamudrę tantr bądź mahamudrę esencji.
Jeżeli będzie wybrana ścieżka mahamudry tantr to uczeń/uczennica otrzyma praktykę jidama na podstawie odpowiedniej dla niego/niej wybranej tantry jogi najwyższej (skt. Maha Anuttara Yoga Tantra), i zacznie praktykę fazy budującą (tyb. cierim, transliteracja Wyliego. bskyed rim), a jeżeli osiągnie odpowiednie jej zrealizowania rozpocznie fazę spełniającą (tyb. dzokrim, transliteracja Wyliego. rdzogs rim), gdzie pracuje się z kanałami, wiatrami i esencjami w ciele np. poprzez „Sześć Dharm Naropy”.
Jeżeli będzie wybrana ścieżka mahamudry sutr otrzyma się praktykę bazującą na dwóch etapach:
W tradycji nauk pochodzących od Gampopy praktyka owa przebiegać będzie poprzez „Cztery Jogi Mahamudry” (Wylie. phyag rgya chen po’i rnal 'byor bzhi):
Mahamudra ta jest tradycją sutr ponieważ Gampopa zintegrował nauki sutr z lamrim obejmujące poglądy o naturze buddy i pustości zjawisk siunjata z dogłębnymi metodami bezpośrednich instrukcji ukazujących (ang. pointing out instructions) typowych dla tradycji wadżrajany opartych na oddaniu dla mistrza i jego linii przekazu. Mahamudra sutr ze względu na swoją subtelność jednak zwykle praktykowana jest wraz z tantrami jogi najwyższej. Dziamgon Kongtrul Lodro Thaje definiuje w encyklopedii „Skarbnica Wiedzy” buddyzmu: „jest praktyką niemal każdego dzierżawcy „serca” (linii) Dagpo (tj. Gampopy) do czasów obecnych, że instrukcje mahamudry są po otrzymaniu wcześniej inicjacji (w tantry jogi najwyższej). To jest punkt wspólny dla (mahamudry) sutr i tantr”.
Mahamudra esencji to najbardziej bezpośrednia metoda mahamudry dla rozpoznania natury umysłu jaka istnieje w buddyzmie. Jak mówi Szamar Rinpocze:
"„Nauczyciel jest oświecony, a uczeń jest gotów by to oświecenie osiągnąć. Jest to bezpośrednie rozpoznanie umysłu przez umysł, bezpośrednie medytowanie na rezultat, zamiast przechodzenia wielu etapów. Uczeń potrafi rozpoznawać umysł i jego manifestacje bez konieczności używania uprzednio określonych metod. Po prostu, gdy jest przez kogoś naprowadzony, jego obudzona inteligencja rozpoznaje to, co zostaje mu pokazane. W wypadku niektórych ludzi rozpoznanie to występuje natychmiast.”"
Porównanie z innymi praktykami.
Buddyzm tybetański.
W szkole ningma buddyzmu tybetańskiego istnieje porównanie mahamudry tantr ze zrealizowaniem w praktyce tzw. tantr wewnętrznych, w szczególności tantr maha jogi. Najbardziej cenioną praktyką jest natomiast dzogczen. Współczesny badacz buddyzmu tybetańskiego i mistrz dzogczen Namkhai Norbu uważa, że „Cztery Jogi Mahamudry” Gampopa opracował na podstawie dzogczen kategorii semde (kategoria umysłu; Wylie. sems sde) na temat „Czterech Kontemplacji” mistrza Wajroczany (tyb. བཻ་རོ་ཙ་ན་, Wylie. bai ro tsa na; VIII w n.e.). Dzogczen posiada unikalne praktyki tögal (Wylie. thod-rgal) w których występują „Cztery Wizje” (Wylie. snang ba bzhi). Żadna z tradycji mahamudry nie posiada takich metod. Istnieje porównanie mahamudry esencji do praktyki trekciö (Wylie. khregs-chod) kategorii mennakde w dzogczen, jeżeli jest nauczana bez popadania w gradualizm „Czterech Jog”. Metoda mahamudra esencji, poprawnie tłumaczona jako „Istota Mahamudry”, przekracza wszystkie komplikacje i niebezpośredniość stopniowych ścieżek wprost to samej istoty, mahamudry samej w sobie.
Szkoła sakja znana m.in. z unikalnych nauk mahamudry tantr „Ścieżki i Owocu” (tyb. Lamdre, Wylie. lam 'bras), wywodzących się od indyjskiego mahasiddhy Virupy, uważa jedynie stan mahamudry ze zrealizowaniem tantr jogi najwyższej, kwestionując przy tym nauki mahamudry sutr (np. według dzieł scholastyka Sakja Pandita).
Szkoła gelug oprócz mahamudry tantr posiada unikalną linię przekazu „Mahamudry Gelug-Kagju” dzięki I Panczenlamie Lobsang Czokji Gjalcen. Z punktu widzenia szkół sarma (buddyzm), takich jak gelug, ekwiwalentem nauk „Wielkiej Pieczęci” może być dzogczen.
W poniektórych szkołach kagju już od czasów III Karmapy Rangdziung Dordże (1284–1339) naucza się wspólnie mahamudrę i dzogczen jako kompatybilnych. Współczesnym przykładem są mistrzowie Mingyur Rinpocze i Dzogchen Ponlop. Mahamudra niekiedy jest bardziej wskazana dla stopniowego kształcenia ludzi o analitycznym usposobieniu niż dzogczen, który jest dla tych o bardziej empirycznych zdolnościach. W tym połączeniu kagju-ningma mahamudra bardziej podkreśla wyraźność (ang. vividness) zjawisk a dzogczen bardziej przejrzystość (ang. luminosity) tworzącą zjawiska. Wielu mistrzów dzogczen znanych było z nauczania mahamudry zamiast dzogczen. Tulku Urgyen w swojej biografii wspomina: „Shakya Shri (Wylie. rtogs ldan shakya shri, 1853–1919, jeden z największych mistrzów dzogczen znany jako „Pan Siddhów”) nauczał swoich uczniów „wy należycie do Doliny Mahamudry”, a innych „wy należycie do Doliny Dzogczen”. W ten sposób dzielił ich na dwie osobne grupy by dawać instrukcje mahamudry bądź dzogczen w zależności od ich indywidualnych zdolności”.
Należy przy tym zaznaczyć, że pierwsi założyciele kagju pewni samowystarczalności swojej mahamudry nie czuli potrzeby jakiegokolwiek łączenia z naukami dzogczen. Gampopa nauczał mahamudry jako „pojedynczego panaceum” na całą samsarę. Swojemu uczniowi Dagpo Gomcülowi (Wylie. dwags po sgom pa tshul khrims snying po; 1116-1169) podkreślał: „Jest tylko czterech w linii (przekazu) między nami a buddą!”, „Kompletne kagju i wszystkie dakinie są tuż za tobą w (miejscu) medytacji”. Karmapie Düsum Kjenpa (Wylie. dus gsum mkhyen pa; 1110-1193) wręcz powiedział: „dzogczen jest dharmą prowadzącą z poziomów bodhisattwy szóstego i siódmego wzwyż. Tak jakby pięcioletnie dziecko zapewniało, że ma właściwości dwudziestopięcioletniego dorosłego, praktykujący dzogczen zapewniają o byciu buddą właśnie teraz”.
Buddyzm zen.
Chińskie szkoły buddyzmu chan, koreańskie sŏn i japońskie zen również kultywują nauczanie o naturze umysłu, które można porównywać do mahamudry. Mahamudra sutr uwarunkowana jest jednak metodami charakterystycznymi tylko dla wadżrajany, np. „Guru Joga” oraz jest udzielana zwykle po inicjacjach w tantry jogi najwyższej. Mahamudra tantr posiada metody tantr jogi najwyższej, gdzie następuje tantryczne przekształcenie naturalnego procesu umierania, stanu przejściowego Bardo i po nim odrodzenia, w odpowiadające im trzy ciała Buddy. „Natychmiastowa” mahamudra esencji posiada tantryczną „Inicjację Wadżra Mądrości” (sanskryt adhishthana, ang. the empowerment of vajra wisdom) od samego początku praktyki i jest dlatego uważana za ekwiwalent praktyki trekciö z tantr dzogczen.

</doc>
<doc id="144072" url="https://pl.wikipedia.org/wiki?curid=144072" title="Shavaripa">
Shavaripa

Shavaripa, Śavaripa, Savaripa (VIII–IX wiek) – indyjski mistrz buddyzmu Diamentowej Drogi, uczeń Sarahy i Nagarjuny. Był nauczycielem Maitripy, któremu przekazał najgłębsze buddyjskie nauki – mahamudrę. Zostały one później rozpowszechnione w tybetańskiej szkole kagyu.
W czasach Buddy Śavaripa, w swoim wcześniejszym wcieleniu, był tancerzem w wiosce w Radżastanie. Gdy spotkał Buddę, tancerz ów poczuł wielkie oddanie dla niego i poczynił różnorodne ofiary ze swojej muzyki, pieśni i modlitw. Dzięki temu później odrodził się jako mahāsiddha Śavaripa ("Pan Odosobnienia").
Śavaripa był myśliwym, który przekonany przez bodhisattwę Awalokiteśwarę, porzucił zabijanie.
Jako jogin, miał wizję Mahakali, który przekazał mu wiele sadhan. Później swoje sadhany przekazały mu również bóstwa (bodhisatwowie) Awalokiteśwara, Vajra Yogini, Tara i inne.
Uważa się, że odrodził się jako jogin Drugpa Kunlej.

</doc>
<doc id="144073" url="https://pl.wikipedia.org/wiki?curid=144073" title="Saraha">
Saraha

Saraha (VIII wiek) – jogin, uważany za jednego z największych mistrzów Buddyzmu Diamentowej Drogi w Indiach. Nauczyciel Shavaripy i Nagarjuny.
Saraha został spadkobiercą wielu tantrycznych przekazów pochodzących od Buddy. Najgłębszym z nich jest Mahamudra – Wielka Pieczęć. Jego nauczycielem był m.in. Król Visukalpa a także Ratnamati. Saraha jest autorem wielu duchowych pieśni ("doha") ukazujących naturę umysłu. Jego nauki stanowią esencję przekazu tybetańskiej szkoły kagyu.

</doc>
<doc id="144075" url="https://pl.wikipedia.org/wiki?curid=144075" title="Ziomkostwo">
Ziomkostwo

Ziomkostwo – stowarzyszenie osób pochodzących z tego samego regionu kraju oraz ich potomków identyfikujących się z regionem pochodzenia.
Ziomkostwa w Niemczech.
Ziomkostwa charakterystyczne są szczególnie dla Niemców, którzy po II wojnie światowej w wyniku porozumienia trzech mocarstw w Jałcie zmuszeni zostali do opuszczenia swoich stron rodzinnych na Śląsku, Pomorzu i w Prusach Wschodnich, a także w czeskim Kraju Sudetów. 
Organizacje ziomkowskie w Niemczech (niem. "Landsmannschaft") nie są w zasadzie tożsame ze Związkiem Wypędzonych ("Bund der Vertriebenen"). Te pierwsze zasadniczo kultywują pamięć o "małej ojczyźnie" ("Heimat"), w drugim przypadku większy nacisk kładziony jest na odwrócenie, przynajmniej częściowe, zaistniałego w wyniku przegranej przez Niemcy wojny stanu rzeczy.
Ziomkostwa żydowskie.
Istnieją także ziomkostwa żydowskie kultywujące pamięć o zaginionych sztetl. Po 1945 ziomkostwa te zaczęły pisać w językach jidysz i hebrajskim tzw. księgi pamięci, których powstało ponad 500. Opisują one nieraz bardzo dokładnie życie codzienne gmin żydowskich, będąc dla historyków nieocenionym źródłem przy pisaniu historii Żydów w Polsce.
Ziomkostwa w Polsce.
W Polsce funkcjonują podobne organizacje (nie używające jednak negatywnie nacechowanego wyrazu „ziomkostwo”) Polaków, którzy w wyniku powojennych przemieszczeń terytorialnych ustalonych w Jałcie zmuszeni zostali do opuszczenia swoich stron rodzinnych na Kresach Wschodnich. 
Organizacje takie nazywane bywają np. Kresowym Ruchem Patriotycznym, Towarzystwem Kresowiaków, Towarzystwem Miłośników Lwowa i Kresów Południowo-Wschodnich oraz Wilna, Związkiem Wypędzonych z Kresów Wschodnich RP, Światowym Kongresem Kresowian.
Działa również kilka portali internetowych zrzeszających osoby zainteresowane tematyką kresową, np. kresy.pl, kresy24.

</doc>
<doc id="144076" url="https://pl.wikipedia.org/wiki?curid=144076" title="Nagardżuna">
Nagardżuna

Nagardżuna ("Nāgārjuna", telugu నాగార్జునా) – żyjący w II wieku twórca filozofii "madhjamiki" („Środkowej Drogi”). Jego dzieło "Mula Madhjamaka Karika" jest podstawą, z której wyrosło kilka filozoficznych szkół buddyjskich, objaśniających pustkę wszystkich zjawisk.
Jest uważany za 14 patriarchę medytacyjnej (skt. dhjana) linii przekazu Dharmy.
Inny Nagardżuna to tantryk, mistrz buddyzmu Diamentowej Drogi żyjący w VIII w. Jego imię pochodzi od wężowych istot wodnych - "nagów", od których uzyskał m.in. sekretne nauki alchemiczne. W buddyzmie tybetańskim znany przede wszystkim jako uczeń Sarahy, od którego otrzymał przekaz mahamudry - zwieńczenie buddyjskich nauk - który to następnie przekazał Shavaripie. Obecnie nauki te praktykowane są w szkole karma kagyu.

</doc>
<doc id="144077" url="https://pl.wikipedia.org/wiki?curid=144077" title="Dora">
Dora



</doc>
<doc id="144078" url="https://pl.wikipedia.org/wiki?curid=144078" title="Tilopa">
Tilopa

Tilopa (tyb.; sanskryt: Talika, 988-1069) – indyjski jogin, mistrz Buddyzmu Diamentowej Drogi, prekursor tybetańskiej szkoły karma kagyu.
Urodził się w bogatej rodzinie z kasty braminów, a w młodości rządził niewielkim księstwem we Wschodnich Indiach. Zainspirowany mocą indyjskich mistrzów Diamentowej Drogi, m.in. Nagardżuny, zrezygnował ze światowego życia i poświęcił się praktyce tantrycznej w świątyni Samapuri w Bengalu.
Rozpoczął następnie podróż przez Indie, pobierając nauki od wielu guru. Tilopa otrzymał od wielu mistrzów przekazy tantrycznych nauk (wyróżnia się ich cztery grupy), które skompilował w jeden zwięzły system:
Ponadto uzyskał bezpośrednie przekazy od Wadżrajogini (Wadżrawarahi) w tantrycznych wizjach tej żeńskiej formy Buddy, pogłębiając mistrzostwo w wyżej wymienionych technikach w swój unikatowy system związany z tantrami Jogi Najwyższej.
Jego najbliższym uczniem został mahasiddha Naropa, dzięki któremu przekaz ten zasłynął w Indiach, a począwszy od XI wieku rozwijał się w ramach tybetańskiej szkoły kagyu.

</doc>
<doc id="144079" url="https://pl.wikipedia.org/wiki?curid=144079" title="Oddział II Sztabu Generalnego Wojska Polskiego (LWP)">
Oddział II Sztabu Generalnego Wojska Polskiego (LWP)

Oddział II Sztabu Generalnego Wojska Polskiego – organ wywiadu wojskowego działający w ramach struktur Sztabu Generalnego Wojska Polskiego ludowego Wojska Polskiego, istniejący w Polsce od 1945 do 1951 roku. Następnie przemianowany na Zarząd II Sztabu Generalnego Wojska Polskiego. Także od 17 lipca 1947 roku do 5 czerwca 1950 roku, Oddział II Sztabu Generalnego połączono z Wydziałem II Samodzielnym MBP, co utworzyło Departament VII Ministerstwa Bezpieczeństwa Publicznego, zajmujący się wywiadem. O II SG WP jest uznany za organ bezpieczeństwa państwa.
Powołanie i przekształcenia organizacyjne Oddziału II.
Powołanie w pełni wyspecjalizowanej instytucji wywiadu wojskowego nastąpiło 18 lipca 1945 roku. W ramach struktur Sztabu Generalnego Wojska Polskiego (SGWP) powstał oddział II (wywiadowczy). Powołany on został rozkazem organizacyjnym naczelnego dowódcy Wojska Polskiego nr 00177 z 18 lipca 1945 roku.
W okresie od 17 lipca 1947 do 5 czerwca 1950 Oddział II SG WP był połączony z Departamentem VII Ministerstwa Bezpieczeństwa Publicznego. 15 listopada 1951, rozkazem organizacyjnym numer 0088 ministra obrony narodowej, marszałka Polski Konstantego Rokossowskiego, Oddział II przekształcono w Zarząd II Sztabu Generalnego Wojska Polskiego, a podstawowe wydziały przeniesiono do rangi oddziałów. W chwili reorganizacji kadra liczyła 254 oficerów i 105 pracowników kadrowych.
Zakres terytorialny rozpoznania wywiadowczego rozszerzono na Norwegię, Hiszpanię, Portugalię, Grecję, Turcję oraz Izrael.
Zarządzanie.
Na czele Oddziału stał Szef,
byli nimi kolejno:
Oddział II podporządkowany początkowo pierwszemu Wiceministrowi Obrony Narodowej, a od marca 1950 roku Szefowi Sztabu Generalnego WP.
Byli nimi m.in.
Wpływy radzieckie na początkujące polskie służby specjalne Polski Ludowej.
Uzależnienie i podległość polityczna "RP AD 1944" i PRL wobec Związku Radzieckiego, które było widoczne na każdym kroku w Polsce po II WŚ, miało szczególne znaczenie w kierownictwie i strukturze administracyjnej służb specjalnych, w tym cywilnych MBP, jak i w wojskowych, w tzw. informacji wojskowej – Główny Zarząd Informacji WP, które były od podstaw budowane na wzór i pod dyktando ZSRR. Niczym innym nie różniły się służby podlegające pod sztab generalny, czy bezpośrednio pod Ministerstwo Obrony Narodowej.
Do listopada 1945 roku w centrali Oddziału II pracowało czterdziestu dwóch radzieckich oficerów, m.in. byli to żołnierze z kontrwywiadu wojskowego – "Smiersz", radzieckiego wywiadu wojskowego GRU, oraz funkcjonariusze NKWD i zwykli oficerowie Armii Czerwonej. Obsadzali oni wszystkie kluczowe stanowiska, włącznie ze stanowiskiem szefa. W pierwszych latach powojennych Siły Zbrojne RP były w fazie kompletnej sowietyzacji, za prosty przykład czego można podać mianowanie Konstantego Rokossowskiego Marszałkiem Polski i osadzenie go na stanowisku Ministra Obrony Narodowej w listopadzie 1949 roku.
Jednak dzięki zatrudnieniu w późniejszych latach ponad stu polskich oficerów (będących agentami GRU GSz WS SSSR, INO NKWD SSSR itp.), nowe kierownictwo dokonało radykalnej przebudowy kadrowej.
Zadania Oddziału II i piony główne.
Najważniejszym zadaniem wywiadu wojskowego było m.in. zbieranie oraz analizy wszelkich informacji dotyczących potencjału militarnego, gospodarczego i technicznego głównych państw zachodnich, czyli m.in. takich jak Wielka Brytania, Stany Zjednoczone, Francja i Niemcy Zachodnie. Podstawowymi strukturami były: "Pion Operacyjny", odpowiedzialny za zbieranie danych, oraz "pion informacyjny", dokonujący analizy otrzymanych materiałów w celu opracowania raportów sytuacyjnych i specjalistycznych przewodników. Oddziałowi II podlegała także praca polskich ataszatów wojskowych za granicą. Do połowy 1949 roku utworzono dziesięć ataszatów wojskowych i zorganizowano podstawy sieci agenturalnej w Niemczech Zachodnich, Francji, Wielkiej Brytanii, Włoszech oraz na Bliskim Wschodzie. Większe trudności napotykano jedynie w Stanach Zjednoczonych, Belgii i Szwecji. Przystąpiono też do organizowania pierwszych rezydentur wywiadu nielegalnego.
Wcielenie do MBP Dep. VII.
Od 17 lipca 1947 roku do 5 czerwca 1950 roku, Oddział II Sztabu Generalnego WP połączono z Departamentem VII Ministerstwa Bezpieczeństwa Publicznego. We wrześniu 1949 roku w Departamencie VII MBP (wywiadzie) pracowało 186 oficerów operacyjnych.
Struktura Oddziału II z lipca 1950 roku.
W lipcu 1950 roku struktura Oddziału II Sztabu Generalnego WP przedstawiała się następująco:
Szefostwo:
Wydziały i podległe pod nie sekcje:
Radzieccy doradcy.
Do końca lat 40. XX w. w jednolitych strukturach wywiadu – Departamentu VII/Oddziału II pełniło służbę trzech radzieckich doradców. W grudniu 1949 na prośbę Bieruta Józef Stalin skierował dalszych czterech, z czego dwóch od marca 1950 roku pełniło faktycznie funkcję zastępców szefa.
Byli wśród nich gen.bryg. Konstantin Kasznikow (przyszły szef Oddziału II) oraz płk Andriej Biełajew.
Po ponownym rozdzieleniu wywiadu wojskowego i cywilnego zatrudniono kolejnych piętnastu oficerów radzieckiego wywiadu wojskowego – GRU. Zajmowali oni kierownicze stanowiska w Oddziale (następnie Zarządzie) aż do 1955 roku. Od 14 listopada 1950 roku obowiązki szefa Oddziału ponownie objął Rosjanin – gen. bryg. Konstantin Kasznikow.

</doc>
<doc id="144081" url="https://pl.wikipedia.org/wiki?curid=144081" title="Maks Planck">
Maks Planck



</doc>
<doc id="144083" url="https://pl.wikipedia.org/wiki?curid=144083" title="Choreograf">
Choreograf



</doc>
