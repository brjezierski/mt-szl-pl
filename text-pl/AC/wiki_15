<doc id="144086" url="https://pl.wikipedia.org/wiki?curid=144086" title="Jeńcy polscy w niewoli radzieckiej (od 1939 roku)">
Jeńcy polscy w niewoli radzieckiej (od 1939 roku)

Jeńcy polscy w niewoli radzieckiej (od 1939 r.) – więzieni w ZSRR począwszy od 1939 żołnierze i oficerowie regularnych jednostek zbrojnych II Rzeczypospolitej, Policji Państwowej oraz zrównanych z nimi zbrojnych organizacji, głównie podporządkowanych rządowi RP na emigracji. Więzionych można rozpatrywać w trzech grupach, ze względu na odmienną genezę ich pojawienia się. Jednocześnie losy jeńców należy rozpatrywać jako jedną ze składowych wieloletnich represji ZSRR wobec Polaków i obywateli polskich.
Pierwsza grupa jeńców polskich w ZSRR.
Polscy funkcjonariusze mundurowi zostali rozbrojeni i zatrzymani przez Armię Czerwoną i NKWD w wyniku uzgodnionej z hitlerowską III Rzeszą agresji radzieckiej 17 września 1939 r. i aneksji wschodnich obszarów Polski przez ZSRR. Wkraczające oddziały Armii Czerwonej zatrzymały po sporadycznych walkach, niekiedy podstępem, ale głównie – w wyniku krytykowanej później dyrektywy ogólnej polskiego Wodza Naczelnego, marszałka Rydza-Śmigłego – bez oporu, ok. ćwierć miliona żołnierzy, w tym od 10 do 18 tys. oficerów (dane liczbowe tutaj i dalej są przytaczane głównie na podstawie publikacji Ośrodka KARTA "Indeks represjonowanych" wydanej w 2002 r. pod redakcją profesorów St. Ciesielskiego, W. Materskiego i A. Paczkowskiego – dane z tej publikacji są przez część środowisk i badaczy kwestionowane).
Określenie "jeńcy wojenni" było stosowane przez władze radzieckie siłą rzeczy, pomimo tego, że status taki nie miał mocnych podstaw prawnych – ZSRR nie wypowiedział wojny II Rzeczypospolitej, formalnie obowiązywał pakt o nieagresji z 25 sierpnia 1932 r., a znaczna część polskich jednostek mundurowych oddała się oddziałom Armii Czerwonej dobrowolnie. Fakt ten był dostrzegany w ZSRR, i pod koniec lata 1940 r., w związku z przejęciem polskich wojskowych przetrzymywanych w zaanektowanych krajach nadbałtyckich, zobowiązano do stosowania nazwy "internowani" i zakazano używania określenia "jeńcy".
19 września 1939 ludowy komisarz obrony Klimient Woroszyłow, w uzgodnieniu z Biurem Politycznym KC WKP (b), wydał rozkaz utworzenia punktów zbiorczych Orzechowo, Radoszkowice, Stołpce, Tymkowicze, Żytkowicze, Olewsk, Szepietówka, Wołoczyska, Jarmolińce, Kamieniec Podolski (najdalej na zachód wysunięte stacje kolei szerokotorowej) dla tymczasowego gromadzenia jeńców polskich, dalszego ich przemieszczania do dwóch obozów rozdzielczych (w Kozielsku i Putywlu) oraz sukcesywnego przekazywania organom NKWD. Tego samego dnia komisarz bezpieczeństwa państwowego I rangi i ludowy komisarz spraw wewnętrznych Ławrientij Pawłowicz Beria rozkazem nr 0308 powołał Zarząd NKWD ZSRR do spraw Jeńców Wojennych i Internowanych, zatwierdził etaty oraz powołał na kierownika Zarządu Piotra Soprunienkę i nakazał utworzenie pierwszych obozów dla jeńców polskich: ostaszkowskiego, juchnowskiego, kozielskiego, putywlskiego, kozielszczańskiego, starobielskiego, jużańskiego i orańskiego (później utworzono jeszcze obozy griazowiecki, wołogodzki i suzdalski). Ocenia się, że liczba polskich jeńców przekazanych NKWD sięgnęła pułapu 125 tysięcy – liczba dwukrotnie mniejsza niż oszacowana liczba zatrzymanych początkowo, może być wytłumaczona licznymi zwolnieniami krótko po zatrzymaniu oraz pewną, trudną do określenia liczbą rozstrzeliwań jeńców na miejscu. Jednym z najbardziej znanych takich faktów jest rozstrzelanie 22 września 1939 r. w rejonie Sopockiń (obecnie Białoruś) gen. Józefa Olszyny-Wilczyńskiego wraz z adiutantem.
2 października 1939 r. Biuro Polityczne KC WKP(b) zatwierdziło propozycję Berii w sprawie losu polskich jeńców. Zgodnie z nią planowano rozpuścić do domów żołnierzy, których stronami rodzinnymi były terytoria tzw. Zachodniej Białorusi i Zachodniej Ukrainy. 25 tys. jeńców miano zatrzymać na potrzeby budowy dróg w Ukraińskiej SRR. Natomiast jeńcy pochodzący z terenów zajętych przez Niemców miano trzymać w obozach.
W niedługim czasie władze radzieckie, po osiągnięciu zaproponowanego przez Ł. Berię 11 października porozumienia z władzami III Rzeszy i zgromadzeniu w obozach w Putywlu i Kozielsku wyselekcjonowanych jeńców, przekazały im pomiędzy 24 października i 23 listopada 42 492 osoby, mające miejsce zamieszkania na terenach zagrabionych przez Niemcy (m.in. poetę K.I. Gałczyńskiego – te z nich, które zostały osadzone w niemieckich obozach jenieckich wojnę przeżyły; jednocześnie Niemcy przekazali swojemu sojusznikowi 13 757 jeńców) ze względu na symetryczny powód. Z tej grupy tylko oficerów i policjantów osadzono w obozach – przy czym nie jest znana ich liczba, a pozostałych odesłano prawdopodobnie w całości do domów. Było to związane ze stosowaną zasadą, iż szeregowców i podoficerów, mieszkańców anektowanych ziem II Rzeczypospolitej, określanych jako Zachodnia Białoruś i Zachodnia Ukraina, uwalniano. W okresie od 7 do 18 października postąpiono tak z 42 400 osobami. Jednocześnie części kwalifikujących się do zwolnienia takich jeńców nie zwolniono, a na podstawie rozkazu Ł. Berii z 25 września zatrzymano ok. 25 tysięcy osób, w celu użycia ich do pracy przymusowej na tzw. budowie NKWD nr 1 (obóz rówieński).
Pewną liczbę jeńców stanowili oficerowie wtrąceni bezpośrednio do więzień, jak np. gen. Władysław Anders, umieszczony początkowo w więzieniu we Lwowie, a następnie przetrzymywany na Łubiance.
Obozy jenieckie (właściwe).
Oficerów, ludzi szczególnie aktywnych, wysoce patriotycznych, wyrosłych na tradycjach niepodległościowych, a przede wszystkim wysoko wykształconych ze względu na istniejący w II Rzeczypospolitej cenzus wykształcenia dla kadry dowódczej, postanowiono odizolować w wyodrębnionych specjalnych obozach NKWD:
Po uwzględnieniu tych akcji generalny bilans jeńców, przetrzymywanych w obozach radzieckich, kształtował się na poziomie 40 tysięcy osób. W liczbie tej nie mieści się ok. tysiąca kadrowych oficerów Wojska Polskiego, aresztowanych rozkazem Berii na przełomie 1939 i 1940 r. i umieszczonych wśród ok. 7305 osób w więzieniach tzw. Białorusi Zachodniej i Ukrainy Zachodniej, a więc bez statusu jeńca wojennego.
W poszczególnych obozach więziono odpowiednio (według danych z grudnia 1939 r.):
Warunki w obozach.
Obozy specjalne mieściły się w byłych klasztorach prawosławnych, co zapewne było wygodne dla władz radzieckich z powodów organizacyjnych i finansowych, ale miało to też wydźwięk symboliczny ze względu na państwowy wojujący ateizm i bliski już ostateczny los jeńców – pogląd taki nie jest obcy współczesnym Rosjanom. Warunki przetrzymywania w obozach zostały udokumentowane w bogatej literaturze stworzonej przez pewną liczbę jeńców, którzy uniknęli zagłady w zbrodni katyńskiej. Traktowanie było na ogół poprawne i w zasadzie, pomimo tego, że ZSRR nie był stroną konwencji genewskiej – zgodne z nią. Jeńcy nie byli zmuszani do pracy niewolniczej, mogli posiadać rzeczy osobiste i pieniądze, nie była zabroniona korespondencja listowna, telegraficzna, jak też przesyłanie środków pieniężnych i paczek. Wyższych oficerów umieszczano w lepszych – w odniesieniu do pozostałych – warunkach, ogólnie wyżywienie i zakwaterowanie było zadowalające, choć literatura wspomnieniowa najmniej przychylnie ocenia warunki obozu starobielskiego. Jednocześnie wśród jeńców prowadzono nasiloną pracę propagandową w postaci pogadanek, dostarczania prasy radzieckiej, demonstracji filmów, jak też werbunek agentury. Surowo zabroniona była jakakolwiek samodzielna działalność jeńców, a szczególnie religijna, co w kontekście przetrzymywania ich w klasztorach było wielką szykaną. Tym niemniej uwięzieni organizowali ustne żurnale, odprawiali praktyki religijne – co ujawnione natychmiast podlegało karcerowi.
Ogólnie atmosfera w obozach była spokojna, optymistyczna, przetrzymywani oficerowie uważali, że najprawdopodobniej zostaną przekazani do jakiegoś neutralnego kraju, a w najgorszym przypadku – Niemcom.
Specjalną akcją wobec uwięzionych było wykonane z premedytacją w wigilię Bożego Narodzenia 1939 r. wywiezienie z trzech obozów ok. 200 kapłanów wszystkich wyznań w nieznanym kierunku – ich los do tej pory nie został wyjaśniony. Z tej wywózki ocalał, na cztery miesiące, ksiądz mjr Jan Leon Ziółkowski z Kozielska (osadzony w czasie wywózki w karcerze), zidentyfikowany w masowym grobie w Katyniu w 1943 r.
Działalność NKWD i selekcja jeńców.
W trakcie przetrzymywania jeńców, równolegle z oficjalną obróbką propagandową, była prowadzona działalność śledcza i werbunkowa. Do obozów zostali skierowani specjalni upełnomocnieni przedstawiciele centrali NKWD – V Wydziału (wywiad) GUGB (Głównego Zarządu Bezpieczeństwa Państwowego), którym faktycznie podlegali komendanci obozów:
Pełnomocnicy prowadzili drobiazgowe dochodzenia – każdy z jeńców miał założoną teczkę osobową, podlegał często wielokrotnym przesłuchiwaniom. Śledztwo miało na celu wykrycie osób cennych lub groźnych dla władz radzieckich – powodowało to aresztowanie i wywiezienie do dalszego postępowania w więzieniach, często było to wewnętrzne więzienie NKWD na Łubiance w Moskwie. Jednocześnie celem śledztw było ujawnienie oficerów gotowych do współpracy – agenturalnej w obozach lub efemerycznej w przyszłości, jak organizowanie jednostek wojskowych, mogących być nazywanymi Polską Armią Czerwoną. Z tego powodu pełnomocnicy mieli ostateczne uprawnienia decyzyjne w kwestii aresztowań i przemieszczeń międzyobozowych, włącznie z prawem wykreślania z list nadesłanych z Moskwy do tzw. rozładowania obozów na wiosnę 1940 r. Działalność ta spowodowała zaistnienie pewnej liczby jeńców ocalałych ze zbrodni katyńskiej. Byli oni wywożeni przez obóz juchnowski do docelowego obozu griazowieckiego na podstawie list V Wydziału (wywiad) GUGB. Pod koniec marca 1940 r. Wydział ów przedstawił listę jeńców, których nie należy zabijać. Listę tę jeszcze później uzupełniano i zlecano wycofywania z transportów śmierci. Dotyczyło to na przykład prof. Uniwersytetu Stefana Batorego w Wilnie Stanisława Swianiewicza, specjalisty z dziedziny gospodarki zarówno Niemiec, jak i ZSRR. 29 kwietnia zabrano go, w ostatniej chwili, z wagonu na stacji Gniezdowo, skąd jeńców przewożono samochodami na miejsce kaźni do Katynia. Został umieszczony w więzieniu w Smoleńsku, a później na Łubiance w Moskwie.
W odmienny sposób uratował się Józef Czapski, który znalazł się na dodatkowej liście 47 osób odesłanych do obozu w Juchnowie, wskutek interwencji ambasady Niemiec, na prośbę hrabiego Ferdinanda du Chastel. Interwencje ambasady Niemiec spowodowały jeszcze szereg innych ocaleń, np. ks. prof. Kamila Kantaka (z powodu posiadania obywatelstwa Wolnego Miasta Gdańska), ale też oficerów skrajnie wrogich do ustroju radzieckiego. NKWD uwzględniało również podobne akcje ze strony ambasady litewskiej.
Część ocalałych stanowili oficerowie, którzy podjęli współpracę agenturalną lub skłaniali się do współpracy jawnej w przyszłości. Była to grupa skupiona wokół ppłk. Z. Berlinga (deklarowali współpracę na warunkach jednoczesnej lojalności wobec rządu emigracyjnego) i ppłk. M. Morawskiego (uważali za możliwe powstanie w wyniku wojny Związku Europejskich Republik Socjalistycznych). Innym przypadkiem jest ocalenie gen. Wołkowickiego, związane z jego służbą w carskiej Marynarce Wojennej, gdy będąc miczmanem sprzeciwił się kapitulacji podczas bitwy w cieśninie Cuszima (1905 r.) – opisywał to w swoim dziele o tej bitwie pisarz-batalista Aleksiej Nowikow-Priboj. Po przewiezieniu gen. Wołkowickiego do obozu griazowieckiego skupili się wokół niego oficerowie, stroniący od dwóch wyżej wymienionych grup.
Przez długi czas podawano 448 osób jako liczbę ocalałych. Ostatecznie, po udostępnieniu w Rosji dokumentów z Centrum Przechowywania Kolekcji Dokumentów Historycznych ("Центр хранения историко-документальных коллекций"'), wiadomo, że do obozu griazowieckiego "via" juchnowski wybrano 395 osób, z czego:
W wymienionym Centrum jest dostępny też kolejny dokument, wymieniający imiennie jeńców z poszczególnych grup.
Ocaleli też oficerowie aresztowani w obozach i wywiezieni do więzienia NKWD na Łubiance w Moskwie, m.in. gen. Czesław Jarnuszkiewicz, ks. mjr Franciszek Tyczkowski. Natomiast do momentu dotarcia do archiwum radzieckich były podawane w literaturze również błędne informacje, np. że ocalał jako wywieziony na Łubiankę pełniący obowiązki naczelnego rabina WP Baruch Steinberg (figurujący w ewidencjach radzieckich jako "Boruch"), który faktycznie zginął w Katyniu.
„Rozładowanie” obozów.
Do marca 1940 r. liczba przetrzymywanych w obozach jenieckich podlegała cały czas niewielkim zmianom. Spowodowane były one przybywaniem dodatkowych jeńców z obozów pracy, zidentyfikowanych tam podczas kolejnych kontroli jako oficerowie bądź policjanci, a także kierowaniem jeńców do szpitali, więzień, bądź wywożeniem z obozów „w nieznanym kierunku” (na ogół do Moskwy) oraz zgonami.
W momencie przystąpienia do wykonania decyzji Biura Politycznego KC WKP (b) z 5 marca 1940, stan obozów specjalnych wynosił 14 736 osób.
Wymienioną decyzję realizowano jako tzw. rozładowanie, gdy przytłaczającą większość osadzonych w tych obozach, jak też w więzieniach tzw. Białorusi Zachodniej i Ukrainy Zachodniej, zgodnie z listami nadsyłanymi z Moskwy, wywożono do miejsc zbrodni katyńskiej, gdzie zostali zamordowani w kwietniu i maju.
Losy ocalałych.
Jeńcy, którzy w wyniku opisywanych przyczyn uniknęli zagłady, zostali skupieni w obozie griazowieckim, i według stanu na 23 lipca 1940 było ich 394 – 1 generał (Wołkowicki), 8 pułkowników, 16 podpułkowników, 9 majorów, 18 kapitanów oraz 342 młodszych oficerów, policjantów i cywili. Komendantem obozu był w tym czasie st. lejt. bp. Wasilij Jakowliewicz Wołkow. Poprzez próby nakłonienia do czynnej współpracy, doczekali się oni tzw. amnestii, uwolnienia i utworzenia Armii Andersa.
Obozy jenieckie (pracy przymusowej).
Zgodnie z rozkazami Berii, część jeńców w liczbie ok. 25 tysięcy potraktowano wbrew konwencji jako tanią, niewolniczą siłę roboczą i umieszczono w obozach pracy przymusowej. Jeńcy, niezależnie od posiadanych kwalifikacji, pracowali wyłącznie na stanowiskach robotniczych. Warunki stworzone im były mordercze – bez zapewnienia niezbędnej odzieży roboczej, z zakwaterowaniem w źle ogrzewanych pomieszczeniach, bez pościeli, z żywieniem dalece odbiegającym od i tak niskich norm. Powodowało to wysoką wypadkowość, śmiertelność, głód i wyczerpanie. W połączeniu z powszechnym niewypłacaniem jeńcom zagwarantowanych urzędowo wynagrodzeń, powodowało to wybuchy w tych obozach częstych buntów głodowych i grupowego niewychodzenia do pracy.
Jednocześnie znaczną specyfikę miał obóz rówieński (lwowski). Jego rozśrodkowanie wzdłuż budowanej szosy Nowogród Wołyński – Lwów i świadomy słaby nadzór komendanta ułatwiał liczne udane ucieczki.
Druga grupa jeńców polskich w ZSRR.
Przyjmując za cezury zbrodnię katyńską oraz tzw. amnestię, można uznać za taką grupę jeńców ocalałych w 1940 r. oraz przemieszczonych z republik nadbałtyckich. Wojskowi z tej grupy w większości doczekali tworzenia Armii Andersa.
Przemieszczenie internowanych z krajów nadbałtyckich.
Po obaleniu w czerwcu 1940 r. konstytucyjnych władz tych republik i ich aneksji przez ZSRR, rozkazami Berii z lipca i sierpnia tego roku, przeniesiono internowanych polskich wojskowych i policjantów do już istniejących i pustych, po dokonaniu zbrodni katyńskiej, obozów NKWD. Orientacyjnie szacowano, że z Litwy będzie wywiezionych 4767 osób, w tym 859 oficerów, zaś z Łotwy – 913 osób. Dla internowanych przeznaczono, będące w rezerwie Zarządu ds. Jeńców Wojennych NKWD ZSRR, obóz kozielski (tzw. Kozielsk II) dla oficerów, policjantów, lekarzy, duchownych i urzędników, i juchnowski dla podoficerów i szeregowców WP.
Osadzonych w obozach litewskich przewożono od 11 do 14 lipca przez punkt przeładunkowy w Mołodecznie i ostatecznie do ww. obozów trafiło 4380 osób. Sprawa wywozu internowanych z Łotwy była utrudniona ze względu na wspomniane już faktycznie formalne internowanie. Wprawdzie łotewskie MSW poleciło wezwać pozostających na wolności internowanych pod pretekstem ich ponownej rejestracji, a zgłaszających się zatrzymać i przewieźć do Ulbroki, ale definitywnie do obozu kozielskiego i juchnowskiego przewieziono 811 osób – było to niewiele ponad 50 procent ogólnej liczby internowanych w tej republice we wrześniu i październiku 1939 r. Do obozów jenieckich i więzień w ZSRR trafiła również niewielka liczba obywateli polskich (głównie wojskowych), przebywających na terenie Estonii, trudna do ustalenia, gdyż materiały sprawozdawcze NKWD z Estonii nie wyodrębniały Polaków.
W obozach, w których skupiono jeńców drugiej grupy, prowadzono rozpracowania jak poprzednio w grupie pierwszej. Wykonywano selekcję oficerów, rokujących nadzieję na podjęcie współpracy, i przemieszczano ich do obozu griazowieckiego, jak też dokonywano aresztowań. I tak w październiku 1940 r. w obozie kozielskim aresztowano gen. Przeździeckiego i osadzono go w więzieniu na Łubiance w Moskwie. Prowadzono z nim rozmowy w kwestii identycznej jak w tym samym czasie omawianej z grupą ppłk. Berlinga. Otrzymał propozycję podjęcia się utworzenia polskiej armii u boku Armii Czerwonej. Po uwarunkowaniu przyjęcia propozycji od uzyskania zgody rządu polskiego na emigracji, rozmowy przerwano, a generała przewieziono do Griazowca.
Jeńcy „griazowieccy”.
Na jesieni 1940 r. oficerów więzionych w obozie griazowieckim i skłonnych do jakiejś współpracy – płk. Leona Michalewskiego, płk. Stanisława Kűnstlera, ppłk Z. Berlinga, ppłk Leona Bukojemskiego, ppłk Mariana Morawskiego, ppłk. Leon Tyszyńskiego, płk. Eustachego Gorczyńskiego, mjr. Józefa Lisa – przewieziono (9 października) wagonem pasażerskim do Moskwy na Łubiankę. Było to związane z powstałym wtedy planem Berii utworzenia polskiej dywizji pod dowództwem Berlinga. 13 października odbyła się rozmowa z Mierkułowem, w trakcie której na stwierdzenie Berlinga „"Mamy kadrę w obozach Starobielska i Kozielska"” padła znamienna odpowiedź „Nie, ci nie. Zrobiliśmy z nimi wielką pomyłkę (Мы сделали с ними большую ошибку)”. Oficerów 31 października przeniesiono na daczę nr 20 w Małachowce, określoną przez nich jako „willa rozkoszy” – dołączyli do nich tam ppłk Kazimierz Dudziński, kpt. Kazimierz Rosen-Zawadzki, ppor. Stanisław Szczypiorski, por. Roman Imach, por. Tadeusz Wicherkiewicz, podch. Franciszek Kukuliński. Ostatecznie rozmowy nie były kontynuowane ze względu na sprzeciw Stalina, obawiającego się sprowokowania Niemców.
Wywózki do pracy przymusowej i ewakuacje.
W styczniu 1941 r., zgodnie z meldunkiem szefa Zarządu ds. Jeńców Wojennych i Internowanych Piotra Soprunienki, obóz kozielski mieścił 2448, a obóz juchnowski – 2752 internowanych. Wkrótce, na podstawie rozkazu Berii z 8 kwietnia 1941 r., ok. 4000 uwięzionych w tych obozach wywieziono za krąg polarny – do obozu pracy przymusowej Ponoj w obwodzie murmańskim. Podobnie w maju tego roku jeńców z Donbasu wywieziono do zespołu Północnego Obozu Kolejowego ("Siewżeldorłag"). W dalszym ciągu represjonowani jeńcy polscy byli zmuszani do pracy w zespołach obozowych Budowy nr 1 (obóz lwowski).
Początek wojny III Rzeszy z ZSRR 22 czerwca 1941 r. wywołał zagrożenie przejęcia niektórych obozów przez wojska niemieckie, w związku z tym przeprowadzono ewakuację obozu lwowskiego do Starobielska, a potem ewakuowano obóz kozielski (Kozielsk II) i juchnowski do Griazowca. Ewakuacja obozu lwowskiego dotyczyła największej liczby przetrzymywanych – ok. 14 tysięcy (w tym Polaków ok. 11 tysięcy) – i zakończyła się tzw. ubytkiem od 1300 do 1900 osób w wyniku śmierci (zamordowani w drodze przez konwój i zabici w trakcie bombardowań), ciężkiego zranienia, jak też pozostawienia po drodze i nielicznych ucieczek.
Uwolnienie (tzw. amnestia).
Wybuch wojny ZSRR z III Rzeszą spowodował zwrot w stosunkach polsko-sowieckich, co doprowadziło do zawarcia układu Sikorski-Majski i w konsekwencji do wydania 12 sierpnia 1941 przez Prezydium Rady Najwyższej ZSRR dekretu o amnestii dla obywateli polskich. Przewidywał on zwolnienie jeńców wojennych i internowanych oraz innych kategorii represjonowanych etnicznych Polaków. Zgodnie z informacjami NKWD dotyczyło to 26 160 (byłych) jeńców, a w sumie 381 220 (byłych) obywateli polskich.
Wykonywanie dekretu spowodowało sukcesywnie przemieszczanie amnestionowanych do wyznaczonych na zbiorcze obozów „poamnestyjnych” – griazowieckiego, jużskiego i suzdalskiego, natomiast część z takich osób już się znajdowała w obozie starobielskiem. Jednocześnie władze radzieckie zwolniły z więzień przetrzymywanych w nich wyższych dowódców i umożliwiły rozpoczęcie formowania Armii Andersa. Praktycznie natychmiast zetknięto się z niezrozumiałą wówczas nieobecnością wśród zgłaszających się jeńców, więzionych wiosną 1940 roku w trzech obozach specjalnych: kozielskim, ostaszkowskim i starobielskim.
Obóz NKWD w Spassku.
Mimo amnestii pewną grupę polskich jeńców wojennych z 1939 roku (prawdopodobnie ok. 260 osób) umieszczono w obozie jenieckim NKWD w Spassku koło Karagandy (tzw. obóz spasozawodski), który powstał w sierpniu 1941 roku; jeńcy ci nie zostali zwolnieni.
Poszukiwania zaginionych.
Utworzenie na terytorium ZSRR polskich, w dużym stopniu niezależnych, struktur wojskowych oraz cywilnych (aparat ambasady kierowanej przez prof. St. Kota) umożliwiło rozpoczęcie prób samodzielnego wyjaśnienia wymienionej wyżej nieobecności ok. 14 tysięcy oficerów. Na spotkaniu 3 grudnia 1941 r. z gen. W. Sikorskim i gen. Andersem, Stalin oświadczył, że nie ma już przetrzymywanych oficerów, a zaginieni zapewne uciekli do Mandżurii (!). Sprawą tą jako pełnomocnik zajmował się rotm. Józef Czapski, wcześniej więziony w obozie starobielskim, juchnowskim i griazowieckim. W styczniu 1942 r. był przyjmowany w Czkałowie (Orienburg) przez szefa Gułag-u (według Czapskiego generała) Nasiedkina i naczelnika NKWD obwodu czkałowskiego kap. bp. Iwana Wasiliewicza Bzyrina. Obaj nie udzielili żadnych informacji i zalecili rozmowy na szczeblu centralnym, z zastępcą Berii, Mierkułowem lub Fiedotowem. W związku z tym gen. Anders wydelegował Czapskiego do Kujbyszewa i Moskwy z osobistym listem do pełnomocnika Państwowego Komitetu Obrony (PKO) komisarza bp. 3 rangi Gieorgija Siergiejewicza Żukowa i prośbą o pomoc w wyjaśnieniu sprawy lub współdziałanie w dotarciu kompetentnych osób. W Moskwie Czapski został pod nieobecność Żukowa przyjęty przez zastępcę szefa kontrwywiadu komisarza bp. 3 rangi (gen.) Leonida Fiodorowicza Rajchmana (ówczesną daną część hierarchii NKWD W. Abarinow podał tak: Bieria-Mierkułow-Krugłow-Fiedotow-Rajchman, Żukow jako pełnomocnik PKO Rajchmanowi nie podlegał, ale kierował w NKWD wydziałem nadzorowanym przez niego). Również i to spotkanie zakończyło się niczym. W 1990 r. z Rajchmanem, krótko przed jego śmiercią, rozmawiał W. Abarinow. Rajchman kategorycznie zaprzeczył faktowi rozmowy szczegółowo opisanej we wspomnieniach Czapskiego, ponadto stwierdził, iż nazwisko Czapski słyszy po raz pierwszy w życiu.
Na spotkaniu 18 marca 1942 r. z gen. Andersem i płk. L. Okulickim, Stalin po raz pierwszy wysunął niejasny pomysł, że zaginieni mogą być w obozach na terenach wówczas okupowanych przez Niemcy.
W kwietniu 1942 r. do władz polskich w Kirowie (obecnie i poprzednio Wiatka) dotarł prof. Swianiewicz i złożył obszerny raport. Wkrótce Armia gen. Andersa została wyprowadzona do Iranu i poszukiwania ustały.
Trzecia grupa jeńców.
Pojęcie takie jest umowne, gdyż obejmuje członków Armii Krajowej, rozbrajanych i pozbawianych wolności w różny sposób – często podstępem – w czasie i po wkroczeniu Armii Czerwonej na tereny Polski przedwojennej w latach 1944–1945, do formalnego rozwiązania Armii Krajowej 19 stycznia 1945 r. Największymi grupami takich jeńców byli żołnierze i oficerowie pojmani po rozbrojeniu 27 Wołyńskiej Dywizji Piechoty AK i zajęciu (wspólnym) Wilna (17-19 lipca 1944 r. – 7924 osoby) oraz Lwowa (od 31 lipca 1944 r. – ujęto znacznie mniej osób niż w Wilnie). Rozbrojeni i aresztowani członkowie AK byli traktowani w sposób zróżnicowany – szeregowych zwalniano lub przymusowo wcielano do Armii Czerwonej, niekiedy wszystkich zmuszano do wstąpienia do armii Berlinga, a oficerów najczęściej wywożono w głąb ZSRR, jak np. dowódcę AK na Wileńszczyźnie, ppłk. Aleksandra Krzyżanowskiego, generała Tumidajskiego z Lublina czy gen. Filipkowskiego ze Lwowa. Można jeszcze, choć miało to miejsce w kwietniu 1945 r., doliczyć tutaj, ze względu na identyczny haniebny sposób ujęcia pod oficerskie słowo honoru, działaczy niepodległościowych, z generałami Okulickim, Jankowskim i Jasiutowiczem na czele, porwanych, wywiezionych do Moskwy i sądzonych w operetkowym Procesie szesnastu.
Według ocen Ośrodka „Karta” w latach 1944-1945 aresztowano ok. 16 000 członków podziemia niepodległościowego, a więc nie tylko z AK.
Ujęci członkowie AK najczęściej nie byli traktowani jako jeńcy, chociaż występowali wobec władz radzieckich w sposób zorganizowany, a w ramach realizacji akcji „Burza”, współdziałali zbrojnie z lokalnymi dowódcami Armii Czerwonej jako miejscowi sojusznicy. Często byli później sądzeni jako sabotażyści, sojusznicy Niemców, ale też jako wrogowie władzy radzieckiej. Osadzani byli w wielu obozach NKWD, mających charakter obozów wojskowych (przy skłanianiu do wstępowania do Armii Czerwonej), jenieckich lub pracy przymusowej. Większość przetrzymywanych była wkrótce zwalniana i w ramach repatriacji powracała do Polski, gdzie w przeważającej części poddawano ich ponownie represjom.
W 1984 roku jeńcy z obozów w Kozielsku, Starobielsku i Ostaszkowie odznaczeni zostali Gwiazdą Wytrwałości.
Materiały źródłowe.
W Internecie-strony w języku polskim
W Internecie-strony w języku rosyjskim
Publikacje papierowe

</doc>
<doc id="144088" url="https://pl.wikipedia.org/wiki?curid=144088" title="Obozy NKWD dla jeńców polskich">
Obozy NKWD dla jeńców polskich

Obozy NKWD dla jeńców polskich – miejsca masowego odosobnienia trzech grup jeńców polskich w niewoli radzieckiej. Nie są tu wymienione inne miejsca odosobnienia polskich jeńców w ZSRR, takie jak więzienia Zachodniej Białorusi i Zachodniej Ukrainy – gdzie zgromadzono oddzielnie aresztowanych polskich oficerów w liczbie około tysiąca osób, czy więzienie NKWD na Łubiance w Moskwie.
Podane obozy zostały podzielone na potrzeby tego hasła na obozy jenieckie właściwe, w których władze radzieckie w zasadzie przestrzegały warunku konwencji o jeńcach i nie zmuszały ich do pracy niewolniczej, oraz na obozy jenieckie pracy, w których jeńcy wykonywali roboty przymusowe. Dla miejsc przetrzymywania pierwszej grupy jeńców użyto znanego z historiografii podziału na obozy specjalne i rozdzielcze, a dla drugiej grupy wprowadzono rozróżnienie na obozy przejściowe i poamnestyjne.
Obozy NKWD w czasie „Operacji polskiej” (1933–1938).
Po zakończeniu w 1924 r. repatriacji, na podstawie Traktatu ryskiego (1921 r.), w ZSRR pozostało ok. 1,1–1,2 mln Polaków. Większość (ok. 900–950 tys.) mieszkała na Ukrainie i Białorusi, gdzie przeważali chłopi (ok. 80%), osiedleni w XVII–XVIII w., oraz najczęściej na terenach przed I rozbiorem Polski i w pobliżu granicy polsko-sowieckiej. Istniały też polskie skupiska w dużych miastach, takich jak Kijów, czy Mińsk, Leningrad i Moskwa. W samej Rosji, na Zakaukaziu i Syberii było łącznie ok. 200 tys. Polaków. W 11 sierpnia 1937 r. Jeżow podpisał rozkaz operacyjny nr 00485, który zapewniał, m.in. „całkowitą likwidację (...) podstawowych zasobów ludzkich polskiego wywiadu w ZSRR”. „Polska operacja”, określana „na 3 miesiące”, była parokrotnie przedłużana i zakończyła się decyzją NKWD i Rady Komisarzy Ludowych z 15 listopada 1938 r. Przez parę miesięcy trwało też „czyszczenie” wśród tych enkawudzistów, którzy brali udział w operacji.
Represje wobec Polaków objęły zarówno czołówkę działaczy komunistycznych (m.in. stracono 46 członków i 24 zastępców członków KC), jak i „zwykłych obywateli”; zarówno robotników, jak i – przede wszystkim – chłopów. Według sprawozdania NKWD z 10 lipca 1938 r., aresztowano łącznie 134 519 Polaków – ok. 53% na Białorusi i Ukrainie, z których większość trzymano w obozach NKWD. Do chwili podjęcia decyzji z 15 listopada 1938 r. liczba aresztowanych wynosiła ok. 150 tys. Szacuje się, że 40–50%, czyli ok. 75 tys., zostało rozstrzelanych. Pozostałych deportowano do Kazachstanu lub osadzono w obozach NKWD.
Obozy przetrzymywania pierwszej grupy.
Obozy wymienione poniżej funkcjonowały w umownym okresie od 17 września 1939 r. do końca maja 1940 r., czyli zakończenia tzw. rozładowania obozów specjalnych (zbrodnia katyńska).
Obozy jenieckie właściwe.
Dla pierwszej grupy jeńców utworzono je na mocy rozkazu nr 0308 z 19 września 1939 r. Ławrientija P. Berii w celu rozmieszczenia przekazywanych organom NKWD zatrzymanych przez Armię Czerwoną na anektowanych wschodnich obszarach Polski w wyniku agresji 17 września 1939 r. polskich jeńców wojennych, zgodnie, z którym został ustanowiony Zarząd NKWD ZSRR do spraw Jeńców Wojennych (UPW). Szefem tego nowego organu został major, a od marca 1940 roku kapitan bezpieczeństwa państwowego (b.p.) Piotr Soprunienko. Literatura podaje ponad sto takich obozów (około 138), a najbardziej znane tzw. właściwe obozy jenieckie to (z podaniem lokalizacji geograficznej, komendanta i komisarza w momencie utworzenia obozu oraz stanu jeńców przed rozładowaniem dla obozów specjalnych i obozu griazowieckiego):
Obozy jenieckie pracy przymusowej.
Najbardziej znanymi obozami jenieckimi pracy były:
Obozy ON.
W enuncjacjach radzieckich z kwietnia 1943 roku, a w ślad za nimi w sprawozdaniu komisji Burdenki ze strony ZSRR badającej, a faktycznie fałszującej zbrodnię katyńską, pojawiła się informacja, że na wiosnę 1940 roku jeńcy z trzech obozów specjalnych zostali zgrupowani w trzech blisko leżących, około 30–40 km od Smoleńska, obozach specjalnego przeznaczenia (pracy przymusowej na drogach) nr 1-ON, 2-ON, 3-ON. Umieszczono ich tam bez prawa do korespondencji, co uprawdopodobniało nagłe ustanie wymiany listów. Po wybuchu wojny mieli być pozostawieni na pastwę losu ze względu na brak wagonów, wpaść w ręce Niemców i na przełomie lata i jesieni 1941 roku zostać rozstrzelani przez nich. Cała ta wersja nie wytrzymuje krytyki – komisja podała z imienia i nazwiska komendanta tylko jednego obozu (1-ON), nikt z tych obozów nie uciekł, nie zmarł, nie został aresztowany lub przemieszczony do innego obozu. Pozostawienie na pastwę losu tych obozów też byłoby zadziwiające wobec uporczywych ewakuacji innych obozów, jak chociażby znajdującego się – nie jak Smoleńsk – w bezpośredniej bliskości granicy obozu lwowskiego. Ewakuację tego obozu przeprowadzono pieszo, nie koleją, do tego mając podobną liczbę więźniów, prawie w całości doprowadzono ich pod bombami do obozu starobielskiego. Ponadto pomimo twierdzeń o wpadnięciu w ręce Niemców więźniów trzech obozów, czyli około 15 tys. osób, i zamordowaniu ich wszystkich w Katyniu, znaleziono tam zwłoki w liczbie zgodnej z liczbą przetrzymywanych w jednym, kozielskim obozie. Tym niemniej wersja taka jest w Rosji propagowana w ramach tzw. kłamstwa katyńskiego (publicysta J. Muchin, gubernator A. Tiulejew).
Obozy przetrzymywania drugiej grupy.
Obozy te stanowiły miejsca przetrzymywania jeńców pomiędzy zakończeniem tzw. rozładowania obozów (zbrodnia katyńska) a okresem przejściowym po 12 sierpnia 1941 r. – ogłoszeniem tzw. amnestii.
Obozy jenieckie właściwe.
Podane poniżej obozy nie funkcjonowały stale w podanym wyżej okresie ze względu na przemieszczenia jeńców i związane z tym ich zamykanie i otwieranie. Niektóre obozy jako w dalszym ciągu funkcjonujące były wymienione wyżej.
Obóz NKWD w Spassku.
Obóz jeniecki NKWD w Spassku koło Karagandy (tzw. obóz spasozawodski) utworzono w sierpniu 1941 roku; umieszczono w nim kilkuset (prawdopodobnie ok. 260) jeńców polskich z 1939 roku, którzy nie zostali zwolnieni w ramach tzw. amnestii.
Obozy przetrzymywania trzeciej grupy.
Wkroczenie Armii Czerwonej na wschodnie tereny II Rzeczypospolitej rozpoczęło masowe akcje represyjne przeciwko polskim zbrojnym organizacjom niepodległościowym. Pojmanych ich członków gromadzono w obozach filtracyjnych i przejściowych m.in. w Białymstoku, Lublinie, Skrobowie k. Lubartowa (niekiedy podawanego jako „Skrobowo”), Przemyślu, Sokołowie Podlaskim, Miednikach Królewskich k. Wilna. Część z nich siłą lub dobrowolnie wcielano do Armii Berlinga i do Armii Czerwonej, a większość wywożono do poniższych obozów w głębi Rosji:
Oprócz wymienionych obozów żołnierze AK i innych zbrojnych organizacji niepodległościowych byli skazywani lub kierowani do obozów pracy w Workucie, Archangielsku, Murmańsku, lub do zimowego wyrębu lasu, jak uczyniono z wszystkimi osadzonymi w obozie kałuskim zmuszonymi do takiej pracy w rejonie korobowskim pod Moskwą.
Obozy powojenne NKWD dla Polaków w ZSRR.
Trzy podstawowe typy obozów NKWD po wojnie nosiły nazwy:
Oto niektóre obozy NKWD dla Polaków po II wojnie światowej i liczba internowanych lub uwięzionych w ZSRR;
Obozy i więzienia NKWD po wojnie i w PRL.
Zgodnie z rozkazem (nr 220169) Naczelnego Dowództwa, z 1 sierpnia 1944 r. NKWD i Smiersz (kontrwywiad wojskowy), postępując za linią frontu, na terenie Polski zakładało obozy i więzienia dla AK i opozycji. Wedle raportu z października, w ramach wykonania rozkazu w ciągu kilku miesięcy zatrzymano i rozbrojono ok. 25 tys. żołnierzy AK.
Ławrientij Beria w Rozkazie nr 001266/44 z 15 października 1944 r. powołał do stacjonowania w Polsce, 64. Zbiorczą Dywizję Wojsk Wewnętrznych NKWD, a w terenach przygranicznych wraz z jednostkami NKWD z Białorusi i Ukrainy. Nie bierzemy tu pod uwagę obozów NKWD na terenach przedwojennej wschodniej Polski. (Np. Sowieci przetrzymywali od lata 1944 r. kilka tysięcy żołnierzy Armii Krajowej (w raportach z Wileńszczyzny wspomina się nawet o 8 000), w obozie (na terenie ruin zamku) w Miednikach Królewskich koło Wilna).
Do końca 1944 r. NKWD i Smiersz zatrzymały ok. 17 tys. osób, z czego ponad 4 tys. zostało przesłanych do obozów w głębi ZSRR. Oddziały sowieckie, od 1 marca 1945 r. podporządkowane Głównemu Doradcy NKWD przy polskim Ministerstwie Bezpieczeństwa Publicznego, działały w Polsce do wiosny 1947 r., a potem te funkcje przyjął UB.
Liczbę zamordowanych i zamęczonych w więzieniach i łagrach w latach 1944–1956 ustalili historycy na ponad pół miliona, w tym 80 tysięcy żołnierzy Armii Krajowej i 31,5 tysiąca żołnierzy oddziałów leśnych (poakowskich, narodowych i innych).
Na podstawie dokumentacji MBP można ustalić, że w Polsce w kwietniu 1945 r. funkcjonowało 17 obozów (Mrowino, Studzieniec, Świętochłowice – Zgoda, Jaworzno, Zimne Wody, Potulice, Jarosław, Mysłowice, Mielęcin, Wadowice, Krotoszyn, Gdańsk, Łódź, Popkowice, Poniatowa, Łęgnowo, Obóz NKWD w Trzebusce), w których było ulokowanych 27 826 więźniów.
W drugiej połowie roku liczba obozów i kolonii rolnych wynosiła 28 placówek (doszły nowe: Głaz),
Kcynia, Krzesimów, Leszno – Gronowo, Inowrocław, Oświęcim, Janikowo, Jaksice, Gniewkowo, Będzin, Targowa Górka, Abramów, Stalowa Wola, Toruń – Rudak, Kruszwica, Warszawa, Złotów; przestały zaś funkcjonować: Poniatowa, Gdańsk, Krotoszyn, Wadowice, Zimne Wody, Świętochłowice – Zgoda.
Od stycznia 1945 r. do sierpnia 1946 r. zatrzymały łącznie ok. 47 tys. osób.
A oto tylko niektóre więzienia i obozy NKWD na terenie PRL:
Bibliografia.
W Internecie
Publikacje papierowe

</doc>
<doc id="144089" url="https://pl.wikipedia.org/wiki?curid=144089" title="Amnestia dla obywateli polskich w ZSRR">
Amnestia dla obywateli polskich w ZSRR

Amnestia dla obywateli polskich w ZSRR – uwolnienie przez NKWD w konsekwencji układu Sikorski-Majski części obywateli polskich aresztowanych i deportowanych uprzednio przez NKWD po agresji ZSRR na Polskę 17 września 1939.
Po zawarciu paktu Ribbentrop-Mołotow, agresji ZSRR na Polskę 17.09.1939, wojskowej okupacji terytorium Rzeczypospolitej przez Wehrmacht i Armię Czerwoną, a następnie formalnym traktacie rozbiorowym () zawartym pomiędzy III Rzeszą a ZSRR 28 września 1939 sowieckie władze okupacyjne po przeprowadzeniu pseudowyborów dokonały w październiku 1939 formalnej aneksji okupowanych terenów II Rzeczypospolitej. Konsekwencją aneksji było narzucenie mieszkańcom terenów okupowanych obywatelstwa ZSRR i rozpoczęcie procesu sowietyzacji terenów okupowanych i systematycznych represji policyjnych NKWD.
Po agresji III Rzeszy na ZSRR władze ZSRR pod naciskiem brytyjskim były zmuszone przywrócić stosunki dyplomatyczne z Rządem RP, zerwane jednostronnie w dniu agresji na Polskę 17 września 1939, zgodzić się na uwolnienie aresztowanych i deportowanych przez NKWD obywateli Rzeczypospolitej i na tworzenie Polskich Sił Zbrojnych w ZSRR podporządkowanych rządowi Rzeczypospolitej, pod dowództwem byłego więźnia Łubianki gen. Władysława Andersa. W wykonaniu układu Sikorski-Majski 12 sierpnia 1941 Prezydium Rady Najwyższej ZSRR wydało dekret o amnestii dla obywateli polskich. Zgodnie z nim podlegali natychmiastowemu uwolnieniu obywatele RP – jeńcy wojenni, internowani, więźniowie więzień i łagrów, osoby pozostające pod śledztwem, zesłani osadnicy wojskowi, leśnicy oraz członkowie rodzin osób represjonowanych i wysiedlonych. Według danych NKWD przekazanych Stalinowi przez Berię 1 sierpnia 1941 dekret miał dotyczyć 381 220 osób, określanych jako "byli obywatele polscy", w tym 26 160 jeńców, również określanych jako "byli". Ustępstwa Stalina były wywołane przez katastrofalną sytuację militarną ZSRR w 1941 r. i potrzebę materialnej pomocy Wielkiej Brytanii i USA. Po klęsce Wehrmachtu pod Moskwą z zawartych uzgodnień strona radziecka zaczęła się stopniowo wycofywać.1 grudnia 1941 strona radziecka uznała jednostronną notą, że „amnestia” obejmuje wyłącznie osoby narodowości polskiej, co nie było uznawane przez stronę polską, gdyż ZSRR jednostronnie uzurpował sobie prawo rozstrzygania o definicji obywatelstwa Polski. NKWD uniemożliwiało faktycznie obywatelom polskim innych narodowości uwolnienie i wstąpienie do Wojska Polskiego, powołując się na sowiecką interpretację układu Sikorski-Majski. W praktyce władze ZSRR uznawały polskie obywatelstwo ludności żydowskiej pochodzącej z centralnych i zachodnich terenów państwa, a bałagan administracyjny umożliwił wielu obywatelom narodowości białoruskiej i ukraińskiej, przy zadeklarowaniu narodowości polskiej uwolnienie z więzień, obozów i zesłania i ochotnicze wstąpienie do Polskich Sił Zbrojnych w ZSRR (Armii Andersa).
Dekret był realizowany selektywnie – znany jest przypadek uporczywego przetrzymywania w Ust’wymlagu profesora Stanisława Swianiewicza, zwolnionego dopiero na osobistą interwencję ambasadora Stanisława Kota. Innym znanym przykładem jest zwolnienie Gustawa Herlinga-Grudzińskiego dopiero w listopadzie 1941, po ogłoszeniu przez niego głodówki. Innymi utrudnieniami było blokowanie informacji o tworzonej armii lub podawanie informacji fałszywych o miejscach jej formowania.
W historiografii polskiej najczęściej spotykane jest określenie „tzw. amnestia”, gdyż uwolnieni w wyniku dekretu nie popełnili przestępstw w świetle prawa polskiego i międzynarodowego i nie podlegali jurysdykcji ZSRR jako obywatele obcego państwa. Byli w konsekwencji przetrzymywani bez podstawy prawnej – poddani bezprawnym represjom. Narzucona przez ZSRR zmiana obywatelstwa polskiego była nieważna w świetle prawa międzynarodowego (, ratyfikowana przez Rosję w art. 43 głosi "Z chwilą faktycznego przejścia władzy z rąk rządu legalnego do rąk okupanta, tenże poweźmie wszystkie będące w jego mocy środki, celem przywrócenia i zapewnienia, o ile to jest możliwem, porządku i życia społecznego, przestrzegając, z wyjątkiem bezwzględnych przeszkód, prawa obowiązujące w tym kraju").
W opinii przeciwników układu Sikorski–Majski, zgadzając się na użycie słowa „amnestia” Sikorski "de facto" uznał władzę ZSRR na terytoriach wcielonych do tego państwa po 1939.
Wymiernym efektem amnestii było uwolnienie kilkuset tysięcy ludzi z więzień i łagrów, jeńców wojennych i zesłańców i utworzenie w oparciu o rekrutację spośród uwolnionych Polskich Sił Zbrojnych w ZSRR (Armii Andersa). Konsekwencją było ewakuowanie z ZSRR ponad 100 000 obywateli polskich, w tym świadków zbrodni katyńskiej (Stanisław Swianiewicz) i innych masowych zbrodni NKWD. 2 Korpus Polski utworzony z oddziałów ewakuowanych z ZSRR brał udział w kampanii włoskiej, w tym w bitwie o Monte Cassino, bitwie o Anconę i bitwie o Bolonię, stanowiąc największą liczebnie formację Polskich Sił Zbrojnych na Zachodzie. Pozostałych w ZSRR obywateli RP już w 1942 poddano nowym represjom, w szczególności masowej akcji paszportyzacji – wymuszania zrzeczenia się obywatelstwa polskiego.

</doc>
<doc id="144090" url="https://pl.wikipedia.org/wiki?curid=144090" title="Polskie Siły Zbrojne w ZSRR (1941–1942)">
Polskie Siły Zbrojne w ZSRR (1941–1942)

Polskie Siły Zbrojne w ZSRR – potoczna nazwa: Armia Andersa (utworzona od nazwiska dowódcy – generała dywizji Władysława Andersa) – oddziały Wojska Polskiego podporządkowane legalnemu rządowi RP na emigracji, utworzone po wybuchu wojny III Rzeszy z ZSRR, zawarciu układu Sikorski-Majski i tzw. amnestii dla obywateli polskich z Rzeczypospolitej: zesłanych, uwięzionych w więzieniach śledczych NKWD i deportowanych do obozów koncentracyjnych Gułagu.
11 sierpnia 1941 roku Naczelny Wódz powierzył dowodzenie armią gen. dyw. Władysławowi Andersowi, przetrzymywanemu w więzieniu NKWD na Łubiance.
14 sierpnia 1941 roku podpisano umowę wojskową, która dała podstawę do rozpoczęcia formowania Armii Polskiej w ZSRR.
Dowództwo armii.
W gmachu polskiej ambasady w Moskwie 27 sierpnia 1941 roku odbyła się odprawa oficerów powołanych do pracy w dowództwie armii. Gen. Anders poinformował zebranych o obsadzie personalnej dowództwa i sztabu. Przedstawiała się ona następująco:
Przedstawiono na niej również dowództwa dywizji i ośrodka zapasowego
5 Wileńska Dywizja Piechoty
6 Lwowska Dywizja Piechoty
Ośrodek zapasowy
Formowanie oddziałów.
Generał Anders objął obowiązki dowódcy Armii Polskiej w ZSRR 18 sierpnia 1941 roku. Stan armii ustalono na 30 000 ludzi.
Rejonem formowania armii był okręg Buzułuku, miejsce postoju dowódcy armii wyznaczono w przysiółku Kułtubanka (koło Buzułuku w obwodzie czkałowskim, obecnie orenburskim, Rosja). W istniejących obozach NKWD dla jeńców polskich od 23 sierpnia 1941 roku rozpoczęły pracę komisje rekrutacyjne i do 12 września zaakceptowały one 24 828 jeńców wojennych i internowanych. Jednocześnie 273 osobom narodowości niemieckiej odmówiono rekrutacji, 252 osoby odrzuciły akceptację, 234 osoby nie kwalifikowały się z powodów zdrowotnych, a 3 osoby ze względu na obciążające je wyroki sądowe. Łącznie wcielono do Armii 25 115 osób, w tym 960 oficerów. Formowanie jednostek rozpoczęto we wrześniu w Buzułuku, Tatiszczewie koło Saratowa oraz w Tockoje na linii kolejowej Kujbyszew (obecnie i poprzednio Samara) – Czkałow (obecnie i poprzednio Orenburg).
Zalążki oddziałów dywizji rozpoczęto formować we wrześniu 1941 r. w Ośrodku Zapasowym Armii w Tockoje na podstawie etatu sowieckiej DP.
W dalszej kolejności ośrodek organizował oddziały szkoleniowe oficerów, podchorążych, podoficerów i specjalistów służb. Dowódcą ośrodka był płk dypl. Bronisław Rakowski, a szefem sztabu ppłk Tadeusz Felsztyn. 20 października ośrodek został przekształcony w Ośrodek Organizacyjny Armii.
5 Wileńska Dywizja Piechoty.
W Tatiszczewie formowała się 5 Dywizja Piechoty.
W drugiej połowie września zaczęło napływać sowieckie umundurowanie, uzbrojenie i sprzęt. Dostarczany sprzęt bojowy i uzbrojenie pochodził z bieżącej produkcji radzieckiego przemysłu wojennego. Dywizja otrzymała: karabiny automatyczne i powtarzalne, działa artyleryjskie, działka i karabiny przeciwlotnicze, działa przeciwpancerne, moździerze, środki łączności, sanitarne, sprzęt saperski, transport samochodowy i konny.
Sformowano 13, 14 i 15 pułki piechoty, 5 pułk artylerii lekkiej, 5 dywizjon artylerii przeciwlotniczej. Pododdziały dywizyjne stanowiły: 5 batalion łączności, 5 batalion saperów, 5 dywizjon kawalerii i 5 batalion sanitarny. Ponadto dywizja posiadała zawiązki batalionu pancernego, kompanie lotników i komendę obozu.
22 września 1941 dywizja osiągnęła stan organizacyjny, który umożliwił jej rozpoczęcie szkolenia bojowego.
15 października stan osobowy dywizji wynosił: 475 oficerów i 8617 szeregowców.
6 Lwowska Dywizja Piechoty.
W Tockoje formowała się 6 Lwowska Dywizja Piechoty.
Dywizja formowana była w drugiej kolejności.
Jej struktura wzorowana była na strukturze 5 Dywizji. Obok dowództwa i sztabu oraz służb, w skład dywizji wchodziły trzy pułki piechoty (16, 17, 18). Ponadto w etatowym składzie znajdowały się: 6 batalion saperów, 6 batalion łączności i 6 batalion sanitarny. Poza etatem w dywizji zorganizowano: 6 batalion „Dzieci Lwowskich”, 6 batalion pancerny, 6 pluton lotniczy oraz 6 oddział Pomocniczej Służby Kobiet.
10 października dywizja otrzymała 615 koni, 343 pary uprzęży i 343 wozy. Nie była ona jednak wyposażona w sprzęt łączności i inżynieryjno-saperski. Najbardziej dokuczliwy był jednak brak broni i sprzętu bojowego. Dywizja posiadała na swym uzbrojeniu jedynie 200 karabinów otrzymanych z 5 Dywizji, które przeznaczono do służby wartowniczej i częściowo wykorzystywano w szkoleniu. W połowie października 6 dywizja piechoty liczyła: 393 oficerów, 11 344 podoficerów i szeregowców oraz 69 kobiet.
7 Dywizja Piechoty.
Napływ ludzi do Ośrodka Zapasowego Armii w Tockoje pozwolił na rozpoczęcie organizowania oddziałów 7 Dywizji Piechoty.
Struktura organizacyjna tej dywizji, podobnie jak i innych jednostek polskich, opierała się na etatach dywizji piechoty Armii Czerwonej.
Jej dowódcą został płk dypl. Bronisław Rakowski. Wyznaczono też dowództwa 19, 20 i 21 pułków piechoty. Brak odpowiednich kwater i warunków oraz niedobór kadry oficerskiej nie pozwolił w pierwszej fazie rozbudowy na utworzenie dywizji. Ostatecznie Dywizja została sformowana dopiero w 1942.
Rozbudowa armii.
Formowanie dywizji kontynuowano po przeniesieniu Armii w głąb republik azjatyckich.
5 stycznia 1942 dowódca Armii Polskiej w ZSRR wydał rozkaz organizacyjny, zgodnie z którym 5 i 6 Dywizja utrzymuje dotychczasową organizację, natomiast nowo formowane dywizje ("w tym 7 Dywizja Piechoty") częściowo uwzględniały już wzorce brytyjskie. W dywizjach przewidziano więc utworzenie m.in. dwóch pułków piechoty, pułku artylerii lekkiej i pułku artylerii ciężkiej. Stan osobowy dywizji miał wynosić 663 oficerów i 13386 szeregowych.
W sztabie armii pracowano projekt organizacyjny armii. Przewidywano organizację dwóch korpusów: piechoty w składzie trzy – cztery dywizje piechoty, rozbudowana artyleria i jednostki korpuśne oraz pancerno-motorowego w składzie: dwie brygady pancerne, jedna do dwóch dywizji zmotoryzowanych i odpowiednie jednostki korpuśne.
Ponadto miały być zorganizowane m.in.: grupa artylerii (dwa pułki ciężkie, jednostki przeciwlotnicze i pomiarowe), trzy bataliony saperów i dwa dywizjony lotnictwa.
Wyznaczono też nowe rejony formowania i dowódców dywizji:
Jednocześnie Delegatury Ambasady RP w Rosji, rozmieszczone na terenie całego ZSRR i oficerowie łącznikowi WP przy Delegaturach przyjmowali uwolnionych z łagrów i zesłania Polaków, kierując ich do miejsca koncentracji Armii Polskiej w ZSRR (początkowo Buzułuk, następnie Taszkent). Liczba ochotników wielokrotnie przekraczała ustalone wstępnie pomiędzy Andersem a Stalinem stany etatowe polskich jednostek wojskowych.
Oddziały junackie.
Do wojska przyjmowano także zgłaszającą się młodzież „sybiracką” w wieku 14–18 lat, dla której utworzono szkoły junackie. Generał Władysław Anders rozkazał przyjmować zgłaszających się bez względu na wiek. Po pierwsze chodziło o ułatwienie jej wyjazdu z Rosji, po drugie – zapewnienie wojsku przyszłych, wykształconych kadr. Młodzi ludzie dostali mundury wojskowe i już w Rosji rozpoczęli naukę. Stanowili grupę około 3000 junaków i junaczek. W Iranie młodszych junaków zwolniono – trafili potem do obozów w Valivade i Balachadi, ze starszych sformowano w 1942 w w Palestynie Junacką Szkołę Kadetów.
Dzieci przy Armii Andersa.
Przy wojsku zgromadziło się wiele tysięcy dzieci, najczęściej skrajnie wynędzniałych, było wśród nich bardzo wiele sierot. Żołnierze objęli dzieci troskliwą opieką. Zaczęto od razu organizować dla nich szpitale, sierocińce, szkoły.
Obywatele polscy narodowości żydowskiej w Armii Andersa.
Według szacunków izraelskiego historyka Shimona Redlicha wiosną i latem 1942 r. podczas ewakuacji do Iranu Armii Andersa oraz towarzyszących jej rodzin wojskowych ze Związku Radzieckiego wyjechało od 5 do 7 tys. Żydów. W tej liczbie było 4 tys. żołnierzy.
W Palestynie znalazła się również duża grupa cywilnej ludności żydowskiej, która ewakuowała się z armią gen. Andersa. Na skutek zabiegów organizacji żydowskich i za zgodą władz polskich do Palestyny przewieziono, głównie drogą morską, od. 1200 do 1600 uchodźców żydowskich, w tym co najmniej 950 dzieci.
W Palestynie z szeregów 2 Korpusu zdezerterowało ok. 2,5 tys. żołnierzy – Żydów z bronią w ręku, którzy stali się bojownikami Hagany w walce o niepodległe państwo Izrael. Jednym z takich żołnierzy był Menachem Begin, który służył w stopniu kaprala – jednakże, w przeciwieństwie do większości, nie zdezerterował z bronią, lecz uzyskał zwolnienie z Armii. We wrześniu 1942, nim jeszcze oddziały polskie dotarły do Palestyny, uciekinierom w Bagdadzie tajnego wsparcia udzielił m.in. Mosze Dajan, późniejszy Minister Obrony Izraela, wówczas żołnierz na służbie brytyjskiej. Generał Władysław Anders zakazał w poufnym rozkazie żandarmerii polskiej ścigania tych dezerterów (mimo iż ich działalność była faktycznie do roku 1948 skierowana przeciw Wielkiej Brytanii, której Palestyna była wówczas terytorium mandatowym).
Rozbieżności.
Równolegle rozpoczęto intensywne poszukiwania zaginionych oficerów, jak obecnie wiadomo zamordowanych w wyniku zbrodni katyńskiej. Specjalnym pełnomocnikiem do tych spraw został rtm. Józef Czapski, jeden z ocalonych.
Jednym z głównych punktów spornych, które doprowadzały do sytuacji kryzysowych w czasie formowania Armii była interpretacja definicji „obywatel polski”. Według władz polskich był nim (zgodnie z prawem międzynarodowym) każdy, który przed 1.09.1939 roku posiadał obywatelstwo polskie. Według strony sowieckiej dotyczyło to jedynie osób narodowości polskiej. Strona sowiecka próbowała zatem decydować jednostronnie o statusie prawnym obywateli Polski – innego państwa (obywatelstwo jest jednym z atrybutów suwerenności), pośrednio wycofując się w ten sposób z rozstrzygnięć układu Sikorski-Majski o unieważnieniu wszystkich porozumień niemiecko-sowieckich dotyczących Polski (które dotyczyły przede wszystkim ustanowienia i przebiegu niemiecko-sowieckiej granicy na terenie państwa polskiego – por. ). Chcąc uniemożliwić jednostronne fakty dokonane ze strony sowieckiej polskie komisje rekrutacyjne przyjmowały do oddziałów Armii Andersa konsekwentnie obywateli RP bez różnicy narodowości (z wyjątkiem Niemców) – Polaków, Żydów, Ukraińców i Białorusinów, wbrew oporom sowieckim.
W lutym 1942 roku władze sowieckie zaczęły się domagać wysłania na front uzbrojonej przez nich 5 Wileńskiej Dywizji Piechoty. Warunkowały tym rozpoczęcie uzbrajania kolejnych dywizji.
Wiosną 1942 formowane jednostki wojskowe przeniesione zostały w okolice Taszkentu. Jednocześnie wobec odparcia niemieckiego ataku na Moskwę (grudzień 1941) Stalin usztywnił stanowisko wobec strony polskiej w kwestii formowania wojska polskiego w ZSRR, którego stan liczebny (i w konsekwencji liczba racji żywnościowych) był ściśle określony. Z własnych racji żołnierze żywili przybywających członków rodzin i ochotników. Pomimo że zaopatrzenie wojska polskiego pochodziło z dostaw amerykańskich i brytyjskich (Lend-Lease), strona sowiecka (pomimo stałego napływu ochotników z zesłania i łagrów) nie chciała zgodzić się ani na podwyższenie stanów liczebnych wojska polskiego, ani na ewakuację poza ZSRR nadwyżek ochotników do jednostek WP na Bliskim Wschodzie i w Wielkiej Brytanii – chcąc zatrzymać byłych więźniów i zesłańców w charakterze niewolniczej siły roboczej w ZSRR.
W okresie ofensywy niemieckiej na Kaukaz i bitwy o Stalingrad generał Anders uzyskał zgodę Stalina na ewakuację już sformowanych oddziałów do Iranu, przy pozostawieniu ośrodków rekrutacyjnych wojska polskiego w ZSRR. W konsekwencji Armia Andersa została ewakuowana z Krasnowodska przez Morze Kaspijskie do Pahlavi w Iranie (okupowanym wówczas wspólnie od sierpnia 1941 przez wojska sowieckie i brytyjskie po tzw. operacji Y).
Po rekonstrukcji (reorganizacja, dozbrojenie) i rekonwalescencji żołnierzy przeniesiona została do Iraku, gdzie ochraniała strategiczne pola naftowe w zagłębiu Mosul – Kirkuk przed dywersją niemiecką (por. Raszid Ali), a następnie, po przejściu do Palestyny walczyła jako 2 Korpus Polski na froncie włoskim (Monte Cassino). ZSRR opuściło ogółem 77 tysiące wojskowych i ponad 43 tysiące cywili – obywateli polskich – bez względu na narodowość (Polaków, Żydów, Ukraińców i Białorusinów). Był to największy liczebnie w całym okresie stalinizmu exodus byłych więźniów łagrów poza granice ZSRR.
Dysponując dzisiejszą wiedzą, część historyków uważa, że ewakuacja wojsk polskich z ZSRR z punktu widzenia polskiej racji stanu była błędem. Zwolennikami ewakuowania jak największej liczby Polaków ze Związku Sowieckiego, w imię prowadzonej przez nich polityki globalnej, byli Brytyjczycy. Stalin chciał się również pozbyć niewygodnej Armii Polskiej. Generał Sikorski uważał ewakuację za zło konieczne. Przeciwnikiem ewakuacji był ambasador Kot. Za swój osobisty sukces ewakuację uważał gen. Anders. On też wbrew zaleceniom gen. Sikorskiego w protokole ewakuacyjnym zawarł dość niefortunne zdanie, iż "rząd polski nie uważa za możliwe użycie na froncie radziecko-niemieckim oddziałów formowanych w ZSRR".
Należy zaznaczyć, że zgoda na formowanie polskich jednostek wojskowych podległych Rządowi RP, suwerennemu polskiemu ośrodkowi decyzyjnemu była przejściowym ustępstwem Stalina wymuszonym przez katastrofalną sytuację militarną ZSRR latem 1941. Bezzwłocznie po zatrzymaniu ofensywy Wehrmachtu z uzgodnień z roku 1941 strona sowiecka zaczęła się wycofywać. Było to bowiem sprzeczne ze strategicznym celem ZSRR w wojnie – zdominowaniem i sowietyzacją sąsiadujących z ZSRR w 1939 krajów Europy Środkowo-Wschodniej.
Jeszcze przed ewakuacją Armii Andersa władze sowieckie uniemożliwiły już w kwietniu 1942 jakąkolwiek dalszą rekrutację żołnierzy polskich (oficjalnie powiadamiając o tym Rząd RP w maju 1942). Po ewakuacji Sowieci uniemożliwili łączenie rodzin żołnierzy, którzy już zostali ewakuowani, i rozpoczęli akcję tzw. paszportyzacji – narzucania siłą pozostałym w ZSRR obywatelom polskim obywatelstwa sowieckiego (por. Aleksander Wat), jednocześnie aresztując delegatów Ambasady Polskiej i zagarniając majątek ambasady przeznaczony dla polskich deportowanych, uniemożliwiając w ten sposób jakąkolwiek faktyczną pomoc Polakom w ZSRR. Wydarzenia jesieni 1942 – okresu bitwy pod Stalingradem i przygotowywanej kontrofensywy Armii Czerwonej są jednoznaczną zapowiedzią kierunków polityki ZSRR wobec kwestii niepodległości państwa polskiego i jego suwerennych władz. Wydarzenia te miały miejsce jeszcze przed ujawnieniem zbrodni katyńskiej w kwietniu 1943 r. i przed oficjalnym zerwaniem stosunków dyplomatycznych przez ZSRR z rządem Rzeczypospolitej pod pretekstem jego wystąpienia do Międzynarodowego Czerwonego Krzyża o zbadanie sprawy.
Kilku oficerów (m.in. ppłk Leon Bukojemski, por. Tadeusz Wicherkiewicz, ppor. Tadeusz Juśkiewicz) odmówiło wyjazdu – śladem ppłk. Zygmunta Berlinga, szefa bazy ewakuacyjno-zaopatrzeniowej Armii Polskiej w Krasnowodsku, już wcześniej współpracującego z organami ZSRR (por. Jeńcy polscy w niewoli radzieckiej (od 1939 roku)). Fakt ten został uznany jeszcze w 1943 przez sądy wojenne Rzeczypospolitej przy 2 Korpusie WP za złamanie przysięgi wojskowej i dezercję.
Upamiętnienie.
W 1991 został wybity medal z podobizną gen. Władysława Andersa o treści "Powstanie Armii Polskiej w ZSRR 1941 – 1991", wydany przez Mennicę Państwową, a zaprojektowany przez Hannę Jelonek.

</doc>
<doc id="144091" url="https://pl.wikipedia.org/wiki?curid=144091" title="Wasilij Michajłowicz Zarubin">
Wasilij Michajłowicz Zarubin



</doc>
<doc id="144094" url="https://pl.wikipedia.org/wiki?curid=144094" title="Bankowy Fundusz Gwarancyjny">
Bankowy Fundusz Gwarancyjny

Bankowy Fundusz Gwarancyjny (BFG) – instytucja gwarantująca depozyty banków i spółdzielczych kasach oszczędnościowo-kredytowych w Polsce. Realizuje także działalność pomocową w stosunku do instytucji bankowych zagrożonych upadłością. 
Powstała na mocy ustawy o Bankowym Funduszu Gwarancyjnym z dnia 14 grudnia 1994 Od 9 października 2016 jego funkcjonowanie reguluje ustawa z dnia 10 czerwca 2016 o Bankowym Funduszu Gwarancyjnym, systemie gwarantowania depozytów oraz przymusowej restrukturyzacji ().
BFG ma siedzibę przy ul. ks. Ignacego Jana Skorupki 4 w Warszawie.
Zadania Funduszu.
Hierarchia ważności wymienionych zadań ulegała zmianie w zależności od sytuacji w jakiej znajdował się system bankowy. W latach 1995–1996 najistotniejsze było sprawne wypełnianie zobowiązań w stosunku do klientów banków znajdujących się w stanie upadłości. W kolejnych latach na pierwszy plan – przy zachowaniu gotowości Funduszu do realizacji gwarancji – wysunęła się działalność pomocowa nakierowana na likwidowanie przyczyn, które mogłyby doprowadzić do upadłości banku.
Finansowanie funduszu.
Podstawowymi źródłami finansowania BFG są:
Minimalny poziom środków funduszu wynosi zaledwie 0,8% sumy gwarantowanych depozytów. Poziom docelowy, który wynosi 2,6% tej kwoty przewidziany jest do osiągnięcia w roku 2030. Dane finansowe dotyczące wysokości depozytów są publikowane na stronie internetowej funduszu. Na koniec 2020 fundusz dysponował kwotą 17 391 984 tys. zł na pokrycie depozytów bankowych oraz sumą 27 528 tys. zł na ewentualne wypłaty dla klientów SKOK-ów. 
Działalność funduszu.
Działalność gwarancyjna.
Celem działalności gwarancyjnej jest zapewnienie deponentom wypłaty, do wysokości określonej ustawą, środków gwarantowanych w razie ich niedostępności.
Od 30 grudnia 2010.
Limit gwarancji środków zgromadzonych w banku przez jednego deponenta od dnia 30 grudnia 2010 wynosi równowartość 100 tys. euro oraz zagwarantowano wypłatę środków w ciągu 20 dni roboczych. Środki te podlegają 100% gwarancji. W przypadku środków na rachunkach wspólnych (np. współmałżonków) limit gwarancji 100 tys. euro dotyczy każdego ze współposiadaczy rachunku. Podstawa prawna: ustawa z dnia 16 grudnia 2010 "o zmianie ustawy o Bankowym Funduszu Gwarancyjnym oraz niektórych innych ustaw" ().
Poza zwiększeniem limitu środków gwarantowanych oraz skróceniem czasu ich niedostępności nowe przepisy wprowadzają także inne istotne zmiany:
Oznacza to, że nie jest konieczna decyzja sądu o ogłoszeniu upadłości banku, aby Bankowy Fundusz Gwarancyjny rozpoczął wypłatę środków gwarantowanych. Pozostałe przepisy ustawy do tego dnia obowiązującej zostały utrzymane. Objęte gwarancjami są zarówno depozyty złotowe, jak i walutowe bez względu na walutę, a wypłata środków gwarantowanych następuje w złotych. W przypadku rachunków wspólnych każdy ze współposiadaczy ma prawo do oddzielnej kwoty gwarantowanej. Środki gwarantowane można odbierać przez okres 5 lat od dnia zawieszenia działalności banku.
Zmiany zasad gwarantowania depozytów w bankach wprowadzone zostały we wszystkich krajach Unii Europejskiej zgodnie z Dyrektywą 2009/14/WE z 11 marca 2009 nowelizującą Dyrektywę 94/19/WE w sprawie systemów gwarancji depozytów. Limit gwarancyjny w wysokości 100 tys. euro stał się jednolitym limitem obowiązującym w całej Unii Europejskiej.
Ustawa z dnia 10 czerwca 2016 o Bankowym Funduszu Gwarancyjnym, systemie gwarantowania depozytów oraz przymusowej restrukturyzacji wprowadziła zwiększone limity gwarancji środków dla niektórych przypadków. Zasada ta obowiązuje wyłącznie dla osób fizycznych. Do wysokości różnicy pomiędzy równowartością 200 000 euro, a sumą pozostałych środków deponenta (nie wyższą jednak niż równowartość w złotych 100 000 euro), w terminie 3 miesięcy od dnia wpływu środków na rachunek, gwarantowane są środki deponenta pochodzące ze odpłatnego zbycia nieruchomości zabudowanej budynkiem mieszkalnych, wykonania podziału majątku po ustaniu małżeńskiej wspólności majątkowej, nabycia spadku wypłaty środków z tytułu ubezpieczenia na życie, dożycie następstw nieszczęśliwych wypadków, wypłaty odprawy pieniężnej, wypłaty odprawy emerytalnej lub rentowej.
Od 28 listopada 2008.
Od 28 listopada 2008 do 29 grudnia 2010 Bankowy Fundusz Gwarancyjny gwarantował w 100% środki do 50 tys. euro. Podstawa prawna: ustawa z 23 października 2008 "o zmianie ustawy o Bankowym Funduszu Gwarancyjnym" ().
Do 27 listopada 2008.
Gwarancje obowiązujące do 27 listopada 2008:
"Obowiązkowy system gwarantowania obejmuje środki gwarantowane do wysokości (wraz z odsetkami naliczonymi zgodnie z umową):"
Działalność pomocowa.
Zadania w ramach działalności pomocowej wynikają z obowiązku działania na rzecz bezpieczeństwa i stabilności banków oraz wzrostu zaufania do systemu bankowego. Należą do nich:
Procedura wypłaty środków gwarantowanych.
Środki do równowartości w złotówkach kwoty 100 000 EUR są wypłacane w terminie 7 dni od daty wystąpienia przez uprawnioną instytucję bankową z wnioskiem o upadłość. Maksymalny okres wypłaty środków to 5 lat - po tym okresie wszystkie roszczenia z tytułu gwarancji ulegają przedawnieniu. Pieniądze można wypłacić w gotówce lub zlecić przelew w placówce dedykowanej za okazaniem dowodu osobistego. Gwarancją depozytów do równowartości w złotówkach kwoty 100 000 EUR są objęte środki zgromadzone na rachunkach w przez danego klienta w jednym banku, tj. łączna wartość środków zgromadzonych w jednym banku w postaci wszystkich produktów finansowych danego klienta (kont osobistych, lokat itd.).
Działalność restrukturyzacyjna.
Przymusowa restrukturyzacja Podkarpackiego Banku Spółdzielczego w Sanoku.
15 stycznia 2020 BFG wydał decyzję o rozpoczęciu przymusowej restrukturyzacji Podkarpackiego Banku Spółdzielczego (PBS) z siedzibą w Sanoku. Ze względu na złą sytuację kapitałową PBS 17 stycznia 2020 Fundusz przejął nad nim kontrolę oraz wyznaczył administratora. Spełnione zostały trzy przesłanki upoważniające fundusz do przeprowadzenia tego procesu:
Przymusowa restrukturyzacja Banku odbyła się z użyciem banku pomostowego – Banku Nowego BFG S.A., który w 2021 został zakupiony przez Wielkopolski Bank Spółdzielczy. Tym samym proces restrukturyzacji zakończył się.
Przymusowa restrukturyzacja Banku Spółdzielczego w Przemkowie.
30 kwietnia 2020 BFG rozpoczął przymusową restrukturyzację Banku Spółdzielczego w Przemkowie z wykorzystaniem instrumentu przymusowej restrukturyzacji w formie przejęcia przedsiębiorstwa, w celu uniknięcia jego upadłości. 2 maja 2020 przedsiębiorstwo Banku Spółdzielczego w Przemkowie i jego zobowiązania (z wyłączeniami), zostały przejęte przez SGB-Bank S.A.
Przymusowa restrukturyzacja Idea Bank S.A..
31 grudnia 2020 BFG wszczął procedurę przymusowej restrukturyzacji Idea Banku S.A. z uwagi na spełnienie trzech przesłanek upoważniających fundusz do przeprowadzenia tego procesu:
3 stycznia 2021 Idea Bank został przejęty przez Bank Pekao S.A.
Przymusowa restrukturyzacja Getin Noble Bank S.A..
30 września 2022 BFG wszczął procedurę przymusowej restrukturyzacji Getin Noble Bank S.A. z uwagi na spełnienie trzech przesłanek upoważniających fundusz do przeprowadzenia tego procesu:
3 października 2022 działalność banku została przekazana do VeloBank (d. Banku BFG S.A.), którego właścicielem jest obok BFG także System Ochrony Banków Komercyjnych S.A. (SOBK). 

</doc>
<doc id="144099" url="https://pl.wikipedia.org/wiki?curid=144099" title="Program Narodów Zjednoczonych ds. Rozwoju">
Program Narodów Zjednoczonych ds. Rozwoju

Program Narodów Zjednoczonych ds. Rozwoju (, ) – agenda ONZ powstała w 1965, która tworzy globalną sieć na rzecz rozwoju. Działania UNDP wspierają pozytywne zmiany w krajach poprzez udostępnianie społeczeństwom wiedzy, doświadczenia oraz środków pieniężnych i intelektualnych. Siedzibą agendy jest Nowy Jork. UNDP działa w 166 krajach, gdzie wspomaga rozwiązywanie globalnych i krajowych problemów rozwojowych. Dzięki pomocy UNDP, kraje rozwijające się mogą w efektywny sposób wykorzystywać otrzymaną pomoc.
Historia.
Program Narodów Zjednoczonych ds. Rozwoju powstał w 1965 roku w wyniku połączenia Rozszerzonego Programu Pomocy Technicznej oraz Specjalnego Funduszu Rozwoju Gospodarczego Narodów Zjednoczonych. Organizacje te ostatecznie utworzyły UNDP w 1971 r. 
Obszary działania.
Globalna sieć UNDP łączy oraz koordynuje działania podejmowane w celu osiągnięcia Milenijnych Celów Rozwoju (ang. "MDGs, Millennium Development Goals"), określonych w ramach Projektu Milenijnego ONZ. Działania Programu skupiają się na wyzwaniach rozwojowych:
Wyeliminowanie skrajnego ubóstwa i głodu
Podczas Szczytu Milenijnego, światowi liderzy zobowiązali się do podjęcia działań w celu ograniczenia ubóstwa i głodu na świecie o połowę do roku 2015 w porównaniu z rokiem 1990. Cel ten może być osiągnięty dzięki wzrostowi gospodarczemu, ale również dzięki działaniom pomocniczym, które umożliwią efektywne wykorzystanie skutków wzrostu. UNDP wspiera państwa w tworzeniu, implementacji i nadzorowaniu narodowych strategii rozwojowych skierowanych na realizację Milenijnych Celów Rozwoju. UNDP współpracuje z agendami ONZ oraz innymi organizacjami gwarantując, by proces globalizacji sprzyjał realizacji MDG. Osiągnięcie założonej redukcji ubóstwa możliwe będzie jedynie w połączeniu z realizacją innych Celów Milenijnych tj. walka z AIDS, malarią i innymi chorobami, zapewnienie powszechnej edukacji oraz zmniejszenie umieralności dzieci i matek. We wszystkich swoich działaniach UNDP skupia się na ochronie i przestrzeganiu praw człowieka oraz wzmocnieniu roli kobiet w życiu publicznym.
Upowszechnienie demokratycznych form rządzenia
Nigdy wcześniej tak wiele państw nie pracowało nad tym, by wprowadzić demokratyczne systemy polityczne. Ich zadaniem jest rozwój instytucji i procedur, które odpowiadają potrzebom obywateli i promują inicjatywy rozwojowe. UNDP pomaga państwom wzmocnić ich systemy legislacyjne i wyborcze, zapewnić powszechny dostęp do sądów i administracji publicznej oraz rozwinąć możliwości dostarczania niezbędnych podstawowych usług do najbardziej potrzebującej części społeczeństwa. Poprzez swoje programy, UNDP zbliża narody i społeczeństwa, zacieśniając między nimi współpracę i partnerstwo oraz promując sposoby zwiększenia efektywności, partycypacji i przejrzystości działań podejmowanych w różnych obszarach.
Zapobieganie kryzysom i odbudowa
Istnieją państwa, w których ryzyko wystąpienia konfliktów zbrojnych jest duże. Inne z kolei mogą zostać dotknięte klęskami żywiołowymi. Takie sytuacje mogą zaprzepaścić dekady rozwoju gospodarczego i znacznie zwiększyć poziom ubóstwa i głodu. UNDP podejmuje inicjatywy mające na celu uniknięcie konfliktów oraz dostarcza potrzebującym krajom pomoc natychmiastową i długoterminową w przypadku wystąpienia kryzysów, konfliktów lub klęsk żywiołowych.
Środowisko i trwały i zrównoważony wzrost
Państwa rozwijające się niejednokrotnie nie są w stanie zapewnić powszechnego dostępu do czystych i niedrogich źródeł energii. Są też w dużej mierze narażone na degradację środowiska naturalnego. Działania UNDP podejmowane w tym obszarze mają na celu usprawnienie systemu zarządzania energią oraz ochroną środowiska naturalnego. Problemy środowiskowe mają charakter ogólnoświatowy, dlatego też rozwiązania przyjmowane w obszarach zmian klimatycznych czy ochrony gatunków zagrożonych wyginięciem muszą być podejmowane na poziomie globalnym. UNDP, we współpracy z Programem Środowiskowym Narodów Zjednoczonych i Bankiem Światowym pomaga państwom zwiększyć ich możliwości sprostania tym wyzwaniom na poziomie krajowym, regionalnym i lokalnym poprzez promowanie innowacyjnych praktyk i strategii oraz poszerzanie współpracy pomiędzy interesariuszami.
Raport o Rozwoju Społecznym (ang. "HDR, Human Development Report").
UNDP wydaje coroczny Raport o Rozwoju Społecznym oparty na Wskaźniku Rozwoju Społecznego (ang. "HDI, Human Development Index"), który prezentuje nowe narzędzia pomiarowe i innowacyjne analizy poziomu rozwoju państw oraz proponuje rozwiązania określonych wyzwań rozwojowych na poziomie krajowym, regionalnym i lokalnym. Podstawą tworzenia Raportu jest przekonanie, iż rozwój stanowi proces zwiększania możliwości swobodnego wyboru dla obywateli w różnych dziedzinach życia, nie zaś jedynie zwiększanie dochodów państw. Raport tworzony jest przez niezależne grupy ekspertów ze środowisk akademickich, rządowych oraz pozarządowych, którzy dostarczają dane, teorie, analizy i praktyki. Kraje rozwijające się wykorzystują Raport do analizy istniejących problemów oraz na jego podstawie tworzą nowe strategie rozwojowe.
Organizacja UNDP.
Administrator Programu NZ ds. Rozwoju ma rangę Podsekretarza Generalnego Narodów Zjednoczonych. Administrator jest również przewodniczącym Grupy Narodów Zjednoczonych ds. Rozwoju (ang. "UNDG, United Nations Development Group"). Administrator mianowany jest przez Sekretarza Generalnego ONZ, a kandydatura jest zatwierdzana przez Zgromadzenie Ogólne ONZ. Kadencja Administratora trwa 4 lata.
Helen Clark, była premier Nowej Zelandii, sprawuje funkcję Administratora od marca 2009.
Rada Wykonawcza UNDP składa się z reprezentantów 36 państw świata wybieranych przez Radę Gospodarczą i Społeczną ONZ (ang. "ECOSOC, Economic and Social Council") według klucza regionalnego. Rada nadzoruje i wspiera działania UNDP zapewniając ich zgodność z indywidualnymi potrzebami państw oraz z ogólnymi wytycznymi Rady Gospodarczej i Społecznej ONZ. Program działa w oparciu o 5 biur regionalnych (Afryka, Kraje Arabskie, Azja i Pacyfik, Europa i Wspólnota Niepodległych Państw oraz Ameryka Łacińska i Karaiby) oraz Biura Krajowe. 
Biuro Krajowe w Polsce zakończyło swoją działalność w grudniu 2008 r. Obecnie w Polsce działa Biuro Projektowe UNDP podległe Regionalnemu Centrum UNDP w Bratysławie, które zajmuje się wdrażaniem i koordynacją na terenie Polski komponentów projektów regionalnych UNDP. Biuro działa w ramach programu "Social Innovation in Europe and CIS", zapewniając implementację, koordynację i nadzór nad poszczególnymi projektami.

</doc>
<doc id="144100" url="https://pl.wikipedia.org/wiki?curid=144100" title="Próchnica zębów">
Próchnica zębów

Próchnica zębów (łac. "caries dentium") – bakteryjna choroba zakaźna tkanek twardych zęba objawiająca się demineralizacją substancji nieorganicznych i następnie proteolizą substancji organicznych z powodu działania kwasów wytworzonych przez bakterie w płytce nazębnej w wyniku metabolizmu cukrów pochodzenia zewnątrz- i wewnątrzustrojowego. Na ziemiach dzisiejszej Polski najstarsze ślady próchnicy znane są już z mezolitu.
Przyczyny.
Aby doszło do rozwoju próchnicy muszą jednocześnie zaistnieć cztery czynniki:
Każdy z nich jest czynnikiem koniecznym, samodzielnie niewystarczającym, do powstania próchnicy.
Bakterie.
Głównymi bakteriami odpowiedzialnymi za rozwój próchnicy są "L. acidophilus" oraz paciorkowce, a z nich najważniejsze to "Streptococcus mutans". Inne próchnicotwórcze bakterie to: "S. salivarius", "S. mitis", "S. sanguinis", "Enterococcus faecalis". Bakterie te są zdolne do zainicjowania procesu próchnicowego, poprzez wytwarzanie kwasów w wyniku metabolizowania cukrów (głównie kwas mlekowy). Zakwaszone środowisko (pH poniżej 5,5) sprzyja demineralizacji szkliwa.
Ponadto bakterie te uczestniczą w powstawaniu płytki nazębnej. Stanowi ona doskonałe środowisko dla rozwoju bakterii pierwotnie tlenowych, a z czasem względnie beztlenowych.
Cukry.
Cukry są podstawą metabolizmu bakterii. Znajdują się w różnych pokarmach w różnych ilościach. Cukry występujące naturalnie w pokarmach mają niewielkie znaczenie dla rozwoju próchnicy. Większą rolę odgrywają rafinowane cukry sztucznie dodawane do pokarmów. Cukry różnią się swoim działaniem próchnicotwórczym. Najbardziej do jej rozwoju predysponują sacharoza, glukoza i fruktoza. Skrobia ma znikomy wpływ na rozwój próchnicy.
Substytuty cukru takie jak aspartam nie wywołują próchnicy.
Bakterie bytujące w płytce nazębnej reagują na zwiększone stężenie cukrów na trzy sposoby:
Podatność zębów.
Podatność na próchnicę jest cechą osobniczą. Zapadalność na próchnicę jest różna u różnych osób. Wynika to zarówno z predyspozycji genetycznych, jak i z warunków socjalnych, w których rozwija się i przebywa człowiek. Dostarczanie wapnia i fluoru w okresie płodowym, jak i w okresie wzrostu ma bardzo duży wpływ na podatność zębów na próchnicę.
Czas.
Aby doszło do powstania próchnicy trzy powyższe czynniki muszą zaistnieć jednocześnie odpowiednio długo w czasie. Nawet wysokie spożycie cukru przy podatnych na próchnicę zębach nie musi prowadzić do rozwoju tej choroby, warunkiem jest jednak dokładne i częste oczyszczanie zębów z pozostałości pokarmowych. Na rozwój próchnicy może mieć wpływ także zaburzenie w wydzielaniu śliny, która działa bakteriobójczo, remineralizuje niewielkie ubytki, wypłukuje resztki pokarmowe.
Profilaktyka.
Profilaktyka polega głównie na edukacji zdrowotnej, endogennym i egzogennym dostarczaniu fluorków (fluorek sodu, fluorokrzemian) do organizmu, szczotkowaniu zębów, stosowaniu płukanek, nici dentystycznych i innych przyborów do higieny jamy ustnej, unikaniu częstego spożywania węglowodanów próchnicogennych (głównie sacharoza, ale również glukoza, fruktoza, maltoza), wizytach kontrolnych w gabinecie dentystycznym.
Mikrobiolodzy z UCLA School of Dentistry w listopadzie 2011 ogłosili, iż opracowali płukankę do ust zawierającą STAMP (ang. "specifically targeted anti-microbial peptides") o symbolu C16G2, dobrze rokującą jeśli chodzi o eliminację "S. mutans" (bez wpływu na bakterie saprofityczne) i zapobieganie próchnicy. Jest to pierwsze tego typu celowane działanie na świecie.
Opisany w 2016 roku kierunek działania w profilaktyce próchnicy polega na zastosowaniu probiotycznych szczepów bakterii, które mogą w naturalny sposób wyprzeć z jamy ustnej bakterie odpowiedzialne za rozwój próchnicy oraz wpłynąć na poprawę zdrowia jamy ustnej zarówno dorosłych jak i dzieci. Dobroczynnym szczepem bakterii o udokumentowanym działaniu w profilaktyce próchnicy jest szczep "Streptococcus salivarius" M18. W badaniu opublikowanym w 2015 roku podawano dzieciom w wieku 6-17 lat szczep "Streptococcus salivarius" M18 w formie pastylek do ssania przez 3 miesiące. Pastylki podawano codziennie wieczorem, przed snem, po umyciu zębów. Badanie wykazało, że stosowanie szczepu "Streptococcus salivarius" M18 przez 3 miesiące redukuje liczbę bakterii "Streptococcus mutans" (odpowiedzialnych za rozwój próchnicy) o 74%, redukuje akumulację płytki nazębnej o 50% i powoduje, że ponad 3-krotnie wzrasta szansa na uniknięcie nowego ubytku (przed badaniem szansa na uniknięcie nowego ubytku wynosiła 20%, po zastosowaniu szczepu "Streptococcus salivarius" M18 wzrosła do 70%).
Leczenie.
Zniszczona struktura zęba nie regeneruje się, jednak leczenie może powstrzymać postępującą próchnicę. Celem leczenia jest zachowanie zęba i zapobieżenie powikłaniom.
Wypełnianie zębów polega na usunięciu uszkodzonych tkanek zęba i umieszczenie w ich miejsce materiału przeznaczonego do odbudowy zębów. Najczęściej stosowane materiały to amalgamat srebra, szkło-jonomery i różne kompozyty.
W przypadkach bardzo zaawansowanego procesu próchnicowego dochodzi do zakażenia tkanek miękkich znajdujących się w zębie. Wówczas zachodzi konieczność leczenia kanałowego w związku z rozwijającym się zapaleniem miazgi zęba. Całkowite zaniedbanie leczenia próchnicy może doprowadzić do rozwinięcia się zgorzeli (stanu gnilnego rozkładu miazgi zęba) bądź całkowitej destrukcji tkanek korony zęba, co skutkuje koniecznością jego usunięcia bądź leczenia protetycznego.
Dostępna jest już nowoczesna metoda leczenia próchnicy ozonem, polegająca na bezpośrednim kontakcie zaatakowanego zęba z ozonem. Dzięki temu tkanka zęba remineralizuje się, jednak tylko w przypadku niewielkich ubytków.
Rodzaje próchnicy.
Próchnicę można podzielić na kilka rodzajów, w zależności od miejsca występowania oraz przebiegu – wyróżnia się:
Diagnostyka.
Niektóre nowsze metody rozpoznawania próchnicy

</doc>
<doc id="144102" url="https://pl.wikipedia.org/wiki?curid=144102" title="Psychoterapia behawioralna">
Psychoterapia behawioralna

Psychoterapia behawioralna – rodzaj psychoterapii, metoda leczenia zaburzeń psychicznych opracowana na podstawie zasady behawioryzmu (uczenie się dzięki warunkowaniu).
Psychoterapia behawioralna skupia się wyłącznie na zachowaniu człowieka, jako jego naturalnej reakcji na bodźce z otoczenia (reakcje naturalne uważa się za efekt warunkowania). Ważne jest "tu i teraz", natomiast mniej ważne są wydarzenia z przeszłości (przyczyny leczonych zaburzeń).
Pomoc w zmianie niepożądanego zachowania odbywa się bez analizy nieświadomych przyczyn, których istnienia behawioryzm nie uznaje. Terapeuta w tym rodzaju psychoterapii pełni funkcję aktywną i dyrektywną – wyjaśnia, proponuje, doradza, wspiera, motywuje i wyznacza zadania. Pacjent natomiast jest kimś w rodzaju ucznia – oczekuje się od niego przede wszystkim gotowości do aktywnych zmian.
Terapia opiera się na technikach treningowych, takich jak m.in. trening relaksacji, wykorzystywany w systematycznej desensytyzacji (odwrażliwianiu) pomocnej w leczeniu fobii czy trening asertywności i wielu innych.
W procesie terapii behawioralnej niezależnie od rodzaju leczonych zaburzeń wyodrębnia się cztery fazy:
Psychoterapia tego rodzaju zawsze ogranicza się do konkretnych problemów (np. klaustrofobia) i zwykle obejmuje 10 spotkań odbywających się raz w tygodniu.
Czasy współczesne.
Psychoterapia behawioralna, wraz z psychoterapią poznawczą dały początek stosowanej obecnie psychoterapii poznawczo-behawioralnej (CBT), łączącej techniki behawioralne z restrukturyzacją poznawczą oraz technikami tzw. „III fali CBT” nastawionymi na uważność ("mindfulness"), rolę relacji terapeutycznej, związków emocjonalnych oraz wartości.
Największą organizacją zrzeszającą psychoterapeutów poznawczo-behawioralnych w Polsce jest Polskie Towarzystwo Terapii Poznawczej i Behawioralnej.

</doc>
<doc id="144103" url="https://pl.wikipedia.org/wiki?curid=144103" title="Soleczniki Wielkie">
Soleczniki Wielkie



</doc>
<doc id="144104" url="https://pl.wikipedia.org/wiki?curid=144104" title="N.E.R.D">
N.E.R.D

N.E.R.D lub N*E*R*D – zespół rockowy założony pod koniec 1999 roku przez trzech muzyków, którzy znają się od dzieciństwa – Chad Hugo, Pharell Williams i Shae Haley. NERD to skrót od słów "No-one ever really dies", czyli "Nikt nigdy do końca nie umiera".

</doc>
<doc id="144105" url="https://pl.wikipedia.org/wiki?curid=144105" title="Szyrwinty">
Szyrwinty

Szyrwinty ("lit. Širvintos") – miasto (7200 mieszkańców) na Litwie, położone na północny zachód od Wilna (50 km), na drodze do Wiłkomierza. Jest stolicą rejonu. 
Sioło Szyrwinty wchodziło w 1644 roku w skład włości muśnickiej. "Szyrwęty" położone były w 1772 roku w powiecie wiłkomierskim województwa wileńskiego. W latach 1922-1939 miasto znajdowało się kilka kilometrów od granicy z Polską, po litewskiej stronie. Według ostatniego spisu powszechnego Polacy stanowią 10% mieszkańców rejonu szyrwinckiego.
Dawniej istniała gmina Szyrwinty.

</doc>
<doc id="144108" url="https://pl.wikipedia.org/wiki?curid=144108" title="Extranet">
Extranet



</doc>
<doc id="144109" url="https://pl.wikipedia.org/wiki?curid=144109" title="Albert II Grimaldi">
Albert II Grimaldi

Albert II Grimaldi (fr. "Albert Alexandre Louis Pierre Grimaldi", ur. 14 marca 1958 w Monako) – 14. książę Monako od 6 kwietnia 2005, regent Księstwa Monako od 31 marca 2005 do 6 kwietnia 2005; syn Rainiera III, księcia Monako i Grace, księżnej Monako; reprezentant Monako na zimowych igrzyskach olimpijskich (1988, 1992, 1994, 1998, 2002).
Albert urodził się w Monte Carlo jako drugie dziecko i pierwszy syn Rainiera III, księcia Monako i Grace, księżnej Monako.
W 1981 roku ukończył studia na kierunku nauki polityczne w Amherst College w Amherst w stanie Massachusetts w Stanach Zjednoczonych.
Pięciokrotnie reprezentował Monako na zimowych igrzyskach olimpijskich w bobslejach.
W 2011 poślubił Charlene Wittstock, z którą ma dwoje dzieci: Gabrielę, hrabinę Carladès (ur. 2014) i Jakuba, markiza Baux (ur. 2014).
Urodzony jako następca tronu, po śmierci ojca 6 kwietnia 2005 został księciem Monako. Jego koronacja miała miejsce w katedrze Świętego Mikołaja w Monako 19 listopada 2005. Książę zajmuje się ochroną środowiska i w 2006 założył Fundację Księcia Alberta II, która ma wspierać te działania. Jest prezydentem Monakijskiego Komitetu Olimpijskiego i członkiem Międzynarodowego Komitetu Olimpijskiego. Uczestniczy w wydarzeniach sportowych na terenie księstwa i poza jego granicami. Od 1993 bierze udział w posiedzeniach Zgromadzenia Ogólnego Organizacji Narodów Zjednoczonych. Regularnie odbywa zagraniczne podróże dyplomatyczne, w tym również do Polski (ostatnio w 2012). Wspiera działalność charytatywną.
Jest trzecim najbogatszym monarchą w Europie (po Janie Adamie II, księciu Liechtensteinu i Henryku, wielkim księciu Luksemburga).
Jest jedynym przywódcą państwa w dziejach, który zdobył obydwa geograficzne bieguny ziemi (północny w 2006 i południowy w 2009).
Poprzez swojego przodka, Jana Wilhelma Friso, księcia Oranii spokrewniony jest ze wszystkimi rodzinami królewskimi i książęcymi panującymi w Europie.
Mieszka w Pałacu Książęcym w Monaco-Ville.
Okoliczności narodzin.
W 1956 roku panujący w księstwie Monako Rainier III poślubił amerykańską aktorkę Grace Kelly. Księstwo Monako pozostawało wówczas oficjalnie bez następcy tronu, a swoje pretensje do korony zgłaszała Antoinette, baronowa Massy, starsza siostra Rainiera. Księżniczka nie zgadzała się z decyzją matki, która zrzekła się swoich praw do sukcesji na rzecz syna, a nie córki. Massy miała również syna, który jej zdaniem mógłby zapewnić dalszą sukcesję.
W styczniu 1957 roku nową następczynią monakijskiego tronu została księżniczka Karolina, pierwsze dziecko Rainiera III i Grace.
20 września 1957 Pałac Książęcy poinformował, że księżna Monako spodziewa się narodzin drugiego dziecka. Pojawienie się na świecie książęcego syna w marcu 1958 roku dało Monako kolejnego następcę tronu i oddaliło szanse rodziny de Massy na przejęcie władzy w państwie.
Powiązania rodzinne.
Książę Albert urodził się 14 marca 1958 o godzinie 10:48 w Monte Carlo. Poddani zostali poinformowani o narodzinach następcy tronu przez amerykańskiego księdza Francisa Tuckera. W ośmiu kościołach Monako zabiły dzwony, wystrzelono 101 pocisków armatnich i uruchomiono jachty stojące w porcie.
Za pośrednictwem radia obwieszczono, że nowy członek rodu Grimaldich otrzymał imiona Albert Aleksander Ludwik Piotr ("Albert Alexandre Louis Pierre"). Nosi je na cześć między innymi poprzednich władców, księcia Alberta I, księcia Ludwika II i swojego dziadka, Pierre’a, księcia Valentinois.
Jego rodzicami byli Rainier III, książę Monako w latach 1949–2005 i Grace, księżna Monako, znana amerykańska aktorka, zdobywczyni Nagrody Akademii Filmowej dla najlepszej aktorki pierwszoplanowej za rolę w filmie "Dziewczyna z prowincji".
Jego dziadkami byli ze strony ojca Pierre, książę Valentinois, francuski hrabia pochodzący z rodu de Polignac i jego żona, Charlotte, księżna Valentinois, nieślubna córka księcia Ludwika II; natomiast ze strony matki John Brendan Kelly, amerykański mistrz olimpijski w wioślarstwie, i jego żona, Margaret Kelly.
Ma dwie siostry, starszą Karolinę, księżną Hanoweru i młodszą księżniczkę Stefanię.
Albert był pierwszym mężczyzną urodzonym w rodzie Grimaldich od czasu narodzin swojego ojca w 1923 roku.
Książę został ochrzczony dnia 20 kwietnia w katedrze Monakijskiej. Z tej okazji ojciec odznaczył go Orderem Grimaldich. Chłopiec wystąpił w tradycyjnym stroju należącym do rodziny książęcej. Najważniejsze miejsca w państwie zostały ozdobione flagami monakijską, francuską i amerykańską. Rodzicami chrzestnymi przyszłego władcy zostali książę Louis de Polignac i Wiktoria, królowa Hiszpanii z dynastii Battenbergów, wdowa po królu Alfonsie XIII.
Dzieci chrzestne.
Książę Monako jest ojcem chrzestnym przynajmniej pięciu osób:
Edukacja.
W 1976 ukończył z wyróżnieniem wyższą szkołę imienia Alberta I. W amerykańskim Amherst College (w stanie Massachusetts) studiował nauki polityczne, ekonomiczne, muzykę i literaturę angielską. Latem 1979 odbył podróż po Europie i Bliskim Wschodzie wraz z uniwersyteckim Glee club. W 1981 otrzymał tytuł magistra nauk politycznych. Odbył służbę wojskową w marynarce francuskiej, gdzie dosłużył się stopnia porucznika.
Kariera sportowa.
Książę Monako, podobnie jak jego dziadek i wuj, brał udział w igrzyskach olimpijskich. Pięciokrotnie reprezentował Monako w zimowych zmaganiach, posługując się nazwiskiem Albert Grimaldi (w latach 1988–2002).
Książę startował w wyścigach bobslejowych dwójek i czwórek. Swój najlepszy wynik, 26. miejsce, osiągnął w wyścigach czwórek podczas igrzysk w Lillehammer w 1994.
W 1988, 1994 i 1998 był chorążym reprezentacji Monako.
W styczniu 1985 wziął udział w rajdzie Dakar, ale go nie ukończył z powodu kłopotów z silnikiem pojazdu.
Albert posiada czarny pas w judo.
Następca tronu.
Książę Albert urodził się jako drugie dziecko panującego w Monako władcy, ale jako pierwszy syn. Wedle obowiązujących przepisów, zajął pierwsze miejsce w linii sukcesji tronu, wyprzedzając swoją starszą siostrę, księżniczkę Karolinę. Chłopiec otrzymał tytuł Jego Książęcej Wysokości Dziedzicznego Księcia Monako, Markiza Baux.
W czerwcu 1961 towarzyszył rodzicom w oficjalnej wizycie do Irlandii, a kwietniu 1964 do Portugalii.
W sierpniu 1982 uczestniczył w dyplomatycznej wizycie do Islandii. Była to ostatnia oficjalna wyprawa księżnej Grace, która miesiąc później uległa wypadkowi samochodowemu i zmarła wskutek odniesionych obrażeń po kilku dniach.
Od 28 maja 1993 roku reprezentuje Księstwo Monako w Zgromadzeniu Ogólnym Organizacji Narodów Zjednoczonych w Nowym Jorku.
5 października 2004 uczestniczył w Strasburgu w ceremonii przyjęcia Monako do Rady Europy jako czterdziestego szóstego państwa.
31 marca 2005 książę Rainier III w oficjalnym oświadczeniu ogłosił, że nie jest w stanie dłużej pełnić swoich obowiązków ze względu na pogarszające się zdrowie i mianował Alberta regentem Księstwa Monako. Sześć dni później książę Rainier zmarł i Albert został kolejnym księciem Monako. Zgodnie z prawem, linia sukcesji monakijskiego tronu uległa tego dnia skróceniu – usunięte zostały z niej nazwiska Antoinette, baronowej Massy i jej potomków.
Albert otrzymał tytuł Jego Książęcej Wysokości Suwerennego Księcia Monako oraz wiele pomniejszych tytułów.
Książę Monako.
Wstąpienie na tron.
Po śmierci księcia Rainiera III w Monako nastąpił trzymiesięczny okres żałoby. 15 maja Pałac Książęcy poinformował, że ceremonia wstąpienia na tron księcia Alberta odbędzie się 12 lipca 2005.
Tego dnia o poranku w katedrze Świętego Mikołaja miała miejsce msza święta, celebrowana przez arcybiskupa Monako, Bernarda Barsi, która formalnie rozpoczęła panowanie księcia Alberta II. Następnie władca powrócił do pałacu, w którym wydał przyjęcie dla siedmiu tysięcy osób, urodzonych na terenie księstwa. Otrzymał symboliczne klucze do państwa i wygłosił swoje pierwsze przemówienie. Na koniec dnia odbył się pokaz fajerwerków.
Koronacja nowego księcia Monako miała miejsce 19 listopada 2005 w monakijskiej katedrze. W uroczystości uczestniczyli przedstawiciele zagranicznych rodzin królewskich, między innymi: Edward, hrabia Wesseksu, książę Joachim z Danii, książę Maulaj Raszid z Maroka i książę Fajsal z Jordanii. Ólafur Ragnar Grímsson, prezydent Islandii, był jedyną głową państwa, która wzięła udział w koronacji.
Następczynią tronu została Karolina, księżna Hanoweru, która zajmowała tę pozycję do 10 grudnia 2014.
Ochrona środowiska.
Książę Monako działa na rzecz ochrony środowiska. Organizuje i uczestniczy w konferencjach poświęconych tym zagadnieniom.
16 kwietnia 2006 książę zdobył geograficzny biegun północny.
W czerwcu 2006 założył Fundację Księcia Alberta II, której działalność skupia się na ochronie środowiska.
W 2007 został patronem Międzynarodowego Roku Delfina, ustanowionego przez Program Środowiskowy Organizacji Narodów Zjednoczonych.
We współpracy z brytyjską aktorką Virginią McKenna doprowadzili do wypuszczenia z Monakijskiego Ogrodu Zoologicznego pary leopardów, hipopotama i wielbłąda. Ogród założony został w 1954 przez księcia Rainiera III.
W styczniu 2009 Pałac Książęcy poinformował, że Albert II udał się z wyprawą do Antarktyki, gdzie miał odwiedzić bazy obserwacyjne i spotkać się z naukowcami. 14 stycznia książę zdobył geograficzny biegun południowy. Swoją wyprawę na półkulę południową zakończył 22 stycznia.
Albert został pierwszym władcą w historii świata, który w czasie swojego panowania zdobył obydwa bieguny Ziemi.
Sport.
Książę Albert interesuje się sportem i poświęca tej dziedzinie wiele zaangażowania. Pełni funkcję prezydenta Monakijskiego Komitetu Olimpijskiego i jest członkiem Międzynarodowego Komitetu Olimpijskiego. Jest prezydentem monakijskiej federacji pływackiej (od 1984) i lekkoatletycznej (od 1984). Założył w księstwie federacje bobslejową (1987) i pięcioboju nowoczesnego (1999). Jest honorowym prezydentem Międzynarodowej Unii Pięcioboju Nowoczesnego i Międzynarodowej Fundacji Atletów.
Regularnie pojawia się na wydarzeniach sportowych w państwie, do których szczególnie należą mecze piłkarskie na Stadionie Księcia Ludwika II, mecze klubu AS Monaco, tenisowy turniej Monte-Carlo Rolex Masters (którego prezydentem jest jego cioteczna siostra, Elżbieta de Massy), wyścig Formuły 1 o Grand Prix Monako i meeting lekkoatletyczny Herculis.
Za jego panowania Monako było gospodarzem między innymi Światowych Finałów Lekkoatletycznych IAAF, Igrzysk Małych Państw Europy w 2007 i światowego turnieju kwalifikacyjnego mężczyzn do letnich igrzysk olimpijskich w rugby w 2016. W Monte Carlo kilkakrotnie wręczano prestiżowe nagrody sportowe Laureus (2000−2003, 2017–2018).
Książę przyjaźni się z wieloma sportowcami, z których niektórzy mieszkają w Monako. Kilkudziesięciu sportowców zaprosił na swój ślub z Charlene Wittstock w 2011 roku; zaprasza ich również na spotkania do Pałacu Książęcego. Osobiście wręcza nagrody zwycięzcom zawodów rozgrywanych w Monako.
Jako gość i kibic bierze udział zarówno w letnich, jak i zimowych igrzyskach olimpijskich. Odwiedza zawodników we wsiach olimpijskich, zasiada na trybunach podczas konkurencji i wręcza medale. Uczestniczy w spotkaniach i pracach komitetów olimpijskich.
Działalność w Monako.
Książę Albert uczestniczy w wydarzeniach, odbywających się regularnie w księstwie Monako, do których należą:
Książę współpracuje również z organizacjami:
Działalność charytatywna.
Książę Monako współpracuje z wieloma fundacjami, kierowanymi przez członków rodziny książęcej:
31 stycznia 2016 wziął udział w charytatywnym marszu dla Fundacji Flavien, zajmującej się pomocą dzieciom, cierpiącym z powodu chorób nowotworowych.
Związki ze Stanami Zjednoczonymi.
Matka księcia Alberta, księżna Grace, urodziła się w Filadelfii w stanie Pensylwania w 1929 roku. W 1956 roku zaręczyła się z Rainierem III, księciem Monako, przeprowadziła się do księstwa i porzuciła karierę aktorską. Wszystkie jej dzieci przy urodzeniu otrzymały również obywatelstwo amerykańskie, zgodnie z zasadami dziedziczenia obywatelstwa, obowiązującego w Stanach Zjednoczonych.
Książę Albert studiował w ojczyźnie swojej matki i odwiedzał tam rodzinę, ale zrzekł się obywatelstwa amerykańskiego w wieku dwudziestu jeden lat.
W 1992 w Palm Springs w stanie Kalifornia urodziła się pierwsza córka księcia, Jaśmina Grace, której jest córką Amerykanki, mieszka w Stanach Zjednoczonych i posiada amerykańskie obywatelstwo.
23 października 2016 książę Albert poinformował, że wykupił rodzinny dom swojej matki w Filadelfii, zbudowany przez jego dziadka, Johna Brendana Kelly. Wiosną 2018, po gruntownym remoncie, dom został udostępniony do zwiedzania. Zyskane w ten sposób pieniądze mają zasilić konta Fundacji Księżnej Grace i Fundacji Księcia Alberta II.
Członkowie monakijskiej rodziny książęcej utrzymują kontakty ze swoimi amerykańskimi krewnymi ze strony księżnej Grace. Jeden z kuzynów Alberta, Christopher Levine, był świadkiem w czasie jego ślubu z Charlene Wittstock w 2011.
Związki z innymi rodzinami królewskimi.
Książę Albert spokrewniony jest ze wszystkimi rodzinami królewskimi i książęcymi, zasiadającymi na tronach europejskich państw, poprzez Jana Wilhelma Friso, księcia Oranii, żyjącego w latach 1687–1711. Jest też potomkiem lady Marii Hamilton, brytyjskiej arystokratki, spokrewnionej między innymi z rumuńską, francuską i belgijską rodziną królewską.
Był gościem ceremonii zaślubin Karola, księcia Walii z lady Dianą Spencer (Londyn, 1981), Andrzeja, księcia Yorku z Sarą Ferguson (Londyn, 1986), Filipa, księcia Brabancji z Matyldą d’Udekem d’Acoz (Bruksela, 1999), Haakona, księcia koronnego Norwegii z Mette-Marit Tjessem Høiby (Oslo, 2001), Fryderyka, księcia koronnego Danii z Marią Donaldson (Kopenhaga, 2004), Filipa VI, księcia Asturii z Letycją Ortiz Rocasolano (Madryt, 2004), Daniela Westlinga z Wiktorią, księżną koronną Szwecji (Sztokholm, 2010) i Wilhelma, księcia Cambridge z Katarzyną Middleton (Londyn, 2011).
Reprezentował dwór monakijski na uroczystościach pogrzebowych Zyty, cesarzowej Austrii i królowej Węgier (Wiedeń, 1989), Hirohito, cesarza Japonii (Tokio, 1989), Marii, królowej Włoch (Sabaudia, 1993), Baldwina I, króla Belgów (Laeken, 1993), Elżbiety, królowej matki (Londyn, 2002), Izabeli, hrabiny Paryża (Paryż, 2003), Juliany, królowej Holandii (Delft, 2004), Józefiny Charlotty, wielkiej księżnej Luksemburga (Luksemburg, 2005), Henryka, hrabiego Paryża (Paryż, 2019), Jana, wielkiego księcia Luksemburga (Luksemburg, 2019) i Elżbiety II, królowej Zjednoczonego Królestwa (Londyn, 2022).
Uczestniczył w oficjalnych obchodach 50. (Sztokholm, 1996) i 60. urodzin Karola XVI Gustawa, króla Szwecji (Sztokholm, 2006), 70. (Oslo, 2007) oraz 80. urodzin Haralda V, króla Norwegii i Sonji, królowej Norwegii (Oslo, 2017) i 70. urodzin Karola, księcia Walii (Londyn, 2018).
W 2012 był wśród gości zaproszonych na obchody jubileuszu panowania Elżbiety II, królowej Wielkiej Brytanii, a w 2013 uczestniczył w ceremonii koronacji Wilhelma Aleksandra, króla Holandii.
Religia.
Dominującą religią w Księstwie Monako jest katolicyzm i jest to wyznanie, w którym ochrzczony został książę Albert. Jego żona, wychowana w wierze protestanckiej, przyjęła chrzest w wierze katolickiej przed ślubem z księciem i podczas spotkań z papieżem uprawniona jest do korzystania z przywileju bieli.
Albert kilkakrotnie uczestniczył w oficjalnych audiencjach u papieży w Watykanie:
Żaden z członków monakijskiej rodziny książęcej nie uczestniczył w pogrzebie Jana Pawła II, który miał miejsce 8 kwietnia 2005, ponieważ 6 kwietnia zmarł panujący w Monako książę Rainier III.
24 kwietnia 2005 wziął udział we mszy inaugurującej pontyfikat papieża Benedykta XVI, a 19 marca 2013 we mszy inaugurującej pontyfikat papieża Franciszka.
Książę Monako jest ojcem chrzestnym przynajmniej pięciu osób.
Życie prywatne.
Od 2002 do 2004 roku książę związany był z amerykańską skoczkinią o tyczce, Alicią Warlick. Media spekulowały na temat spodziewanych zaręczyn pary pod koniec 2003 roku, do których jednak nie doszło. Kobieta towarzyszyła mu w kilku oficjalnych wystąpieniach.
Zimą 2006 roku książę Albert po raz pierwszy pojawił się publicznie w towarzystwie Charlene Wittstock, południowoafrykańskiej pływaczki, młodszej od niego o dwadzieścia lat. Wspólnie pojechali do Turynu, by uczestniczyć w zimowych igrzyskach olimpijskich. Para poznała się w 2000 roku podczas turnieju pływackiego Mare Nostrum w Monako.
23 czerwca 2010 ogłoszono oficjalne zaręczyny Alberta i Charlene. Wittstock, wychowana jako protestantka, przyjęła wyznanie rzymskokatolickie, pomimo że nie wymaga tego Konstytucja Monako. Ponadto nauczyła się języka francuskiego, dialektu monegaskiego i dworskiego protokołu europejskiego.
Ślub miał pierwotnie odbyć się w dniach 8 i 9 lipca 2011, ale został przeniesiony na wcześniejszy termin z powodu zbieżności z terminem planowanego w Durbanie spotkania Międzynarodowego Komitetu Olimpijskiego (w działalność którego obydwoje narzeczeni byli zaangażowani). Narzeczeni chcieli, by celem ich pierwszej podróży po ślubie była ojczyzna Wittstock.
Książę Albert II poślubił Charlene Wittstock 1 lipca 2011 w ceremonii cywilnej, która odbyła się w Sali Tronowej Pałacu Książęcego w Monako. Świadkami młodej pary zostali Christopher Levine (kuzyn księcia ze strony matki) i Donatella Knecht (żona kuzyna księcia Alberta ze strony ojca). Tego samego dnia wieczorem koncert dla młodej pary w Porcie Hercules w Monako zagrał Jean-Michel Jarre.
Ślub kościelny odbył się następnego dnia, a w odróżnieniu od innych wesel w rodzinach królewskich, celebrowany był na dziedzińcu pałacu książęcego.Ceremonii przewodził arcybiskup Monako, Bernard Barsi. Przyjęcie urządzono w monegaskiej operze. Zaślubiny Alberta z Charlene ogłoszono największym wydarzeniem w Monako od pięćdziesięciu pięciu lat, czyli od dnia ślubu Grace Kelly z księciem Rainierem. Książę jest o rok starszy od swojej teściowej, Lynette Wittstock.
Suknia panny młodej zaprojektowana była przez Giorgio Armaniego, a Lexus był oficjalną marką samochodów wybraną na tę okazję. Po religijnej ceremonii księżna udała się do kaplicy Świętej Dewoty, gdzie złożyła swój ślubny bukiet, zgodnie z monakijską tradycją.
Wśród zaproszonych gości znaleźli się:
Para książęca udała się kilka dni później do Durbanu, a następnie rozpoczęli swoją podróż poślubną do Mozambiku.
Dzieci.
Latem 1991 roku książę nawiązał relację z Tamarą Rotolo, pochodzącą ze Stanów Zjednoczonych kobietą, która pracowała jako kelnerka podczas turnieju tenisowego w Monako. Po jej powrocie do Ameryki nie utrzymywali kontaktu, ale Rotolo, będąca wówczas mężatką, była w ciąży. 4 marca 1992 w Palm Springs urodziła się córka pary, Jaśmina Grace Rotolo. W akcie urodzenia dziewczynki wpisano dane księcia jako jej ojca, a Rotolo doprowadziła do pierwszego spotkania Alberta z córką w 1993. Książę nie uznał jednak dziecka za swoje, a sąd zakończył postępowanie, nie przeprowadzając badań genetycznych.
Sprawa utrzymywana była w tajemnicy aż do 2006 roku. 1 czerwca Pałac Książęcy wydał oświadczenie, w którym Albert uznał Jaśminę za swoją córkę. Nazwisko dziewczyny zmieniono na Grimaldi.
Dziewczyna mieszka w Stanach Zjednoczonych i rozwija karierę aktorską. Utrzymuje kontakt z ojcem, macochą i przyrodnim rodzeństwem. Odwiedza Monako i występuje publicznie ze swoją rodziną. Nie przysługuje jej miejsce w linii sukcesji monakijskiego tronu, ale jest uprawniona do dziedziczenia majątku po swoim ojcu na równi z jego legalnymi potomkami.
24 sierpnia 2003 roku przyjaciółka Alberta, togijska stewardesa linii Air France Nicole Tossoukpé urodziła w Paryżu syna, Eryka Aleksandra Stefana Tossoukpé. Tossoukpé poinformowała księcia, że to on jest ojcem jej dziecka i otrzymała obietnicę uznania go za syna księcia pod warunkiem wykonania badań genetycznych. Książę Albert nie dotrzymał zobowiązania i Togijka – która w 2004 zmieniła nazwisko na Coste – zgłosiła sprawę mediom. Pod koniec okresu żałoby po księciu Rainierze III, dnia 6 lipca 2005, książę w oficjalnym oświadczeniu przyznał, że Aleksander Coste jest jego synem. W 2014 roku jego nazwisko zmieniono na Grimaldi-Coste.
Chłopiec wychowuje się ze swoją matką, ale utrzymuje kontakt z ojcem i przyrodnim rodzeństwem. Nie zajmuje miejsca w linii sukcesji monakijskiego tronu, ale ma prawo do dziedziczenia majątku księcia Alberta.
30 maja 2014 Pałac Książęcy ogłosił, że księżna Charlene jest w ciąży ze swoim pierwszym dzieckiem, a potomek ma przyjść na świat pod koniec roku. W czerwcu ojciec księżnej ogłosił na jednym z portali społecznościowych, że para książęca zostanie rodzicami bliźniąt. Księżna Monako miała potwierdzić tę wiadomość 7 października w rozmowie z dziennikarzami magazynu „Hello!” podczas pobytu w Nowym Jorku. Dwa dni później, wobec rosnących spekulacji, Pałac Książęcy w specjalnym oświadczeniu przyznał, że Charlene i Albert spodziewają się narodzin dwojga dzieci.
10 grudnia wczesnym popołudniem para książęca stawiła się w klinice imienia księżnej Grace w Monte Carlo. Charlene przeszła zabieg cesarskiego cięcia, w wyniku którego o godzinie 17:04 na świat przyszła księżniczka Gabriela Teresa Maria, a dwie minuty później jej brat i następca tronu – książę Jakub Honoriusz Rainier. Albert był obecny przy narodzinach dzieci.
Książę Jakub zajął pierwsze miejsce w linii sukcesji monakijskiego tronu, a księżniczka Gabriela miejsce drugie. Siostra księcia Alberta, księżna Hanoweru, spadła na pozycję trzecią i po ponad dziewięciu latach przestała być następczynią monakijskiego tronu.
Zdrowie.
Trzykrotnie chorował na COVID-19: w marcu 2020, w kwietniu 2022 i w styczniu 2023.
Genealogia.
Książę Albert należy do dynastii Grimaldich, ale w linii męskiej jest potomkiem francuskich hrabiów de Polignac. Jego dziadek, hrabia Pierre de Polignac urodził się w miejscowości Hennebont i zamieszkał w Monako po zawarciu związku małżeńskiego z nieślubną córką Ludwika II, księcia Monako, księżniczką Charlotte.
Jego przodkinią ze strony ojca jest lady Maria Hamilton, później hrabina Tolna, córka 11. księcia Hamilton i księżniczki Marii Amalii z Badenii. W linii badeńskiej Albert jest potomkiem Jana Wilhelma Friso, księcia Oranii, dzięki któremu jest spokrewniony ze wszystkimi rodzinami królewskimi i książęcymi panującymi dawniej i obecnie w Europie.
Matka księcia Alberta, Grace, pochodziła z Filadelfii w Stanach Zjednoczonych. Jej ojciec, John Brendan Kelly, był trzykrotnym mistrzem olimpijskim w wioślarstwie (Antwerpia 1920, Paryż 1924). Był synem irlandzkich imigrantów, którzy przybyli z Newport odpowiednio w latach 1867 i 1869.
Babka księcia ze strony matki, Margaret Kelly, była córką niemieckich imigrantów, ale urodziła się już w Filadelfii. Pracowała jako instruktor wychowania fizycznego. Porzuciła karierę w 1924, po ślubie z Johnem Brendanem.
Wuj Alberta, John Brendan Kelly junior (brat matki) zdobył brązowy medal igrzysk olimpijskich w wioślarstwie w 1956 w Melbourne.
Albert interesuje się ochroną środowiska, w tym również morskiego, podobnie jak jego przodek i imiennik, Albert I, książę Monako. To jedyni przywódcy Monako, którzy zdobyli Spitsbergen.

</doc>
<doc id="144111" url="https://pl.wikipedia.org/wiki?curid=144111" title="Rzym starożytny">
Rzym starożytny



</doc>
<doc id="144114" url="https://pl.wikipedia.org/wiki?curid=144114" title="Delémont">
Delémont

Delémont (niem. "Delsberg"; gsw. "Dälschbrg", "Däuschbrg"; wł. "Delemonte"; rm. "Delemunt"; łac. "Delemons") – miasto i gmina w pn-zach. Szwajcarii, siedziba administracyjna utworzonego w 1979 r. francuskojęzycznego kantonu Jura i okręgu Delémont. Leży na wys. 435 m n.p.m., ok. 30 km na pd-zach. od Bazylei. Powierzchnia miasta wynosi 21,97 km² i jest zamieszkane przez 12 618 osób. Pod względem liczby mieszkańców jest największą gminą w okręgu.
Historia.
Pierwsze ślady osadnictwa w regionie Delémont pochodzą z epoki brązu (Roc de Courroux). Region został trwale zasiedlony w okresie galloromańskim. Jak wskazują na to wykopaliska (pozostałości prymitywnych pieców hutniczych w Boécourt), w VI i VII w. naszej ery w dolinie Delémont istniał lokalny ośrodek hutnictwa żelaza. Pierwszy ośrodek miejski powstał ok. 1200 r. Do 1792 r. Delémont było letnią rezydencją książąt biskupów Bazylei, co przypomina stylizowany pastorał w herbie miasta. W 1815 r. miasto weszło w skład Konfederacji Szwajcarskiej poprzez przyłączenie posiadłości biskupów Bazylei do kantonu Berno. Od 1 stycznia 1979 r. jest siedzibą administracyjną nowo utworzonego kantonu Jura.
Demografia.
W Delémont mieszka 12 618 osób. W 2020 roku 29% populacji gminy stanowiły osoby urodzone poza Szwajcarią. 
Gospodarka.
Miasto jest jednym z najważniejszych ośrodków szwajcarskiego przemysłu precyzyjnego, w tym produkcji zegarków.
Transport.
Przez teren gminy przebiegają autostrada A16 oraz drogi główne nr 6 i nr 18.
Współpraca.
miejscowość partnerska:

</doc>
<doc id="144117" url="https://pl.wikipedia.org/wiki?curid=144117" title="Bernhard Schmid">
Bernhard Schmid

Bernhard Schmid (ur. 26 września 1872 w Bernburgu, zm. 11 lutego 1947 w Husum, Szlezwik-Holsztyn), niemiecki konserwator zabytków, konserwator prowincjonalny Prus Zachodnich, wieloletni opiekun zamku w Malborku.
Był synem oficera – Gustava Schmida. Kształcił się w gimnazjum w Kołobrzegu, gdzie jego nauczyciel gimnazjalny – brat kierownika zarządu zamku malborskiego Conrada Steinbrechta – zainteresował go budownictwem krzyżackim. Ukończył studia w Wyższej Szkole Budowlanej w Berlinie, pracował jako rejencyjny technik budowlany w Koblencji; w 1897 został skierowany do pracy w Malborku. Został tam bliskim współpracownikiem dr. Conrada Steinbrechta, a od 1902 pełnił funkcję konserwatora zabytków Prus Zachodnich (z siedzibą w Starogardzie, od 1905 w Malborku). Od 1922 był kierownikiem zarządu zamku krzyżackiego w Malborku, ponadto w latach 1903-1925 kierował malborskim Urzędem Budowlanym.
Kontynuował prace nad odbudową zamku malborskiego oraz kontynuował prowadzoną już wcześniej inwentaryzację zabytków Prus Zachodnich. Opracował i wydał katalog zabytków zamku malborskiego (w kilku tomach), publikował artykuły i monografie poświęcone sztuce państwa krzyżackiego. Był jednym z organizatorów międzynarodowych XI Dni Ochrony Zabytków w Gdańsku (1909). W czasie I wojny światowej przyczynił się do uratowania zabytkowych dzwonów kościelnych, zagrożonych przetopieniem na potrzeby wojskowe. W pracach nad renowacją zamku malborskiego, w odróżnieniu od Steinbrechta, kładł nacisk na odtwarzanie budowli w ich pierwotnej formie, natomiast dr Conrad Steinbrecht wielokrotnie nad realizm przedkładał „upiększanie” wnętrz.
Został uhonorowany doktoratem "honoris causa" uniwersytetu w Królewcu (1924). Zaprojektował m.in. pomnik 152 pułku piechoty w Malborku (1925), pieczęć Bractwa Strzeleckiego, nowy kształt herbu miasta (1926) i powiatu (1932). Był współzałożycielem i członkiem zarządu Towarzystwa Komunikacyjnego w Malborku (1911). W 1933 r. brał udział w Międzynarodowym Kongresie Historyków w Warszawie. W 1935 roku w ramach realizacji projektu dotyczącego architektury gotyckiej, odbył wizyty naukowe w Toruniu, Włocławku, Płocku, Warszawie, Czersku i Brześciu Kujawskim. W 1937 uniwersytet królewiecki wycofał się z inicjatywy nadania mu honorowej profesury po naciskach działaczy nazistowskich; była to reakcja na negatywną opinię Schmida jako konserwatora zabytków na pomysł budowy hotelu dla działaczy NSDAP przy zamku malborskim. Ostatecznie po wielu naciskach Schmid zapisał się do partii nazistowskiej w styczniu 1938 (antydatowany na 1 maja 1937 roku), dzięki czemu nie musiał odejść na emeryturę po ukończeniu 65 roku życia. Pod koniec wojny prowadził zajęcia ze sztuki zakonu krzyżackiego ze studentami na królewieckiej Albertyny. Z dniem 1 czerwca 1941 r. Schmid przestał sprawować urząd konserwatora prowincjonalnego. W 1941 przeszedł na emeryturę, rok później odebrał honorowe obywatelstwo Malborka. Wyjechał z miasta wraz z ostatnim transportem ludności cywilnej 24 stycznia 1945, ostatnie lata życia spędził w Szlezwiku-Holsztynie. Został pochowany na cmentarzu ewangelickim w Husum.
Niektóre publikacje:
Nagrody.
Uhonorowano go: Królewskim Orderem Koronnym IV klasy, Krzyżem Zasługi za Pomoc Wojenną 1916 r., Złotą Odznaką za Wierną Służbę (Goldenes Treudienstzeichen), otrzymał nagrodę Herdera Fundacji J. W. Goethego (19 października 1941), 26 września 1942 r. medal Goethego za Naukę i Sztukę za osiągnięcia w zakresie badań nad zamkiem malborskim i budownictwa państwa zakonu niemieckiego, Wojenny Krzyż Zasługi nadano mu 1 grudnia 1943 r., honorowe obywatelstwo Malborka otrzymał w siedemdziesiątą rocznicę urodzin 6 listopada 1942 r.
Przynależność polityczna.
Był monarchistą i konserwatystą. Do 1918 r. był członkiem partii konserwatywnej, w latach 1918–1933 należał do Deutschnationale Partei, w latach 1906–1939 do Deutsche Kolonialgesellschaft. W 1938 roku, chcąc utrzymać posadę mimo osiągnięcia wieku emerytalnego, został członkiem NSDAP.

</doc>
<doc id="144118" url="https://pl.wikipedia.org/wiki?curid=144118" title="Dun Karm Psaila">
Dun Karm Psaila

Dun Karm Psaila (ur. 18 października 1871, zm. 13 października 1961) – poeta maltański, tworzący początkowo w języku włoskim, a następnie, od 1912 r. - maltańskim. Napisał słowa hymnu państwowego Malty "L-Innu Malti".
W latach 1885-1894 studiował w seminarium duchownym, przyjął potem święcenia kapłańskie. Pracował jako nauczyciel oraz bibliotekarz w bibliotece publicznej. Pisał utwory liryczne początkowo w języku włoskim. W 1912 r. opublikował swój pierwszy wiersz napisany w języku maltańskim "Quddiem Xbieha tal-Madonna". W kolejnych latach publikował wiersze i zbiory poetyckie, które zdobyły sobie w Malcie dużą popularność i uznanie. Został uhonorowany mianem "największego artysty w dziejach Malty", otrzymał także tytuł narodowego poety Malty.

</doc>
<doc id="144122" url="https://pl.wikipedia.org/wiki?curid=144122" title="Rezerwat przyrody Cisy Staropolskie im. Leona Wyczółkowskiego">
Rezerwat przyrody Cisy Staropolskie im. Leona Wyczółkowskiego

Cisy Staropolskie im. Leona Wyczółkowskiego – najstarszy rezerwat przyrody w Polsce i drugi pod tym względem w Europie. W roku 2017 minęło 190 lat od chwili jego założenia. Jest to największy rezerwat cisa w Polsce – 3559 okazów według inwentaryzacji z roku 1991, w tym wiele kilkusetletnich. Położony na południowo-wschodnim krańcu Borów Tucholskich, obejmuje obszar lasów, łąk i zadrzewień oraz wód jeziora Mukrz. Administracyjnie leży w województwie kujawsko-pomorskim, głównie na terenie gminy Cekcyn w powiecie tucholskim, jedynie niewielki fragment na południowo-wschodnim obrzeżu rezerwatu należy do gminy Lniano w powiecie świeckim.
„Cisy Staropolskie im. Leona Wyczółkowskiego” to rezerwat leśny zajmujący obecnie powierzchnię 113,61 ha. Obszar rezerwatu w większości podlega ochronie czynnej (99,11 ha), 14,50 ha jest objęte ochroną ścisłą. Rezerwat posiada niewielką otulinę o powierzchni 12,34 ha.
Celem ochrony rezerwatu jest zachowanie najliczniejszego na niżu Polski stanowiska cisa pospolitego "Taxus baccata". Mimo ochrony rezerwatowej, prowadzone na przestrzeni wielu lat inwentaryzacje wykazują stały spadek liczebności tego gatunku.
Poza cisem na obszarze rezerwatu występują takie gatunki chronione, jak lilia złotogłów, wawrzynek wilczełyko czy storczyk kruszczyk szerokolistny.
W 2022 zwiedzanie rezerwatu zostało czasowo wstrzymane ze względu na "drzewa obumarłe, wykazujące oznaki zamierania, pochylone nad ścieżką, powodujące bezpośrednie zagrożenie dla zdrowia i życia osób poruszających się po tej ścieżce".
Historia.
Z roku 1827 pochodzi notatka odnaleziona przez niemieckiego przyrodnika Hugo Conwentza o „surowej ochronie” uroczyska "Ziesbusch" w Nadleśnictwie Wierzchlas. Tak wczesna ochrona odegrała znaczącą rolę, ponieważ najliczniejsze skupisko cisa na stanowisku naturalnym w Europie zostało uratowane i przetrwało do czasów obecnych.
W 1841 miejscowy nadleśniczy określił znajdujące się tu cisy jako "obiekty szczególnie interesujące dla leśników, myśliwych i badaczy przyrody". Szczególnym sentymentem rezerwat darzył nadleśniczy Wilhelm von Bock, pochowany po śmierci na terenie rezerwatu.
Polskie władze administracji leśnej przejęły teren rezerwatu w 1920 roku. W latach 1928-1934 przeprowadzono dokładne inwentaryzacje drzewostanu. W czasie niemieckiej okupacji oficjalnie rezerwat również podlegał ochronie.
Po wojnie obszar objęty został prawnie ochroną 16 lipca 1956 roku jako rezerwat przyrody o powierzchni 80,90 ha. Dla podkreślenia zasług i oddania należnego hołdu Leonowi Wyczółkowskiemu, niezrównanemu odtwórcy przyrody polskiej, umiłowany przez niego „święty gaj”, ulubione przez wiele lat miejsce pracy nazwano imieniem artysty. Wyczółkowski po raz pierwszy znalazł się tu w 1926 roku. Powstało tu ponad 100 jego prac (obrazów, litografii i rysunków), w których z mistrzostwem utrwalił najokazalszego cisa nazywanego przez niego „Chrobrym”, oraz „Siostrzane Sosny”, pojedyncze drzewa ("Orzeł"), fantazyjnie powykręcane pnie cisów i inne szczegóły rezerwatu. Za obraz "Cis", przedstawiający najokazalsze z wierzchleskich drzew, otrzymał nagrodę główną na biennale w Wenecji. O nadanie takiego patronatu rezerwatowi zabiegał pierwszy Wojewódzki Konserwator Przyrody, Kazimierz Sulisławski.
W 1978 roku rezerwat powiększono do 85,73 ha, a w 2007 roku do 116,90 ha. Według najnowszego zarządzenia z 2017 roku powierzchnia rezerwatu wynosi 113,61 ha. 

</doc>
<doc id="144123" url="https://pl.wikipedia.org/wiki?curid=144123" title="Eusébio Scheid">
Eusébio Scheid

Eusébio Oscar Scheid (ur. 8 grudnia 1932 w Luzernie, zm. 13 stycznia 2021 w São José dos Campos) – brazylijski duchowny katolicki, sercanin, arcybiskup Florianópolis i São Sebastiao do Rio de Janeiro, kardynał.
Życiorys.
Po wstąpieniu do Zgromadzenia Księży Najświętszego Serca Jezusa (SCI, sercanie, dehonianie) kształcił się w seminarium zakonnym w Corupa. Doktorat z teologii obronił później na Papieskim Uniwersytecie Gregoriańskim w Rzymie; tamże przyjął święcenia kapłańskie, których 3 lipca 1960 udzielił mu biskup Guaxupe Inacio Joao Dal Monte. Wykładał teologię, dogmatykę, liturgię i kulturę religii w kilku uczelniach kościelnych, m.in. na Uniwersytecie Katolickim w São Paulo.
W lutym 1981 został mianowany biskupem São José dos Campos i przyjął sakrę biskupią 1 maja 1981 z rąk nuncjusza w Brazylii, arcybiskupa Carmine Rocco. Dziesięć lat później, w styczniu 1991, przeszedł na stolicę arcybiskupią Florianópolis, a w lipcu 2001 został arcybiskupem Rio de Janeiro. Uczestniczył w sesjach Światowego Synodu Biskupów w Watykanie, a także w IV Konferencji Generalnej Episkopatów Latynoamerykańskich w Santo Domingo (Dominikana, październik 1992).
W październiku 2003 Jan Paweł II wyniósł go do godności kardynalskiej, z tytułem prezbitera Ss. Bonifacio e Alessio. Na tym samym konsystorzu kardynałem został także inny sercanin, Polak Stanisław Nagy.
Brał udział w konklawe 2005, które wybrało papieża Benedykta XVI.
8 grudnia 2012 w związku z ukończeniem 80 roku życia utracił prawo do czynnego uczestniczenia w przyszłych konklawe.

</doc>
<doc id="144124" url="https://pl.wikipedia.org/wiki?curid=144124" title="Eusebio Oscar Scheid">
Eusebio Oscar Scheid



</doc>
<doc id="144125" url="https://pl.wikipedia.org/wiki?curid=144125" title="European Academic Research Network">
European Academic Research Network

EARN (European Academic Research Network) – europejska odnoga sieci BITNET łącząca ośrodki akademickie. Jej polska część o nazwie PLEARN działała w latach 1990-2000.
W 1995 EARN połączył się z RARE tworząc organizację TERENA.

</doc>
<doc id="144126" url="https://pl.wikipedia.org/wiki?curid=144126" title="Wielka Pieczęć">
Wielka Pieczęć



</doc>
<doc id="144130" url="https://pl.wikipedia.org/wiki?curid=144130" title="BIND">
BIND

BIND ("Berkeley Internet Name Domain", poprzednio: "Berkeley Internet Name Daemon") – popularny serwer (demon) DNS. Został stworzony przez Paula Vixie w roku 1988 podczas jego pracy w DEC. BIND jest jednym z najpopularniejszych serwerów DNS wykorzystywanym w systemach Linux i Unix. BIND stanowi ważny składnik zapewniający poprawne działanie systemu nazw w Internecie. Wielu użytkowników globalnej sieci bezwiednie korzysta z serwera BIND, kiedy ich przeglądarka WWW odpytuje go o adres IP komputera udostępniającego interesującą ich stronę internetową.
Historia.
Przestarzała już w 2001 wersja BIND 9 została napisana w 2000, aby rozwiązać część problemów poprzednich wydań tego programu. Zapewniono obsługę rozszerzeń bezpieczeństwa (ang. "DNS Security Extensions"), dodano obsługę rekordów TSIG (uwierzytelnianie kryptograficzne), powiadomień DNS, nsupdate (ułatwiona aktualizacja rekordów DNS), IPv6, czyszczenie rekordów rndc (ang. "rndc flush"), widoków, pracy wieloprocesorowej oraz poprawiono poziom przenośności kodu między różnymi platformami.
BIND był rozwijany od wczesnych lat 80. XX wieku w ramach projektów DARPA. W połowie dekady pracę nad serwerem przejęła korporacja DEC. Jednym z jej pracowników biorących udział w projektowaniu BIND-a był Paul Vixie, który kontynuował swoją pracę po opuszczeniu tej firmy. Potem stał się jednym z założycieli ISC (ang. "Internet Software Consortium"), organizacji zarządzającej standardami Internetu, która przejęła prace nad dalszym rozwojem BIND-a. BIND 9 powstał podczas realizacji kilku komercyjnych oraz wojskowych projektów. Firmy wykorzystujące Uniksa chciały zapewnić, aby BIND był ciągle konkurencyjny względem serwerów DNS sprzedawanych przez Microsoft. Rozwój protokołu DNSSEC był wspierany przez wojsko USA, które chciało zwiększyć bezpieczeństwo systemu nazw.
BIND powstał w czasach, kiedy z Internetu korzystali wyłącznie naukowcy i nikomu nie śniło się, że w sieci mogą znaleźć się miliony ludzi. Bezpieczeństwo zostało zaniedbane podobnie jak w aplikacji sendmail czy serwerach FTP. Kiedy okazało się, że cyberprzestępcy wykorzystują luki w BIND-ie do ataków, to konieczne stało się ciągłe poprawianie serwera. Wersje od BIND 4 do BIND 8 zawierały w sobie szereg błędów, które mogli wykorzystać komputerowi włamywacze. BIND 9 powstał od zera, aby skończyć z tymi problemami. Jednak duży zasób dostępnych funkcji może stać się problemem dla wielu administratorów niebędących w stanie poprawnie go skonfigurować, co może zagrozić bezpieczeństwu sieci.

</doc>
<doc id="144131" url="https://pl.wikipedia.org/wiki?curid=144131" title="Sojuz 14">
Sojuz 14

Sojuz 14 (kod wywoławczy Беркут - "orzeł przedni") przetransportował kosmonautów Jurija Artiuchina i Pawła Popowicza na stację kosmiczną "Salut 3". Misja stanowiła część radzieckiego programu Ałmaz, mającego na celu oszacowanie możliwości wojskowego wykorzystania załogowych lotów kosmicznych. Wojskowa natura misji nie była oficjalnie ogłoszona przez władze radzieckie.
Przebieg misji.
Kosmonauci wystartowali z kosmodromu Bajkonur 3 lipca 1974 roku. Po dwóch dniach lotu weszli na pokład Saluta. Pierwsze zadanie polegało na sprawdzeniu wszystkich układów stacji oraz warunków życiowych panującej w jej wnętrzu. Załoga sprawdzała możliwości wykorzystania stacji Salut jako załogowego satelity rozpoznawczego. Kosmonauci przetestowali także inne elementy systemu, takie jak panele słoneczne, przeprowadzili też serię eksperymentów biomedycznych. Władze ogłosiły, że wszystkie cele misji zostały wykonane. 
Kosmonauci przez cały czas trwania misji ćwiczyli przez dwie godziny dziennie, aby zredukować negatywne efekty przebywania w stanie nieważkości. Na pokładzie stacji była ruchoma bieżnia. Kosmonauci poruszając się na niej byli dociskani sprężystymi pasami o docisku około 50 kg. Stwierdzili, że przy powolnym poruszaniu się dużymi krokami następowały zakłócenia w usytuowaniu stacji. Eksperyment wykazał konieczność udoskonalenia układu stabilizacji kolejnych stacji kosmicznych. Gimnastyka pozwoliła obu kosmonautom zachowanie kondycji fizycznej podczas całego pobytu w stanie nieważkości. Dzięki temu byli w stanie opuścić pojazd o własnych siłach po lądowaniu.
Charakterystyczną cechą misji był stosunkowo znaczny wiek członków załogi. W czasie lotu Popowicz miał 44. lata, podobnie jak jego współtowarzysz – Jurij Artiuchin. Byli to pierwsi kosmonauci, którzy znaleźli się na pokładzie radzieckiej stacji kosmicznej i po wylądowaniu mogli zdać relację z pobytu.

</doc>
<doc id="144132" url="https://pl.wikipedia.org/wiki?curid=144132" title="Honda">
Honda

Honda Motor Co. Ltd. (jap. 本田技研工業株式会社 "Honda Giken Kōgyō Kabushiki-gaisha") – japońskie przedsiębiorstwo branży motoryzacyjnej produkujące samochody, motocykle, skutery, samoloty, silniki, roboty oraz różnego rodzaju maszyny. Największy na świecie producent silników. 
Historia.
Geneza marki Honda sięga roku 1906, kiedy to na świat przyszedł Sōichirō Honda, który w dzieciństwie pomagał swojemu ojcu w naprawie rowerów. Jako 15-latek opuścił rodzinny dom i udał się na praktyki w warsztacie samochodowym w którym pracował przy budowie sportowego pojazdu Art Daimler. W 1927 roku otworzył własną filię warsztatu samochodowego pod nazwą "Art Shokai". Dwa lata później opatentował metalowe szprychy. W 1930 roku założył fabrykę zajmującą się produkcją pierścieni tłokowych do małych silników, którą w 1945 roku sprzedał Toyocie. W 1947 roku Sōichirō Honda rozpoczął produkcję pierwszego roweru napędzanego silnikiem o pojemności 50 cm³, który stał się pierwszym produktem marki Honda. Rok później założone zostało przedsiębiorstwo „Honda Motor Co Ltd., a także rozpoczęto seryjną produkcję mopedów, które eksportowane były m.in. na Tajwan. Pierwszy motocykl wprowadzony został w 1949 roku. Był to model Dream D o pojemności 98 cm³.
W 1963 roku Honda wprowadziła pierwszy samochód – lekkiego dostawczaka – Hondę T360 oraz seryjnie produkowany dwusuwowy, jednocylindrowy silnik "typu H" o mocy 1 KM. Rok później powstał czterosuwowy silnik "typu T" o pojemności 130 cm³ i mocy 2,5 KM. Skonstruowano go tak, aby znalazł zastosowanie w małych ciągnikach oraz pompach wodnych. W 1959 roku otwarto pierwszą w Stanach Zjednoczonych filię koncernu w Los Angeles pod nazwą "American Honda". Sōichirō Honda mający wielką pasję do aut sportowych postanowił wyprodukować pierwsze seryjnie produkowane auto sportowe – S500. W 1965 roku w Meksyku, kierowca Richie Ginther zapewnił Hondzie najwyższe miejsce na podium "Formuły 1". Sukcesy te powtarzano w latach 80., z zespołami "Williamsa" i "McLarena".
Na początku 1964 roku koncern postanowił rozpocząć produkcję przenośnych generatorów prądu w oparciu o technologię małych silników. W 1967 roku otwarto czwartą fabrykę Hondy. W 1971 roku wprowadzono do produkcji Hondę Gold Wing – pierwszy motocykl z biegiem wstecznym oraz silnikiem na ładunek uwarstwiony "CVCC" dzięki któremu spaliny nie są katalicznie oczyszczane, ale od razu produkowane są czystsze. Przeznaczony on był do spalania bardziej ubogich mieszanek. Napęd ten odniósł sukces i licencję na jego produkty kupił Ford, Toyota, Isuzu, Chrysler.
W 1972 roku korporacja postanowiła wprowadzić na rynek, pierwsze seryjnie produkowane kompaktowe auto pod marką Honda. Był to model Civic. Spełniał on amerykańskie normy czystości spalin bez użycia dodatkowych systemów poprawiających ich jakość oraz uzyskał najniższe spalanie wśród aut sprzedawanych za oceanem. W 1973 roku syn Sōichirō Hondy założył własne przedsiębiorstwo o nazwie "Mugen Motorsports" zajmujące się tuningiem aut i ściśle powiązał z firmą ojca. W 1978 wprowadzono do produkcji pierwszy, typowo sportowy model Hondy – Hondę Prelude.
W 1981 roku po raz pierwszy zastosowano oraz wprowadzono do produkcji pokładowy system nawigacji opierający się na danych zapisanych w pamięci układu i sygnałów z żyroskopu, a nie jak robione jest to obecnie z sygnałów satelitarnych. Rok później – Honda – jako pierwsza z japońskich producentów postanowiła otworzyć swoją fabrykę w Stanach Zjednoczonych oraz kupić brytyjską markę Rover, w wyniku czego powstało kilka wspólnych aut. W marcu 1986 roku Honda Motor Company postanowiła sprzedawać za Oceanem swoje samochody nie tylko pod marką Honda, ale także pod bardziej luksusową marką Acura. W tym samym roku korporacja rozpoczęła budowę inteligentnego robota. Jako pierwszy producent na świecie skonstruowała w 1988 roku silnik z układem elektronicznie sterowanych faz rozrządu i skoków zaworów – VTEC. Silnik ten odznacza się doskonałymi osiągami, bardzo niskim zużyciem paliwa i niższą emisją spalin. Zapewnia on maksymalną ochronę nad skokiem i fazą zaworów dolotowych w zależności od warunków jazdy, osiągając bardziej wydajne napełnianie cylindrów i zwiększenie momentu obrotowego przy wszystkich prędkościach obrotowych wału silnika.
W 1994 roku Honda rozstała się na rzecz BMW z Roverem. Rok później przedstawiony zostaje pierwszy benzynowy samochód spełniający warunki "LEV" i wprowadza do seryjnej produkcji silnik spełniający kalifornijską normę czystości spalin "Ultra LEV". W 1996 roku pierwszym samochodem zasilanym całkowicie bateriami metalowo-niklowymi koncern wygrywa zawody pojazdów zasilanych bateriami słonecznymi. W 1997 roku z fabryk w USA wyjeżdżają pierwsze Hondy EV Plus – czteroosobowe auta elektryczne. W 1998 roku Honda wprowadza swoje pierwsze auto zasilane sprężonym gazem ziemnym (CNG). W 2000 roku wydano pierwszego robota konstruowanego od 12 lat – ASIMO. W 2003 roku Honda zrobiła rewolucję w silnikach diesla konstruując dynamiczny i niezwykle trwały silnik "i-CTDi". W połowie 2008 roku postanowiono wycofać koncern z wyścigów Formuły 1 ze względu na kryzys w motoryzacji oraz wprowadzono samochód napędzany silnikiem wodorowo-elektrycznym – Hondę FCX Clarity. Zaprezentowano i rozpoczęto produkcję następcy rewolucyjnego silnika diesla "i-DTEC" z piezoelektrycznym, wielostopniowym wtryskiem paliwa oraz bardziej wydajnym systemem recyrkulacji gazów wydechowy i filtr cząsteczek stałych. W 2009 roku wybudowano nową fabrykę w Japonii produkującą bloki cylindrów do silnika Diesla, a we wrześniu 2009 roku rozpoczęto w Polsce, w okolicy Pniew, budowę europejskiego centrum logistycznego pod nazwą "Honda Logistics Center Central-Europe Sp.z.o.o."
W 2010 roku koncern rozpoczął produkcję pierwszego sportowego coupé napędzanego silnikiem spalinowo-elektrycznym – Hondę CR-Z. W 2008 roku Honda była czwartym pod względem wielkości producentem samochodowym w Stanach Zjednoczonych, a w 2010 roku siódmym co do wielkości producentem samochodowym, po Toyocie, GM, Volkswagenie, Hyundaiu, Fordzie i Nissanie.
W 2016 roku Honda sprzedała na całym świecie 4 659 737 samochodów, co czyni ją czwartą najpopularniejszą marką świata. Pierwsze miejsce zajmuje Toyota (7,25 mln), Volkswagen (6,11 mln) i Ford (5,85 mln sprzedanych aut). Oprócz tego japoński producent odnotował jeden z większych spośród motoryzacyjnych gigantów wzrost sprzedaży – wyniósł on 7,6%.
Motto.
Mottem Hondy są słowa "The Power of Dreams" oznaczające "potęgę marzeń". Symbolizują one precyzyjne podejście Hondy jako korporacji do swych wyzwań.
Inne produkty.
Honda jest także producentem różnego rodzaju maszyn, które znajdują zastosowanie m.in. w ogrodnictwie, przemyśle oraz żegludze morskiej. Są to m.in. urządzenia do pielęgnacji zieleni, roboty koszące, ciągniki, odśnieżarki, generatory prądu, motopompy, lekkie maszyny budowlane oraz różnego rodzaju silniki stosowane m.in. w łodziach motorowych.

</doc>
<doc id="144134" url="https://pl.wikipedia.org/wiki?curid=144134" title="Grecki Kościół katolicki">
Grecki Kościół katolicki

Grecki Kościół katolicki – katolicki Kościół wschodni wywodzący się z bizantyjskiej tradycji liturgicznej w Grecji.
Działania Kościoła katolickiego na terenach tradycyjnie uznanych za eparchie greckoprawosławne rozpoczęły się w XIX wieku. W wyniku tych działań powstała niewielka wspólnota katolików zachowujących wschodnią liturgię, a pozostających w jedności z Rzymem. W 1911 papież św. Pius X powołał specjalny ordynariat dla greckich katolików w Imperium Osmańskim. Obecna struktura egzarchatu apostolskiego została nadana Kościołowi w 1932 przez papieża Piusa XI. W 2002 roku wspólnota liczyła 5 tys. wiernych , którymi opiekowało się 7 kapłanów.
Prócz greckiego Kościoła katolickiego działa w Grecji Kościół katolicki obrządku łacińskiego (Kościół rzymskokatolicki), liczący około 50 tys. wiernych – Greków oraz około 200 tysięcy obcokrajowców, zamieszkujących w Grecji.

</doc>
<doc id="144135" url="https://pl.wikipedia.org/wiki?curid=144135" title="Sojuz 15">
Sojuz 15

Sojuz 15 (kod wywoławczy Дунай - Dunaj) miał być drugą misją odwiedzającą radziecką stację kosmiczną "Salut 3", prawdopodobnie w celach wojskowych. Była to 22. radziecka wyprawa załogowa.
Przebieg misji.
Lot był stosunkowo krótkotrwały, przebiegał w czasie od 26 do 28 sierpnia 1974 roku, kończąc się po upływie dwóch dni i dwunastu minut. Mimo pomyślnego zbliżenia do orbitującej stacji, kosmonauci nie zdołali zacumować do niej ze względu na awarię w automatycznym systemie dokowania. Jako że pojazd nie dysponował ilością paliwa wystarczającą na serię prób dokowania ręcznego, misja została przerwana. Wadliwe urządzenia przeprojektowano przed kolejną misją.
Start Sojuza 15 odbył się w nocy. Po raz pierwszy też w porze nocnej nastąpiło lądowanie. Kabina z kosmonautami wylądowała 28 sierpnia 1974 roku o godzinie 23:10 czasu moskiewskiego, w odległości 48 km na południowy zachód od miasta Celinograd. Przy tej okazji wypróbowano metody i środki poszukiwań obiektu i ewakuacji ludzi z niego w warunkach nocnych. Pomimo trudnej sytuacji meteorologicznej lądownik został szybko zlokalizowany. 
Lew Diomin – pierwszy kosmiczny dziadek – przygotowywał się do lotu od jedenastu lat. Do oddziału kosmonautów został przyjęty w roku 1963.
Wersja oficjalna.
Lot miał na celu przeprowadzenie ważnych doświadczeń nie związanych wprawdzie bezpośrednio ze wspólnym lotem radziecko-amerykańskim Sojuz-Apollo, ale mającym wpływ na lepsze przygotowanie przyszłych załóg. W czasie misji Sojuza 15 wykonane zostały liczne eksperymenty w dziedzinie manewrowania statkiem i operacji spotkania z drugim obiektem kosmicznym. Obiekt ten stanowiła w tym przypadku stacja Salut 3. Wypróbowano metody i środki poszukiwań obiektu załogowego i ewakuacji ludzi z niego w warunkach nocnych.

</doc>
<doc id="144136" url="https://pl.wikipedia.org/wiki?curid=144136" title="Guru Rinpocze">
Guru Rinpocze



</doc>
<doc id="144137" url="https://pl.wikipedia.org/wiki?curid=144137" title="Szkła kontaktowe">
Szkła kontaktowe



</doc>
<doc id="144138" url="https://pl.wikipedia.org/wiki?curid=144138" title="Savaripa">
Savaripa



</doc>
<doc id="144140" url="https://pl.wikipedia.org/wiki?curid=144140" title="Josip Bozanić">
Josip Bozanić

Josip Bozanić (ur. 20 marca 1949 w Rijece) – chorwacki duchowny katolicki, arcybiskup Zagrzebia, kardynał.
Życiorys.
Pochodzi z religijnej rodziny, księdzem został także jego brat Antun. Członkiem jego rodziny był Bartul Bozanić, biskup Krku w latach 1839–1854. Josip Bozanić studiował w seminarium w Pazin oraz na wydziałach teologicznych w Rijece i Zagrzebiu. 29 czerwca 1975 w Krk przyjął święcenia kapłańskie z rąk miejscowego ordynariusza Karmelo Zazinovicia; był później sekretarzem tego biskupa oraz wikarym w jednej z parafii diecezji Krk. W 1979 wyjechał na uzupełniające studia do Rzymu, uwieńczone dyplomami z teologii (na Papieskim Uniwersytecie Gregoriańskim) i prawa kanonicznego (na Papieskim Uniwersytecie Laterańskim). W 1986 powrócił do diecezji Krk, gdzie pełnił funkcję kanclerza kurii biskupiej oraz wikariusza generalnego (1987–1989). Wykładał jednocześnie prawo kanoniczne i teologię dogmatyczną w seminarium w Rijece.
10 maja 1989 został mianowany biskupem koadiutorem Krk, przyjął sakrę 25 czerwca 1989 w Krk z rąk arcybiskupia Zagrzebia, kardynała Franjo Kuharicia. W listopadzie 1989, po odejściu biskupa Zazinovicia w stan spoczynku, przejął rządy w diecezji. Od czerwca do listopada 1996 zarządzał dodatkowo archidiecezją Rijeka-Senj (jako administrator). W lipcu 1997 został promowany na arcybiskupa i zastąpił kardynała Kuharicia na czele archidiecezji Zagrzeb. Pełni funkcję przewodniczącego Konferencji Biskupów Chorwacji w latach 1997–2007 i ponownie od 2012, w latach 2001–2011 był także zastępcą przewodniczącego Rady Konferencji Biskupów Europy. Wziął udział w II specjalnej sesji Światowego Synodu Biskupów w Watykanie w październiku 1999, poświęconej Kościołowi europejskiemu.
21 października 2003 Jan Paweł II wyniósł go do godności kardynalskiej, z tytułem prezbitera S. Girolamo dei Croati. W styczniu 2005 reprezentował papieża – jako jego specjalny wysłannik – na uroczystościach patronki archidiecezji Zadar, świętej Anastazji, z okazji 1700-lecia jej męczeństwa.
Uczestnik konklawe 2005 i konklawe 2013 roku.

</doc>
<doc id="144141" url="https://pl.wikipedia.org/wiki?curid=144141" title="Josip Bozanic">
Josip Bozanic



</doc>
<doc id="144143" url="https://pl.wikipedia.org/wiki?curid=144143" title="Marketing partyzancki">
Marketing partyzancki

Marketing partyzancki (ang. guerrilla marketing) – forma marketingu zbliżona do marketingu wirusowego, polegająca na promowaniu dóbr i usług za pomocą niekonwencjonalnych technik, w zależności od grupy docelowej, jak np. napisy sprayem na murach prezentujące daną markę czy vlepki.
W tej technice stosuje się zarówno niekonwencjonalne, mające przykuć uwagę środki, jak również niekonwencjonalne treści, np. widok krwi, drastycznych scen itp. Przede wszystkim jednak technika ta bazuje na tanich środkach. Dodatkowo daje ona taki efekt, że odbiorca infekowany jest memami nawet unikając kontaktu z tradycyjnymi nośnikami reklam. Informacja o produkcie czy usłudze, podobnie jak w marketingu wirusowym, może dalej rozchodzić się w postaci plotki oraz dalszych przekazów informacji drogami niekonwencjonalnymi.
Przykładowymi markami w Polsce, do promocji których używano marketingu partyzanckiego są lub były Heyah, Frugo, Opycha czy Play. W podobny sposób także metoda ta używana jest w marketingu politycznym.
Metoda ta jest szczególnie przydatna przy promowaniu postaw i stylów bycia oraz produktów z nimi związanych wśród grup odpornych na tradycyjne formy reklamy. Potrafi też wykreować dodatkową wartość produktu, tworząc z niego produkt symboliczny (będący nośnikiem wartości) i symbol statusu. Jest przy tym stosunkowo tania i możliwa do stosowania w bardzo małej skali.
Z drugiej jednak strony wymaga dużego zaangażowania autorów. Źle znoszą ją też odbiorcy konserwatywni.
Przykłady kampanii marketingu partyzanckiego.
Jednym z przykładów wykorzystania marketingu partyzanckiego była kampania Netflixa promująca serial Dom z papieru, w której wykonywano takie akcje promocyjne jak pozostawienie na lotnisku, przy odbiorze bagażu, walizki wypełnionej rekwizytami imitującymi pieniądze.

</doc>
<doc id="144144" url="https://pl.wikipedia.org/wiki?curid=144144" title="Sojuz 16">
Sojuz 16

Sojuz 16 (kod wywoławczy Буран - "burza śnieżna") był lotem doświadczalnym, mającym wypróbować wyposażenie i procedury na rzecz programu wspólnego, radziecko-amerykańskiego lotu kosmicznego, którego ostatecznym rezultatem była misja Sojuz-Apollo. Między innymi przeprowadzono eksperyment z obniżeniem ciśnienia wewnętrznego do 540 mm Hg. Wykonano też fotografie Ziemi i doświadczenia biomedyczne. W czasie tego lotu przeprowadzono również manewry przewidziane dla lotu Sojuz-Apollo. Statek okrążył Ziemię 96 razy.
Przebieg misji.
Kosmonauci Anatolij Filipczenko i Nikołaj Rukawisznikow ocenili możliwości zmodyfikowanej kapsuły Sojuz i modułu cumowniczego, który miał umożliwić połączenie dwóch różnych konstrukcyjnie pojazdów. Misja pozwoliła jednocześnie na przećwiczenie i usprawnienie współpracy pomiędzy amerykańskimi i radzieckimi inżynierami i kontrolerami, jak również upewniła przedstawicieli USA o niezawodności pojazdów Sojuz.

</doc>
<doc id="144148" url="https://pl.wikipedia.org/wiki?curid=144148" title="Przełęcz Brona">
Przełęcz Brona

Przełęcz Brona () – przełęcz w masywie Babiej Góry (Pasmo Babiogórskie) w Beskidzie Żywieckim. Geoportal podaje wysokość 1412 m, mapa Compass 1408 m. Znajduje się w północno-zachodniej grani tego masywu, pomiędzy Małą Babią Górą (dokładniej przed jej drugim, wschodnim wierzchołkiem czyli Niższym Cylem) a Kościółkami. Przełęcz Brona dzieli masyw Babiej Góry na dwie nierówne części:
Głównym grzbietem tego masywu i przez przełęcz Brona biegnie granica polsko-słowacka oraz Wielki Europejski Dział Wodny. Polskie stoki przełęczy Brona należą do miejscowości Zawoja, słowackie do miejscowości Orawska Półgóra.
Południowo-zachodnie (słowackie) stoki przełęczy Brona są mało strome i wypływa z nich potok Bystra, północne, od polskiej strony są bardziej strome i z ich niższej części wypływa Marków Potok. Na wschód od przełęczy leży system wąwozów zwanych Izdebczyskami z maleńkim stawkiem zwanym Czarne Oko i kilkoma małymi jaskiniami. Największe z nich to Zbójnicka Grota i Słowikowa Studnia (już zawalona).
Nazwę przełęczy utworzył w 1925 Kazimierz Sosnowski od staropolskiego słowa "brona" oznaczającego "bramę". Dawniej mieszkańcy Zawoi przełęcz tę nazywali po prostu Siodełkiem lub Siodłem. W XVII i XVIII wieku prowadził przez nią Zbójecki Chodnik – ścieżka łączącą Zawoję z Półgórą. Obecnie na przełęczy Brona krzyżują się trzy znakowane szlaki turystyczne i ścieżka edukacyjna "Babia Góra bez granic" (nie posiada odrębnego oznakowania).

</doc>
<doc id="144149" url="https://pl.wikipedia.org/wiki?curid=144149" title="Pasmo Babiogórskie">
Pasmo Babiogórskie

 
Pasmo Babiogórskie (513.512) – pasmo górskie w Beskidach Zachodnich, część Beskidu Żywieckiego. Sąsiaduje z Beskidem Makowskim, Kotliną Rabczańską, Beskidem Orawsko-Podhalańskim, Działami Orawskimi, Beskidem Orawsko-Podhalańskim, Beskidem Orawsko-Żywieckim i Beskidami Orawskimi na Słowacji. Najwyższym szczytem jest Diablak (1725 m).
Topografia.
Według naukowo opracowanej przez Jerzego Kondrackiego regionalizacji Polski granice Pasma Babiogórskiego są następujące: od Przełęczy Jałowieckiej Północnej na granicy polsko-słowackiej potokiem Jaworzynka i Czatożanka, oraz rzeką Skawicą do jej ujścia do Skawy. Skawą w górę do ujścia Bystrzanki i dalej w górę Bystrzanką, Ciśniawą oraz południowo-wschodnimi i południowymi podnóżami Babiej Góry. 
Od Jałowieckiej Przełęczy grzbiet Pasma Babiogórskiego wznosi się na Małą Babią Górę (1517 m), następnie biegnie na przełęcz Bronę (1408 m) i najwyższy w całych Beskidach Zachodnich Diablak (1725 m). Granica państwa skręca na szczycie na południe, na Orawę, a grzbiet Babiej opada ku wschodowi, przez Gówniak (1617 m), Kępę (1521 m) i Sokolicę (1367 m), na przełęcz Lipnicką (1012 m). Dalej przechodzi w Pasmo Policy. Przebiega przez Syhlec (1143 m), Kiczorkę (1298 m) i osiąga Policę (1369 m), z której na południe odbiega grzbiet Czernica (Czyrńca, 1318 m), przechodzący następnie w Pasmo Orawsko-Podhalańskie. Główny grzbiet opada na Jasną Grapę (1242 m) i Kucałową Przełęcz (1170 m), kulminuje w Okrąglicy (1239 m), a następnie, poprzez Urwanicę (1106 m), Naroże (938 m), a także Cupel (885 m), obniża się do doliny Skawy.
Pasmo Jałowieckie (Przedbabiogórskie), często w przewodnikach i mapach zaliczane do Beskidu Żywieckiego, według regionalizacji Polski opracowanej przez Jerzego Kondrackiego należy do Beskidu Makowskiego.
Opis pasma.
Pasmo Babiogórskie ma długość około 23 km i szerokość około 8 km. ¾ jego powierzchni znajduje się na terenie Polski, ¼ na Słowacji. Zbudowane jest z masywnych piaskowców płaszczowiny magurskiej, których grubość warstw sięga kilkuset metrów. W stromych stokach północnych występują osuwiska, a w niektórych niszach osuwiskowych w plejstocenie istniały pola firnowe.
W całym paśmie zidentyfikowano 91 jaskiń o łącznej długości 1174,2 m. Najwięcej z nich znajduje się w Paśmie Polic. Najdłuższą z jaskiń jest Jaskinia Oblica o długości 436 m i 21,1 m deniwelacji, usytuowana u północnych podnóży Pasma Polic, na zachodnim stoku Śmietarniaka.
Przyroda ożywiona jest dobrze zachowana i niewiele tylko przekształcona w wyniku działalności człowieka. Pod względem atrakcyjności Pasmo Babiogórskie porównywać można z Tatrami i Sudetami. Po stronie polskiej utworzono Babiogórski Park Narodowy. Występuje charakterystyczny piętrowy układ roślinności. Występują 4 piętra; od regla dolnego, przez regiel górny i piętro kosodrzewiny po piętro alpejskie (na Diablaku).

</doc>
<doc id="144153" url="https://pl.wikipedia.org/wiki?curid=144153" title="Sojuz 17">
Sojuz 17

Sojuz 17 (kod wywoławczy Зенит – Zenit) przetransportował kosmonautów Gieorgija Grieczko i Aleksieja Gubariewa na stację kosmiczną "Salut 4", gdzie pozostali przez blisko miesiąc, wykonując serię badań astrofizycznych.
Testowane było pasywne złącze cumownicze.
Przebieg misji.
Sojuz 17 zacumował do stacji Salut 4 na nietypowo wysokiej orbicie 350 km w dniu 12 stycznia 1975 r. Wysokość orbity uwarunkowana była istotą planowanych badań – badaniami z zakresu astrofizyki. Na kosmonautów czekała kartka od konstruktorów nowej stacji, nakazująca wytarcie butów przed wejściem. Wiele uwagi w czasie tego lotu poświęcono badaniom medycznym i ćwiczeniom fizycznym. Kosmonauci „przejechali” w czasie pobytu w bazie na rowerze i rolkach 1000 km, przeszli na ruchomej bieżni, dociskani do niej szelkami gumowymi, 100 km i przebiegli 150 km. Oprócz tego wykonali ćwiczenia odpowiadające podnoszeniu 20 000 kG.
Lustro teleskopu stacji okazało się być niezdatne do użycia – zniszczyło je długotrwałe wystawienie na promienie słoneczne po awarii systemu pozycjonowania lustra. Kosmonauci nałożyli na lustro nową warstwę odblaskową, i wypracowali technikę ręcznego sterowania teleskopem – przy pomocy stopera, stetoskopu i odgłosów przesuwającego się lustra.
Załoga przeprowadziła serię eksperymentów z zakresu astronomii, w tym obserwacje Słońca, Ziemi i innych planet.

</doc>
<doc id="144154" url="https://pl.wikipedia.org/wiki?curid=144154" title="Tara (Indie)">
Tara (Indie)

Tara (tłum. "Gwiazda") – mit. indyjska, bogini głodu, żona boga Bryhaspatiego, utożsamianego z Jowiszem, jedna z bogiń mahawidja. Postać spowijają skłębione węże. Przedstawia się ją jako trzymającą ściętą głowę, z której do kielicha sączy się krew. W chwili spijania krwi chłonie sok świata.

</doc>
<doc id="144157" url="https://pl.wikipedia.org/wiki?curid=144157" title="Sati (ceremonia)">
Sati (ceremonia)

Sati (dewanagari: सती; rodzaj żeński od sanskryckiego przymiotnika "sat" oznaczającego „idealny, czysty, prawdziwy”; używa się również terminu "suttee") – zwyczaj, rytuał, ceremonia, czy też praktyka pogrzebowa, obecna wśród pewnych społeczności w Indiach polegająca na samospaleniu wdowy żywcem wraz ze zwłokami męża na jego stosie pogrzebowym. Zwyczaj ten był zakazywany wiele razy. Ostatni zakaz w epoce kolonialnej miał miejsce w 1829 roku jeszcze za czasów kolonii brytyjskiej. Wydawane też były w drugiej poł. XX w. przez władze Indii. Nazwa pochodzi od bogini Sati, żony boga Śiwy, znanej również jako Dakszajani, która jako pierwsza dokonała samospalenia, ponieważ nie mogła znieść upokorzenia, jakiego zaznał jej mąż ze strony jej ojca Dakszy. Termin ten może być również używany do określenia wdowy i oznaczać kobietę cnotliwą (pisany jest wtedy dużą literą). Sati pojawia się zarówno w pismach sanskryckich, jak i napisanych w hindi, gdzie słowo to oznacza to samo co „dobra żona”; określenie "suttee" było często używane przez pisarzy pochodzenia angielsko-indyjskiego.
Historia.
Pierwsze wieki.
Istnieje niewiele wiarygodnych zapisków na temat "sati" z czasów sprzed Imperium Guptów (istniejące między 320 a 550 rokiem n.e.). Po tym czasie zaczęły powstawać pomniki upamiętniające przypadki wykonywania rytuału – były to często rzeźbione kamienie z inskrypcjami. Najstarszy odnaleziono w Saugor, w stanie Madhya Pradesh, ale największy zbiór takich kamieni datowanych na lata późniejsze odnaleziono w Radżastanie. Te kamienie, nazywane "devli" lub "sati," stawały się sanktuarium zmarłej kobiety, która traktowana była jak obiekt czci i kultu. Najbardziej znane kamienie znajdują się w Indiach zachodnich. Opis "sati" występuje również w greckiej relacji z pobytu w Pendżabie napisanej w I wieku p.n.e. przez historyka Diodora Sycilijskiego. Dla braminów "sati" zakazane było przez "Padmapuranę". Rozdział datowany na około X wiek wskazuje, że kiedy dla kobiet kszatrijów był to akt szlachetny, ktokolwiek kto został przyłapany na asystowaniu przy samospaleniu braminkom, popełniał, według prawa braminów, morderstwo.
Do X wieku "sati", rozumiane w dzisiejszym znaczeniu, było znane na całym subkontynencie. Pojawiało się w rzadko, w lokalnych odmianach, aż do XX wieku.
Niektóre przypadki dobrowolnego samospalenia zarówno kobiet jak i mężczyzn, które mogą być częściowo uważane za historyczne, są opisane w "Mahabhabaracie" i innych księgach. Natomiast zarówno składanie w ofierze czy samospalenie nie są w "Mahabharacie" uważane za zwyczaj. Termin "sati" na określenie samospalenia w "Mahabharacie" się nie pojawia. Samospalenia rozumiane są jako wyraz ogromnego żalu po stracie ukochanego.
Aristobulus z Kassandrei, historyk grecki, który brał udział w ekspedycji Aleksandra Wielkiego do Indii, odnotował praktykę sati w mieście Taksila. Późniejsze przykłady dobrowolnego samospalenia wraz z ciałem męża pojawiają się w relacji indyjskiego żołnierza w armii Eumenesa z Kardii, którego dwie żony rywalizowały o możliwość śmierci na jego stosie pogrzebowym w 316 roku p.n.e. Grek uważał, że praktyka ta została wprowadzona dlatego, by zniechęcić żony do trucia swoich mężów.
Dobrowolna śmierć kobiet podczas pogrzebów ich mężów była opisywana w północnych Indiach jeszcze przed Imperium Guptów. Pierwotne praktyki nazywano "anumarana" i były bardzo rzadkie. "Anumarana" nie była podobna do późniejszego rozumienia "sati", ponieważ praktyki te nie ograniczały się tylko do wdów. Samobójstwo po śmierci ukochanej osoby mógł popełnić każdy, mężczyzna czy kobieta, okazując swoje przywiązanie do zmarłego. Mogli to być członkowie jego rodziny, słudzy, wyznawcy czy przyjaciele. Czasami samobójstwa te wynikały ze ślubów wierności i posiadały pewne podobieństwo do późniejszej tradycji "junshi" w Japonii (średniowiecznego rytualnego samobójstwa poddanego po śmierci jego pana).
Zakłada się, że "sati" w przypadku wdowieństwa i małżeństwa dziewczynek były zwyczajami, które miały zapobiec nadwyżce kobiet i mężczyzn w danej kaście i by zachować endogamię.
W trakcie rządów Sułtanatu Delhijskiego wdowa musiała uzyskać wcześniejszą zgodę na dokonanie rytuału, co miało zapobiec przymuszeniom. Później stało się to jednak tylko formalnością.
Panowanie Mogołów (1526–1858).
Mogołowie naciskali na zlikwidowanie rytuału "sati", pomimo że zwykle niewiele ingerowali w lokalne zwyczaje. Mogolski władca Humajun (1508–1556) był pierwszym, który uchwalił królewski dekret przeciwko tej praktyce, co spotkało się z odmową ze strony lokalnej społeczności hinduskiej. Następnie Akbar (1642-1605) wydał oficjalnie zarządzenie zakazujące "sati", w którym żadna kobieta nie mogła dokonać ceremonii bez zgody szefa lokalnej policji ("kotwal"), który miał za zadanie odwlekać decyzję tak długo, jak tylko możliwe. Dla potencjalnej Sati oferowane były pensjonaty, upominki i pomoc rehabilitacyjna, by powstrzymać ją przed popełnieniem tego aktu. Mogołowie rygorystycznie zakazali również dokonywania "sati" na dzieciach, co przyczyniło się do uratowania wielu z nich. Jean-Baptiste Tavernier piszący pod rządami Szahdżahana, zauważył, że palenie wdów z dziećmi nie było pod żadnym pozorem dozwolone, a w innych przypadkach naczelnicy niechętnie dawali zezwolenie, chyba że zostali przekupieni.
Kolejny władca Imperium Mogołów, Aurangzeb, był największym przeciwnikiem "sati". W grudniu 1663 roku wydał „rozporządzenie zakazujące wydawaniu zezwoleń na palenie kobiet we wszystkich krajach będącymi pod rządami Mogołów”. Jednakże możliwość obchodzenia rozporządzeń rządowych poprzez łapówki nadal istniała. Późniejsi podróżnicy europejscy zarejestrowali, że pod koniec rządów Aurangazeba liczba "sati" uległa zmniejszeniu i była bardzo mała, akceptowana jedynie dla żon niektórych radżów.
Terytoria brytyjskie i innych krajów europejskich.
Pod koniec XVIII wieku praktyka "sati" została zakazana na terytoriach będących we władaniu Europejczyków: Portugalczyków na Goa około 1515 roku, Holendrów i Francuzów w Chinsurah i Pondichery. Brytyjczycy, którzy rządzili większością subkontynentu i Duńczycy, którzy władali Tarangambadi i Serampore, zakazali go do końca XIX wieku.
Brytyjczycy idąc za przykładem wczesnych Mogołów, starali się przez pewien czas normować rytuał "sati" wymagając, żeby był on przeprowadzany w obecności ich urzędników i ściśle według zwyczaju. W XVIII wieku przez niektórych brytyjskich urzędników zostały podjęte próby ograniczenia lub zakazu tej praktyki, ale nie otrzymali oni poparcia Brytyjskiej Kompanii Wschodnioindyjskiej. Pierwszy formalny zakaz brytyjski został ustanowiony w 1798 roku tylko w Kalkucie, natomiast w pozostałych regionach rytuał nadal był praktykowany. Do końca XVIII wieku kościół ewangelicki Wielkiej Brytanii i jego członkowie w Indiach rozpoczęli kampanie przeciwko "sati". Liderów tych kampanii z Williamem Careyem i Williamem Wilberforce'em na czele, motywowała, jak twierdzili, miłość do Hindusów i chęć zapoznania ich z chrześcijaństwem. Te właśnie ruchy nakłoniły Kompanię do zakazania rytuału "sati", a w rejonie Bangalore od 1813 roku rozpoczęto zbieranie danych na jego temat.
Lider rozrastającej się sekty "Swaminarayan", Sahajanand Swami miał duży wpływ na likwidację "sati". Argumentował, że praktyka ta nie ma potwierdzenia w Wedach, ponadto tylko Bóg ma prawo zabrać dane wcześniej życie. Postulował, że wdowy mogłyby kontynuować swoje życie, które być może doprowadziło by je ostatecznie do zbawienia. Sir John Malcolm, gubernator Bombaju popierał Sahajananda Swamiego w jego dążeniach, które doprowadziły do wielu innych reform społecznych.
Od około 1812 roku bengalski reformator rozpoczął kampanię przeciwko "sati". Jego własna bratowa została do niego zmuszona i było to wydarzenie, które zmotywowało go do działania. Odwiedził on m.in. miejsca kremacji w Kalkucie, by przekonywać wdowy do zaprzestania "sati", zatrudniał też grupy, które pomagały mu je uświadamiać, pisał również i rozpowszechniał artykuły udowadniające, że rytuał ten nie jest zawarty w pismach.
4 grudnia 1829 roku ceremonia "sati" została oficjalnie zakazana na ziemiach należących do Bengalu, przez gubernatora Williama Benticka. Zakaz ten zakwestionowano w sądzie i sprawa została przekazana do Londynu, gdzie ją poparto w 1923 roku. Niewiele później rytuału zakazały również pozostałe terytoria należące do Kompanii. Pomimo że pierwotny bengalski zakaz "sati" był raczej bezkompromisowy, w późniejszych latach władze brytyjskie załączyły do niego przepisy łagodzące, na przykład w przypadku, gdy „osoba była powyżej osiemnastego roku życia i zdecydowała się na śmierć z własnej woli”.
"Sati" pozostało legalne w niektórych Stanach Książęcych, podczas gdy w innych rejonach kolonii brytyjskiej zostało ono zniesione. Jaipur zakazał rytuału w 1846 roku. Nepal praktykował "sati" jeszcze przez większą część XX wieku.
Na indonezyjskiej wyspie Bali ceremonia "sati" (znana jako "masatya") była kontynuowana aż do 1905 roku, kiedy to rządy kolonii holenderskiej ostatecznie jej zakazały.
Czasy współczesne.
Protesty mające miejsce po "sati" dokonanym przez Roop Kanwar doprowadziły do ustanowienia przez rząd indyjski 1 października 1987 roku "Rajasthan Sati Prevention Ordinance", a następnie, również w 1987 roku, "Commission of Sati (Prevention) Act".
"Prevention of Sati Act" stanowi, że nielegalne staje się pomaganie, gloryfikowanie i udział w "sati". Osoba biorąca udział, a zwłaszcza zmuszająca lub wymuszająca wykonanie ceremonii "sati" może być skazana na karę śmierci lub dożywocie, podczas gdy kara za gloryfikację wynosi od 1 do 7 lat więzienia.
Obecnie prawo nie robi różnicy pomiędzy biernymi obserwatorami a uczestnikami czynnymi. W obydwu przypadkach takie osoby są uznawane za winne. Pozostałe zarządzenia mają na celu powstrzymanie gloryfikacji zmarłych kobiet poprzez wznoszenie pomników czy świątyń na ich cześć, zachęcanie ludzi do pielgrzymowanie w miejsca stosów pogrzebowych i pozyskiwanie dochodów z takich miejsc.
Mimo rygorystycznych zakazów, po ich ustanowieniu odnotowano kilkanaście przykładów wykonania rytuału "sati", np. w roku 1973, gdy Savitri Soni poświęciła swoje życie wraz ze swoim mężem w wiosce Kotadi w dzielnicy Sikar w Radżastanie. Wydarzenie to widziało tysiące ludzi.
Egzekwowanie przepisów nie jest jednak zawsze konsekwentne. Krajowa Rada Kobiet w Indiach zasugerowała zmiany dotyczące błędów zawartych w tych ustawach, np. zakazywania praktykowania kultów w starożytnych świątyniach, co jest sprawą kontrowersyjną.
Pomimo dużej liczby zakazów i ustaw, ceremonia "sati" nadal jest w Indiach praktykowana (choć dość rzadko), a kobiety są do niej przymuszane lub też poddają się jej dobrowolnie, choć wielu próbowało jej zapobiec poprzez zakazy i wzmacnianie prawa przeciwko niej. Przykładem może być przypadek 55-letniej wdowy Charan Shah, która 11 września 1999 roku spłonęła na stosie swojego męża w wiosce Satpura w stanie Uttar Pradesz. Jej śmierć na stosie pogrzebowym wywołała dużo kontrowersji. Zastanawiano się, czy dokonała "sati" dobrowolnie, czy została do niego przymuszona. Charah Shah rzekomo nie pragnęła dokonać "sati" i nikt nie widział jej koło stosu pogrzebowego do czasu, gdy skoczyła w ogień. Mieszkańcy wsi, łącznie z jej synami, twierdzili, że stała się ona "sati" z własnej woli i że nikt jej do tego nie zmuszał. Odprawiano więc modły w jej domu i wkrótce stał się on świątynią dla mieszkańców, a kobieta – boginią; oddają jej teraz cześć i składają jej ofiary.
Praktyka.
"Sati (Prevention) Act" (1987) część I, sekcja 2(c) definiuje "sati" jako palenie albo palenie żywcem:
Rytuał "sati" musi być dobrowolny i wiele z tych aktów było nieprzymuszonych. Może być on w pewnych społecznościach oczekiwany od wdów, a zakres, w jakim presja i oczekiwania społeczne stanowią przymus, to kwestia, nad którą się dziś debatuje. Jednakże zdarzały się przypadki, gdzie chęć wdowy dokonania "sati" nie była mile widziana przez innych i gdzie starano się zapobiegać śmierci.
Tradycyjnie pogrzeb powinien odbyć się kilka dni po śmierci. W tym czasie podejmuje się również decyzję o "sati", jednak jeśli mąż zmarł w innym miejscu, wdowa może się poświęcić w ofierze w dniach późniejszych.
"Sati" często podkreśla związek pomiędzy wdową a jej zmarłym mężem. Na przykład bardzo często kobiety ubierały się w szaty ślubne i przyozdabiały biżuterią. W podobnym rytuale zwanym "jahuar" (lub "saka"), zarówno mąż, jak i żona przywdziewają szaty ślubne, powtarzają ceremonię ślubną i odchodzą, by umrzeć osobno.
Zapiski ukazują wiele wariantów rytuału. Większość z nich opisuje kobietę siedzącą lub leżącą na stosie pogrzebowym obok ciała zmarłego męża. Inne przedstawiają kobietę idącą lub skaczącą w płomienie po rozpaleniu ognia. Nieliczne opisy ukazują samą kobietę siedzącą na stosie, która podpala go własnymi rękoma.
Według autorów "Dharmaśastry", nauczyciele bramińscy, zaniepokojeni stanem moralności wśród ludzi, twierdzą, że istnieje kilka warunków będących przeszkodą dla "sati". Zgodnie z interpretacją Parasary Smrti, jeśli kobieta jest w ciąży, ma menstruację lub jej cykl miesiączkowy nie jest regularny (co może wskazywać, że jest w ciąży), nie może ona towarzyszyć swojemu mężowi na stosie pogrzebowym.
Przymus.
"Sati" bardzo często opisuje się jako rytuał dobrowolny, jednakże w niektórych przypadkach może być on wynikiem przymusu. Można znaleźć opisy kobiet będących pod wpływem narkotyków, bhang lub opium, przywiązywanych do stosu, by powstrzymać ją przed ucieczką po rozpaleniu ognia.
Królewskie pogrzeby.
Królewskie pogrzeby często oznaczały również śmierć wielu żon i konkubin. Wiele z takich przykładów dostarcza nam historia Radżastanu. Na przykład maharani Raj Rajeshwari Devi z Nepalu została regentką w 1799 roku w imieniu swojego syna Girvan Yuddha Bikram Shah Deva po abdykacji jej męża, Rana Bahadur Spaha, który został sannjasinem. Jej mąż powrócił i objął władzę ponownie w 1804. W 1806 został zamordowany przez swojego brata i 10 dni później, 5 maja 1806 roku, wdowa po nim została zmuszona do dokonania "sati".
"Sati" symboliczne.
W zapiskach istnieje wzmianka o dokonywaniu w niektórych społecznościach "sati" symbolicznego. Wdowa kładzie się obok ciała zmarłego męża, występują elementy ceremonii ślubnej i pogrzebowej, ale bez śmierci kobiety.
"Jauhar".
Radźpucka praktyka "jauhar", znana od Radżastanu po Madhya Pradesh, była zbiorowym samobójstwem społeczności znajdującej się w obliczu śmierci z rąk muzułmanów. Składała się ze złożenia w ofierze kobiet, dzieci i starców w tym samym momencie, kiedy walczący mężczyźni umierali w bitwie. Najsławniejsze z takich przypadków było samobójstwo Rani Padmini (królowej Chittorgarh żyjącej w XIV wieku).
Pochówek.
W niektórych społecznościach hinduskich obowiązywało grzebanie zmarłych. W tych rejonach odnotowano przypadki śmierci wdów, zakopanych żywcem wraz z ciałem zmarłego męża w ceremoniach bardzo podobnych do tych związanych z samospaleniem.
Powszechność występowania.
Dokumentacja na temat "sati" pojawia się na większości subkontynentu. Jednakże pomiędzy różnymi regionami i społecznościami można odnaleźć pewne różnice.
Liczby.
Nie ma wiarygodnych obliczeń dotyczących liczby śmierci poprzez "sati" dokonanych w całym kraju. Lokalne obliczenie tych przypadków miało miejsce na terenie Bengalu w trakcie rządów Brytyjskiej Kompanii Wschodnioindyjskiej. Liczba tych zdarzeń w latach 1815-28 wynosi 8135. Kolejne źródło podaje, że było ich 7941 w latach 1815-28, co daje przeciętną liczbę 507 do 562 przypadków rocznie. Raja Ram Mohan Roy szacuje, że w Bengalu było ich 10 razy więcej, niż w pozostałej części kraju.
Społeczności.
Mówi się, że rytuał "sati" był bardziej powszechny wśród wyższych klas i pomiędzy tymi, którzy uważali, że ich status społeczny wzrósł. Był za to mało znany lub nieznany wśród większości populacji Indii i grup plemiennych, jak również wśród niższych. Według przynajmniej jednego źródła rytuał ten był bardzo rzadki w późnym Imperium Mogołów poza żonami królewskimi, które płonęły na stosie męża. W południowych rejonach Indii, jak na przykład w Kerali lub Tulu, nawet wśród kast wyższych był to zwyczaj rzadki. Jednak w Karnatace i Tamilnadu pojawiał się dość często.
Regionalne odmiany.
Ceremonia "sati" znana jest w Radżastanie od wieku VI do dzisiaj. Połowa znanych kamieni "sati" znajduje się właśnie w Radżastanie. Niemniej jednak skalę gloryfikacji jaką osiągnęły te przypadki śmierci, które znamy, udowadniają, że nie działo się to aż tak często.
Zjawisko to występuje również na południu Indii od IX wieku poprzez czas trwania Imperium Widźajanagaru. Madhavacharya, który jest bodaj najbardziej znanym wśród tych, którzy usprawiedliwiał praktykę "sati", był początkowo w tym królestwie ministrem sprawiedliwości. Rytuał był kontynuowany również po upadku imperium, ale raczej z mniejszą częstotliwością. W jednym przypadku ponad 50 kobiet popełniło "sati" w Widźajanagarze po bitwie pod Talikotą. W północno-zachodniej Karnatace można znaleźć około 50 kamieni "sati", które zostały po bitwie przeniesione z Widźajanagaru, ale samo złożenie kobiet w ofierze mogło mieć miejsce gdzie indziej. Migrujący krewni "sati" brali za sobą kamienie na ich cześć i „wskrzeszali” w swoich nowych siedzibach. W archiwach istnieje zapisek, że minister królestwa Mysore zezwolił na dokonanie "sati" w 1805 roku.
W górnej części Niziny Gangesu zwyczaj ten nie był specjalnie rozpowszechniony. Najwcześniejsza próba jego powstrzymania przez władzę miała miejsce w czasie istnienia Sułtanatu Delhijskiego za rządów Muhammada Tughlaka w XIV wieku.
W dolnej części Niziny Gangesu rytuał "sati" osiągnął wysoki poziom dość późno. Według dostępnych dowodów i istniejących raportów dotyczących jego występowania, najliczniejsze przypadki "sati" ze wszystkich regionów i okresów wystąpiły w Bengalu i Biharze w drugiej połowie XVIII wieku i pierwszej połowie wieku XIX. Było to na początku panowania Brytyjczyków i przed jego formalnym zniesieniem. Na terenie Bengalu ewidencję prowadzono od 1813 do 1829 roku. Częstotliwość "sati" rosła w okresach biedy i głodu. Ram Mohan Roy zasugerował, że "sati" było najbardziej rozpowszechnione w Bengalu. Bardzo duża liczba zachowanych raportów bengalskich z tych czasów wskazuje, że był to w tym rejonie bardziej popularny rytuał.
W dzisiejszych czasach "sati" ogranicza się szczególnie do Radżastanu, głównie w lub niedaleko Shekhawati. Zdarzają się też przypadki z rejonu Niziny Gangesu.
Aktualne wydarzenia.
"Sati" nadal występuje, choć rzadko, na terenach wiejskich.
Uzasadnienia i krytyka.
Bramińscy uczeni usprawiedliwiają rytuał i dostarczają argumentacji z pism, które go opisują. Wychwalają rytuał jako wymagane zachowanie cnotliwych kobiet i mówią, że nie powinien być on uważany za samobójstwo, którego zakazują i do którego zniechęcają pisma. Uznawali to za akt niezrównanej pobożności, która miała oczyścić kobiety z grzechów, zagwarantować im zbawienie i zapewnić ponowne połączenie z mężem w zaświatach.
Księgi prawnicze.
Uzasadnienia rytuału można znaleźć w piśmie "Wisznusmryti" (datowana na lata od 700 do 1000 n.e.):
Usprawiedliwienia praktyki można także znaleźć w późniejszym dziele "Bryhaspatismryti" (25-11). Również to pismo datowane jest na pierwsze tysiąclecie naszej ery. "Manusmryti" nie wspomina ani nie uzasadnia "sati". Nakazuje jednak dozgonny ascetyzm większości wdów, niezależnie od wieku, w którym owdowiały.
Pisma.
Choć mit o bogini Sati mówi o żonie, która ginie w ogniu z własnej woli, nie jest to przypadek "sati". Bogini nie była wdową, a mit nie jest związany z uzasadnieniem tego zwyczaju.
W Puranach można znaleźć przykłady kobiet, które popełniły "sati" i sugeruje się w nich, że był to czyn pożądany i godny pochwały: "Żona, która umrze razem ze swoim mężem, pozostanie w niebie tyle lat, ile ma włosów na głowie." (Garuda Purana 1.107.29)
Według Ramashraya Sharmy nie ma definitywnych danych dotyczących zwyczaju "sati" w Ramajanie. Na przykład Tara, Mandorari i wdowy po Dasharacie żyły po śmierci swoich mężów, jednak wszystkie oznajmiły, że pragną umrzeć podczas opłakiwania swoich mężów. Pierwsze dwie ponownie wyszły za mąż – za braci swoich mężów. Jedyny przykład "sati" występuje w Uttara Kanda – uważanej za późniejszy dodatek do oryginalnej części – w której żona Kushadhwaja wykonuje "sati". Adaptacja Ramajany w języku telugu, XIV wieczna Ranganatha Ramajana, mówi, że Sulochana, żona Indradźita, została "sati" na jego stosie pogrzebowym.
W Mahabharacie druga żona Pandu, Madri, składa siebie w ofierze. Wierzy, że jest odpowiedzialna za jego śmierć, ponieważ ciążyła na nim klątwa i jego śmierć miał spowodować stosunek seksualny. Zmarł, wykonując z Madri zakazany akt, a ona winiła się za to, że choć wiedziała o klątwie, nie odmówiła mu.
Fragmenty Atharva Wedy zawierają rady dla wdów w żałobie i ich życiu po owdowieniu, łącznie z ponownym zamążpójściem.
Kontrargumenty w hinduizmie.
Nie są znane w hinduizmie żadne wczesne opisy czy krytyka ceremonii "sati" przed okresem Guptów, ponieważ była w tamtym czasie mało znana. Wyraźna jest późniejsza krytyka w pierwszym tysiącleciu naszej ery, w tym wygłoszona przez Medhatithi, komentatora wielu prac teologicznych. Uważał on tę praktykę za samobójstwo, co było sprzeczne z nauką Wed.
Kolejnym krytykiem był Bana, który pisał w trakcie trwania rządów Harsha. Bana potępiał tę praktykę zarówno jako samobójstwo, jak i akt bezsensowny.
Ruchy reformatorskie i ruchy "bhakti" w hinduizmie, często o zabarwieniu antykastowym, faworyzowały społeczności egalitarne i w związku z tym generalnie potępiały tę praktykę, czasami kategorycznie. Alwarowie potępili "sati" w VI wieku, podobnie jak ruch Virashaiva w XVII i XVIII wieku.
W pierwszej połowie XIX wieku Ram Mohan Roy w ramach kampanii na rzecz zakazu "sati" napisał i rozpowszechnił argumenty udowadniające, że praktyka ta nie należała do hinduizmu.
Niehinduistyczne poglądy i opinie.
Religia sikhijska od swoich początków kategorycznie zakazuje "sati".
Zapiski na temat "sati" pozostawili głównie ludzie przybywający z zachodniej i centralnej Azji oraz Europy. Te grupy były zafascynowane rytuałem i czasami opisywali go jako przerażający, ale także jako niezrównany akt oddania. Ibn Battuta opisał jeden z nich, ale twierdził, że zemdlał i upadł, po czym został wyniesiony z miejsca widowiska. Europejscy artyści w XVIII wieku namalowali wiele obrazów przeznaczonych na ich rynki rodzime, przedstawiających ceremonię i pokazujących wdowy jako kobiety heroiczne.
Kiedy islam ugruntował się już na subkontynencie indyjskim, poglądy na temat "sati" ulegać zaczęły zmianie i coraz częściej zaczęto go uważać za barbarzyński. Najwcześniejsze znane starania administracyjne, by powstrzymać tę praktykę, powzięte zostały przez zagraniczne rządy tureckie, w tym Muhammada Tughlaka.
Europejczycy również zmieniali podejście do zwyczajów lokalnych w momencie, gdy ich własne kraje zaczęły dominować nad siłami lokalnymi. Pierwszymi Europejczykami w Indiach byli Portugalczycy na Goa. Starali się oni usuwać lokalne praktyki, również "sati", poprzez wprowadzanie chrześcijaństwa na kontrolowanych przez nich terytoriach. Brytyjczycy wkroczyli do Indii głównie w celach handlowych i we wczesnym okresie swoich rządów byli obojętni na praktyki lokalne. Rytuał "sati" i jego późniejszy zakaz prawny przez Brytyjczyków stał się standardowym usprawiedliweniem dla rządów brytyjskich. By opisać późniejsze podejście do rytuału "sati," często podawany jest cytat z wypowiedzi Charlesa Napiera:
W artykule "Can the Subaltern Speak?" filozofka Gayatri Spivak pisze, w jaki sposób "sati" jest w prawie hinduskim formą kontrolowania kobiety, a według kolonialnego prawa brytyjskiego – formą więzienia dla kobiet, tzw. podwójnego wiązania autoekspresji przypisywanego chorobom psychicznym i odrzuceniu społecznemu. Kobieta popełniająca "sati" w pracy Spivak jest subalternem – podporządkowanym.
W kulturze.
Opis tego zwyczaju wykorzystał Jules Verne w powieści "W osiemdziesiąt dni dookoła świata".

</doc>
<doc id="144160" url="https://pl.wikipedia.org/wiki?curid=144160" title="Tārā (buddyzm)">
Tārā (buddyzm)

Tara ("Wyzwolicielka") lub Ārya Tārā – w buddyzmie tybetańskim żeński bodhisattwa, uosobienie współczucia i miłosierdzia, uważana za małżonkę ("śakti") Awalokiteśwary. Jest "matką wyzwolenia". Tara jest tantrycznym bóstwem, której praktyka jest używana przez praktykujących wadżrajanę do rozwinięcia określonych wewnętrznych właściwości i zrozumienia zewnętrznych, wewnętrznych i tajemnych nauk o współczuciu i pustce.
Najbardziej znanymi formami Tary są:
Biała Tara oraz Zielona Tara utożsamiane są odpowiednio z chińską i nepalską żoną tybetańskiego króla Songcena Gampo. Tybetańska wersja jej imienia brzmi: "sGrol-ma".

</doc>
<doc id="144161" url="https://pl.wikipedia.org/wiki?curid=144161" title="Tara (Polinezja)">
Tara (Polinezja)

Tara – bogini morza w mitologii polinezyjskiej. Opisywana jako kobieta o długich falistych włosach, zjawiskowo piękna – do tego stopnia, że jej widok paraliżuje mężczyzn. Jej imieniem Maorysi nazywali miejsce, w którym obecnie znajduje się stolica Nowej Zelandii, Wellington – "Whanga-Nui-a-Tara", czyli Wielka Zatoka Tary.

</doc>
<doc id="144165" url="https://pl.wikipedia.org/wiki?curid=144165" title="Fakoemulsyfikacja">
Fakoemulsyfikacja

Fakoemulsyfikacja (łac. "phacoemulsificatio cataractae") – powszechnie stosowana metoda chirurgicznego usuwania zaćmy (zmętniałej, zamglonej soczewki w oku) przy pomocy wibracji ultradźwiękowych.
Operacja wykonywana jest często w ramach tzw. chirurgii jednego dnia (pacjent przychodzi i wraca do domu tego samego dnia). Zabieg wykonuje się najczęściej w znieczuleniu kroplowym z zachowaniem świadomości pacjenta (stosowane są także znieczulenie okołogałkowe oraz ogólne, gdy nie ma możliwości współpracy z pacjentem). Przez czas trwania zabiegu wykonujący go lekarz daje pacjentowi polecenia, gdzie ma kierować wzrok. Na początku zabiegu mikrochirurg wykonuje małe, ok. 3 mm cięcie, przez które wprowadza urządzenie zwane fakoemulsyfikatorem, które rozdrabnia zmętniałą soczewkę oka wibracjami ultradźwiękowymi. Końcówka rozdrabniająca jednocześnie odsysa kawałki zmętniałej soczewki dotkniętej zaćmą. Podczas zabiegu chirurg cały czas kontroluje ciśnienie w komorze przedniej oka. Stan po usunięciu naturalnej soczewki oka nazywa się afakią. Na miejsce usuniętej soczewki naturalnej pacjenta, mikrochirurg wprowadza (implantuje) dotorebkowo miękką i zwiniętą soczewkę wewnątrzgałkową. Stan po wszczepieniu sztucznej soczewki nosi nazwę pseudophakia. Pseudophakia nie daje możliwości akomodacji, dlatego powoduje konieczność dodatkowej korekcji do bliskich odległości (okularami lub soczewką kontaktową). Metoda jest stosowana w każdym stadium rozwoju zaćmy.
Fakoemulsyfikacja zaćmy powoduje otwarcie i poszerzenie kąta tęczówkowo-rogówkowego (w oczach z otwartym, jak i z zamkniętym kątem przesączania w porównywalnym stopniu). Występuje też pooperacyjny efekt pogłębienia komory przedniej oka.
U pacjentów stosujących standardowe leczenie po fakoemulsyfikacji stwierdzono pogorszone parametry filmu łzowego i zaburzoną budowę histologiczną spojówki. Uniknięcie takich zaburzeń jest możliwe dzięki zastosowaniu 3% roztworu trehalozy.
Możliwe powikłania po fakoemulsyfikacji:

</doc>
<doc id="144169" url="https://pl.wikipedia.org/wiki?curid=144169" title="Korbielów">
Korbielów

Korbielów – wieś w Polsce położona w województwie śląskim, w powiecie żywieckim, w gminie Jeleśnia. W latach 1975–1998 w województwie bielskim.
Położenie.
Miejscowość położona jest w Beskidzie Żywieckim, na stokach Pilska, 19 km na południowy wschód od Żywca nad rzeką Glinną (lewy dopływ Koszarawy). Sąsiaduje z krainą Orawa, która leży u podnóża Babiej Góry (1725 m n.p.m.).
Opis miejscowości.
Korbielów jest miejscowością turystyczną położoną na południu Polski. Na jego terenie znajduje się kościół i parafia pw. NMP Królowej Aniołów, którym opiekuje się Zakon Dominikanów. Od 1974 r. w kościele znajduje się łaskami słynący obraz Matki Bożej z kościoła dominikańskiego w Bohorodczanach, czczony jako obraz Matki Bożej Pani Korbielowskiej. W 2016 r. sporządzono wierną kopię obrazu i przekazano do Bohorodczan, gdzie w 2020 r. katolicy ponownie przejęli tamtejszą świątynię. 
W okresie międzywojennym w miejscowości stacjonowała placówka Straży Granicznej I linii „Korbielów”.
W latach 1945–1991 we wsi stacjonowała strażnica Wojsk Ochrony Pogranicza, 16 maja 1991 przejęta przez Straż Graniczną, funkcjonowała do 2 stycznia 2003. Od listopada 1995 roku rozpoczęła działalność Graniczna Placówka Kontrolna Straży Granicznej, która 24 sierpnia 2005 została przekształcona na placówkę Straży Granicznej i funkcjonowała do 15 stycznia 2008.
W latach 1995–2007 na korbielowskiej przełęczy Glinne funkcjonowało drogowe oraz piesze przejście graniczne na Słowację Korbielów-Oravská Polhora, zlikwidowane po wejściu Polski do Układu z Schengen.
W 1997 roku w Korbielowie odbył się zjazd założycielski Polskiego Stowarzyszenia Studentów i Absolwentów Psychologii.
Sport i turystyka.
W Korbielowie funkcjonuje od 1967 schronisko PTTK „Chata Baców”. Istniał również Dom Wycieczkowy PTTK „Na Rozdrożu”.
W Korbielowie działa jeden z większych ośrodków narciarskich w Polsce. Na zboczach Pilska zbudowano w latach 80. XX wieku Ośrodek Narciarski Pilsko oraz tuż obok znacznie mniejszy ośrodek Kolej Baba z jednym wyciągiem krzesełkowym. ON Pilsko dysponuje kompleksem wyciągów orczykowych prowadzących na sam szczyt góry, co czyni ten ośrodek drugim po Kasprowym Wierchu najwyżej położonym ośrodkiem narciarskim w Polsce. W 2007 oraz w 2013 roku oddano do użytku kolejne wyciągi krzesełkowe.

</doc>
<doc id="144172" url="https://pl.wikipedia.org/wiki?curid=144172" title="Krakowski Szybki Tramwaj">
Krakowski Szybki Tramwaj

Krakowski Szybki Tramwaj (KST) – współczesna krakowska inwestycja w komunikację zbiorową, mająca zapewnić miastu szybką i sprawną sieć transportu zbiorowego, łącząca zalety klasycznego tramwaju oraz metra. W jej skład wchodzą bezkolizyjne torowiska tramwajowe lub wybrane torowiska wydzielone z zapewnionym bezwzględnym priorytetem na skrzyżowaniach. Budowa systemu rozpoczęła się oficjalnie w latach 90. XX w., natomiast uruchomienie pierwszego korytarza z osiedla Krowodrza Górka do Kurdwanowa nastąpiło 12 grudnia 2008.
Charakterystyka KST.
Podstawowym wyróżnikiem systemów szybkiego tramwaju jest prędkość komunikacyjna, która nie może być niższa niż 24 km/h, licząc wraz z czasem postoju na przystankach. Krakowski Szybki Tramwaj dąży do spełnienia tego wymogu poprzez kombinację:
Tworzą one korytarz, w którym przyspieszane są wszystkie kursujące nim linie tramwajowe, niezależnie od typu taboru, mimo iż początkowo priorytet miał być zapewniony jedynie wybranym liniom. Krakowski Szybki Tramwaj wykorzystuje dwa systemy informatyczne:
Wykonawcą obu systemów jest firma Siemens.
Z fragmentów korytarzy KST mogą korzystać wszystkie linie tramwajowe. Oprócz tego wraz z uruchomieniem systemu utworzono dodatkowe linie tramwajowe, które poruszają się wyłącznie w korytarzach KST i są obsługiwane w większości przez tabor niskopodłogowy. Przeznaczono dla nich przedział numeracji 5x, obejmujący ogólnie linie o zwiększonej częstotliwości kursowania. Obecnie funkcjonują dwie takie linie:
Historia.
W 1974 rozpoczęto budowę podziemnego tunelu pierwszej linii metra w rejonie Dworca Głównego PKP. Do końca 1989 zdołano zrealizować jedynie 180-metrowy odcinek pod peronami dworca. Po zmianach ustrojowych dalsza budowa została na kilka lat wstrzymana. W 1994 uchwalono Plan Ogólnego Zagospodarowania Miasta Krakowa, w którym zrezygnowano z budowy metra na rzecz szybkiego tramwaju. Nowa inwestycja miała wykorzystywać wybudowany już odcinek tunelu, który miał być jednak dokończony dla komunikacji północ-południe zamiast wschód-zachód.
Między 1995 a 1999 wybudowano kolejne 605 m tunelu pod ulicą Lubomirskiego, a niedługo później rozpoczęto budowę trasy tramwajowej z ul. Wielickiej do osiedla Kurdwanów, gdzie miał kończyć się pierwszy korytarz KST łączący północ z południem miasta.
Budowa Krakowskiego Szybkiego Tramwaju została podzielona na kilka etapów:
Ponadto w latach 2014–2015 wyremontowano torowisko w ul. Mogilskiej i al. Jana Pawła II między Rondem Mogilskim a placem Centralnym, właśnie na potrzeby KST.
Szczegóły techniczne.
Linia tramwajowa 50 ma obecnie długość 14 km (w tym 1538 m w tunelu), jednak docelowa długość ulegnie zmianie po uruchomieniu etapu IIB. Tory tramwajowe prowadzą przez pierwszy w Polsce tunel tramwajowy, w którym maszyny mają rozwijać maksymalną bezpieczną prędkość 60 km/h (obecnie obowiązuje ograniczenie do 30 i 40 km/h). Według założeń cały odcinek ma być pokonywany w 30 minut.
Linia tramwajowa 52 ma obecnie długość 18 km. Trasę pokonuje w około godzinę.
Finansowanie inwestycji.
Projekt jest finansowany z budżetu miasta Krakowa. Od października 1998 inwestorem zastępczym miasta przy budowie KST jest Agencja Rozwoju Miasta Krakowa. Na wykonanie inwestycji zostały zaciągnięte kredyty w Europejskim Banku Odbudowy i Rozwoju oraz Europejskim Banku Inwestycyjnym.

</doc>
<doc id="144173" url="https://pl.wikipedia.org/wiki?curid=144173" title="Paragraf">
Paragraf

Paragraf – podstawowa jednostka redakcyjna tekstu prawnego, oznaczana w tekście symbolem § (U+00A7). W systemie Linux można go wprowadzić za pomocą kombinacji klawiszy ++ oraz , natomiast na przykład w systemie Windows + z klawiatury numerycznej. Paragrafy można dzielić na ustępy, ustępy na punkty, punkty na litery, a litery na tiret. W ustawie określanej jako kodeks paragrafy występują zamiast ustępów i dzielą się tak jak ustępy (na punkty, litery i tirety). Jeśli w danym akcie prawnym paragrafy pełnią funkcję podstawowej jednostki redakcyjnej, są numerowane w sposób ciągły w całym akcie prawnym.
Stosowanie paragrafów i artykułów jest czasami wykorzystywane do sygnalizowania, z jakim rodzajem aktu mamy do czynienia. Przykładowo, w Polsce paragraf pełni funkcję podstawowej jednostki redakcyjnej w aktach wykonawczych (w przeciwieństwie do ustaw, w których taką jednostką jest artykuł). Z kolei w niemieckiej kulturze prawnej paragraf występuje w aktach samodzielnych (niezależnie od tego, czy są ustawami, czy aktami wykonawczymi), a artykuły stosuje się w aktach zmieniających, wprowadzających itp.
Słowo "paragraf" oznacza również sam znak §.
W systemach komputerowych, które stosują Unikod znak paragrafu występuje w wersji:

</doc>
<doc id="144181" url="https://pl.wikipedia.org/wiki?curid=144181" title="Bionika">
Bionika

Bionika (z - skrót od biologically inspired engineering; inne nazwy: biomimetyka od "mimesis" „naśladowanie”, biomimikra od mimikra, inżynieria bioniczna) – interdyscyplinarna nauka badająca budowę i zasady działania organizmów oraz ich adaptowanie w technice i budowie urządzeń technicznych na wzór organizmu. Stara się poznawać i wykorzystać procesy sterujące działaniem organizmów w różnych działach techniki, m.in. automatyce, informatyce, elektronice, mechanice i budownictwie. Patenty przygotowane przez naukowców wykorzystują rozwiązania występujące w naturze. Opracowanie nowych rozwiązań dzięki biomimetyce pozwoli na zmniejszenie przypadkowości w badaniach naukowych oraz umożliwi łatwiejsze generowanie nowych rozwiązań. 
Dokładne badanie i kopiowanie szczegółów budowy z żywych form jest bardzo obiecujące, gdyż okazuje się, że te formy są bardzo rozwinięte, a takich rozwiązań jak w przyrodzie jeszcze nie ma w żadnych urządzeniach.
Przykłady biomimetyki w inżynierii zawierają kadłuby łodzi imitujących grubą skórę delfinów, sonar, radar, w medycynie ultradźwięki imitujące głos nietoperzy. W dziedzinie informatyki badania biomimetyki znalazły zastosowanie w cybernetyce, sztucznych neuronach, sztucznych sieciach oraz w miniaturyzacji krzemowych podzespołów na wzór naturalnych neuronów.
Specjalista biomimetyki, Julian Vincent wykładający na Uniwersytecie Bath w Wielkiej Brytanii, uważa, że obecnie zaledwie 10% może mniej tych rozwiązań umiemy naśladować, w celu doskonalenia urządzeń. 
W medycynie "bionika" oznacza zastępowanie lub wspomaganie różnych organów i części ciała urządzeniami, które bardzo dobrze naśladują naturalne funkcjonowanie, w przeciwieństwie do protez. Najbardziej znany jest tu implant ślimakowy dla osób niesłyszących.
Historia.
Termin „biomimetyka” został wprowadzony około 1950 roku przez Otto Schmitta, natomiast określenie „bionika” pojawiło się w 1960 na konferencji w Dayton.
Metody.
Badania biomimetyki nie ograniczają się tylko do obserwacji biologicznej struktury, ale raczej wdrożenie jej rozwiązań dla potrzeb człowieka. Najpierw naukowców intryguje, jak zwierzę może wykonać taką czy inną funkcję. Jak to się dzieje? Później jak wykorzystać to w praktyce. Natura traktowana jest jak źródło osiągniętych już rozwiązań zoptymalizowanych w czasie ewolucji. Przypadek, czasem długie obserwacje nasuwają wnioski.
Przyroda dostarczyła tylu dobrych pomysłów, że powstała już baza danych, w której gromadzi się informacje na temat tysięcy różnych „trików” stosowanych przez rośliny i zwierzęta. Zawartość bazy określana jest mianem „patenty biologiczne”. Każdy projektant, czy uczony, może uzyskać patent. Prawo do niego ma firma, która ten patent odkryła i go zgłosiła. 
Nowoczesne rozwiązania z tego pola są zwykle dziełem Instytutu Buckminster Fullera.
Można wyróżnić trzy sposoby badań biologicznych prowadzących do nowej technologii:
Przykłady biomimetyki.
Leonardo da Vinci i jego projekty samolotów i okrętów to wczesne przykłady wzorowania inżynierii na naturze.
Owady.
Chrząszcze. Dla uczonych niedościgłym wzorem są narządy zmysłów zwierząt. Ciemniki czarne ("Melanophila acuminata") to chrząszcze potrafiące dostrzec pożar nawet z odległości 50 km. Ich narządy, wykrywające promieniowanie podczerwone, są o wiele czulsze niż najlepsze wojskowe noktowizory i kamery. Nawet prosty układ nerwowy doskonale radzi sobie z zadaniami, które przerastają możliwości współczesnych komputerów, takimi jak rozpoznawanie partnerów czy wyszukiwanie pożywienia. Prowadzone badania mają doprowadzić do skonstruowania m.in. jeszcze lepszych czujników.
Termity. W Harare, w południowej Afryce, stworzono kompleks budynków, w którym system darmowej wentylacji i chłodzenia wzorowano na pionowych kanałach w kopcach termitów.
Ptaki.
Pelikany. Naukowcy stwierdzili, że gdy pelikany lecą kluczem, ptaki będące z tyłu korzystają z ciągu powietrza wytworzonego przez te, które są na przedzie. Mają wtedy tętno o 15 procent wolniejsze, niż gdyby leciały pojedynczo. Żeby ustalić, czy te prawa aerodynamiki można wykorzystać, inżynierowie wyposażyli samolot doświadczalny w skomplikowane urządzenia elektroniczne, dzięki którym pilot lecący z tyłu mógł utrzymywać swą maszynę mniej więcej w stałej pozycji względem odrzutowca lecącego z przodu. Odległość między samolotami wynosiła około 90 metrów. Rezultatem było to, że odrzutowiec lecący z tyłu napotykał o 20 procent mniejszy opór powietrza i zużył o 18 procent mniej paliwa. Zdaniem badaczy wyniki te można będzie wykorzystać w lotnictwie wojskowym i cywilnym.
Rośliny.
Lotos zainspirował wynalezienie hydrofobowych powierzchni – zaobserwowano, że z liści lotosu nawet duże krople wody spływają nie zostawiając śladu zwilżenia, za to zbierając zanieczyszczenia z powierzchni liścia. Okazało się, że powierzchnia ta nie jest gładka. Dzięki tym obserwacjom powstały pojemniki, które po opróżnieniu (np.: z farby) nie są brudne oraz samooczyszczające się powierzchnie takie jak specjalne farby czy też dachówki.
Rzepy syntetyczne (zob. velcro) są najsławniejszym przykładem biomimetyki. W 1941, Szwajcar, inżynier George de Mestral czyścił po spacerze swojego psa z rzepów. Wtedy zastanowił się jak haki łopianu trzymają się futra. Dziesięć lat później opatentował swój wynalazek.
Szyszki. Julian Vincent zajmował się na studiach szyszkami. Wtedy rozwinął projekt „inteligentnej” odzieży przystosowującej się do wahań temperatury poprzez zmianę kształtu. Gdy jest ciepło szyszka otwiera się i wysypuje nasiona, podobnie inteligentna tkanina ma maleńkie otwierające się klapki.
Ryby.
 Konik morski. NaUniwersytecie Kalifornijskim w San Diego były prowadzane badania nad stworzeniem giętkiego robotycznego ramienia zrobionego z polimeru, inspiracją była struktura ogona konika morskiego.
Ssaki.
Humbak. Konstruktor samolotu może się nauczyć całkiem dużo od humbaka. Naukowców zaintrygowało, jak zwierzę o dość sztywnym ciele może zataczać ciasne kręgi w wodzie. Odkryli, że przednia krawędź płetw nie jest gładka, jak w przypadku samolotów, lecz pokryta guzkami. Dzięki nim woda opływa płetwę i nabierająca prędkości porusza się w sposób uporządkowany. Specjalista Jon Lang jest zdania, że „niedługo każdy odrzutowiec będzie miał skrzydła z guzkami podobnymi do tych u humbaków”.
W biznesie.
Ostatnie badania prowadzone przez Phila Richardsona, w centrum Biomimetyki Uniwersytetu w Bath, przedstawiają, że modele biomimetyki mogą zostać użyte jako analogie w biznesie. Przykłady zawierają aplikację naturalnych systemów użytych do rozwiązywania problemów danych złożonych.

</doc>
<doc id="144185" url="https://pl.wikipedia.org/wiki?curid=144185" title="Lilongwe">
Lilongwe

Lilongwe – stolica Malawi. Według spisu z 2018 roku liczy 989,3 tys. mieszkańców. 
Geografia.
Miasto leży na południowym zachodzie kraju, na zachód od rzeki Malawi, blisko granicy Malawi z Mozambikiem i Zambią.
Klimat.
Pora deszczowa przypada między październikiem a kwietniem.
Historia.
Miasto zostało założone w 1947 jako ośrodek handlu a także ośrodek administracyjny brytyjskiej kolonii, stolicą kraju zostało w 1975 po przeniesieniu z Zomby.
Od tamtego czasu miasto rozwinęło się znacznie stając się największym w kraju przed Blantyre.
Edukacja.
W Lilongwe znajduje się wyższa szkoła rolnicza.
Przemysł.
W mieście rozwinął się przemysł odzieżowy, meblarski, spożywczy oraz materiałów budowlanych.
Transport.
Port lotniczy.
Miasto jest obsługiwane przez Port Lotniczy Kamuzu, położony 35 km na północ od miasta.
Autobusy.
Są tam regularne serwisy autobusowe od Lilongwe do Zomba, Kasungu i Mzuzu..

</doc>
<doc id="144186" url="https://pl.wikipedia.org/wiki?curid=144186" title="BBL">
BBL



</doc>
<doc id="144191" url="https://pl.wikipedia.org/wiki?curid=144191" title="Beczka">
Beczka

Beczka – cylindryczne, wyoblone pośrodku naczynie, tradycyjnie wykonywane z klepek drewnianych, najczęściej dębowych, spiętych metalowymi obręczami z taśmy zwanej "bednarką". Rzemieślnik wytwarzający beczki nazywany jest bednarzem. Przemysłowa wytwórnia beczek to beczkarnia. Kształt beczki pozwala stosunkowo łatwo przetaczać i manipulować nią przy przeładunku.
W starym polskim bednarstwie każda z desek składających się na dno beczki nazywała się dąga.
W starożytności ciecze w rodzaju oliwy czy wina przewożono w naczyniach takich jak amfory, czy drążone i żywicowane pnie drzew. Dopiero Rzymianie upowszechnili stosowanie beczek w III wieku n.e., po kontaktach handlowych i militarnych z Galami, którzy wytwarzali beczki już kilka stuleci wcześniej.
Od prawie 2000 lat beczki są wygodną formą przewozu i przeładunku przy zapewnieniu niskich kosztów. Można w nich transportować wszystkie towary masowe. Zastosowanie worków czy skrzyń jest tańsze, lecz trudniejsze w przeładunku, bowiem nawet dosyć duże i ciężkie beczki mogą być przetaczane po ziemi nawet przez pojedynczego człowieka, gdy tymczasem do transportu podobnej wielkości skrzyń potrzeba albo kilku ludzi, albo dźwigu. Obecnie beczki stopniowo wychodzą z użycia na rzecz palet i kontenerów.
Współcześnie beczki są wykonywane najczęściej z tworzyw sztucznych (beczki do chemikaliów i artykułów spożywczych) i z metalu - dawniej z aluminium, obecnie z blachy stalowej kwasoodpornej (np. beczki do piwa - pospolicie zwane beczkami typu KEG lub kegami; wyposażone są w specjalne zamknięcie i mają pojemność 30 lub 50 litrów).
Tradycyjne drewniane beczki powszechnie stosuje się przy fermentacji i dojrzewaniu piwa, wina, brandy, sherry czy whisky.
Inne rodzaje beczek: antałek, baryłka, kufa
Beczka posłużyła do wizualizacji Prawa minimum Liebiga. 

</doc>
<doc id="144192" url="https://pl.wikipedia.org/wiki?curid=144192" title="Acrocephalus arundinaceus">
Acrocephalus arundinaceus



</doc>
<doc id="144195" url="https://pl.wikipedia.org/wiki?curid=144195" title="Browar">
Browar

Browar – zakład produkcyjny, w którym wytwarzane jest piwo, czyli napój powstały ze słodu, wody i chmielu poddany fermentacji alkoholowej przy użyciu drożdży. 
Pierwsze browary organizowano ok. 1000 roku w klasztorach. Najstarszym działającym browarem jest Weihenstephan w bawarskim Freising (od 1040). W miarę sekularyzacji od XIX wieku powstawały browary o charakterze przemysłowym, z samodzielnymi zabudowaniami fabrycznymi.

</doc>
<doc id="144196" url="https://pl.wikipedia.org/wiki?curid=144196" title="Światło spolaryzowane">
Światło spolaryzowane



</doc>
<doc id="144199" url="https://pl.wikipedia.org/wiki?curid=144199" title="Rzeki okresowe">
Rzeki okresowe



</doc>
<doc id="144200" url="https://pl.wikipedia.org/wiki?curid=144200" title="Bracia Karamazow">
Bracia Karamazow

Bracia Karamazow () – rosyjska powieść psychologiczna, ostatnia powieść Fiodora Dostojewskiego, uważana powszechnie za kulminację jego twórczości. Dostojewski spędził na pisaniu "Braci Karamazow" ponad dwa lata (lipiec 1878 - listopad 1880). Kolejne części utworu ukazywały się w czasopiśmie Russkij Wiestnik, oddzielne wydanie ujrzało światło dzienne w grudniu 1880 roku. W zamierzeniu powieść miała być częścią cyklu "Żywot wielkiego grzesznika", a historia Aloszy kontynuowana. Dostojewski zmarł jednak niedługo po publikacji "Braci Karamazow", więc dalsze losy bohaterów pozostały w sferze domniemań.
Tematyka i znaczenie.
Książka opisuje historię ojcobójstwa, w którą w różnym stopniu są zamieszani wszyscy synowie zamordowanego człowieka. Powieść koncentruje się na psychologicznych pobudkach kierujących bohaterami. Roztrząsa odwieczne dylematy ludzkości, takie jak choćby istnienie wolnej woli, Boga, zła, miłości i ateizmu. Dostojewski po mistrzowsku penetruje najmroczniejsze zakamarki duszy ludzkiej i targające człowiekiem namiętności.
Od czasu wydania książka została uznana przez wielu myślicieli, m.in. Zygmunta Freuda i Alberta Einsteina, za jedno z najwybitniejszych dzieł światowej literatury.
Geneza.
Pierwsze notatki związane z "Braćmi Karamazow" zaczął pisać Dostojewski już w kwietniu 1878. Jednym z ważniejszych czynników, które wpłynęły na pisarza, była myśl filozofa rosyjskiego Nikołaja Fiodorowa. Uważał on, że zbawienie może nastąpić na Ziemi poprzez synów potrafiących odkupić grzechy swych rodziców. 
Tymczasem synowie Fiodora Karamazowa borykają się z różnorodnej natury problemami moralnymi i życiowymi, które rozbijają rodzinę. Od oskarżenia o ojcobójstwo, które spada na najstarszego z braci, po ciężką chorobę i diabła, nawiedzającego środkowego. Swymi postępkami synowie zaprzepaszczają nadzieję na zjednoczenie ludzkiej rodziny postulowane przez Fiodorowa.
Istotna dla struktury powieści była też osobista tragedia Fiodora Dostojewskiego. W maju 1878 prace nad utworem przerwała śmierć trzyletniego synka, Aloszy (Alosza to też w powieści imię najmłodszego z braci Karamazow). Tragizmu sytuacji dodał fakt, że dziecko zmarło na odziedziczoną po ojcu epilepsję. Główny bohater "Braci Karamazow" nosi takie samo imię jak zmarły syn autora, pojawia się też historia sztabskapitana Sniegiriowa i jego śmiertelnie chorego synka Iliuszy.
Sam wybór ojcobójstwa jako głównego wątku powieści był inspirowany spotkaniem Dostojewskiego z niejakim Ilińskim na Syberii. Człowiek ten, jak się później okazało, odbywał karę za zbrodnię, której nie popełnił. Iliński był pierwowzorem książkowego Dymitra Karamazowa.
Powieść składa się z czterech części i epilogu. Każda część składa się z trzech ksiąg podzielonych na mniejsze podrozdziały. Większość napisana została w Starej Russie, która stała się pierwowzorem książkowego Skotoprigoniewska.
Pierwszego, częściowego polskiego tłumaczenia dokonała w 1913 Barbara Beaupré, która skróciła i zniekształciła znaczne partie utworu, a także opuściła liczne ustępy (m.in. opowieść o Wielkim Inkwizytorze). Pełnego przekładu powieści dokonał Aleksander Wat w 1928. "Braci Karamazow" przełożył również na język polski Adam Pomorski w 2004. Istnieje też tłumaczenie Wacława Wireńskiego z roku 1929. W 2015 ukazała się translacja Cezarego Wodzińskiego.
Pisarz dedykował powieść żonie Annie Dostojewskiej.
Treść.
Księga Pierwsza. Dzieje pewnej rodzinki.
Zapoznanie czytelnika z historią rodziny Karamazowów. Szczegóły dwóch małżeństw Fiodora oraz obojętność na wychowanie własnych dzieci.
Narrator opisuje również szeroko osobowość każdego z braci i powody ich przybycia do miasta. Księgę kończy opis tajemniczego mistyka - starca Zosimy.
Księga Druga. Nieprzyzwoite zebranie.
Rozpoczyna się przybyciem rodziny Karamazowów do monasteru. Starzec Zosima ma pełnić rolę mediatora pomiędzy Dymitrem i Fiodorem w sprawie należnych synowi dóbr materialnych. Dymitr przybywa na spotkanie jako ostatni, sprowokowany nikczemnością ojca wdaje się w awanturę, co pogłębia ich konflikt. W księdze opisane jest również spotkanie starca Zosimy z niewiastami, które wierzą w jego zdolności lecznicze i uzdrawiającą moc. Starzec pociesza matkę rozpaczającą po stracie trzyletniego synka (analogia do osobistej tragedii autora).
Księga Trzecia. Lubieżnicy.
Dostarcza więcej szczegółów dotyczących trójkąta miłosnego jaki powstał pomiędzy Gruszeńką, Fiodorem i jego synem Dymitrem.
Autor odkrywa szczegóły charakteru Dymitra podczas jego rozmowy z Aloszą. Tego samego wieczoru Mitia, wtargnąwszy do domu ojca, grozi mu przy świadkach, że go zabije. Opisana jest również historia obłąkanej Lizawiety Smierdiaszczej i jej syna Smierdiakowa.
Alosza jest świadkiem upokorzenia Katarzyny Iwanowny przez Gruszeńkę.
Księga Czwarta. Szarpanina.
Wprowadza do powieści wątek poboczny, który pojawi się również później. Alosza obserwuje grupkę chłopców rzucających kamieniami w jednego z rówieśników imieniem Iliusza. Gdy Karamazow stara się pomóc, Iliusza gryzie go w palec. Później dowiadujemy się, że ojciec Iliuszeńki został wyciągnięty za brodę z baru przez Mitię Karamazowa, a następnie pobity. Niebawem Aleksy udaje się do domu kapitana z propozycją gotówkowej rekompensaty. Ojciec Iluszy najpierw przyjmuje pieniądze, po chwili jednak unosi się honorem i odrzuca pomoc.
Księga Piąta. Pro i Contra.
Racjonalistyczna i nihilistyczna ideologia przenikająca Rosję końca XIX wieku zostaje wyłożona przez Iwana Karamazowa podczas spotkania z bratem Aleksym w kawiarni. Iwan ogłasza, że odrzuca świat stworzony przez Boga, ponieważ jest zbudowany na cierpieniu niewinnych. Iwan opowiada również historię inkwizytora i jego spotkania z Jezusem. Inkwizytor oskarża Chrystusa o danie ludziom wolnej woli, której nie są w stanie znieść. Ma miejsce również tajemnicza rozmowa między Iwanem Karamazowem a Smierdiakowem, który sugeruje, żeby Iwan wyjechał do Czermaszni. Dialog jest pełen aluzji i niezwykle istotny dla późniejszej akcji. Dostojewski opisał rozdział piąty jako punkt kulminacyjny powieści.
Księga Szósta. Rosyjski mnich.
Odnosi się do życia zmarłego starca Zosimy. Opisuje on swoją burzliwą młodość i odnalezienie wiary.
Zosima przed pojedynkiem doznaje oświecenia, a podczas samej konfrontacji w odpowiedzi na strzał rywala odrzuca pistolet. Przedstawione są nauki starca, który zrozumiał, że "każdy człowiek jest za wszystkich i wszystko winien, nie tylko za własne grzechy".
Księga Siódma. Alosza.
Rozpoczyna się niebawem po śmierci starca Zosimy. Zebrani w monasterze są przekonani, że ciała świętych nie gniją, spodziewają się cudów. Ich oczekiwania nie zostają spełnione, wręcz przeciwnie, trup starca szybko zaczyna wydzielać nieprzyjemny odór. Świętość i godne postępowanie Zosimy zostaje szybko zakwestionowane przez przeciwników. 
Jeden z kolegów Aloszy – Rakitin wykorzystuje jego słabość i aranżuje spotkanie z Gruszeńką.
Księga Ósma. Mitia.
Dymitr rozpaczliwie poszukuje pieniędzy, które umożliwią mu ucieczkę z Gruszeńką. Karamazow pragnie też zwrócić przejęte od Katarzyny Iwanowny pieniądze, ponieważ nie chce uchodzić za złodzieja. W szaleńczym poszukiwaniu funduszy Dymitr udaje się po pomoc do różnych, nawet niezbyt mu znajomych osób. Omamiony możliwością zdobycia pieniędzy udaje się nawet do sąsiedniego miasteczka. 
Po powrocie dowiaduje się, że Gruszeńka oszukała go. Biegnie więc do domu ojca, aby sprawdzić czy jest tam ukochana. Gdy Dymitr opuszcza ogród ojca, zostaje zauważony przez służącego Grzegorza, którego uderza w głowę tłuczkiem do mięsa. W zakrwawionym ubraniu i z tysiącami rubli Dymitr udaje się do Piotra Ilicza Pierchotina, odbiera pistolety i składa zamówienie na wino i różnorakie przysmaki. Na uczcie zorganizowanej przez Mitię Gruszeńka wyjawia mu, że go kocha. Szczęście trwa jednak krótko, gdyż po chwili pojawia się wiceprokurator.
Dymitr Karamazow zostaje oskarżony o ojcobójstwo.
Księga Dziewiąta. Śledztwo wstępne.
Opisuje szczegóły morderstwa Fiodora Karamazowa i przesłuchania Mitii, który mimo oskarżenia nie przyznaje się do zbrodni. Motyw rabunkowy potwierdza fakt, że chociaż wcześniej tego samego wieczoru Dymitr nie posiadał pieniędzy, to nagle ma tysiące rubli. Ponadto trzy tysiące przygotowane przez Fiodora dla Gruszeńki zniknęły. Oskarżony tłumaczy, że od dawna nosił połowę z pieniędzy Katarzyny, miał je zaszyte w szmatce. Prawników takie wytłumaczenia nie przekonują, wszystkie poszlaki świadczą przeciwko Dymitrowi. Ponadto jedyną osobą obecną w domu był pogrążony w epileptycznym ataku Smierdiakow. Mitia zostaje aresztowany.
Księga Dziesiąta. Chłopcy.
Powrót do historii Iliuszy i jego szkolnych kolegów. Księga rozpoczyna się wprowadzeniem Koli Krasotkina, bystrego prymusa szeroko znanego z sympatii do europejskich idei. Chłopiec wysoko ceni ateizm, racjonalne podejście do rzeczywistości, bliski jest mu również socjalizm. Wydaje się, że w przyszłości wyrośnie na człowieka podobnego charakteru co Iwan Karamazow. Kola jest znudzony życiem, płata karkołomne i desperackie figle. Pewnego razu kładzie się nawet między szynami i przeczekuje przejazd pociągu. Szanowany w szkole, szczególnie przyjaźni się z Iliuszą.
Dalej z księgi dowiadujemy się o pogarszającym się zdrowiu Iliuszeńki, który uważa, że choroba to kara za znęcanie się nad psem, Żuczkiem. W końcu Kola przyprowadza do domu Iliuszy psa, o którego zabójstwo obwiniał się malec.
Księga Jedenasta. Brat Iwan Fiodorowicz.
Iwana Karamazowa dręczą wyrzuty sumienia, czuje się współodpowiedzialny za śmierć ojca. Trzy razy odwiedza Smierdiakowa, który za trzecim razem wyjawia mu okrutną prawdę. Przyznaje, że zabił Fiodora Karamazowa i spreparował dowody tak, aby wskazywały na Dymitra. Smierdiakow uważa, że Iwan dobrze wiedział o jego morderczych zamiarach, a informując o swoim wyjeździe, dał mu milczące przyzwolenie na zbrodnię. Iwan obwiniając się popada w obłęd, ma halucynacje, odwiedza go szatan. Niebawem Alosza informuje Iwana, że Smierdiakow popełnił samobójstwo.
Księga Dwunasta. Pomyłka sądowa.
Szczegóły sprawy sądowej Dymitra Karamazowa. Iwan stara się przekonać przysięgłych, że zabójcą był Smierdiakow, jednak z powodu słabego stanu zdrowia jego zeznania wydają się niewiarygodne. Kluczowe stają się obciążające Dymitra zeznania złożone przez Katarzynę Iwanownę. Po mowach końcowych prokuratora i obrońcy Mitia zostaje uznany za winnego ojcobójstwa.
Epilog.
Snute są plany uratowania Dymitra od lat ciężkich robót na Syberii. Dymitr chce zbiec podczas podróży na katorgę i wyjechać do Ameryki razem z Gruszeńką. Mają tam żyć przez kilka lat, ucząc się obcego języka i ciężko pracując ("będę orał w ziemi"). Po kilku latach jednak chcieliby powrócić do Rosji, osiąść dla niepoznaki gdzieś daleko od ich miasteczka i udawać cudzoziemców, byle tylko żyć w kraju ojczystym. 
Do celi Dymitra Karamazowa przychodzi po usilnych prośbach Aloszy Katarzyna Iwanowna. Wybaczają sobie z Dymitrem wzajemne winy. Przypadkiem zastaje ich tam Grusza, którą Katia Iwanowna prosi o przebaczenie. Ta jednak nie odpowiada wprost. 
Powieść kończy się pogrzebem Iliuszy i mową Aloszy do chłopców przy kamieniu. Aleksy Karamazow przyrzeka pamiętać chłopców i radzi im, aby i oni zapamiętali śmierć kolegi, jego dobroć i miłość. W przyszłości w trudnych chwilach lub w chwilach oszałamiających sukcesów będą mogli zawsze wrócić do tego momentu i do pamięci o Iliuszy. Na końcu chłopcy wznoszą okrzyki "Niech żyje Karamazow!".
Ekranizacje.
Istnieje szereg filmowych adaptacji dzieła Dostojewskiego. Wśród nich:

</doc>
<doc id="144203" url="https://pl.wikipedia.org/wiki?curid=144203" title="Lodołamacz">
Lodołamacz

Lodołamacz, inaczej łamacz lodu – jednostka pływająca o specjalnej, wzmocnionej konstrukcji kadłuba umożliwiającej łamanie pokrywy lodowej (np. lodu morskiego). Lodołamacze używane są na zamarzających wodach żeglownych, aby umożliwić w ten sposób żeglugę w okresie zimowym.
Charakterystyka.
Lodołamacze od zwykłych statków odróżnia budowa pozwalająca na bezpośredni kontakt z lodem, który w innym przypadku mógłby doprowadzić do uszkodzeń grożących nawet zatopieniem. Oprócz specjalnie zaprojektowanego, wzmocnionego kadłuba do pracy przy lodzie, jednostki te wyróżnia duża masa, silniki dużej mocy (także napęd jądrowy) oraz odpowiednio wyprofilowany kształt dziobu. Te czynniki nadają lodołamaczom impet, dzięki któremu jednostka może przebić się przez warstwę lodu, która, w zależności od kształtu kadłuba, jest spychana pod kadłub, kruszona lub rozsuwana na boki.
Największe lodołamacze mogą przejść przez lód o grubości kilku metrów.
W zależności od zwartości lodu, kanałem przebitym przez lodołamacz może przejść grupa statków (konwój), jeden statek idący samodzielnie lub holowany przez lodołamacz (niektóre lodołamacze mają w tym celu specjalnie ukształtowaną rufę, pozwalającą na dociśnięcie dziobu statku do rufy lodołamacza). W najcięższych warunkach (wyprawy arktyczne) lodołamacz jest jedynym statkiem ekspedycji, dostarczając ładunki i prowadząc badania.
Charakterystyka statków wzmocnionych na lód (ang. "ice-strengthened ship")
Charakterystyka lodołamaczy (ang. "icebreaker")
Lodołamacze mają wszystkie cechy statków wzmocnionych na lód i swoje własne dodatkowe cechy:

</doc>
<doc id="144209" url="https://pl.wikipedia.org/wiki?curid=144209" title="Peter Turkson">
Peter Turkson

Peter Kodwo Appiah Turkson (ur. 11 października 1948 w Wassaw Nsuta) – ghański duchowny rzymskokatolicki, doktor egzegezy Pisma Świętego, arcybiskup metropolita Cape Coast w latach 1992–2009, kardynał prezbiter od 2003, przewodniczący Papieskiej Rady "Iustitia et Pax" w latach 2009–2017, prefekt Dykasterii ds. Integralnego Rozwoju Człowieka w latach 2017–2021, Wielki Kanclerz Papieskiej Akademii Nauk oraz Papieskiej Akademii Nauk Społecznych od 2022.
Życiorys.
Studiował w seminariach w Ghanie i USA; przyjął święcenia kapłańskie 20 lipca 1975 z rąk arcybiskupa Cape Coast Johna Kodwo Amissaha. Pracował przez rok jako wykładowca w seminarium św. Teresy w Amisano, następnie wyjechał na uzupełniające studia do Rzymu. W 1980 obronił licencjat z Pisma Świętego w Papieskim Instytucie Biblijnym; w 1992 został doktorem egzegezy Pisma Świętego. Wykładał wiedzę o Piśmie Świętym w seminarium św. Piotra w Pedu, był też wicerektorem tego seminarium oraz duszpasterzem w okolicznych parafiach. W trakcie przygotowań do obrony doktoratu w Rzymie otrzymał nominację biskupią.
W październiku 1992 został mianowany arcybiskupem metropolitą Cape Coast. 27 marca 1993 sakry biskupiej udzielił mu arcybiskup Akry Dominic Kodwo Andoh. Brał udział w sesjach Światowego Synodu Biskupów w Watykanie, w tym sesji specjalnej dotyczącej Kościoła afrykańskiego wiosną 1994. Brał także udział w pracach Konferencji Biskupów Afryki i Madagaskaru (m.in. skarbnik) oraz szeregu instytucji edukacyjnych; był m.in. kanclerzem Katolickiego Uniwersytetu Ghany.
21 października 2003 Jan Paweł II wyniósł go do godności kardynalskiej, nadając tytuł prezbitera S. Liborio. 24 października 2009 został mianowany przewodniczącym Papieskiej Rady Iustitia et Pax zastępując na tym stanowisku kard. Renato Raffaele Martino, który przeszedł na emeryturę.
1 stycznia 2017 został prefektem nowo powstałej Dykasterii ds. Integralnego Rozwoju Człowieka, która przejęła kompetencje m.in. rady Iustitia et Pax. Przestał pełnić tę funkcję 31 grudnia 2021. Zastąpił go na tym stanowisku kard. Michael Czerny. 4 kwietnia 2022 mianowany przez Papieża Franciszka Wielkim Kanclerzem Papieskiej Akademii Nauk oraz Papieskiej Akademii Nauk Społecznych.
Uczestnik konklawe 2005 i konklawe 2013 roku.

</doc>
<doc id="144211" url="https://pl.wikipedia.org/wiki?curid=144211" title="Keg">
Keg

Keg – typ beczek wykonanych ze stali nierdzewnej, stosowanych do przechowywania pod ciśnieniem piwa lub innych cieczy (np. oranżady). Dawniej pojęcie to oznaczało małą beczkę wytwarzaną przez bednarza i stosowaną do transportu materiałów drobnicowych, takich jak np. gwoździe. 

</doc>
<doc id="144221" url="https://pl.wikipedia.org/wiki?curid=144221" title="Bednarz">
Bednarz

oraz
Zobacz też.
Inne nazwiska utworzone od „bednarza”:
Nazwiska utworzone od „bednarza” w innych językach:

</doc>
<doc id="144225" url="https://pl.wikipedia.org/wiki?curid=144225" title="Kamila (królowa Wielkiej Brytanii)">
Kamila (królowa Wielkiej Brytanii)

Kamila, z domu Camilla Rosemary Shand, "primo voto" Parker Bowles (ur. 17 lipca 1947 w Londynie) – królowa małżonka Zjednoczonego Królestwa Wielkiej Brytanii i Irlandii Północnej, jako żona Karola III, króla Zjednoczonego Królestwa Wielkiej Brytanii i Irlandii Północnej, od 8 września 2022.
Kamila regularnie reprezentuje brytyjską monarchię w oficjalnych wystąpieniach. Od zawarcia małżeństwa z Karolem, wówczas księciem Walii, w 2005 jest patronką ponad 100 organizacji charytatywnych i regularnie uczestniczy w różnych wydarzeniach, mających na celu zapewnianie im wsparcia. Przedmiotem jej szczególnego zainteresowania jest osteoporoza, choroba, na którą w 1994 zmarła jej matka. Od tego czasu Kamila aktywnie działa na rzecz podnoszenia społecznej świadomości na temat tej choroby. 
8 września 2022 zmarła królowa Elżbieta II i jej najstarszy syn Karol został królem Zjednoczonego Królestwa. Zgodnie z życzeniem Elżbiety II z lutego 2022, Kamila otrzymała tytuł „królowej małżonki Zjednoczonego Królestwa”.
Wczesne lata i pierwsze małżeństwo.
Kamila urodziła się pod imieniem "Camilla Rosemary Shand" 17 lipca 1947 w szpitalu King’s College Hospital w Londynie jako pierwsze dziecko wojskowego Bruce’a Shanda (1917–2006) i jego żony, pracownicy agencji adopcyjnej Rosalind Shand z domu Cubitt (1921–1994). Lekarzem odbierającym Kamilę przy porodzie był sir William Gilliatt, który zbiegiem okoliczności szesnaście miesięcy później przyprowadził na świat jej późniejszego drugiego męża, następcę brytyjskiego tronu Karola, w Pałacu Buckingham. Kamila ma dwoje młodszego rodzeństwa: siostrę Annabel (ur. 1949) i brata Marka (1951–2014). Jest prawnuczką Alice Keppel, która od 1898 była kochanką księcia Walii Alberta Edwarda (późniejszego brytyjskiego króla Edwarda VII).
Pochodząca ze szlacheckiej rodziny Kamila (w dzieciństwie nazywana Millą), wychowywała się we wsi Plumpton w hrabstwie East Sussex. Wykształcenie odebrała w Dumbrells School w Sussex, Queen’s Gate School w londyńskiej dzielnicy South Kensington i w szwajcarskiej szkole Mon Fertile w Tolochenaz. Studiowała również w Paryżu na University of London Institute in Paris (fr. "Institut de l'Université de Londres à Paris"). Do Londynu powróciła w 1965 i przez rok pracowała w firmie dekoratorskiej wnętrz, Sybil Colefax &amp; John Fowler.
W 1973 poślubiła oficera kawalerii Andrew Parker Bowlesa (ur. 1939), z którym ma dwoje dzieci: Toma (ur. 1974) i Laurę (ur. 1978). Małżeństwo zakończyło się rozwodem w 1995.
Znajomość i małżeństwo z księciem Walii.
Kamila i Karol, wówczas książę Walii, poznali się w 1970 na meczu polo. Chociaż przypadli sobie do gustu, Karol przez wzgląd na niedługo wcześniej rozpoczętą służbę wojskową i młody wiek nie był gotowy na ustatkowanie się. Trzy lata później Kamila zawarła związek małżeński z Andrew Parker Bowlesem, jednak jej znajomość z Karolem nigdy się nie skończyła. Trwała w nieokreślonej formie przez kilka pierwszych lat zawartego w 1981 małżeństwa Karola z Dianą Spencer, aż około 1984 przybrała charakter związku uczuciowego (w tym samym czasie Diana rozpoczęła bliższą znajomość z oficerem Jamesem Hewittem). 
Karol był dowódcą Regimentu Księcia Walii, w którym służył kapitan Simon Elliot, mąż młodszej siostry Kamili, Annabel. W połowie lat 70. XX wieku Elliot wraz z żoną (po dwuletnim towarzyszeniu księciu Walii w Londynie) powrócił do swojej jednostki stacjonującej w Osnabrück w Niemczech. Kamila często odwiedzała tam siostrę i szwagra. Również książę Karol odbywał coroczne tygodniowe podróże do swojego regimentu. Elliotowie pozostali bliskimi przyjaciółmi księcia Walii.
Pierwsza żona Karola, Diana, często oskarżała Kamilę o zniszczenie jej małżeństwa. Twierdziła, że Parker Bowles zataiła fakt, że książę Karol chciał się jej oświadczyć. Karol i Kamila mieli również wymieniać się prezentami, używając pseudonimów „Fred” i „Gladys”. Romans księcia Walii wyszedł na jaw dzięki opublikowaniu książki Andrew Mortona "Diana: Prawdziwa historia", które zbiegło się w czasie z ujawnieniem nagrania prywatnej rozmowy Karola i Kamili z 1989 (tzw. "Camillagate") i wywiadowi udzielonemu przez księżną Walii w sprawie jej małżeństwa. Wydarzenia te sprawiły, że Kamila stała się bardzo niepopularna w brytyjskim społeczeństwie. 
Po rozwodzie z Dianą w 1996 Karol stopniowo wprowadzał Kamilę jako swoją partnerkę życiową w oficjalne życie brytyjskiej monarchii, jednak po śmierci Diany w sierpniu 1997 Parker Bowles usunęła się w cień. Około rok później Kamila poznała synów Karola z pierwszego małżeństwa, książąt Wilhelma i Henryka, którzy w kolejnych latach bardzo ją polubili. 28 stycznia 1999 Karol i Kamila po raz pierwszy pokazali się publicznie razem, wychodząc z londyńskiego Hotelu Ritz, w którym odbywało się przyjęcie z okazji 50. urodzin siostry Kamili, Annabel (na uroczystość przybyli oddzielnie). W 2000, podczas obchodów 60. urodzin ostatniego króla Grecji Konstantyna II, Kamila została oficjalnie przedstawiona królowej Wielkiej Brytanii Elżbiecie II.
W 2001 Kamila została prezydentem National Osteoporosis Society (od 2019 Royal Osteoporosis Society). W 2003 przeprowadziła się do królewskiej rezydencji Clarence House.
10 lutego 2005 podano do publicznej wiadomości, że książę Karol i Kamila Parker Bowles zamierzają się pobrać 8 kwietnia. Jednakże 4 kwietnia ogłoszono przełożenie ceremonii ślubnej o jeden dzień z powodu śmierci papieża Jana Pawła II, którego pogrzeb został wyznaczony właśnie na 8 kwietnia, a książę Karol miał na nim reprezentować swoją matkę, królową Elżbietę II.
Ślub pary (cywilny – kościelny nie wchodził w grę, gdyż oboje byli rozwodnikami) odbył się 9 kwietnia 2005 w XVII-wiecznym budynku w Windsorze w hrabstwie Berkshire o godzinie 12:30. Przyszli małżonkowie pojawili się w budynku około 12:25, wspólnie podjeżdżając pod niego Rolls-Royce’em Phantomem VI. Na około dwie godziny przed ślubem wzdłuż trasy przejazdu zgromadziło się kilka tysięcy ludzi, chcących zobaczyć nową parę książęcą. Karol i Kamila zostali uznani za małżonków przez lokalną urzędniczkę stanu cywilnego Clair Williams podczas prywatnej, nietransmitowanej przez media, 20-minutowej ceremonii w obecności zaledwie 28 specjalnie zaproszonych gości, wśród których nie było rodziców pana młodego: królowej Elżbiety II i księcia Edynburga Filipa. Świadkami na ślubie byli najstarsi synowie pary z poprzednich małżeństw, książę Wilhelm i Tom Parker Bowles. Obrączki ślubne państwa młodych, za których przekazanie odpowiadał książę Wilhelm, były wykonane z walijskiego złota.
Po ceremonii ślubnej Kamila, już jako „Jej Królewska Wysokość” (ang. "Her Royal Highness", "HRH") została po raz pierwszy oficjalnie sfotografowana wraz z królową, księciem Filipem, księciem Karolem, książętami Wilhelmem i Henrykiem oraz innymi członkami rodziny królewskiej. Następnie świeżo upieczeni małżonkowie wzięli udział w 45-minutowym, transmitowanym przez telewizję nabożeństwie w kaplicy św. Jerzego zamku w Windsorze, prowadzonym przez arcybiskupa Canterbury Rowana Williamsa. Podczas trwającego w ramach liturgii błogosławieństwa nowożeńcy uklękli i odczytali z Modlitewnika Powszechnego 1662 słowa zawierające wyznanie „rozmaitych grzechów i niegodziwości”. W nabożeństwie uczestniczyło około 800 gości, w tym rodzina (obecni była królowa Elżbieta II z mężem, księciem Filipem) i przyjaciele pary oraz liczne osobistości, m.in. premier Wielkiej Brytanii Tony Blair i celebryci: Rowan Atkinson, Phil Collins, Kenneth Branagh, Joanna Lumley, Richard E. Grant, Jools Holland oraz Stephen Fry. Gościem nabożeństwa był także pierwszy mąż Kamili, Andrew Parker Bowles. 
Ostatnim punktem dnia ślubu było popołudniowe przyjęcie na zamku w Windsorze. Później, po godzinie 18.00 Karol i Kamila pojechali na miesiąc miodowy do szkockiej rezydencji królewskiej Birkhall, stanowiącej część posiadłości Balmoral. Podczas miesiąca miodowego, 14 kwietnia, Kamila odbyła swoją pierwszą publiczną służbę jako członkini rodziny królewskiej dokonując oficjalnego otwarcia placu zabaw w parku Monaltrie Park w Ballater. 
Po zawarciu małżeństwa Kamila używała tytułu „księżnej Kornwalii” (w Szkocji – „księżnej Rothesay”). Chociaż jako małżonka księcia Walii miała prawo do tytułu „księżnej Walii”, zdecydowała się przyjąć kolejny z tytułów swojego męża, gdyż opinia publiczna kojarzyła tytuł księżnej Walii z Dianą Spencer. Według pierwotnych zapowiedzi po objęciu przez Karola tronu Zjednoczonego Królestwa Wielkiej Brytanii i Irlandii Północnej Kamila miała nie zostać królową, a otrzymać tylko tytuł księżnej-małżonki.
Małżonka księcia Walii.
Wraz z wejściem do brytyjskiej rodziny królewskiej księżna Kornwalii Kamila otrzymała wiele obowiązków wynikających z jej pozycji żony następcy tronu. Początkowo ograniczało się to do towarzyszenia księciu Walii w wypełnianiu jego obowiązków (wizyta w szpitalu w Southampton, uczestniczenie w londyńskiej ceremonii Trooping the Colour w czerwcu 2005, po którym Kamila po raz pierwszy pojawiła się na balkonie Pałacu Buckingham).
Po przeprowadzonych 7 lipca 2005 zamachach terrorystycznych w Londynie księżna Kamila dzień później towarzyszyła mężowi podczas wizyty u rannych w atakach w szpitalu St Mary’s Hospital w Paddington.
W listopadzie 2005 towarzyszyła Karolowi podczas oficjalnej podróży do Stanów Zjednoczonych – była to jej pierwsza zagraniczna podróż w roli członka rodziny królewskiej. W marcu 2006 wraz z mężem udała się w dwutygodniową podróż do Egiptu, Arabii Saudyjskiej i Indii.
Rok po ślubie wciąż nie udawało jej się przełamać niechęci do swojej osoby większej części brytyjskiego społeczeństwa. W ówczesnych sondażach tylko 38% Brytyjczyków chciało Kamilę jako swoją królową. Opinia publiczna coraz przychylniej zaczynała jednak spoglądać wówczas na księcia Karola. 52% badanych uważało, że będzie on dobrym królem.
Kamila została honorowym dowódcą 4. batalionu strzeleckiego ("4th Battalion Rifles") i Służb Medycznych Marynarki ("Naval Medical Services").
Królowa Elżbieta II dała swojej synowej czwarte miejsce w kolejności precedencji w Zjednoczonym Królestwie wśród kobiet (po niej samej, księżniczce królewskiej Annie i lady Aleksandrze Ogilvy), jednak oficjalnie, jako żona następcy tronu, zajmowała w precedencji drugie miejsce po swojej teściowej, aż do momentu jej śmierci.
9 kwietnia 2012, przy okazji 7. rocznicy ślubu z Karolem, Kamila została uhonorowana przez królową klasą Damy Krzyża Wielkiego Królewskiego Orderu Wiktoriańskiego – najwyższą żeńską klasą tego odznaczenia. W listopadzie tego roku, podczas odbywanej z mężem oficjalnej wizyty w Papui-Nowej Gwinei, otrzymała insygnia Towarzysza Orderu Gwiazdy Melanezji, a ponadto, wspólnie z Karolem, dostała Medal Diamentowego Jubileuszu Królowej Elżbiety II.
Na początku 2022 została odznaczona Orderem Podwiązki. Zgodnie z panującą tradycją – kobiety otrzymują to odznaczenie dopiero w momencie, kiedy ich mąż obejmuje brytyjski tron. Królowa, wręczając order swojej synowej, uczyniła wyjątek, podkreślając przy tym działalność Kamili na rzecz monarchii. Podłożyło to podwaliny pod późniejsze oświadczenie Elżbiety II, które wydała z okazji 70. rocznicy swojego wstąpienia na tron, w którym oznajmiła, że chciałaby – gdy nadejdzie czas – aby Kamila otrzymała tytuł „królowej małżonki” (ang. "Queen Consort"), a nie – jak było to zapowiedziane wcześniej – „księżnej małżonki” (ang. "Princess Consort").
Została sportretowana w serialu komediowym "The Windsors", w którym zagrała ją Haydn Gwynne, a także w serialu "The Crown", gdzie w jej rolę wcieliły się Emerald Fennell i Olivia Williams.
Królowa Małżonka Zjednoczonego Królestwa.
Po śmierci królowej Elżbiety II, Kamila jako żona nowego monarchy, króla Karola III, otrzymała tytuł Królowej Małżonki Zjednoczonego Królestwa. Jej dotychczasowe tytuły – księżnej Walii, księżnej Kornwalii i księżnej Rothesay – przypadły żonie pierworodnego syna Karola, Katarzynie.

</doc>
<doc id="144228" url="https://pl.wikipedia.org/wiki?curid=144228" title="Sojuz 18-1">
Sojuz 18-1

Sojuz 18-1 (kod wywoławczy Урал - Ural) – radziecki pojazd kosmiczny, który nie zdołał osiągnąć orbity na skutek poważnej awarii podczas startu. W skład załogi wchodzili major sił powietrznych Wasilij Łazariew, oraz inżynier lotu, cywil, Oleg Makarow.
Przebieg misji.
Sojuz 18 miał być drugą załogową wizytą na pokładzie stacji kosmicznej Salut 4. Dla obu kosmonautów była to druga misja – pierwszą odbyli w tym samym składzie, na pokładzie kapsuły Sojuz 12, testując nowy model statku Sojuz.
Start przebiegał prawidłowo aż do czasu T+288,6 sekund i wysokości 145 kilometrów, kiedy rozpoczęło się oddzielanie członów drugiego i trzeciego. Tylko trzy z sześciu zamków łączących człony rozpięły się prawidłowo. Silnik trzeciego członu uruchomił się pomimo tego, że pod nim znajdował się nadal człon drugi. Odrzut członu trzeciego w końcu zerwał pozostałe zamki i odrzucił drugi człon, ale nieplanowane siły działające na człon trzeci sprawiły, że rakieta zboczyła z planowanej trajektorii. Przy T+295 sekundach, odchylenie osiągnęło stan, który spowodował zadziałanie automatycznego systemu ratunkowego, odciągającego kapsułę Sojuz od rakiety i oddzielającego moduł orbitalny pojazdu. Oddzielenie kapsuły nastąpiło na wysokości 192 km.
W momencie aktywacji systemu ratunkowego, pojazd był skierowany w stronę Ziemi, co dodatkowo znacząco zwiększyło jego szybkość opadania. Zamiast przewidywanego przeciążenia 15 g, któremu poddawani mieli być astronauci w razie wykonania procedury ratunkowej, załoga Sojuza 18 poddana była przeciążeniu 21,3 g. Mimo bardzo dużych przeciążeń, spadochrony zdołały otworzyć się prawidłowo i wyhamować pojazd do normalnej prędkości lądowania, które nastąpiło po zaledwie 21 minutach lotu.
Kapsuła wylądowała w górach Ałtaju w pobliżu granicy z Chinami. Załoga przygotowała się do ewentualnego zniszczenia lądownika, ponieważ kosmonauci nie byli pewni, czy znajdują się na terytorium ZSRR, jednak wkrótce napotkany rolnik upewnił ich o tym. Lądownik usiadł na ziemi na krawędzi urwiska, na którym trzymał się dzięki spadochronom. Odmowa odpalenia lin łączących spadochron z kapsułą przez Łazariewa ocaliła statek przed upadkiem w niemal 200 metrową przepaść. Niektóre źródła twierdzą, że Sojuz 18-1 wylądował w skalistej, północno-zachodniej części Chin, półtora kilometra od granicy mongolskiej i ok. 80 km od granic ZSRR, zaś załogę ewakuował radziecki śmigłowiec. Władz chińskich nie powiadomiono. Przebieg misji utajniono, jak większość radzieckich niepowodzeń, podając tylko ogólnikowe informacje – pierwsze obszerniejsze publikacje o jej przebiegu opublikował w roku 1983 „Czerwony Sztandar”.
Szczegóły przerwania misji Zachód poznał dużo wcześniej, gdyż wiadomości te zostały ujawnione przez Rosjan w czasie przygotowań do misji Sojuz-Apollo (sprawą zainteresował się nawet Kongres Stanów Zjednoczonych). Z przekazanych informacji wynikało, że w misji tej użyty był starszy model rakiety nośnej niż ta, która miała zostać użyta w czasie wspólnej misji w lipcu. W raporcie przekazanym Amerykanom przez Rosjan przerwanie lotu w tej misji zostało nazwane „anomalią 5 kwietnia”. Do określenia tego wypadku Rosjanie używali tylko tego terminu, który stał się „oficjalnym” wyjaśnieniem na wiele lat.
Lot Sojuza 18a stanowił do 11 października 2018 jedyny wypadek awarii wynoszącej pojazd załogowy rakiety na dużej wysokości. Jako że kolejna misja ze względu na panujący w ZSRR zwyczaj numeracji i w celu zamaskowania wypadku również nosiła numer Sojuz 18, tę opisuje się zwykle jako Sojuz 18-1 lub Sojuz 18a.

</doc>
<doc id="144230" url="https://pl.wikipedia.org/wiki?curid=144230" title="Karabin maszynowy DP">
Karabin maszynowy DP

DP – radziecki ręczny karabin maszynowy skonstruowany przez Wasilija A. Diegtiariowa, oznaczany także DP wzór 1927 (DP-27) lub DP wzór 1928.
Historia.
Nazwa DP jest skrótem od "Diegtiariow Piechotnyj" (ros. "karabin maszynowy piechoty Diegtiariowa"). Karabin ten był jednym z pierwszych typów broni skonstruowanej po 1917 w Związku Radzieckim. Prototyp został zbudowany w 1926 roku. Został przyjęty na uzbrojenie Armii Czerwonej jako podstawowy ręczny karabin maszynowy w 1927 roku i wykorzystywany przez nią z dużym powodzeniem do końca II wojny światowej. W źródłach radzieckich karabin ten najczęściej oznaczany był DP bez oznaczenia roku. Czasami oznaczany był DP-27 (DP wzór 1927) (oznaczenie stosowane w Finlandii), natomiast w Polsce znany jest jako DP wzór 1928. 
Karabin DP był bronią niezawodną i prostą w produkcji, nie był jednak pozbawiony wad. Największym błędem okazało się umieszczenie sprężyny powrotnej pod lufą (sprężyna otaczała trzon tłoka gazowego). W tak intensywnie strzelającej broni powodowało to nagrzewanie się sprężyny, która traciła własności sprężyste. Także trwałość niektórych części okazała się niższa niż wymagana. W nowym karabinie sprężyna powrotna została umieszczona w komorze za zamkiem, co skutkowało pojawieniem się charakterystycznej tulei z tyłu komory zamkowej. Wzmocniono niektóre elementy karabinu (iglicę, wyrzutnik), przekonstruowano bezpiecznik. Pod komorą zamkową pojawił się chwyt pistoletowy. Wzmocniono także dwójnóg. Zmodernizowana wersja oznaczona była symbolem DPM, gdzie M oznacza "modernizowany". Największą wadą karabinu nadal pozostawał magazynek. Magazynek talerzowy, choć miał sporą pojemność, był ciężki, skomplikowany i drogi w produkcji. Także ładowanie go w warunkach polowych nie należało do najłatwiejszych. Wadę tę próbowano usunąć, zmieniając zasilanie magazynkowe na taśmowe. W ten sposób powstał karabin maszynowy RP-46.
Wybór magazynka talerzowego wynikał ze specyficznych doświadczeń z wojny domowej w Rosji. Wojna ta obfitowała w krótkotrwałe i dynamiczne starcia niewielkich oddziałów (często konnych) złożonych przeważnie ze słabo wyszkolonych żołnierzy, między którymi (starciami) istniały długie okresy spokoju; podczas takich starć nie było czasu na rozstawienie i użycie ciężkich karabinów maszynowych (ponadto niewielkie oddziały nierzadko nie dysponowały nimi). W takich warunkach najlepiej sprawdzał się magazynek talerzowy (obecny np. w karabinie maszynowym Lewis). Jego zaletą była duża pojemność, co pozwalało wystrzelić w czasie starcia dużą liczbę pocisków, co często powodowało załamanie się niedoszkolonych żołnierzy przeciwnika. Wady magazynka talerzowego (powolne i trudne ładowanie) nie ujawniały się, ponieważ pomiędzy starciami było sporo czasu na załadowanie magazynków. Podczas II wojny światowej okazało się, że w warunkach regularnej wojny wymagane jest (w przypadku ręcznych karabinów maszynowych) prowadzenie ognia wspierającego przez dłuższy czas, a w roli broni do szybkiego wystrzelenia większej liczby pocisków był stosowany pistolet maszynowy. W takich warunkach szybko dawały znać o sobie wady magazynka talerzowego (w celu zmniejszenia tej niedogodności, od 1943 r. każda drużyna piechoty dysponowała dwoma rkm-ami). 
Poza wersjami przeznaczonymi dla wojsk lądowych istniały specjalizowane, pokładowe wersje DP – DA i DT.
Opis konstrukcji.
Ręczny karabin maszynowy DP był zespołową bronią samoczynną. Zasada działania oparta o odprowadzanie gazów prochowych przez boczny otwór w lufie, ryglowanie zamka za pomocą dwóch symetrycznie rozmieszczonych rygli, odchylających się w płaszczyźnie poziomej. Strzelanie z zamka otwartego, krótkimi seriami (3-6 pocisków). Ogień długimi seriami dopuszczano tylko wyjątkowo. Zasilanie magazynkowe (magazynek talerzowy na 49 naboi, jednak przy pełnym załadowaniu często się zacinał, przez co nakazano ładowanie tylko 47 nabojami (stąd w późniejszych seriach wybity na górnym talerzu magazynka napis „47 naboi” dla przypominania ładującym), są wzmianki o opracowywaniu magazynka pudełkowego). Lufa wymienna (połączenie bagnetowe) poprzez wielosektorowo (co 120 stopni) wycięty gwint prostokątny, zakończona stożkowym tłumikiem płomieni. Broń standardowo wyposażona w stałą kolbę drewnianą, dwójnóg, osłonę lufy, tłumik płomienia.
Oparcie się zamka przy strzale o dno naboju a po 8 mm przesuwu suwadła bijnik/iglica zbijał spłonkę. Przy odrzucie najpierw 8 mm na odsunięcie bijnika a potem do 12-13 mm na odryglowanie zamka przez skosy w ramie suwadła. Całkowita droga suwadła 149 mm a zamka 136 mm. Potem uderzenie w koniec ramy spustowej i zaczepienie się na listwie spustowej. Broń gotowa do następnego strzału.
Jedne z pierwszych zmian nastąpiły już w 1932 roku. Kolejne modyfikacje następowały co jakiś czas a wynikały one nie tylko z chęci poprawy np. chłodzenia lufy, ale również wynikające z potrzeb wojny upraszczanie technologii produkcji. Stąd, mimo że lufa z grzebieniami szybciej się chłodziła to na jej wykonanie potrzeba było więcej roboczo-godzin a potrzeby frontu były duże, w latach wojny spotyka się lufy gładkie.
Należy również pamiętać, że broń ta była produkowana nie tylko w Kowrowie (zakłady Nr 2) i ich filii Nr 1, ale i w Stalińsku (Nowokuźnieck) (zakłady Nr 526) oraz w Leningradzie (Piotrogród) po zakończeniu oblężenia w fabryce Arsenał (Nr 7) i z tego powodu mogły też występować różnice.

</doc>
<doc id="144237" url="https://pl.wikipedia.org/wiki?curid=144237" title="Karabin maszynowy RP-46">
Karabin maszynowy RP-46

RP-46 (ros. РП-46, 7,62-мм ротный пулемёт образца 1946 года, trl. "7,62 mm rotnyj puliemiot obrazca 1946 goda") – radziecki ręczny karabin maszynowy.
W założeniu RP-46 miał zastąpić rkm-y DP i DPM. Podstawową zmianą w stosunku do wcześniejszych rkm-ów skonstruowanych w biurze Diegtariowa było zastąpienie magazynka talerzowego taśmą nabojową (mieszczącą 200 lub 250 naboi). Adaptacji dokonał zespół złożony z W. Szilina, P. Poliakowa i A. Dibinina. Nowa konstrukcja została wprowadzona do uzbrojenia jako RP-46 ("rotnyj puliemiot" - „kompanijny karabin maszynowy”).
RP-46 miał wypełnić lukę pomiędzy lekką bronią automatyczną plutonu taką jak RPD a ciężkimi karabinami maszynowymi, ale w odróżnieniu od rkm-ów DP i DPM nie zdobył większej popularności poza ZSRR. Karabin ten pozostawał w służbie do lat 60 XX wieku, po czym został zastąpiony przez pierwszy radziecki uniwersalny karabin maszynowy PK/PKS.
Wycofane z uzbrojenia RP-46 były przekazywane lewicowym oddziałom partyzanckim na całym świecie.

</doc>
<doc id="144239" url="https://pl.wikipedia.org/wiki?curid=144239" title="Emberiza citrinella">
Emberiza citrinella



</doc>
<doc id="144242" url="https://pl.wikipedia.org/wiki?curid=144242" title="Claudio Hummes">
Claudio Hummes



</doc>
<doc id="144243" url="https://pl.wikipedia.org/wiki?curid=144243" title="Henoch">
Henoch



</doc>
<doc id="144244" url="https://pl.wikipedia.org/wiki?curid=144244" title="Karabin maszynowy RPD">
Karabin maszynowy RPD

RPD (ros. РПД, Ручной Пулемёт Дегтярёва) – radziecki ręczny karabin maszynowy konstrukcji Wasilija Diegtiariowa.
W 1942 roku Diegtiariow rozpoczął pracę nad nowym ręcznym karabinem maszynowym, który mógłby zastąpić używany dotychczas rkm DP. W tym samym czasie dwóch inżynierów N. Jelizarow i S. Siemin opracowało nowy rodzaj amunicji strzeleckiej – nabój pośredni 7,62 × 39 mm wz.43. Wtedy Diegtiariow opracował rkm, który był jednym z pierwszych modeli broni zaprojektowanej do strzelania nowym nabojem. Karabin wszedł na uzbrojenie Armii Radzieckiej w 1949 roku i otrzymał oznaczenie RPD (РПД). Była to konstrukcja zawodna, często dochodziło do zacięć.
RPD pozostawał na wyposażeniu Armii Radzieckiej do lat sześćdziesiątych XX wieku, kiedy to został zastąpiony przez ręczny karabin maszynowy M. Kałasznikowa RPK. Chociaż formalnie został wycofany, nadal wiele jego egzemplarzy można znaleźć w magazynach wielu armii krajów byłego bloku wschodniego. Pod oznaczeniem rkm D był używany także przez Siły Zbrojne PRL. Licencyjny odpowiednik RPD produkowany w Chinach to ręczny karabin maszynowy Typ 56.

</doc>
<doc id="144246" url="https://pl.wikipedia.org/wiki?curid=144246" title="Roślina strączkowa">
Roślina strączkowa



</doc>
<doc id="144249" url="https://pl.wikipedia.org/wiki?curid=144249" title="Gleby kasztanowe">
Gleby kasztanowe

Gleby kasztanowe – typ gleb występujących na obszarach o klimacie umiarkowanym ciepłym suchym, podzwrotnikowym oraz zwrotnikowym suchym.
Są typowe dla stepów. Poziom próchnicy waha się od 3 do 4% i jest mniejszy niż poziom próchniczy czarnoziemów, z którymi graniczą od północy. Występują na części obszarów prerii w USA, w południowej Argentynie, w Sudanie, w Eurazji na północ od Morza Kaspijskiego i Jeziora Aralskiego, w Mongolii i na obszarach południowo-zachodniej Australii. 
Czerwone zabarwienie tych gleb wiąże się z obecnością w nich tlenków żelaza oraz mniejszym dopływem substancji organicznych i jej intensywny rozkład, zwłaszcza wiosną, powodują, że gleby kasztanowe mają barwę ciemnobrunatną (kasztanową)
Odpowiednio nawadniane dają duże plony i należą do bardzo żyznych, Uprawia się na nich między innymi zboże, kukurydze, buraki cukrowe i słoneczniki. Suche wykorzystywane są jako pastwiska.

</doc>
<doc id="144256" url="https://pl.wikipedia.org/wiki?curid=144256" title="Karabinek maszynowy">
Karabinek maszynowy

Karabinek maszynowy – według terminologii obowiązującej obecnie w Wojsku Polskim (Polska Norma PN-V-01016) nazwa ręcznego karabinu maszynowego strzelającego amunicją pośrednią.

</doc>
<doc id="144257" url="https://pl.wikipedia.org/wiki?curid=144257" title="Owoce jadalne">
Owoce jadalne

Owoce jadalne – jadalne części drzew lub krzewów będące z punktu widzenia morfologii roślin owocami lub owocostanami. Rośliny uprawne, z których się je uzyskuje nazywane są drzewami i krzewami owocowymi. Ich uprawą zajmuje się sadownictwo (dział ogrodnictwa). Uprawiane są w sadach, ogrodach i na plantacjach, rzadziej pozyskiwane są ze stanowisk naturalnych (z lasów).
Zalicza się do nich:
Poza tym znaczenie lokalne mają:
Owoce jadalne można poddawać procesom:

</doc>
<doc id="144258" url="https://pl.wikipedia.org/wiki?curid=144258" title="Bryzejda">
Bryzejda

Bryzejda (także Hippodameja, Hippodamia, gr. "Brisēís", "Ippodámeia", łac. "Briseis", "Hippodameia", "Hippodamia") – córka kapłana Bryzesa i branka Achillesa w mitologii greckiej i "Iliadzie" Homera.
Uchodziła za córkę Bryzesa, siostrę Chryzesa. Opisywana jako piękna, wysoka dziewczyna o ciemnych włosach, jasnej cerze i wejrzeniu pełnym blasku. Jej mąż Mynes został zabity przez Achillesa, a ona uprowadzona. Stała się wybraną niewolnicą i kochanką Achillesa. Gdy król Myken Agamemnon został zmuszony do zwrócenia wolności Chryzejdzie, kapłance Apollina, odebrał Bryzejdę Achillesowi, argumentując, że losowy wypadek (fakt, że Chryzejda była kapłanką Apolla, który postanowił jej bronić, zsyłając na wojska Greków zarazę) nie może wpływać na stan posiadania dowódcy armii. Achilles wpadł w gniew i zaprzestał uczestnictwa w wojnie.

</doc>
<doc id="144264" url="https://pl.wikipedia.org/wiki?curid=144264" title="Stary Zdrój">
Stary Zdrój

Stary Zdrój (niem. "Altwasser") – dzielnica mieszkaniowa Wałbrzycha i jego jednostka pomocnicza, przez którą przepływa rzeka Pełcznica. Stary Zdrój był dawniej uzdrowiskiem oraz osobną miejscowością. Przed II wojną światową Stary Zdrój włączono do Wałbrzycha.
Wcześniej nosiła nazwy: "Aqua Antiqua" 1357, "Alden Wasser" 1372, "Alt Waser" 1730, "Altwasser" 1945.
Według danych z Urzędu Miejskiego w Wałbrzychu na 16 kwietnia 2014 dzielnicę Stary Zdrój zamieszkiwało 8601 osób.
Historia.
Pierwsze wzmianki o wsi Stary Zdrój pochodzą z roku 1357. Dokument klasztoru w Krzeszowie nazwał tę miejscowość po łacinie "Aqua Antiqua" czyli "Stara Woda". Należała ona prawdopodobnie do dóbr dworskich książąt świdnickich. Dużo mówi nazwa Stara, czyli dawno znana Woda. Można więc przypuszczać, na co są jeszcze inne dowody, że Stary Zdrój powstał ok. 1200 r., tj. w czasach Bolesława Wysokiego, wnuka Krzywoustego, i że osadników wabiły tu właśnie wody mineralne – środki lecznicze bardzo cenione w dawnych czasach.
Najstarsza informacja o górnictwie w Starym Zdroju pochodzi z 1366 roku, w roku tym Bolko II Świdnicki podpisuje akt dziedzicznego nadania sztolni rodzinie Sachenkirchen. W roku 1868 na skutek prowadzonych w okolicy prac górniczych nastąpiło naruszenie warstw wodonośnych, będących źródłem miejscowych wód mineralnych. Spowodowało to upadek uzdrowiska, do którego ostatni kuracjusze przybyli w 1873 r.
Maciej Bogusz Stęczyński w swym poemacie "Sudety" notował: "Oto znowu widzimy przyjemne ogrody / za nimi wyglądają domy Starej Wody / W których co roku bardzo wiele gości bawi / I owych mineralnych wód skuteczność sławi." O uzdrowiskowej przeszłości przypomina obecnie budynek dawnego Domu Zdrojowego, tzw. Lwi Gród przy ul. Pocztowej (do końca lat 90. XX wieku przy ulicy Pocztowej znajdowała się również dawna hala spacerowa, zaadaptowana do warunków mieszkalnych, którą wyburzono z powodu fatalnego stanu technicznego).
Upadek cenionego uzdrowiska Stary Zdrój tak opisał dr Henryk Łuczkiewicz, goszczący tu w 1875 r.: "(...) stajemy na stacji Altwasser, zakurzonej czarnym pyłem węgli i licznych fabryk. Ruch tu wielki, wszędzie wozy wyładowane wyrobami z żelaza, węglami, duszno i ciemno, co na przybywającego niemiłe sprawia wrażenie. A przecież owo Altwasser było niegdyś bardzo miłym miejscem i licznie przez chorych odwiedzanym (...). W połowie naszego wieku rozszerzający się coraz bardziej przemysł górniczy zaczął coraz więcej miejsca zajmować, dawniej dla uprzyjemnienia pobytu tutejszych chorych przeznaczonego (...)."
Rozszerzenie sieci kolei żelaznej, wzmagający się ruch towarowy, zanieczyszczenie przez to powietrza i gwar fabryczny wypędziły odtąd chorych, szukających spokoju i ulgi w cierpieniach, przez co okolica zyskała wprawdzie stanowisko w znaczeniu przemysłowym, ale utraciła je w lecznictwie.
Włączenie obszaru dworskiego do gminy Wałbrzych nastąpiło w roku 1910. Stary Zdrój liczył wówczas mieszkańców.
Formalnie przed rokiem 1994 Wałbrzych został tak podzielony, że dzielnica Stary Zdrój zniknęła z map urbanistycznych Wałbrzycha. Stan ten utrzymywał się przez ponad 20 lat, aż do czasu kiedy w Wałbrzychu zaczęto planować rewitalizację.
Ponad Starym Zdrojem wznosi się masyw zalesionych wzgórz (z Ptasią Kopą 590 m n.p.m. i Lisim Kamieniem 613 m n.p.m.), którym przebiega Europejski długodystansowy szlak pieszy E3 Atlantyk – Morze Czarne oraz gęsta sieć ścieżek spacerowych. Na Ptasiej Kopie znaleźć można pośród karbońskich skał osadowych skamieniałości fauny płytkiego morza wypełniającego 300 mln lat temu Nieckę Śródsudecką.
Szlaki turystyczne.
 - Długodystansowy E-3

</doc>
<doc id="144265" url="https://pl.wikipedia.org/wiki?curid=144265" title="Demilitaryzacja">
Demilitaryzacja

Demilitaryzacja (łac. "de-" 'z (czego), od, wy-' i "militaria" 'ćwiczenia wojskowe' od "militaris" 'wojskowy' od "miles" dpn. "militis" 'żołnierz') – proces, w którym pozbawia się dany teren wojsk oraz budynków i maszyn o charakterze wojennym. Pojęcie to odnosi się także do rozbrajania formacji militarnych i paramilitarnych (także oddziałów partyzanckich), stanowiąc najczęściej element demobilizacji. Obszar poddany takiemu procesowi nazywany jest strefą zdemilitaryzowaną.
Historycznym przykładem państwa zdemilitaryzowanego są Niemcy, które były częściowo zdemilitaryzowane po I wojnie światowej (strefa zdemilitaryzowana Nadrenii), całkowicie zaś – po II wojnie światowej (do drugiej połowy lat 50. XX w., kiedy to w październiku 1955 r. w RFN powołano do życia Bundeswehrę, a niespełna pół roku później w NRD – Narodową Armię Ludową).

</doc>
<doc id="144269" url="https://pl.wikipedia.org/wiki?curid=144269" title="Teologia wyzwolenia">
Teologia wyzwolenia

Teologia wyzwolenia – ruch teologiczny w Kościele katolickim powstały po II soborze watykańskim, szczególnie rozpowszechniony w Ameryce Łacińskiej oraz wśród jezuitów.
Idea.
Teologia wyzwolenia opiera się na związku między teologią chrześcijańską (głównie katolicką) i aktywizmem politycznym lewicy chrześcijańskiej, szczególnie w kwestiach sprawiedliwości społecznej i praw człowieka. Ze względu na kontrowersyjną naturę tych zagadnień, ich miejsce w nauce Kościoła, oraz to, w jakim stopniu hierarchowie kościelni powinni się w nie angażować, zawsze była przedmiotem dyskusji.
Teologia wyzwolenia koncentruje się na osobie Jezusa, postrzeganego jako wyzwoliciela. Nacisk kładzie się na te fragmenty Biblii, gdzie misja Jezusa jest opisana właśnie w rozumieniu wyzwolenia i gdzie przedstawiony jest jako Ten, który przywraca sprawiedliwość. Popularnym symbolem był „Chrystus z karabinem na ramieniu”.
Część ze zwolenników tej teologii dodawała do niej elementy marksizmu oraz wspierała sandinistów. Główną kontrowersją jest doktryna o odwiecznej walce klas. Watykańska Kongregacja Doktryny Wiary nakazała teologom katolickim zaprzestania takich publikacji.
Znaczenie współczesne.
Papież Jan Paweł II położył kres oficjalnemu poparciu dla koncepcji wyzwolenia w ujęciu latynoamerykańskim wśród hierarchii Kościoła katolickiego oświadczeniem wygłoszonym w styczniu 1979 r., podczas pierwszej zagranicznej pielgrzymki w trakcie pontyfikatu, w Meksyku:
"Ta koncepcja Chrystusa jako polityka, rewolucjonisty, jako wywrotowca z Nazaretu, nie zgadza się z nauczaniem Kościoła".
Powołał się w niej szczególnie na nauczanie Pawła VI w Evangelii nuntiandi. W samym tym przemówieniu brak jednak terminu "teologia wyzwolenia". Pojawił się on dopiero podczas audiencji generalnej, podczas której papież powiedział:
"Teologia wyzwolenia winna nade wszystko być wierna wszelkiej prawdzie o człowieku, aby ukazać nie tylko w kontekście latynoamerykańskim, ale także we współczesnych kontekstach, jaką rzeczywistością jest wolność, "do której Chrystus nas wyzwolił"."
W latach 70 i 80 członkowie latynoamerykańskiego ruchu teologii wyzwolenia stali się celem ataków prawicy, wielu działaczy zginęło z rąk członków szwadronów śmierci, w tym absolwentów School of the Americas. Najbardziej znane zbrodnie to masakra Los Horcones z roku 1975 dokonana przez armię honduraską na 15 członkach wspólnoty katolickiej m.in. wykładowcach, studentach, rolnikach, masakra jezuitów w Salwadorze w 1989 dokonana przez żołnierzy salwadorskiej armii z batalionu Atlacatl (Atlacatl Battallón).
Jednak teologia ta w dalszym ciągu cieszy się pewnym poparciem, zwłaszcza wśród laikatu i poszczególnych księży. W ostatnich latach papież Franciszek wykonał szereg pojednawczych gestów rehabilitując przedstawicieli tego nurtu. Według teologa Krzysztofa Góźdźa na skutek współpracy o. Gustavo Gutierreza i innych teologów wyzwolenia z kardynałem Gerhardem Ludwigiem Müllerem, teologia wyzwolenia zyskuje uprawomocnienie ze strony Papieża Franciszka i Watykanu.
W ostatnich latach papież spotykał się z przedstawicielami tego nurtu, m.in. z o. Gustavo Gutierrezem i o. Arturo Paolim, dyskutując o problemach społecznych i metodach ich naprawy. , działa związane z wenezuelskimi jezuitami "Centro Gumilla", meksykańska pacyfistyczna, katolicka grupa "Las Abejas" (w 1997 jej członkowie padli ofiarą masakr których dokonały związane z lokalną oligarchią szwadrony śmierci tzw. Máscara Roja), nadal działa na kontynencie "Fraternidad Teológica Latinoamericana".
Krytyka.
Według byłego szefa wywiadu zagranicznego komunistycznej Rumunii Iona Mihai Pacepy, który w 1978 zbiegł do USA gdzie pracował dla CIA oraz Johna Koehlera teologia wyzwolenia została stworzona przez KGB i jest jednym z przykładów dezinformacji w formie dywersji religijnej prowadzonej przez ZSRR. Według Pacepy w 1968 roku KGB nakłoniło grupę biskupów do zwołania konferencji w Medellin w Kolumbii, której, na prośbę KGB, DIE ("Departamentul de Informaţii Externe", Zarząd Wywiadu Zewnętrznego komunistycznej Rumunii, którego szefem był Pacepa) zapewnił wsparcie logistyczne. Po konferencji delegaci przedłożyli ją Światowej Radzie Kościołów – organizacji z siedzibą w Genewie kontrolowanej przez sowieckie służby wywiadowcze, a ta uczyniła „teologię wyzwolenia” jednym ze swoich priorytetów i w marcu 1970 oraz lipcu 1971 w Bogocie odbyły się kongresy południowoamerykańskich katolików dotyczące „teologii wyzwolenia”. W 1979 Papież Jan Paweł II potępił latynoamerykańską „teologię wyzwolenia” na konferencji biskupów rzymskokatolickich w Pueblo w Meksyku, po czym w ciągu czterech godzin wśród uczestników konferencji rozprowadzona została dwudziestostronnicowa polemika z jego przemówieniem. Według kardynała Lópeza Trujillo, organizatora konferencji, polemika „była dziełem osiemdziesięciu zwolenników marksizmu i nowej teologii spoza konferencji biskupów”. Pacepa twierdzi, że rumuński DIE otrzymał wcześniej gratulacje od KGB za wsparcie logistyczne dla tych działaczy.
Dziennikarze zajmujący się tematyką Kościoła rzymskokatolickiego, John Allen w Crux i Damian Thompson w konserwatywnym The Spectator, wyrazili opinie, że twierdzenia Pacepy są „prawdopodobnie przesadzone” i trudne do uwierzenia.

</doc>
<doc id="144270" url="https://pl.wikipedia.org/wiki?curid=144270" title="Lauri Ylönen">
Lauri Ylönen

Lauri Johannes Ylönen (ur. 23 kwietnia 1979 w Helsinkach) – fiński wokalista, kompozytor, autor tekstów piosenek i producent muzyczny. Lider rockowej grupy muzycznej The Rasmus.
Młodość.
Syn Mattiego i Liisy. Urodził się w Helsinkach. Kiedy miał 3 lata przeprowadził się wraz z rodzicami i siostrą do podmiejskiej dzielnicy miasta, Suutarila gdzie spędził całe dzieciństwo. Styczność z muzyką miał już w wieku pięciu lat. Za namową rodziców zaczął lekcje gry na fortepianie, jednak nie przepadał za nimi. W późniejszych latach zamienił fortepian na gitarę klasyczną. W szkole grał również w zespole na perkusji, ale ta przygoda szybko się skończyła.
Do śpiewania zachęciła go starsza siostra Hanna. W tej dziedzinie zadebiutował w szkole średniej. Zanim zaczął naukę w liceum był w zespołach, które grały różne covery znanych piosenek. Z pierwotnym składem zespołu znał się ze szkoły. Wspólnie z Paulim ćwiczył grę na gitarze. Od trzeciej klasy był w tej samej klasie z Eero. Ze szkoły znał również perkusistę Janne. Grali głównie dla zabawy zarówno w szkole, jak i w piwnicy rodziców Lauriego.
Działalność artystyczna.
Pierwotnie zespół nosił nazwę „Rasmus”. Nazwa sama w sobie niczego nie oznaczała. Jest to po prostu jedno z imion. Nazwa uległa zmianie ponieważ okazało się, że istnieje artysta o takim samym pseudonimie artystycznym. W zespole doszło dwa razy do zmiany perkusisty, najpierw jeszcze przed wydaniem albumu Peep. Na pierwszych trzech albumach na perkusji grał Janne Heiskanen, który opuścił zespół, ponieważ postanowił przeprowadzić się do Tajlandii. Jego miejsce zajął Aki Hakala, który gra z zespołem do dziś. Lauri wraz z zespołem wydał dziesięć płyt, w tym DVD (Live Letters) oraz podwójne wydanie Black Roses zawierające dokument „Making of Black Roses” sfilmowany przez basistę Eero.
Lauri współpracuje również z innymi wykonawcami. Najbardziej znana jest jego współpraca z Apocalypticą, z którą stworzył utwór „Life burns”. Również z nimi i z Ville Valo stworzył piosenkę „Bittersweet”.
„All I want” to utwór, który Lauri wykonał razem z Siiri Nordin. Nie jest to jedyny utwór, jaki razem wykonali. Powstała piosenka „Chillin at the grotto”, gdzie oprócz Lauriego i Siiri zaśpiewał zespół Kwan.
Jest producentem płyty Belle Who "Can’t Whistle When You Smile" wydanej w 2009 roku. Na płycie znajduje się utwór “Tide”, który jest na ścieżce dźwiękowej do fińskiego filmu "Blackout". Ylönen jest kompozytorem muzyki do tego filmu. Na ścieżce znajduje się również utwór „Blackout Movie Score”, ale oprócz tej zupełnie nowej kompozycji Ylönena, w filmie wykorzystano trzy piosenki The Rasmus „Justify”, „Livin’ in a world without you” i „Your forgiveness” oraz utwory m.in. Von Hertzen Brothers.
Na swoim koncie Lauri ma też współpracę z Johanną Kurkelą, dla której skomponował m.in. utwór „Rakkauslaulu”.
W 2011 ukazała się solowa płyta Lauriego "New World". Gatunkowo odbiega ona od tego, co Ylönen grał z zespołem. Album jest nagrany w stylu electropop. Pierwszym singlem jest „Heavy”, a drugim „In the city”.
Dynasty.
W 1999 roku powstało stowarzyszenie Dynasty. Łączyło one 3 zespoły: The Rasmus, Kwan i Killer. W 2005 roku po rozpadzie Killer, Lauri wraz z Paulim postanowił założyć wytwórnię płytową, która nosi nazwę Dynasty Recordings. Zrzesza ona fińskich artystów. Lauri oraz Pauli są właścicielami wytwórni. Lauri również pisze teksty piosenek tak samo jak Pauli, który jest także producentem. Oprócz nich właścicielami Dynasty są także Antti Eräkangas (producent) oraz Antti Eriksson. W 2006 roku Von Hertzen Brothers i Happiness podpisali kontrakt z wytwórnią.
Życie prywatne.
Od 2004 roku Lauri był związany z Paulą Vesalą, jedną z piosenkarek fińskiego zespołu PMMP, z którą ma syna Juliusa Kristiana Ylönena (ur. 12 kwietnia 2008). Para muzyków chroniła swoją prywatność i rzadko pokazywała się publicznie, jednymi z niewielu okazji gdzie można było ich zobaczyć razem były uroczystości u prezydent Finlandii, Tarji Halonen (Linnan Juhlat – 6 grudnia 2009) i gala nagród filmowych Jussi (Paula Vesala była tam zaproszona, ponieważ zagrała w filmie Prinsessa), która odbyła się 6 lutego 2011.
Obecnie Lauri związany jest z Katriiną Mikkolą. Para mieszka razem w USA, a w grudniu 2017 r. przyszedł na świat ich syn.

</doc>
<doc id="144274" url="https://pl.wikipedia.org/wiki?curid=144274" title="Gobi">
Gobi

Gobi (mong.: Говь; Gow’; ) – wyżynny obszar stepów, półpustyń i pustyń w Azji Wschodniej, leżący na terenie południowej Mongolii i północnych Chin. Piąta pod względem wielkości pustynia na Ziemi (trzecia, nie licząc pustyń lodowych).
Pustynia Gobi była ważnym rejonem imperium mongolskiego, prowadziła przez nią trasa Szlaku Jedwabnego.
Nazwa.
Pustynia Gobi ma kilka nazw chińskich: m.in. 戈壁 (gēbì), 瀚海 (hànhǎi – "nieskończone morze") oraz 沙漠 (shāmò, popularne określenie pustyni). Mongolska nazwa Gobi to Говь.
Geografia.
Pustynia Gobi ma ponad 1600 km długości z południowego zachodu na północny wschód i ponad 800 km z północy na południe; zajmuje powierzchnię około 1,3 miliona km².
Pustynia odgrodzona jest od północy górami Ałtaju, a od południowego zachodu przez Wyżynę Tybetańską. Gobi rozciąga się od gór Tienszan na zachodzie, po Wielki Chingan na wschodzie oraz od gór Qilian Shan tudzież Yin Shan na południu, po góry Chentej na północy.
Gobi jest pustynią kontynentalną. Tworzą ją głównie żwirowo-kamieniste górzyste i wyżynne mniejsze pustynie, półpustynie oraz suche stepy, rozdzielone pasmami wysokich gór. Większa część pustyni leży na wysokościach 900 – 1120 m n.p.m., oprócz tego licznie występują tam masywy górskie, przede wszystkim Ałtaju Gobijskiego.
Klimat.
Gobi charakteryzuje się klimatem kontynentalnym, skrajnie suchym; latem temperatura sięga ponad 40 °C, a w zimie spada poniżej −40 °C. Gobi jest chłodną pustynią, nierzadko rejestrowane są tu przymrozki i śnieg, nawiewany z Syberii. Roczne opady wynoszą od 50 do 200 mm, w zależności od rejonu. Na Gobi brak jest stałych rzek, liczne są natomiast koryta rzek okresowych (do 70 km długości) zwanych sajrami. Obszary piaszczyste są nieliczne, skupione głównie przy środkowej części granicy chińsko-mongolskiej. Gobi jest najdalej wysuniętą na północ pustynią (nie licząc lodowych pustyń i Pustyni Błędowskiej) na świecie.
Fauna.
Do najrzadszych zwierząt zamieszkujących Gobi należą: kułan, irbis śnieżny, baktrian oraz koń Przewalskiego (endemit gobijski, nie jest pewne czy jeszcze tam żyje w stanie dzikim, natomiast jest na Gobi hodowla zmierzająca do restytucji koni Przewalskiego).
Pustynnienie.
Obecnie pustynia Gobi rozrasta się. Najbardziej widoczne są objawy pustynnienia w Chinach w rejonach sąsiadujących z Gobi, najszybciej pustynia rozrasta się w kierunku południowym. Każdego roku obserwuje się tam pustynnienie ok. 3600 km² stepów, co powoduje (z racji odszkodowań dla rolników i pasterzy, przeciwdziałaniu ekspansji pustyni itp.) straty rzędu 50 miliardów $ rocznie.
Pustynnienie spowodowane jest przede wszystkim działalnością człowieka, nieskoordynowane i nadmierne powiększanie pogłowia bydła, niszczącego roślinność oraz glebę pastwisk, zużywanie ponad miarę wody (np. sztucznie dostarczanej do najbliższych miast) oraz globalne ocieplenie. Rząd chiński próbuje przeciwdziałać ekspansji pustyni, budując tzw. Zielony Mur Chiński – pas sztucznie zasadzonych lasów, odgradzających pustynię od pozostałej części kraju.
Badania.
Archeologia.
Archeolodzy odnaleźli na terenie Gobi dowody obróbki kamienia sięgające nawet stu tysięcy lat wstecz.
Paleontologia.
W latach 1922–1923 ekspedycja paleontologiczna z Muzeum Historii Naturalnej w Nowym Jorku pod kierownictwem Roya Andrewsa odkryła we Flaming Cliffs (Bajn Dzak) skamieniałe szkielety dinozaurów oraz, po raz pierwszy w historii badań naukowych, jaja dinozaurów.
Późniejsze badania wykazały, że Gobi jest jednym z najbogatszych na świecie stanowisk późnokredowych dinozaurów i pierwotnych ssaków. Duże znaczenie w poznaniu gobijskich skamieniałości miały późniejsze wyprawy radzieckie do gór Nemegt I. Jefriemowa oraz polsko-mongolskie pod kierownictwem prof. Kielan-Jaworowskiej.

</doc>
<doc id="144279" url="https://pl.wikipedia.org/wiki?curid=144279" title="Pustynia Gobi">
Pustynia Gobi



</doc>
<doc id="144280" url="https://pl.wikipedia.org/wiki?curid=144280" title="Jean Genet">
Jean Genet

Jean Genet (IPA: //; ur. 19 grudnia 1910 w Paryżu, zm. 15 kwietnia 1986 tamże) – francuski pisarz i dramaturg.
Życiorys.
Był porzuconym przez matkę sierotą, wychowankiem rodzin zastępczych, z których uciekał i popełniał typowe dla młodocianych zbiegów wykroczenia, które w wieku piętnastu lat zaprowadziły go do domu poprawczego. Jako osiemnastolatek zaciągnął się do armii, z której został oddelegowany w 1936 za popędy homoseksualne i opuścił Francję. Przemierzył wtedy Europę z fałszywymi papierami. Jego droga wiodła przez Polskę, gdzie przebywał w więzieniu w Katowicach. Po powrocie do kraju został skazany i osadzony w więzieniu za dezercję, posługiwanie się fałszywymi dokumentami i kradzieże.
Pisanie rozpoczął w podparyskim więzieniu we Fresnes, a w 1942 wydał na koszt własny poemat: "Le Condamné à mort" ("Skazany na śmierć"), "Notre-Dame-des-Fleurs" ("Matka Boska Kwietna"), w następnym roku – "Le Miracle de la rose" ("Cud róży"). Groził mu wyrok dożywotniego więzienia, gdy nastąpiła interwencja Jeana Cocteau i Jean-Paula Sartre’a w sądzie. Jean Genet został zwolniony z odbywania kary w 1944, a ułaskawienie uzyskał w 1949.
W latach 1945–1948 powstały trzy powieści: "Pompes funèbres" ("Ceremonie żałobne"), "Querelle de Brest" ("Querelle z Brestu") i " Journal du voleur" ("Dziennik złodzieja"), zbiór poezji, balet oraz trzy sztuki teatralne: "Haute Surveillance" ("Ścisły nadzór"), "les Bonnes" ("Pokojówki") i " Spendid’s".
W 1966 napisał "Paravents" ("Parawany") i opublikował "Lettres à Roger Blin" ("Listy do Rogera Blina"), przeżył jednak kryzys i posunął się do zamachu samobójczego. W następnym roku wybrał się w długą podróż na Daleki Wschód, poznał obozy Palestyńczyków; trzy lata później wyjechał do Stanów Zjednoczonych, gdzie przebywał wśród Czarnych Panter. Oba te doświadczenia zaowocowały po piętnastu latach publikacją "Un captif amoureux" ("Zakochany jeniec"). We wrześniu 1982 przypadkowo przebywał w Bejrucie, gdy miała miejsce masakra obozów palestyńskich w Sabrze i Szatili – po powrocie napisał ważny tekst polityczny: "Quatre heures à Chatila" ("Cztery godziny w Szatili").
W 1979 zachorował na raka gardła, co w 1986 stało się przyczyną jego śmierci. Jego grób znajduje się na hiszpańskim katolickim cmentarzu w Larache w Maroku.
Charakterystyka twórczości.
Jego twórczość dotyczyła wykluczenia ze społeczeństwa, problemu wyobcowania i braku porozumienia. W warstwie narracyjnej odnajduje się opisy m.in. służby domowej, prostytutek, wyrzutków społecznych, złodziei. Geneta-pisarza i Geneta polityka-moralistę interesowały zagadnienia emigrantów materialnych (kwestia obozów uchodźczych Palestyńczyków) i emigrantów we własnym kraju (homoseksualiści, Czarne Pantery w USA). Niektórzy krytycy literaccy uważają, że nie powodowały nim zainteresowania społeczne, lecz potrzeba wyrażenia wściekłości, uczucia poniżenia i odrzucenia. W opublikowanej w 1997 monografii "Le dernier Genet" (Ostatni Genet) Hadrien Laroche porównuje go do obu: współczesnego mu filozofa Michel Foucaulta i myśliciela Reformacji Erazma z Rotterdamu.
Jest pisarzem wzbudzającym silne emocje, uważanym jednocześnie za burzyciela i moralistę.

</doc>
<doc id="144286" url="https://pl.wikipedia.org/wiki?curid=144286" title="Poddaństwo">
Poddaństwo

Poddaństwo – rodzaj zależności w społeczeństwie feudalnym. Polegało na przymusowym świadczeniu chłopa panu daniny, robocizny i innych nakazów. Było to usankcjonowane instytucjonalnie i prawnie, pociągając za sobą represje.
Poddaństwo miało charakter przymusu.
Poddaństwo pojawiło się w Polsce w XII wieku, we wszystkich trzech rodzajach. Poddaństwo sądowe polegające na wyłącznej podległości sądom dominialnym dotknęło chłopa w 1518 r. Poddaństwo osobiste regulowała konstytucja z 1496 r. zezwalająca na opuszczenie wsi w ciągu roku tylko jednemu chłopu. Wprowadzono też zakaz zawierania małżeństw bez uzyskania przez chłopa zgody pana. Odpowiedzią chłopów na zaostrzające się poddaństwo były ucieczki ze wsi, zwane zbiegostwem.
Często poddani chłopi wliczani byli do stanu inwentarza żywego i traktowani podobnie jak bydło czy konie. Zdarzały się przypadki kupna i sprzedaży chłopów. Sprzedawano też całe rodziny chłopskie. Cena za zdrowego dorosłego poddanego chłopa oscylowała w XVIII w. od 100 do 200 złotych polskich. Zdarzały się też przypadki zamiany poddanego chłopa na konia.
W dobie reform oświeceniowych sytuacja polskiego chłopa uległa poprawie. Za empiryczne potwierdzenie tej tezy może służyć zbiegostwo rosyjskich chłopów na terytorium Rzeczypospolitej w drugiej połowie XVIII wieku. Bez wątpienia zjawisko to jeszcze by się nasiliło, gdyby utrzymała się Ustawa Rządowa z 3 maja 1791 r. Jeden z jej punktów dawał wolność wszystkim chłopom, którzy przedostaną się na obszar Polski. Punkt ten wywołał oburzenie Katarzyny II. Carowa obawiała się, że ucieknie "„do Polski większa część chłopów z Białej Rusi, a resztę by u mnie bałamucili”". Przesadność w prezentowaniu uciemiężenia chłopów w Rzeczypospolitej na tle innych krajów służyła nieraz jako argument na rzecz usprawiedliwienia rozbiorów. Sumienia cudzoziemskich pisarzy, przede wszystkim francuskich, nie nakazywały im opisywania położenia rosyjskich chłopów, które było cięższe. Wydaje się, że nie ostatnim powodem znieczulicy w tym względzie właścicieli wrażliwych skądinąd sumień było to, że wielu z nich dostawało z Petersburga hojne uposażenia.
Silnie ograniczył poddaństwo uniwersał połaniecki wydany w 1794 r. przez Tadeusza Kościuszkę. W Księstwie Warszawskim poddaństwo zniosła konstytucja z 1807 r. i dekret grudniowy. Ostatecznie poddaństwo zostało zlikwidowane w XIX wieku.
Rodzaje poddaństwa.
Wyróżnia się trzy rodzaje poddaństwa:

</doc>
<doc id="144288" url="https://pl.wikipedia.org/wiki?curid=144288" title="Pro-Test">
Pro-Test

„Pro-Test” – jedyny miesięcznik konsumencki ukazujący się aktualnie w Polsce.
Pierwszym polskim czasopismem konsumenckim był wydawany w latach 1983–1990 „VETO Tygodnik Każdego Konsumenta”. Pierwszy redaktor naczelny: Andrzej Nałęcz-Jawecki. „VETO” było znane z ostrych batalii podejmowanych w celu ochrony interesów konsumentów. Drugim czasopismem był miesięcznik „Konsument” wydawany przy współpracy Federacji Konsumentów. Od 2001 ukazywał się „Świat Konsumenta”, obecnie jako „Pro-Test”. Jego grupą docelową są konsumenci z wykształceniem średnim i wyższym, mieszkańcy dużych i średnich miast o dochodach średnich i średnich plus oraz kadra kierownicza firm.
Pismo zamieszcza testy porównawcze żywności, kosmetyków, sprzętu AGD/RTV i innych produktów. Badania wykonywane są przez laboratoria Unii Europejskiej.
„Pro-Test” współpracuje z:
Miesięcznik mając do dyspozycji badania laboratoryjne produktów oraz wyniki światowych testów, informuje konsumentów, które produkty stwarzają bezpośrednie zagrożenie dla zdrowia, a które spełniają światowe normy jakości.

</doc>
<doc id="144291" url="https://pl.wikipedia.org/wiki?curid=144291" title="Kalwaria Pacławska">
Kalwaria Pacławska

Kalwaria Pacławska – wieś w Polsce położona w województwie podkarpackim, w powiecie przemyskim, w gminie Fredropol. Kalwaria Pacławska leży 24 km od Przemyśla w kierunku południowo-zachodnim.
W latach 1975–1998 miejscowość położona była w województwie przemyskim.
Osada założona przez Andrzeja Maksymiliana Fredrę w 1665 roku. Obecnie sanktuarium Męki Pańskiej i Matki Bożej Kalwaryjskiej. Na szczycie góry o wysokości 465 m n.p.m. znajduje się klasztor franciszkanów, bazylika oraz dom pielgrzyma. Usytuowanie kalwarii na wzgórzach wykazuje duże podobieństwo do krajobrazu wokół Jerozolimy. Droga krzyżowa ma długość ok. 1,6 km. Na wzgórzach znajduje się 35 murowanych i 7 drewnianych kaplic kalwaryjskich.
Historia.
Andrzej Maksymilian Fredro (1620–1679) kasztelan lwowski i wojewoda podolski w roku 1665 podjął zamysł wybudowania w Kalwarii Pacławskiej klasztoru i kalwarii. W pierwszym okresie realizacji tego zamierzenia w latach 1665–1668 wybudowano drewniany kościół i klasztor, do którego sprowadzono franciszkanów.
Lokalizacja klasztoru w tym terenie związana była z koncepcją tworzenia szeregu twierdz nad rzeką Wiar, które za zadanie miały wzmacniać „bramę przemyską”. W czasie budowy założenia klasztornego rozpoczęto prace przy wznoszeniu fortyfikacji wokół obiektów franciszkańskich. Kościół i klasztor otoczono pięcioboczną fortecą bastionową. Po stronie zewnętrznej wytyczono fosy. Z lotu ptaka linie zewnętrzne kreśliły obraz gwiazdy.
Fundacja kalwarii przez Aleksandra Maksymiliana Fredrę miała również, a może przede wszystkim, podłoże religijne, gdyż celem jej było upowszechniać kult Męki Pańskiej. Dlatego też topografia Kalwarii Pacławskiej ma duże podobieństwo do krajobrazu Jerozolimy. Od strony wschodniej rozciąga się pasmo gór o nazwie Ubocz. Na północy występuje pasmo gór zwane Górą Oliwną i Kopystańką. Od strony zachodniej położone są wyższe partie gór, zaś na południu widoczne są Karpaty. Kalwaryjski klasztor w tym masywie gór stanowi okazałą dominantę, gdyż ulokowany jest na szczycie góry o wysokości 465 m n.p.m. Dwa duże wzniesienia przecięte są doliną, która ma obrazować Dolinę Jozafata. Płynie w niej rzeka Wiar, będąca odwzorowaniem biblijnej rzeki Cedron. Na powierzchniach tych gór, gdzie jedna ma przedstawiać Golgotę, a druga Górę Oliwną, postawione zostały kaplice. Długość drogi krzyżowej w Kalwarii wynosi około 1662 m.
Fredro zapisał klasztorowi wieś Nowosiółki, jednak bez odpowiedniego umocowania prawnego, przez co po jego śmierci wróciły do majątku rodu Fredrów, a klasztor przez kilkadziesiąt lat borykał się z trudnościami finansowymi.
Klasztor i kościół w Kalwarii Pacławskiej przetrwał do naszych czasów także dzięki drugiemu fundatorowi, jakim był Szczepan Józef Dwernicki. Sprawował on wiele zaszczytnych urzędów m.in. był wojskim dźwinogrodzkim, żydaczowskim, następnie piastował urząd pisarza grodzkiego w Przemyślu, będąc jednocześnie łowczym przemyskim. Szczepan Józef Dwernicki osiadłszy tam przed 1770 rokiem zaangażował się w budowę nowego kościoła i około 20 kaplic, ofiarowując znaczne sumy pieniężne. Do dnia dzisiejszego uważany jest za największego darczyńcę klasztoru. W ciągu kilku lat (1770–1775) wybudowano nowy murowany kościół pw. Znalezienia Krzyża świętego. Prace związane ze wznoszeniem świątyni, rozpoczęte 3 czerwca 1770 roku osobiście nadzorował Szczepan Józef Dwernicki. Za zasługi przy budowie i odbudowie założenia kalwaryjskiego uznaje się Dwernickiego za drugiego fundatora Kalwarii Pacławskiej. Został pochowany w jej podziemiach. Konsekracji dokonał bp Jakub Walerian Tumanowicz 29 września 1776 roku. Obok kościoła wybudowano również klasztor, początkowo parterowy, rozbudowany w latach 1843–1845 oraz na początku XX w. Klasztor i kościół dotknęły pożary w latach 1855, 1862 i 1956, po których modyfikowano architekturę. Większość kaplic rozbudował lub wybudował od początku o. Innocenty Nycz.
W połowie XIX wieku właścicielką posiadłości tabularnej Pacław z Kalwarią była Karolina Łodyńska.
W 1900 na wzgórzu w pobliżu Pacławia zbudowano murowaną cerkiew greckokatolicką, która została zniszczona po wojnie. Oprócz tego w 1932 zbudowano drewnianą greckokatolicką kaplicę Świętego Serca oraz murowaną greckokatolicką kaplicę w 1936.
Cennym zabytkiem budownictwa jest położona poza obrębem fortalicji klasztornych zabudowa, która stanowiła bazę noclegową dla przybywających pątników. Zachowane do dziś budynki pochodzą w przeważającej części z II poł. XIX w. Wartość dawnego miasteczka Kalwaria Pacławska polega nie tylko na zachowanej w dużym procencie strukturze planu i drewnianej zabudowy, lecz także na kontekście otoczenia – krajobrazu, sąsiedztwa architektonicznego i przyrodniczego.
W bazylice znajduje się cudowny obraz Matki Boskiej Kalwaryjskiej. Jest on nieznanego autorstwa i początkowo znajdował się w klasztorze franciszkanów w Kamieńcu Podolskim, skąd został wyrzucony po zdobyciu przez Turków w 1672 roku i trafił w niejasnych (obrosłych legendą) okolicznościach do Kalwarii Pacławskiej najpóźniej do roku 1679. Wywieziony z miejscowego kościoła w 1944 roku obraz odnaleziono po przejściu frontu na przystanku kolejowym Libusza koło Gorlic.
Zabytki.
Do rejestru zabytków nieruchomych wpisane są obiekty:

</doc>
<doc id="144294" url="https://pl.wikipedia.org/wiki?curid=144294" title="Donkervoort Automobilen B.V.">
Donkervoort Automobilen B.V.

Donkervoort Automobilen B.V. – przedsiębiorstwo motoryzacyjne założone w 1978 przez Joopa Donkervoorta. Zajmuje się ono produkcją samochodów sportowych, opartych na licencji znanego brytyjskiego samochodu Lotus Seven. Pierwszą serię oznaczono S8, obecnie produkowana jest seria D8.
Siedziba firmy znajduje się w Lelystad i pracuje w niej około 50 osób. Firmą kieruje obecnie syn Joopa, Denis Donkervoort.

</doc>
<doc id="144296" url="https://pl.wikipedia.org/wiki?curid=144296" title="Hiperdźwięki">
Hiperdźwięki

Hiperdźwięki – dźwięki o bardzo wysokich częstotliwościach (większych niż 100 MHz, 1 GHz lub 10 GHz).
W ośrodku złożonym ze słabo oddziałujących cząstek, jakimi są gazy, mogą rozchodzić się tylko fale sprężyste o długości większej od odległości między cząsteczkami, dlatego hiperdźwięki mogą rozchodzić się jedynie w kryształach.
Dla fal dźwiękowych o tak dużej częstotliwości ich długość jest porównywalna z długością fal świetlnych, co sprawia, że światło ulega rozproszeniu na niejednorodnościach ośrodka wywołanych rozchodzeniem się fali sprężystej (fononach).
Wytwarzanie.
Generatory kwarcowe, służące do wytwarzania ultradźwięków o częstościach poniżej 0,5 GHz, nie nadają się do generowania hiperdźwięków, ponieważ wymagałyby stosowania zbyt cienkich płytek kwarcowych. Hiperdźwięki można uzyskać dzięki urządzeniu Bommela-Dransfielda, w którym wykorzystywane jest sprzężenie między mikrofalami a drganiami mechanicznymi sieci krystalicznej. Częstotliwość otrzymywanych hiperdźwięków równa jest częstotliwości mikrofal.

</doc>
<doc id="144297" url="https://pl.wikipedia.org/wiki?curid=144297" title="John the Ripper">
John the Ripper

John the Ripper – program służący do łamania haseł. Początkowo stworzony dla systemu operacyjnego UNIX, aktualnie uruchamia się na piętnastu różnych platformach. Jest to jeden z najpopularniejszych programów do łamania oraz testowania haseł. Formaty, które obsługuje to DES, RSA, MD4 i MD5, Kerberos AFS oraz hasze Windows LM. Dodatkowe moduły umożliwiają obsługę LDAP, MySQL i podobnych.
Program łamie hashe za pomocą ataku słownikowego lub brute-force.

</doc>
<doc id="144302" url="https://pl.wikipedia.org/wiki?curid=144302" title="Karabin HK G11">
Karabin HK G11

Karabin G11 – prototyp karabinu automatycznego zasilanego amunicją bezłuskową, opracowany na przełomie lat 70-80 XX w. w firmie Heckler &amp; Koch. Program wdrożenia go na wyposażenie armii RFN został anulowany po zjednoczeniu Niemiec.
Historia.
Koncepcja niemieckiego karabinu na naboje bezłuskowe powstała w latach sześćdziesiątych. Miał się on stać następcą karabinu G3. Prace studyjne prowadzono w latach 1969 – 1974 w firmach: Diehl, Heckler und Koch i Mauser. Do dalszych prac przyjęto projekt firmy Heckler und Koch z Oberndorfu – karabin samoczynno-samopowtarzalny kal. 4,7 mm, przystosowany do naboju bezłuskowego firmy Dynamit Nobel, karabin ten oznaczono symbolem G11.
W 1977 roku karabin G11 przekazano do badań NATO. W trakcie tych badań stwierdzono, że występują przypadki samozapłonu (odpalenia pocisku bez zbicia spłonki), w związku z tym wycofano ją do dalszych prac. W 1980 roku usunięto występujące problemy z samozapłonem (nowy ładunek miotający z flegmatyzowanego heksogenu) i po ponownych badaniach w 1986 roku planowano rozpoczęcie produkcji, przy zastosowaniu nowej technologii i nowych materiałów. Opóźnienie programu i kłopoty budżetowe RFN po zjednoczeniu obu państw niemieckich spowodowało zmniejszenie, a później anulowanie zamówienia na karabiny G11. Następcą G3 stał się klasyczny karabin HK G36 kalibru 5,56 x 45 mm NATO.
Konstrukcja.
G11 skonstruowany został w układzie bullpup (bez kolby właściwej). Działa na zasadzie odprowadzania części gazów prochowych. Posiada cylindryczny obrotowy zamek, zawierający komorę nabojową oraz część bruzdowanego przewodu lufy. Oś obrotu zamka jest prostopadła do osi przewodu lufy. W czasie strzału energia gazu prochowego obraca zamek o 90º do położenia umożliwiającego wprowadzenie do komory nabojowej kolejnego naboju z magazynka rzędowego o pojemności 50 nabojów, umieszczonego nad lufą, równolegle do osi jej przewodu. Zamek, lufa i magazynek są łożyskowane i w czasie strzału stanowią zespół odrzutowy, który pod wpływem sprężyny powrotnej wraca do położenia wyjściowego. Lufa o przekroju poligonalnym.
Wszystkie części i mechanizmy karabinu G11 umieszczono w jednolitej obudowie z blachy stalowej pokrytej matowym lakierem, który nie odbija światła ani promienia podczerwonego. Na zewnątrz znajduje się jedynie uchwyt transportowy, w którym umieszczono celownik optyczny oraz chwyt pistoletowy z językiem spustowym, usytuowany poniżej środka ciężkości karabinu. Zamknięta konstrukcja karabinu zapobiega zabrudzeniu, zapyleniu, zamoczeniu, ułatwia konserwację i obsługę.
Strzelanie można prowadzić ogniem pojedynczym, ciągłym i seryjnym. Przełącznik rodzaju ognia oraz bezpiecznik znajdują się nad spustem po obu stronach karabinu, co umożliwia jego przesuwanie kciukiem, zarówno żołnierzy prawo- jak i leworęcznych. Celownik optyczny, umieszczono w osłonie gumowej, zbudowany jest z soczewek ze szkła hartowanego odpornego na uderzenia, podświetlany minibaterią, co umożliwia prowadzenia ognia przy ograniczonej widoczności na odległość do 300 m.
Karabin G11 jest poręczny, dobrze wyważony zarówno w czasie prowadzenia ognia, jak i przenoszenia za uchwyt transportowy. Na osłonie lufy można zamontować uchwyt do mocowania bagnetu lub dwójnogu. Cechuje się wyjątkową małą siłą odrzutu odczuwalnego w formie stałego nacisku, a nie impulsów siły. Karabin posiada małe gabaryty, wysoki stopień niezawodności, wysokie prawdopodobieństwo trafienia zwłaszcza ogniem seryjnym, jest wygodny i bezpieczny w obsłudze. Dzięki zastosowaniu nowoczesnych materiałów miał też dużą żywotność (np. lufa 12 000 strzałów)

</doc>
<doc id="144303" url="https://pl.wikipedia.org/wiki?curid=144303" title="Ventôse">
Ventôse

Ventôse (z łac. "ventosus" = 'wietrzny') – szósty miesiąc we francuskim kalendarzu rewolucyjnym, trzeci i ostatni miesiąc zimy. Trwał od 19 lutego do 20 marca.
Po ventôse następował miesiąc germinal. 

</doc>
<doc id="144305" url="https://pl.wikipedia.org/wiki?curid=144305" title="Tryb wirtualny">
Tryb wirtualny

Tryb wirtualny (zwany także V86 lub Virtual 8086) – specjalny tryb pracy procesorów o architekturze IA-32, dostępny w trybie chronionym, który umożliwia uruchamianie programów przeznaczonych dla trybu rzeczywistego. W trybie wirtualnym symulowane jest działanie analogiczne do procesora Intel 8086 (faktycznie można uruchamiać kod także dla 8088, 80186 i 80188), tzn. otrzymuje dostęp do 1 MB pamięci operacyjnej oraz odpowiednich rejestrów procesora i może wykonywać tylko te rozkazy, które mają sens w takim otoczeniu.
W odróżnieniu od natywnego trybu rzeczywistego, wszelki dostęp do portów wejścia-wyjścia (ang. "I/O ports") jest sankcjonowany przez system operacyjny pracujący w trybie chronionym. Podobnie przerwania są kontrolowane i obsługiwane przez system operacyjny. Umożliwia to bezkonfliktową pracę „zwykłych” procesów systemu wraz z procesami w trybie wirtualnym – możliwe jest jednoczesne uruchomienie wielu procesów w trybie V86.
Ponieważ to na systemie operacyjnym ciąży obsługa dostępu do portów wejścia-wyjścia oraz przerwań, system musi emulować sprzęt jak i udostępniać określoną funkcjonalność 16-bitowego systemu operacyjnego. Innymi słowy system musi konwertować żądania procesu w trybie V86 (np. zapis do określonego portu) na akcje sterownika urządzenia.
Tryb V86 jest wykorzystywany głównie do uruchamiania tzw. programów DOS-owych, czyli programów napisanych do działania w trybie rzeczywistym procesorów o architekturze x86. Systemy Windows posiadają wbudowane mechanizmy umożliwiające uruchamianie takich programów (32-bitowe wersje Microsoft Windows NT posiadają komponent o nazwie NTVDM, w 64-bitowych wersjach ten mechanizm został usunięty), natomiast dla systemów Linux istnieją emulatory: DOSBox oraz DOSEMU.
64-bitowe systemy.
Procesory 64-bitowe o architekturze x86-64 działające w trybie "Long" nie mają możliwości uruchomienia trybu wirtualnego 8086, ponieważ go nie posiadają tak samo jak trybu rzeczywistego, jednak nadal jest on dostępny, gdy procesor taki pracuje w trybie "Legacy". Z drugiej strony w przypadku, gdy jest włączona funkcja sprzętowej wirtualizacji VT-x lub AMD-V, to procesor działający w trybie "Long" może uruchomić logiczny (wirtualny) procesor, który będzie mógł już działać w trybie V86.

</doc>
<doc id="144312" url="https://pl.wikipedia.org/wiki?curid=144312" title="Pluviôse">
Pluviôse

Pluviôse (z łac. "pluviosus" = 'deszczowy') – piąty miesiąc we francuskim kalendarzu rewolucyjnym, drugi miesiąc zimy. Trwał od 20 stycznia do 18 lutego.
Po pluviôse następował miesiąc ventôse.

</doc>
<doc id="144315" url="https://pl.wikipedia.org/wiki?curid=144315" title="Nivôse">
Nivôse

Nivôse (z łac. "nivosus" = 'śnieżny') – czwarty miesiąc we francuskim kalendarzu rewolucyjnym, pierwszy miesiąc zimy. Trwał od 21 grudnia do 19 stycznia.
Po nivôse następował miesiąc pluviôse. 

</doc>
<doc id="144316" url="https://pl.wikipedia.org/wiki?curid=144316" title="Madurodam">
Madurodam

Madurodam – interaktywny park miniatur. Nazywany jest też "Holandią w miniaturze". Mieści się w Scheveningen, nadmorskiej dzielnicy Hagi. Najważniejsze zabytki i najciekawsze budowle z całego kraju można zobaczyć tutaj odtworzone w najdrobniejszych szczegółach w skali 1:25, w otoczeniu zieleni i kwiatów. Z okazji obchodzonej w 2012 roku 60. rocznicy swego istnienia, Madurodam poddane zostało gruntownej rekonstrukcji. Po przebudowie nadal jest miejscem, gdzie można zobaczyć wszystko to z czego słynie Holandia i doskonałym punktem startowym do podróży po tym kraju. Zmienił się tylko sposób zwiedzania – z biernego na interaktywny oraz sposób przekazywania informacji. Informacje można znaleźć korzystając z punktów info przy miniaturach i na ekranach, na których można obejrzeć filmy. Można spróbować załadować kontenerowiec w porcie w Rotterdamie, wziąć udział w aukcji kwiatów, popróbować sił, jako realizator świateł czy przekonać się, które wiatraki są wydajniejsze, z jaką siłą napiera woda czy ile waży holenderski ser. W nowym Madurodam pojawiły się też nowe miniaturowe postacie, tzw. Madurodammertjes wzięte prosto z życia, które opowiadają własne holenderskie historie. Są tu: stewardesa, realizator świateł, robotnicy portowi, pilot, surferzy i wiele innych. Są też postacie związane z bogatą historią Holandii.
Charakterystyczne miniaturowe budowle pozostały sercem Madurodam. Prezentowane są w trzech nowych tematycznych częściach:
Stare Miasto – historia, kultura, architektura, rodzina królewska, sztuka i wielcy Holendrzy.
Kraj Wody – walka z wodą, woda jako przyjaciel, „budowanie” Holandii, morze, porty, poldery.
Wyspa Innowacji – handel, transport, rolnictwo, współczesna architektura i znane holenderskie projekty na świecie.
Powstanie Madurodam.
Nazwa Madurodam pochodzi od nazwiska studenta, George'a Maduro, który zginął w obozie koncentracyjnym Dachau. Fundatorami przedsięwzięcia byli pani Boon-van der Starp oraz państwo Maduro (rodzice studenta). Madurodam został stworzony ku czci ofiar II wojny światowej.
Oficjalnie otwarcie nastąpiło 2 czerwca 1952, kiedy to ówczesna czternastoletnia księżna, a późniejsza królowa Królestwa Niderlandów, Beatrix, została mianowana na burmistrza Madurodam. Księżna Beatrix pełniła tę funkcję aż do koronacji w 1980.
Działalność charytatywna.
Od powstania, zyski z działalności Madurodam przekazywane były dla holenderskiego sanatorium, w którym leczono studentów chorych na gruźlicę. W 1964, gdy gruźlica przestała być plagą, sanatorium zostało zamknięte. Od tego czasu Madurodam prowadzi własną fundację charytatywną wspierającą instytucje społeczne i kulturalne tworzone przez i dla młodych Holendrów.
Obiekty.
Wśród licznych obiektów znajdują się między innymi:
Linki zewnętrzne.
Oficjalna strona internetowa Madurodam
Strona internetowa o Madurodam w języku polskim

</doc>
<doc id="144329" url="https://pl.wikipedia.org/wiki?curid=144329" title="Amunicja bezłuskowa">
Amunicja bezłuskowa

Amunicja bezłuskowa – amunicja zespolona lub rozdzielnego ładowania niezawierająca łuski.
Jest stosowana w lufowej broni palnej z uszczelnioną komorą nabojową. Ładunek miotający jest w niej umieszczony bezpośrednio. Może on występować w postaci stałej (luźne ziarna prochowe umieszczone np. w woreczkach lub w postaci wyprasek dostosowanych kształtem i wymiarami do komory nabojowej) albo w postaci płynnej. Do amunicji tej zalicza się niektóre wzory amunicji artyleryjskiej, która jest przystosowana do dział posiadających zamki z uszczelniaczem plastycznym Bange′a. Amunicja bezłuskowa jest lżejsza i tańsza w produkcji od amunicji posiadającej łuskę.
Nabój karabinowy tego typu został skonstruowany w firmie Dynamit Nobel i znalazł zastosowanie w niemieckim karabinie G11.
Dane techniczne naboju bezłuskowego firmy Dynamit Nobel:

</doc>
<doc id="144333" url="https://pl.wikipedia.org/wiki?curid=144333" title="Karabiny maszynowe Diegtariewa">
Karabiny maszynowe Diegtariewa



</doc>
<doc id="144336" url="https://pl.wikipedia.org/wiki?curid=144336" title="DP wz 1928">
DP wz 1928



</doc>
<doc id="144339" url="https://pl.wikipedia.org/wiki?curid=144339" title="Budy Trzcińskie">
Budy Trzcińskie

Budy Trzcińskie – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
W latach 1975–1998 miejscowość administracyjnie należała do województwa skierniewickiego.
Wieś znajduje się na Równinie Łowicko-Błońskiej. Teren płaski, podłoże skalne stanowią plejstoceńskie osady polodowcowe. Okoliczne lasy o drzewostanie sosnowym z domieszką brzozy dają schronienie sarnom i zającom.

</doc>
<doc id="144341" url="https://pl.wikipedia.org/wiki?curid=144341" title="Ludwik Michał Pac">
Ludwik Michał Pac

Zobacz w hasło
Ludwik Michał Pac herbu Gozdawa (ur. prawdopodobnie 19 maja 1778 w Strasburgu we Francji, zm. 6 sierpnia 1835 w Smyrnie w Turcji), generał dywizji armii Księstwa Warszawskiego, senator-wojewoda w 1831 roku i członek Rządu Tymczasowego Królestwa Polskiego w czasie powstania listopadowego, senator-kasztelan Królestwa Kongresowego, kawaler maltański (w zakonie po 1816 roku), kawaler Honoru i Dewocji.
Życiorys.
Był synem Michała Paca i Ludwiki z Tyzenhauzów. W dzieciństwie pobierał nauki w szkołach we Francji i Anglii. Był absolwentem Szkoły Głównej Wileńskiej. W 1797 roku otrzymał pokaźny spadek po dalekim krewnym, gen. Józefie Pacu. Odziedziczony majątek, oprócz dóbr znajdujących się w zaborze rosyjskim, obejmował także wsie Dowspuda, Raczki i Mazurki na Suwalszczyźnie, w zaborze pruskim.
Uczestniczył w wojnach napoleońskich od 1808 r. – walczył w Hiszpanii, w 1809 roku przeciw Austrii, od 1812 r. adiutant cesarza w randze generała brygady, odbył kampanię moskiewską, saską i francuską.
We Francji otrzymał tytuł Hrabiego Cesarstwa.
Po amnestii w 1815 roku wrócił na Suwalszczyznę, gdzie w swoich majątkach wprowadził wiele bardzo nowoczesnych na owe czasy metod produkcji rolnej, wzorowanych m.in. na obserwacjach poczynionych przezeń w Anglii. Sprowadził z Niemiec, Szkocji i Anglii liczne rodziny farmerskie i rzemieślnicze. Zamieszkali oni w Dowspudzie oraz we wsiach Szkocja, Linton, New York (dziś: Pruska Wielka), Bromfield (Józefowo), Longwood (Ludwinowo) i Berwick (Korytki). Farmerzy ci przekonali miejscowych chłopów m.in. do odejścia od archaicznego systemu trójpolówki na korzyść płodozmianu, upowszechnili uprawę ziemniaków i przechowywania ich w kopcach oraz hodowlę koni i owiec.
Jako hrabia został zatwierdzony w Królestwie Kongresowym w 1820.
W latach 1820–1827 zbudował w Dowspudzie reprezentacyjny pałac w stylu angielskiego neogotyku, zaczęty na jego zamówienie przez Piotra Bosia, a od 1822 roku budowany według projektu Henryka Marconiego, architekta specjalnie w tym celu sprowadzonego z Włoch. W latach 1823–1824 Pac odkupił od Michała Radziwiłła i spadkobierców jego zmarłej żony barokowy pałac przy ul. Miodowej w Warszawie. Przebudowę i rozbudowę, przeprowadzoną w latach 1824–1828 w stylu klasycystycznym zlecił również Marconiemu. Pałace, niesłychanie wystawne i kosztowne, dowodziły bogactwa fundatora i przeszły do skarbnicy polskich powiedzonek w postaci: "Wart Pac pałaca, a pałac Paca". Istnieje również prześmiewcza wersja interpretacji tego przysłowia, która dotyczy pałacu w Wilnie. Inną realizacją w stylu neogotyckim powstałą z jego inicjatywy była fasada kościoła w Różnance.
W 1828 roku był członkiem Sądu Sejmowego, mającego osądzić osoby oskarżone o zdradę stanu.
Jako senator podpisał 25 stycznia 1831 roku akt detronizacji Mikołaja I Romanowa. Po powstaniu listopadowym, które wsparł finansowo oraz w którym wziął czynny udział (w bitwie pod Ostrołęką 26 maja 1831 r. odznaczył się odwagą, został ranny w rękę i w pierś) – wyemigrował. Wyjechał do Francji, potem do Anglii, Włoch, Grecji i Turcji. Na emigracji należał do obozu Czartoryskiego. Członek władz Związku Jedności Narodowej. Był członkiem sejmu powstańczego na emigracji. 
Za swe zasługi otrzymał francuskie krzyże kawalerski, oficerski i komandorski orderu Legii Honorowej (1808, 1809 i 1813), krzyż komandorski orderu Virtuti Militari (1813), wielką wstęgę Orderu św. Stanisława (1813) oraz krzyż kawalerski bawarskiego Krzyża Wojskowego (1812).
Pac był wybitnym kolekcjonerem sztuki. Bardzo interesujące są dzieje jego galerii obrazów z pałacu warszawskiego. Były to głównie dzieła artystów północnych, m.in. "Walka psa z czaplą" A. Hondiusa (Muzeum Narodowe w Warszawie), "Jakub sprzedający zboże "J. de Wet (Muzeum Narodowe w Warszawie), "Portret damy" S. del Piombo (Muzeu d’Arte de Catalunya), "Pożar miasteczka" E. van der Poel (Muzeum Narodowe w Warszawie, dep. w Muzeum Narodowym w Gdańsku) oraz wiele innych obrazów przypisywanych m.in. D. Teniersowi Mł., C. Berchemowi, W. van de Velde, I. van Ostade, P. Breughelowi St. (zap. naśladownictwa P. Brueghla Mł. zw. "Piekielnym") i G. Ter Borchowi. W czasie walk 1831 roku w obawie przed konfiskatą w przypadku klęski powierzył je Pac na przechowanie profesorowi malarstwa na Uniwersytecie Antoniemu Blankowi. Potem udało się je w tajemnicy wysłać przez Drezno do Francji (1833–1835). Po śmierci właściciela (w Turcji) trafiły, jako depozyt, w ręce gen. Karola Kniaziewicza, prawnego opiekuna jego córki Ludwiki i przyjaciela. Gdy z kolei zmarł on sam, Pacówna, zamężna już wówczas za księciem Ksawerym Sapiehą, zabrała obrazy do ich dóbr w Wysokiem na Litwie. Następnie w latach 60. ponownie przewieziono je do Francji, do rezydencji Sapiehów w Biarritz na południu kraju. W 1904 r. wnuk Paca, Leon Sapieha wystawił je na licytację w l’Hôtel Drouot, skąd ponad trzydzieści wykupił syn jego przyrodniej siostry Jakub Potocki z Helenowa. Ten w 1936 roku podarował je Muzeum Narodowemu w Warszawie, ale zanim doszło do realizacji zapisu, bezpośrednio przed wojną wywiózł je do swojego mieszkania paryskiego. Muzeum odebrało obrazy dopiero w 1946 roku i była to jedna z nielicznych kolekcji arystokratów, jakie w tych latach legalnie zasiliły polskie zbiory publiczne.

</doc>
<doc id="144346" url="https://pl.wikipedia.org/wiki?curid=144346" title="Nagłośnia">
Nagłośnia

Nagłośnia () – ruchoma, nieparzysta chrząstka krtani, pokryta błoną śluzową, mająca kształt owalnego listka. Jej funkcją jest zamykanie wejścia do krtani (np. podczas połykania) poprzez jej pochylenie się ku tyłowi dzięki naciskowi nasady języka. Nie jest możliwe jednoczesne przełykanie pokarmu i oddychanie.
W porównaniu do innych części krtani, nagłośnia jest stosunkowo odporna na choroby. Może, co prawda, ulegać obrzękom (zarówno zapalnym, jak i niezapalnym), jednak bez wywołania duszności krtaniowej. Cięższym schorzeniem jest natomiast ropień nagłośni, wywołany bakteriami, objawiający się silnym bólem i niemożnością połykania przy jednocześnie czystym głosie chorego.

</doc>
<doc id="144347" url="https://pl.wikipedia.org/wiki?curid=144347" title="Orzeszki cola">
Orzeszki cola



</doc>
<doc id="144349" url="https://pl.wikipedia.org/wiki?curid=144349" title="Video Graphics Array">
Video Graphics Array

VGA (ang. "Video Graphics Array") – standard kart graficznych IBM-PC ustanowiony w 1987 roku. Karty VGA były po raz pierwszy montowane w komputerach serii IBM PS/2.
Karty VGA są zgodne z kartami EGA, a dokładniej funkcje VGA są nadzbiorem funkcji EGA. Niejako automatycznie karty VGA są zgodne z CGA i MDA.
Karty VGA posiadają 256 kB pamięci, umożliwiają stosowanie trybów graficznych 16- lub 256-kolorowych. Maksymalna dostępna rozdzielczość w trybach znakowych to 720×480, natomiast w graficznych 640×480.
Kolory są wybierane z palety kolorów. Paleta jest zdefiniowana w LUT, która posiada 256 pozycji opisujących kolory z dokładnością 6 bitów (64 odcieni) na składową RGB. Można zatem wybrać 256 kolorów z palety formula_1 kolorów. Bez względu na ustawiony tryb, tj. 2-, 4-, 16- czy 256-kolorowy wszystkie kolory są przetwarzane przez LUT, co umożliwia dowolne ustawienie kolorów nawet w trybach zgodnych z CGA czy EGA (na tych kartach kolory są predefiniowane).
Karta VGA udostępnia dwa nowe (w stosunku do EGA) tryby graficzne:
Karta VGA umożliwiała m.in. podział ekranu na dwie niezależne części, płynne przesuwanie obrazu lewo-prawo lub góra-dół.
Tryb X.
Okazało się, że karty VGA mają nieudokumentowaną funkcję, która pozwala po odpowiednim przeprogramowaniu trybu 320×200 (256 kolorów) uzyskać dostęp do całej pamięci karty. Maksymalna rozdzielczość w takim "trybie X" wynosi 360×480 pikseli. Możliwe jest łatwe uzyskanie podwójnego buforowania.
Dodatkowo przy odpowiednim ustawieniu rejestrów karty, tryb X umożliwia zapisanie czterech sąsiadujących pikseli przez zapisanie tylko jednego bajta do pamięci. Jeśli wykorzysta się zapis słowa czterobajtowego, można przy jednym zapisie do pamięci ustawić 16 pikseli. Ma to oczywiście ograniczenia – każde cztery sąsiadujące piksele będą mieć ten sam kolor. Można również wybrać zapisywanie pojedynczych pikseli przy użyciu jednego bajta, jednak częste zmiany ustawień rejestrów wprowadzają opóźnienia.
Ogólnie tryb X pozwala na uzyskanie dużych możliwości w porównaniu z trybami standardowymi, za cenę pewnego skomplikowania obsługi.
260 tys. kolorów.
Na karcie VGA pracującej w trybie 320×200 (256 kolorów), podłączonej do monitora CRT można uzyskać obraz 254×200 w 260 tysiącach kolorów. Wymaga to jednak ścisłej synchronizacji z monitorem, aby przed narysowaniem kolejnego wiersza pikseli przypisać nową paletę kolorów; jednak ze względu na poważne trudności z tym związane, technika nie znalazła praktycznego zastosowania.
Złącze VGA.
Wraz z kartami wprowadzono nowe złącze monitorowe popularnie zwane VGA. Jest to złącze DE-15. O ile dane kolorów RGB są zgodne z np. popularnym w telewizorach SCARTem o tyle odpowiedź na pytanie czy wystarczy zwykły kabel zmieniający wymiary wtyczek nie jest jednoznaczna. Jednym z problemów jest synchronizacja – monitory RGB i SCART mają synchronizację w tzw. częstotliwościach „telewizyjnych”. Dlatego często nie wystarczy proste połączenie rozdzielonej synchronizacji do łączonej jak w kablu SCART. Z tego powodu np. do starszych komputerów jak Amiga potrzebny jest scandoubler by obsłużyć wszystkie niesystemowe rozdzielczości (zwłaszcza wykorzystywane przez gry). Z drugiej strony, w nowoczesnych kartach graficznych może wystarczyć prosta i tania przelotka, ponieważ częstotliwość odświeżania, długość synchronizacji, polaryzację i liczbę pustych linii można zmieniać programowo.

</doc>
<doc id="144350" url="https://pl.wikipedia.org/wiki?curid=144350" title="Mars Odyssey 2001">
Mars Odyssey 2001



</doc>
<doc id="144351" url="https://pl.wikipedia.org/wiki?curid=144351" title="2001 Mars Odyssey">
2001 Mars Odyssey

Mars Odyssey 2001 Orbiter – sonda kosmiczna wysłana 7 kwietnia 2001 w kierunku Marsa przez NASA w ramach programu Mars Exploration Program. Pojazd wszedł na orbitę wokół planety 24 października 2001 roku. Główną misją Odyssey jest poszukiwanie śladów wody i lodu wodnego na i pod powierzchnią Marsa oraz badanie aktywności wulkanicznej. Po osiągnięciu głównych celów, NASA zaaprobowała wydłużenie misji do sierpnia 2006 roku. Obecnie statek kontynuuje badania naukowe oraz utrzymuje łączność między Ziemią a łazikiem Curiosity.
Opis misji.
2001 Mars Odyssey to pozostałość po programie Mars Surveyor 2001, w ramach którego pierwotnie zakładano wysłanie dwóch oddzielnych statków: orbitera i lądownika. Misję lądownika odwołano w ramach reorganizacji programu Mars Exploration Program. Orbitera przemianowano na 2001 Mars Odyssey, w ramach hołdu składanego Arthurowi C. Clarke’owi i jego dziełu „”. Statek został zbudowany przez Lockheed Martin Space Systems i laboratoria Jet Propulsion Laboratory. Konstrukcja w znacznej mierze oparta została na planach sondy Mars Climate Orbiter.
Sonda wykonała serię manewrów przed wejściem na docelową orbitę marsjańską:
Statek dotarł do Marsa 24 października 2001. Orbitę przechwytującą osiągnął odpalając główny silnik na 19,7 min. Następnie poprzez regularne, okresowe wchodzenie w wyższe partie atmosfery Marsa, sonda wyhamowywała i zacieśniała orbitę zbliżając ją coraz bardziej do kołowej. Manewr hamowania atmosferycznego pozwolił na zaoszczędzenie około 200 kg paliwa. Główna misja sondy trwała 917 dni (do lipca 2004). Obecnie 2001 Mars Odyssey wykonuje misję rozszerzoną, w tym służy za istotny element komunikacji między Ziemią a łazikami działającymi na powierzchni planety. Sonda transmitowała ok. 85% wszystkich danych nadsyłanych przez łaziki MER.
Misja 2001 Mars Odyssey otrzymała również (jako jedyna w historii) własną oficjalną muzykę towarzyszącą. Jest nią symfonia chóralna „Mythodea”, napisana przez Vangelisa.
Misja kosztowała 297 milionów USD, w tym opracowanie i zbudowanie statku oraz instrumentów naukowych – 165 mln USD, wystrzelenie – 53 mln USD, kontrola misji i przetwarzanie danych naukowych – 79 mln USD.
Budowa sondy.
Konstrukcja.
Korpus statku jest wykonany głównie z aluminium i tytanu. Użycie tytanu (lekkiego, ale drogiego metalu) podyktowane było chęcią uzyskania mniejszej masy ogólnej bez zmniejszania wytrzymałości statku. Większość systemów statku jest zdublowana (główny wyjątek: karta pamięci przyrządu THEMIS). Korpus dzieli się na dwie zasadnicze części. Pierwszą – moduł napędowy – zawierającą zbiorniki paliwa i silniki. Drugą – moduł wyposażeniowy – składającą się z pokładu przyrządów i pokładu naukowego. Korpus waży 81,7 kg.
Właściwa kontrola temperatury wewnątrz statku (różnej dla różnych urządzeń) jest utrzymywana poprzez zestawy grzejników, chłodnic, farb termicznych, żaluzji i materiałów izolacyjnych. Podsystem kontroli termicznej waży 20,3 kg.
Sonda posiada również pewną liczbę układów ruchomych (mechanicznych). Część z nich związana jest z anteną dużego zysku. Trzy urządzenia chwytno-zwalniające utrzymywały antenę w pozycji złożonej podczas startu, podróży na Marsa i hamowania atmosferycznego. Gdy statek znalazł się na orbicie pozwalającej zbierać dane naukowe, antena została zwolniona i rozłożona dzięki elektrozawiasom. Pozycja anteny może być zmieniana w dwóch płaszczyznach, co umożliwia jednoczesne odbieranie danych z Marsa i nadawanie w kierunku Ziemi bez zmiany pozycji całego statku. Cztery kolejne urządzenia chwytno-zwalniające obsługiwały panele ogniw słonecznych. One również posiadają układ kierowania o dwóch stopniach swobody. Pojedyncze urządzenie chwytno-zwalniające sterowało sześciometrowym wysięgnikiem przyrządu GRS. Wszystkie układy mechaniczne Odyssey ważą 24,2 kg.
Obsługa komend i danych.
Wszystkie operacje informatyczne wykonuje komputer RAD6000 – uodporniona na promieniowanie wersja procesora PowerPC. Posiada on 128 MB pamięci RAM oraz 3 MB nieulotnej pamięci danych mogącej gromadzić dane nawet przy braku zasilania. Układ obsługi komend i danych waży 11,1 kg.
Sonda komunikuje się z Ziemią przez układ łączności mikrofalowej (pasmo X). Korzysta on z ruchomej anteny dużego zysku (średnica 1,1 m; układ Cassegraina, moc 15 W). Po stronie Ziemi łączność obsługuje Deep Space Network. System łączności UHF (fale ultrakrótkie) służy do komunikacji ze znajdującymi się na powierzchni Marsa łazikami Opportunity i Curiosity. Podsystem telekomunikacji waży 23,9 kg.
Zasilanie.
Zasilania statkowi dostarcza akumulator niklowo-wodorkowy o pojemności 16 Ah. Ładowany jest on poprzez zestawy ogniw słonecznych, opartych na arsenku galu (GaAs). Moc maksymalna ogniw to 1500 W. Na orbicie okołomarsjańskiej – 750 W. Powierzchnia ogniw – 7 m². Oprócz oprzyrządowania sondy, prąd pobierają również silniki wychyleniowe anteny dużego zysku i paneli słonecznych oraz elektrozawory systemu napędowego. Układ zasilania elektrycznego waży 86 kg.
Napęd.
Układ napędowy statku składa się z zestawu małych silniczków – przyspieszaczy i z silnika głównego. Przyspieszacze są używane do utrzymywania pozycji sondy oraz do manewrów korygowania orbity. Silnik główny służył do umieszczenia sondy na orbicie Marsa. Silnik główny jest na paliwo dwuskładnikowe: naftę (hydrazynę) i czterotlenek azotu (utleniacz). Ma ciąg 65,3 kg. Cztery przyspieszacze wytwarzają ciąg 100 gramów każdy. Kolejne cztery, używane do obrotu statku, mają ciąg 2,3 kg każdy. Układ napędowy waży 49,7 kg.
Napędem kieruje układ kierowania, nawigacji i kontroli. Określa on i utrzymuje pozycję sondy. Składa się z trzech par czujników (dwie zapasowe). Czujnik Słońca określa położenie Słońca – jest czujnikiem zapasowym względem kamery gwiazdowej. Dane o położeniu wyliczane są na podstawie obserwacji kamery gwiazdowej i uzupełniają informacje zbierane przez inercyjny system kontroli położenia – cztery stabilizatory żyroskopowe (trzy główne, jeden zapasowy). Sonda Odyssey jest stabilizowana w trzech osiach. Podsystem kierowania, nawigacji i kontroli waży 23,4 kg.
Instrumenty.
THEMIS.
Thermal Emission Imaging System (THEMIS – System Obrazujący [oparty na] Emisji Termicznej) – składa się ze spektrometru obrazującego termiczną podczerwień i z kamery o wysokiej rozdzielczości. Przyrząd ma za zadanie mapować mineralogię i morfologię powierzchni Marsa. THEMIS ma wymiary: 54,5 × 37 × 28,6 cm. Układ optyczny stanowi teleskop trójlustrzany (f/1,7; apertura efektywna 12 cm; ogniskowa 20 cm). Światło skupiane jest na czujniku zakresu widzialnego i podczerwieni (poprzez podzielnik wiązki). Detektor podczerwieni jest matrycą mikrobolometrów (320 × 240) o polu widzenia 4,6 × 3,5 stopnia. Jego pasmo pracy (6,6–15 μm) jest podzielone na 9 zakresów (środek zakresu; szerokość pasma w nawiasach): 6,62 μm (1,01 μm); 7,88 μm (1,09 μm); 8,56 μm (1,18 μm), 9,3 (1,18 μm), 10,11 μm (1,10 μm), 11,03 μm (1,19 μm), 11,78 μm (1,07 μm), 12,58 μm (0,81 μm), 14,96 μm (0,86 μm). THEMIS ma rozdzielczość około 100 m/piksel. Czujnik światła widzialnego ma matrycę krzemową, 1024 × 1024, o polu widzenia 2,9 stopnia. Rozdzielczość przyrządu wynosi 18 m/piksel. Pasmo czułości jest podzielone na 5 podzakresów (środek zakresu): 423; 553; 652; 751 i 870 nm. Wszystkie zakresy mają szerokość 50 nm. Pełen odczyt matrycy trwa ok. 1,3 s. THEMIS waży 11,2 kg i zużywa 14 W energii elektrycznej.
GRS.
Gamma Ray Spectrometer (GRS – Spektrometr Promieniowania Gamma) wykonuje obserwacje powierzchni Marsa w promieniach gamma. Na podstawie tych obserwacji będzie wyznaczany skład marsjańskiego gruntu, skład lodowych czap polarnych i budowa stratygraficzna warstw przypowierzchniowych gruntu. GRS będzie wykonywał również obserwacje błysków gamma. GRS to spektrometr emisyjny składający się z diody germanowej o wysokiej czystości i z detektora z ciałem stałym. Dioda jest spolaryzowana wstecznie (3000 V), a jej prąd upływu jest mniejszy niż 1 nA. Prąd wytwarzany w diodzie przez błyski gamma, jest wzmacniany przez przedwzmacniacz. Urządzenia chłodzące utrzymują temperaturę czujnika na poziomie 90 K. GRS został zamontowany na końcu 6,2-metrowego wysięgnika. Instrument ma kształt miskowaty (46 cm średnicy w najszerszym miejscu). Pole widzenia wynosi 144 stopnie. Rozdzielczość przestrzenna GRS wynosi ok. 300 km. Dodatkowymi czujnikami są dwa detektory neutronów mające wykrywać skupiska wodoru. Jeden z czujników mierzy neutrony prędkie, termiczne i epitermiczne. Drugi – tylko neutrony prędkie. GRS waży 30,5 kg i zużywa 32 W energii.
MARIE.
Martian Radiation Environment Experiment (MARIE – Eksperyment Promieniowania Środowiska Marsjańskiego) jest spektrometrem cząstek energetycznych, zaprojektowanym do badania promieniowania jonizującego w kosmicznym sąsiedztwie Marsa. MARIE bada promieniowania o energiach w zakresie 0,1 keV/nukleon – 1500 keV/nukleon, uwzględniając oddzielne wkłady protonów, neutronów i cząstek HZE. Spektrometr składa się z dwu zestawów pozycjoczułych detektorów (24 × 24; każdy o wymiarach 2,5 × 2,5 cm) i dwóch detektorów krzemowych (2,5 × 2,5 cm). Zapasowymi czujnikami są dwa liczniki proporcjonalne (1,78 × 1,78 cm), jeden licznik proporcjonalny energii całkowitej (Total Energy Proportional Counter TEPC), i jeden licznik proporcjonalny CPC (Charged Proportional Counter). Na pokładzie umieszczono trzy źródła promieniotwórcze: dwa źródła emitujące promieniowanie alfa (o aktywności 0,9 mCi), i jedno źródło torowe. Dane są zapisywane w 60 MB pamięci Flash. Dziennie przysyłanych jest ok. 8 Mbitów danych. Cały przyrząd ma wymiary 10,2 × 17,8 × 29,2 cm, waży 3,3 kg i zużywa 7 W energii elektrycznej. Pole widzenia wynosi 56 stopni, a zakres pomiarowy jest podzielony na 512 kanałów.
W sierpniu 2001 roku okazało się, że instrument MARIE nie odpowiada podczas rutynowych przesyłań danych. W efekcie został wprowadzony w stan uśpienia. Przyrząd udało się uruchomić w marcu 2002. Od 13 marca nadsyła dane naukowe. Brak możliwości skutecznego działania wykazała kamera szukacza gwiazd. Okazało się, że wpada do niego zbyt dużo przypadkowego światła.

</doc>
<doc id="144355" url="https://pl.wikipedia.org/wiki?curid=144355" title="Super Video Graphics Array">
Super Video Graphics Array

Super Video Graphics Array (skróty: "Super VGA" lub "SVGA") – po pojawieniu się kart graficznych VGA producenci tworzyli klony, które były zgodne z VGA. Z czasem zaczęli dodawać nowe tryby tekstowe i graficzne charakteryzujące się większą rozdzielczością i większą liczbą dostępnych kolorów. Niektóre karty udostępniają także akcelerację grafiki. Nazwa SVGA odnosi się do grupy tego rodzaju ulepszonych kart VGA i zwyczajowo dotyczy rozdzielczości 800x600.
Karty SVGA rozwinęły się w czasach, gdy głównym systemem operacyjnym był DOS. W systemie tym brak było wsparcia dla trybów graficznych, co powodowało, że programiści musieli samodzielnie zajmować się obsługą kart SVGA. Producenci dodawali rozszerzenia w niejednolity sposób, co utrudniało programom radzenie sobie z każdą kartą SVGA.
W 1989 roku organizacja VESA zaproponowała rozszerzenie BIOS-u kart graficznych o wspólny dla wszystkich kart zestaw funkcji pozwalający w jednorodny sposób obsługiwać rozszerzenia producentów.

</doc>
<doc id="144356" url="https://pl.wikipedia.org/wiki?curid=144356" title="Implantacja (fizjologia)">
Implantacja (fizjologia)

Implantacja ( ‘w’, ‘sadzić’), , zagnieżdżenie – pierwszy etap rozwijającej się ciąży u żyworodnych polegający na ścisłym kontakcie blastocysty ze ścianą macicy.
U człowieka jest to proces wnikania blastocysty w głąb błony śluzowej macicy. Zarodek zagnieżdża się zazwyczaj na przedniej lub tylnej ścianie macicy, a dochodzi do tego najczęściej między 8. a 12. dniem jego rozwoju. Może temu towarzyszyć niewielkie krwawienie z jamy macicy.
Zarodek jest zdolny do zagnieżdżenia się w błonie śluzowej macicy ok. 5–6 doby, kiedy osiąga stadium blastocysty. Wówczas w otoczce przejrzystej pojawia się szczelina, przez którą blastocysta wydostaje się i dopiero wtedy ma zdolność do zagnieżdżenia w endometrium.

</doc>
<doc id="144361" url="https://pl.wikipedia.org/wiki?curid=144361" title="Eustachy Krak">
Eustachy Krak

Eustachy Krak, pseudonimy: Dudzieniec, Zoi, Eustachy Dudziniec, Przepiórkowski (ur. 8 kwietnia 1903 w Brzezinach, zm. 22 lutego 1972 w Zalesiu Dolnym) – z zawodu historyk, w czasie wojny żołnierz Armii Krajowej.
W drugiej połowie lat 40. wicewojewoda lubelski. W pierwszej połowie lat 50. był więziony i skazany na karę śmierci; w celi śmierci przebywał 14 miesięcy, wyszedł na wolność w czasie odwilży gomułkowskiej. Resztę życia spędził w Zalesiu Dolnym.
Został pochowany na cmentarzu komunalnym w Piasecznie, w tamtejszej alei zasłużonych.

</doc>
<doc id="144365" url="https://pl.wikipedia.org/wiki?curid=144365" title="Prawny język">
Prawny język



</doc>
<doc id="144366" url="https://pl.wikipedia.org/wiki?curid=144366" title="Święto Manifestu Lipcowego">
Święto Manifestu Lipcowego



</doc>
<doc id="144368" url="https://pl.wikipedia.org/wiki?curid=144368" title="Jezioro Stężyckie">
Jezioro Stężyckie

Jezioro Stężyckie (kaszb. "Stãżecczé Jezoro") – jezioro rynnowe położone na Pojezierzu Kaszubskim (powiat kartuski, województwo pomorskie) na wysokości 163 m n.p.m., o powierzchni 62 ha, długości 2 km, szerokości do 500 m oraz głębokości maksymalnej 12 m.
Jezioro od południa jest połączone rzeką Radunią z Jeziorem Raduńskim Górnym; między tymi jeziorami leży wieś Stężyca. Tu zaczyna się i kończy szlak wodny "Kółko Raduńskie".

</doc>
<doc id="144372" url="https://pl.wikipedia.org/wiki?curid=144372" title="Rygol (powiat augustowski)">
Rygol (powiat augustowski)

Rygol – wieś w Polsce położona w województwie podlaskim, w powiecie augustowskim, w gminie Płaska na obszarze Puszczy Augustowskiej. 
Wieś jest siedzibą sołectwa "Rygol" w którego skład wchodzą również miejscowości Muły i Tartak.
W latach 1975–1998 miejscowość administracyjnie należała do województwa suwalskiego.
Nazwa miejscowości pochodzi od francuskiego słowa oznaczającego rów odwadniający. Rozwój wsi wiąże się z budową Kanału Augustowskiego. Przez wieś przepływa Czarna Hańcza, włączona w system Kanału Augustowskiego, a także Szlamica, naturalne odgałęzienie Czarnej Hańczy.
Zabytki.
Wykaz zabytków nieruchomych wpisanych do rejestru zabytków Narodowego Instytutu Dziedzictwa:

</doc>
<doc id="144379" url="https://pl.wikipedia.org/wiki?curid=144379" title="11 Dywizja Kawalerii Pancernej">
11 Dywizja Kawalerii Pancernej

11 Lubuska Dywizja Kawalerii Pancernej im. Króla Jana III Sobieskiego (11 DKPanc) – związek taktyczny Wojska Polskiego, którego dowództwo stacjonuje w Żaganiu.
Historia dywizji.
11 Lubuska Dywizja Kawalerii Pancernej wywodzi się w prostej linii od sformowanej w marcu i kwietniu 1945, w rejonie Łodzi 11 Dywizji Piechoty.
W marcu 1949 na bazie 11 Dywizji Piechoty, 6 Pułku Czołgów i 25 Pułku Artylerii Pancernej sformowana została 11 Zmotoryzowana Dywizja Piechoty. Dywizja weszła w skład 2 Korpusu Pancernego.
W 1950 dywizja przeformowana została w 11 Dywizję Zmechanizowaną.
4 września 1956 ukazał się rozkaz Ministra Obrony Narodowej o rozformowaniu 2 KPanc. i podporządkowaniu 11 DZ dowódcy Śląskiego Okręgu Wojskowego. Latem 1957 przeprowadzona została reorganizacja dywizji, a w kwietniu 1963 przeformowano ją w 11 Dywizję Pancerną.
W 1990 dywizja przeformowana została w 11 Dywizję Zmechanizowaną. We wrześniu 1991 dywizja utraciła nazwę wyróżniającą „Drezdeńska”.
13 lipca 1992 dywizja otrzymała nową nazwę wyróżniającą „Kawalerii Pancernej” oraz przyjęła dziedzictwo tradycji następujących wielkich jednostek pancernych:
W tym czasie jej pełna nazwa brzmiała – 11 Dywizja Zmechanizowana Kawalerii Pancernej im. Jana III Sobieskiego.
11 września 1992 z nazwy dywizji wykreślono wyraz „Zmechanizowana” oraz dodano wyraz „Króla”. Od tego dnia pełna nazwa dywizji brzmiała – 11 Dywizja Kawalerii Pancernej im. Króla Jana III Sobieskiego.
1 grudnia 1992 16 Batalion Saperów w Żarach przemianowany został na 11 Batalion Saperów. 5 października 2001 dywizja została podporządkowana dowódcy 2 Korpusu Zmechanizowanego, a 25 marca 2004 dowódcy Wojsk Lądowych.
1 września 2003 dywizja otrzymała kolejną nazwę wyróżniającą „Lubuska”. Po rozformowaniu 4 DZ i 5 DZ pozostała jedynym związkiem taktycznym Wojsk Lądowych stacjonującym na terenie woj. lubuskiego (w Skwierzynie stacjonuje 61 Skwierzyńska Brygada Rakietowa Obrony Powietrznej).
W 2006 ze struktury dywizji wyłączono 4 Zielonogórski Pułk Przeciwlotniczy w m. Czerwieńsk. W jego miejsce dowódcy 11 DKPanc. podporządkowano 69 Pułk Przeciwlotniczy z Leszna.
Z dniem 30 czerwca 2007 rozformowano stacjonującą w garnizonie Wędrzyn 15 Wielkopolską Brygadę Kawalerii Pancernej im. gen. broni Władysława Andersa.
W grudniu 2010 r. Rada Powiatu Zgorzeleckiego nadała jednostce Odznakę honorową „Zasłużony dla Powiatu Zgorzeleckiego”.
W 2017 r. dwa bataliony czołgów Leopard z 11DKP przeniesiono z garnizonu Żagań do garnizonu Wesoła, natomiast stan osobowy został bez zmian. W zamian 11DKP otrzymała czołgi T72. Decyzja została skrytykowana m.in. przez byłego dowódcę 11DKP, gen. Waldemara Skrzypczaka jako rozbijanie jednostki i niszczenie jej potencjału odstraszania.
Święto dywizji obchodzone jest 12 września.
Struktura organizacyjna dywizji (stan na dzień 1 stycznia 2011).
Z dniem 1 stycznia 2011 dotychczasowy Klub Garnizonowy w Żaganiu został wyłączony z podporządkowania dowódcy Śląskiego Okręgu Wojskowego i włączony do etatu Dowództwa 11 DKPanc, jako Klub Dywizyjny w Żaganiu.
28 kwietnia 2011 w Krośnie Odrzańskim dowódca 11 DKPanc, gen. dyw. Mirosław Różański przekazał, a pełniący obowiązki dowódcy 17 BZ, płk Tomasz Domański przyjął w podporządkowanie 5 bsap.
28 czerwca 2011 w Żaganiu dowódca 11 DKPanc, gen. dyw. Mirosław Różański przekazał, a komendant 4 Regionalnej Bazy Logistycznej we Wrocławiu, płk Marian Sękowski przyjął w podporządkowanie pododdziały logistyczne dywizji: 4 bzaop i 11 brem.
Struktura organizacyjna dywizji (stan na dzień 1 lipca 2011).
5 grudnia 2011 w Toruniu, w czasie centralnych uroczystości Święta Wojsk Rakietowych i Artylerii, dowódca 11 DKPanc, gen. bryg. Janusz Adamczak przekazał, a dowódca Wojsk Lądowych, gen. broni Zbigniew Głowienka przyjął w bezpośrednie podporządkowanie 5 Lubuski Pułk Artylerii. Zmiana podporządkowania 5 pa weszła w życie z dniem 1 stycznia 2012.
15 grudnia 2011 w Czerwieńsku dowódca 11 DKPanc, gen. bryg. Janusz Adamczak przekazał, a zastępca szefa szkolenia Wojsk Lądowych, gen. bryg. Grzegorz Duda przyjął w podporządkowanie dowódcy Wojsk Lądowych 4 Zielonogórski Pułk Przeciwlotniczy. Tego samego dnia w Lesznie odbyła się ceremonia pożegnania sztandaru 69 Leszczyńskiego Pułku Przeciwlotniczego, który został rozformowany do 31 grudnia 2011.
Struktura organizacyjna dywizji (stan na dzień 1 stycznia 2012).
17 października 2013 roku w Komendzie Ośrodka Szkolenia Poligonowego Wojsk Lądowych Orzysz w Bemowie Piskim, w trakcie odprawy rozliczeniowo-zadaniowej z kierowniczą kadrą Wojsk Lądowych generał broni Zbigniew Głowienka przekazał w podporządkowanie dowódcy 11 Lubuskiej Dywizji Kawalerii Pancernej: 4 Zielonogórski Pułk Przeciwlotniczy pod dowództwem pułkownika Mirosława Szweda i 23 Śląski Pułk Artylerii pod dowództwem pułkownika dyplomowanego Andrzeja Lorenca.
Odznaka pamiątkowa.
Odznaka o kształcie koła zębatego, z którego do góry wznosi się skrzydło husarskie, a w dole podstawa stylizowanej liczby 11. Na białym pierścieniu koła napis "WIEDEŃ 1683 – JAN III SOBIESKI". Na koło zębate i liczbę 11 nałożono odznakę l Dywizji Pancernej gen. Stanisława Maczka w postaci czarnego skrzydła husarskiego oraz złotego hełmu umieszczonego w okrągłej tarczy z tłem lakierowanym na pomarańczowo. Pierścień zębaty odznaki, obrysy skrzydła husarskiego i napisy w kolorze klasy odznaki.
Odznaka o wymiarach 49x29 mm, zaprojektowana przez Zygmunta Sadowskiego, wykonana została w pracowni grawerskiej Ryszarda Welgryna w Częstochowie. Pierwsze odznaki wręczono 11 stycznia 1990.
Żołnierze dywizji.
Dowódcy dywizji:

</doc>
<doc id="144380" url="https://pl.wikipedia.org/wiki?curid=144380" title="Wasilij Diegtiariow">
Wasilij Diegtiariow

Wasilij Alieksiejewicz Diegtiariow (, ur. w Tule, zm. 16 stycznia 1949) – Rosjanin, generał major, radziecki konstruktor broni strzeleckiej.
Życiorys.
Urodził się 2 stycznia 1880 w Tule. Po ukończeniu szkoły podstawowej był posłany do pracy w fabryce broni w Tule. W latach 1900–1906 służył w wojsku carskim, w warsztatach rusznikarskich przy oficerskiej szkole w Oranienbaumie. Po demobilizacji pracował w fabryce broni w Siestrorecku, między innymi pod kierunkiem znanego już konstruktora broni W. Fiodorowa, którego został pomocnikiem.
W 1916 Diegtiariow zaprojektował swoją pierwszą konstrukcję karabinu automatycznego. W 1918 podjął pracę w zakładach zbrojeniowych w Kowrowie. Wszedł w skład utworzonych tam doświadczalnych warsztatów uzbrojenia, pod kierunkiem Fiodorowa, na bazie których powołano w 1921 pierwsze w ZSRR biuro konstrukcyjne automatycznej broni strzeleckiej. W tym okresie asystentem i uczniem Diegtiariowa został Gieorgij Szpagin.
W 1923 Diegtiariow rozpoczął konstruowanie własnego ręcznego karabinu maszynowego, który w 1927 przyjęto na uzbrojenie Armii Czerwonej pod oznaczeniem DP ("Diegtiariow piechotnyj"). Konstrukcja ta postawiła Diegtiariowa wśród czołowych radzieckich konstruktorów broni strzeleckiej. DP, wyróżniający się charakterystycznym magazynkiem talerzowym, zwany potocznie "diegtariewem", był podstawowym rkm–em armii radzieckiej podczas II wojny światowej.
Na bazie rkm–u DP Diegtiariow opracował lotniczy karabin maszynowy DA z 1928 (dla strzelców-obserwatorów), następnie w wariancie podwójnie sprzężonym DA–2. Znacznie szerzej rozpowszechniony stał się czołgowy karabin maszynowy DT z 1929 ("Diegtiariow tankowyj"), stanowiąc uzbrojenie radzieckich czołgów do lat powojennych.
Od 1929 Diegtiariow opracował kilka wzorów pistoletów maszynowych, z których względnie udany PPD-34 został wprowadzony w niewielkich ilościach na uzbrojenie Armii Czerwonej, następnie w zmodernizowanych wariantach PPD-34/38 i PPD-40. Ten ostatni został po wybuchu wojny wyparty przez bazujący na nim, lecz prostszy konstrukcyjnie pistolet maszynowy PPSz Szpagina.
Diegtiariow opracował również wielkokalibrowy karabin maszynowy (wkm) DK kal. 12,7 mm, lecz początkowo konstrukcja ta nie zdobyła popularności z powodu niskiej szybkostrzelności, wynikającej z małych magazynków 30–nabojowych. Dopiero po opracowaniu przez Szpagina ulepszonego taśmowego układu zasilania w amunicję (taśma 50 nabojowa), wkm został przyjęty do uzbrojenia Armii Czerwonej w 1939 i skierowany do masowej produkcji pod oznaczeniem DSzK ("Diegtiariowa-Szpagina Krupnokalibiernyj" – Wielkokalibrowy Diegtariowa i Szpagina), następnie po modernizacji DSzKM, stając się drugim co do popularności na świecie systemem wkm-u.
Po wybuchu II wojny światowej, w obliczu nagłej potrzeby masowego wprowadzenia broni przeciwpancernej, Diegtiariow skonstruował prosty jednostrzałowy karabin przeciwpancerny PTRD kal. 14,5 mm, wprowadzony w dużej ilości na wyposażenie armii.
W następnych latach Diegtiariow powrócił do ręcznych karabinów maszynowych, modernizując rkm DP i tworząc przyjęte na uzbrojenie rkm–y DPM i RP–46. Ostatnim dużym sukcesem Diegtiariowa był ręczny karabin maszynowy RPD, strzelający nowym nabojem pośrednim wz.43 7,62 × 39 mm, będący na wyposażeniu Armii Radzieckiej do lat sześćdziesiątych XX wieku, a na wyposażeniu wielu innych armii bloku wschodniego jeszcze dłużej, produkowany również w Chinach na licencji jako rkm typ 56.
W 1940 Diegtiariow uzyskał tytuł Bohatera Pracy Socjalistycznej. Czterokrotnie – w latach 1941, 1942, 1946, 1949 (pośmiertnie) był nagradzany nagrodą państwową, trzykrotnie był odznaczony orderem Lenina, orderem Suworowa I i II klasy, orderem Czerwonej Gwiazdy i innymi. Uzyskał stopień generała majora służby inżynieryjno–artyleryjskiej w Armii Czerwonej. W 1940 uzyskał stopień naukowy doktora nauk technicznych. Od 1941 był członkiem partii komunistycznej WKP(b). Zmarł 16 stycznia 1949 w Moskwie.

</doc>
<doc id="144381" url="https://pl.wikipedia.org/wiki?curid=144381" title="Wasilij Diegtariow">
Wasilij Diegtariow



</doc>
<doc id="144383" url="https://pl.wikipedia.org/wiki?curid=144383" title="Rigpa">
Rigpa

Rigpa (skt. "widja"; tyb.: རིག་པ, Wylie: "rig pa") – termin tybetański tłumaczony jako „pierwotna obecność” stosowany na użytek praktyk buddyzmu tybetańskiego związanych w szczególności z dzogczen.
Etymologia.
Termin rigpa można tłumaczyć jako „pierwotną obecność” (ang. pristine awareness). Oznacza dosłownie „wiedzieć” w sensie „wglądu w jednej chwili”, „wglądu na wskroś”, „aha, rozumiem!”. Jest używany w szerokim zakresie począwszy od zwykłego wiedzenia, aż do terminologii dzogczen systemu trekciö (Wylie. khregs chod). System trekciö nadal słowo rigpa używa w sensie „wiedzieć”. Czögjal Namkhai Norbu podczas nauczania dzogczen używa tłumaczenia „natychmiastową obecność” (ang. instant presence). Rigpa stosowana jest w tybetańskim jako rzeczownik i jako czasownik. Słowo warto pozostawić w jego oryginalnej formie „rigpa”, tak jako to robili wybitni tłumacze, tacy jak Chögjam Trungpa Rinpocze (Wylie. chos rgyam drung pa rinpoche, 1939–1987 r.) i obecnie Tony Duff, który posuwa się nawet do słów „rigpa” i „rigpować”.
Użycie terminu w buddyzmie.
Termin rigpy jest związany z buddyjskimi pojęciami natura buddy oraz siunjata stosowanymi powszechnie w Mahajanie, która są potocznie rozumiane jako natura umysłu. Jednak nie jest to ścisłe rozumienie, gdyż należałoby wtedy zrównać „naturę umysłu” z „naturą buddy”, co przez to oznaczałoby, że umysł jest buddą i nawiązywało do nauk filozofii czittamatra, która jest krytykowana przez madhjamakę. Nauki dzogczen jednak podkreślają, że to jest rozpoznanie naturalnie wrodzonego stanu obecności, który jest poza umysłem, poza wszelkimi konceptualnymi, dualistycznymi wytworami, kontynuowanego nieprzerwanie nawet po śmierci (ciała) poprzez kolejne odrodzenia. Rigpa totalnie posiada w sobie wszystkie manifestacje, takie jak trzy ciała Buddy, uwzględniając całą samsarę i nirwanę. Pewne podobieństwo do rigpy wykazuje termin Przejrzyste Światło stosowany w naukach tantr jogi najwyższej. „Przejrzyste Światło” odnosi się jednak to stanu dharmakai, tylko jednego z trzech ciał Buddy (sanskryt. kai). Padmasambhava, wielki mahasiddha, który wprowadził buddyzm do Tybetu, opisuje to tak:
"„w rigpie trzy kaje są nierozdzielne i w pełni obecne jak jedna: pusta, przez nikogo nie stworzona – jest więc dharmakają, jej świetlista jasność reprezentuje właściwą pustce Przejrzystą promienność – jest więc sambhogakają, jej pojawianiu się nic nie może przeszkodzić – jest więc nirmanakają.”"
W terminologii dzogczen według nauk nintik (transliteracja Wyliego. sNying thig, tłum. tikle serca; jeden z cykli kategorii mennakde) odpowiada to potrójnej istocie rigpy: pierwotnie czystej (Wyl. Ka-dak) Esencji (Wyl. Ngo-bo), spontanicznie zrealizowanej (Wyl. Lhun-Grub) Naturze (Wyl. Rang bZhin), wszechobecnej Mocy (Wyl. Rtsal) współodczucia (Wylie. Thugs rje) dla nieprzebranych manifestacji samsary i nirvany.
Jeden z najbardziej znanych współczesnych nauczycieli Dzogczen Czogjal Namkhai Norbu tak opisuje termin Rigpy:
"„Terminu rigpa używa się obecnie w różnych aspektach, czasami w znaczeniu inteligencji. Ale słowo rigpa w naukach dzogczen nie oznacza jedynie zwykłej wiedzy czy inteligencji. Chodzi tutaj o doświadczenie. Kiedy ktoś sam uzyskuje doświadczenie natychmiastowej obecności, wtedy ją rozpoznaje i rzeczywiście wie co znaczy rigpa.”"
Różnica pomiędzy terminami rigpa i Umysł.
Nauki dzogczen opisują, że w czasie procesu umierania rigpa, „pierwotna obecność”, jest na krótko odsłonięta w pełni, dając każdemu możliwość osiągnięcia wyzwolenia, gdy się ją rozpozna. Rigpę można rozpoznać, już nawet za życia, jeżeli zrealizowało się praktyki związane z dzogczen, tj. trekciö (tyb.. ཁྲེགས་ཆོད་, Wylie. khregs-chod) i tögal (tyb.. ཐོད་རྒལ་, Wylie. thod-rgal).
Zgodnie z terminologią dzogczen tam, gdzie jest umysł (Wyl. Sems) nie ma oświecenia (Wyl. Ma-Rig-pa), a gdy pierwotna obecność (Wyl. Rig-pa) wyzwoli się z umysłu (Wyl. Sems), używana jest do praktyki. Termin rigpa związany jest z dogłębnym “przedarciem się” (Wyl. Khregs chod) przez Umysł (Wyl. Sems) w celu odsłonięcia poglądu „pierwotnej czystości” (Wyl. Ka-dak), który wykracza poza konceptualność.
Oprócz tego termin rigpa związany jest również ze spontanicznym zrealizowaniem (Wyl. Lhun-Grub). Zgodnie z procesem reinkarnacji według dwunastu ogniw współzależnego powstawania, każda czująca istota zanim narodzi się w świecie cierpień samsary musi najpierw ulec niewiedzy w czasie śmierci poprzedniego życia oraz w czasie stanu pośredniego bardo przed narodzinami. Według dzogczen niewiedza to "marigpa" (Wyl. Ma-Rig-pa) – przeciwieństwo rigpy, które uniemożliwia rozpoznanie pierwotnej czystości (Wyl. Ka-dak) w czasie śmierci lub nie rozpoznanie spontanicznego zrealizowania (Wyl. Lhun-Grub) zjawisk w czasie stanu bardo dharmaty (Wyl. Chos-nyid Bar-do); chodzi o pierwszy, świetlisty stan bardo pomiędzy śmiercią a następnym odrodzeniem. Dopiero po owych nierozpoznaniach manifestuje się stopniowo Umysł (Wyl. Sems), który zaczyna doświadczać zjawisk jako dualistycznie oddzielonych od niego i w wyniku tego następuje przekształcenie się zjawisk w samsaryczne formy pięciu żywiołów (przestrzeni, wiatru, ognia, wody, ziemi) w czasie drugiego stanu przejściowego bardo (Wyl. Sidpai bardo), aż do odrodzenia po stanie bardo w świecie, a po odrodzeniu życie w świecie dualności i konceptualności, kiedy aktywny jest Umysł.

</doc>
<doc id="144386" url="https://pl.wikipedia.org/wiki?curid=144386" title="Temura">
Temura

Temura (hebr. תמורה "zamiana, przemiana") – jedna z kabalistycznych metod pracy z tekstem (razem z gematrią i notarikonem) mająca na celu m.in. odgadywanie kolejnych imion Boga. Polega na kolejnym przestawianiu (permutacji) liter w wyrazach podlegających badaniu tak, że danej literze odpowiada poprzedzająca ją lub następująca po niej. Efektem takich działań jest stworzenie anagramu.

</doc>
<doc id="144388" url="https://pl.wikipedia.org/wiki?curid=144388" title="Doktor (stopień)">
Doktor (stopień)



</doc>
<doc id="144389" url="https://pl.wikipedia.org/wiki?curid=144389" title="Hawthorne">
Hawthorne

Miejscowości w USA:
Gminy w USA:
Inne

</doc>
<doc id="144390" url="https://pl.wikipedia.org/wiki?curid=144390" title="Marie de France">
Marie de France

Maria Francuska albo Maria z Francji (fr. "Marie de France") – średniowieczna pisarka i poetka, autorka "Opowieści" – poematów napisanych w języku starofrancuskim. Żyła w drugiej połowie XII wieku, początkowo we Francji, później w Anglii, gdzie przypuszczalnie była ksienią (przełożoną klasztoru żeńskiego).
Informacje biograficzne.
Maria jest pierwszą znaną z imienia pisarką francuską. Informację o swym imieniu przekazała w wierszu: "Marie ai nom, si sui de France" co znaczy: " Marią mnie zwą, jestem z Francji". Wiedzę na jej temat historycy czerpią głównie z jej pism. Wiadomo, że pochodziła z Francji kontynentalnej, ale życie spędziła w Anglii. Przebywała zapewne na dworze Henryka II Plantageneta i jego żony Eleonory Akwitańskiej (jej "Opowieści" są dedykowane królowi, bez wątpienia Henrykowi II). Na dworze Henryka II i Eleonory, mecenasów sztuki, panowały język i kultura francuska, choć nie bez wpływów angielskich i celtyckich. Próbowano identyfikować, choć budzi to wątpliwości, poetkę z Marią, hrabiną Szampanii. Wedle innej hipotezy, jak wskazywałaby jej wysoka kultura, Maria mogła być przeoryszą w jednym z angielskich klasztorów, w Barking lub Shaftesbury. Wedle jeszcze innej koncepcji miałaby pochodzić z rodziny mieszczańskiej z Île-de-France.
Swoje "Opowieści" napisała w Anglii, najstarsze zapewne w latach sześćdziesiątych XII wieku. Po 1170 roku przełożyła z angielskiego na francuski zbiór bajek zatytułowany "Ezopki", mimo że tylko 40 na 100 utworów wykazuje antyczne pochodzenie, a pozostałe opierają się na wzorcach głównie germańskich i orientalnych. Maria dostosowała morał bajek do stosunków jej współczesnych (tego rodzaju zbiory bajek znane były we Francji jako "isopet"). Po 1190 roku przetłumaczyła "Wizję świętego Patryka", łaciński romans awanturniczo-hagiograficzny, przedstawiający podróż świętego Patryka do piekieł, napisany niedługo przedtem przez Henryka Daltrey.
Maria władała biegle językiem sobie współczesnych: Wace’a, Chrétiena de Troyes, Waltera z Arras, Rynalda z Beaujeu, Jeana Renarta. Znała ówczesną literaturę francuską, Biblię, niektóre romanse greckie, Pryscjana, "Eneidę" Wergiliusza, "Romans o Eneaszu", powstały na krótko przed jej "Opowieściami". Posiadała bierną znajomość angielskiego i bretońskiego.
Treść wybranych opowieści.
Laostic (Słowik).
"Laostic" opowiada o miłości samotnego rycerza i pięknej żony jego sąsiada. Pani, korzystając ze snu męża, wstawała w nocy z łoża i stawała w oknie, skąd mogła wpatrywać się w czuwającego naprzeciw kochanka. Mąż powziął jednak podejrzenia. Skoro się dowiedział, że żona wstaje w nocy, by słuchać słowika, schwytał ptaszka, na oczach żony skręcił mu szyję i rzucił skrwawionym ciałkiem w żonę. Pani przesłała martwego ptaszka kochankowi, ten złożył go w złotej szkatułce.
&lt;poem&gt;
"Tam właśnie złożył pan słowika."
"Gdy potem wieczko sam domykał,"
"Zapieczętował szkatułeczkę."
"Zamknięcie takie bywa wieczne."
&lt;/poem&gt;
Lanval.
Lanval, rycerz wysokiego rodu, ale pomijany przez króla Artura, żyje w skrajnym ubóstwie. Pewnego dnia spotyka w lesie piękną panią, która zaprasza go do swego namiotu. Lanval zakochuje się w niej, a ona, kiedy ją opuszcza, obiecuje mu, że odtąd im więcej pieniędzy wyda, tym więcej będzie ich miał, a nadto ona przybędzie na każde jego zawołanie. Nie może tylko nikomu wyjawić ich miłości. Jakiś czas potem swoje serce ofiaruje Lanvalowi królowa, ten odmawia, a naciskany przez królową, odpowiada, że kocha inną, o wiele piękniejszą panią. Wyznawszy swą miłość Lanval traci ją. Zelżona królowa, oskarża Lanvala przed królem, że rycerz zabiegał o jej miłość, a gdy mu odmówiła, obraził ją. W oznaczonym dniu Lanval stawia się na sąd, jeśli nie okaże sędziom swej miłej, czeka go srogi wyrok. Lanval pogrążony w smutku nie ma nadziei na ocalenie. Gdy sąd się zbiera, przybywają do zamku dwie cudne panny, a za nimi jeszcze dwie i rozkazują królowi, by przygotował ucztę dla ich pani. Jakoż pani przybywa, ocala dobre imię Lanvala. Rycerz, szczęśliwy, że ją odzyskał, wskakuje na jej konia. Bretonowie powiadają, że zaniósł oboje do Avalonu, na czarodziejską wyspę.
Yonec.
Stary, zazdrosny mąż trzymał swą żonę zamkniętą w wieży. Znalazł do niej drogę mężczyzna wielkiej urody, który przylatywał w postaci ptaka na każde jej wezwanie. Odmiana, jaka zaszła w żonie, wzbudziła jednak niepokój starego męża. Odkrył, kto ją odwiedza i umieścił w oknie ostre kolce, które śmiertelnie zraniły ptaka. Ranny uciekł, a pani rzuciła się za nim. Po śladach krwi trafiła do stolicy wielkiego królestwa. Król tego kraju, będący jej ukochanym, umierał. Przed śmiercią wręczył jej magiczny pierścień, dzięki któremu mąż jej miał zapomnieć o całej przygodzie oraz swój miecz, aby wręczyła go pewnego dnia ich wspólnemu synowi, Yonecowi. Pani wróciła do zamku i po pewnym czasie urodziła syna, któremu dała imię Yonec. Po latach jej mąż, ona i dorosły już Yonec zostali zaproszeni na uroczystości do Karlionu. Po drodze, w pewnym opactwie ujrzeli wspaniały grobowiec. Dowiedziawszy się, że to grób jej dawnego przyjaciela, dama ma ledwie tyle sił, by odkryć Yonecowi, kto był jego prawdziwym ojcem i w jaki sposób zginął. Wręcza mu miecz i umiera. Yonec tym mieczem zabija starca, biorąc pomstę za śmierć obojga rodziców. Ludzie z pobliskiego miasta obwołują go swoim panem.
Geneza "Opowieści".
W XII wieku pod wpływem poezji trubadurów głównym tematem francuskiej poezji dworskiej staje się miłość opisywana w liczących sobie od kilku do kilkunastu tysięcy wierszy powieściach i w krótszych od nich opowieściach ("lais") lub gawędach ("contes"). Początkowo te krótkie formy czerpią tematy z antyku, głównie z Owidiusza, gdy ta moda spowszedniej zastąpi ją tematyka bretońska. Maria z Francji należy do prekursorów tej tematyki i jest tą, która nadał tej ludowej dotąd twórczości literacką formę. Tematy bretońskie rozpowszechnili w Europie w pierwszej połowie XII wieku wędrowni rybałci bretońscy. Nie wiadomo czy początków tej twórczości należy szukać w Bretanii kontynentalnej, zwanej Małą Bretanią, leżącej na zachodnim cyplu Francjiczy Bretanii wyspiarskiej – w Walii i Kornawalii. Z nazw i imion występujących w utworach wynika, że część z nich pochodzi z Francji, część z Anglii. Francuskie są wyrazy: Laostic, Bisclavret (wilkołak), Eliduc, Equitan, Guigemer; angielskie: Yonec, Chèvrefeuille (wiciokrzew). Nie wiadomo również czy sama materia pochodzi z folkloru celtyckiego czy też z łacińskich i francuskich kronik. Maria podaje wprawdzie skrupulatnie czy swą opowieść czerpie z ustnego przekazu czy przeczytanego rękopisu, nie mówi już jednak czy rękopis był spisaną gawędą rybałtowską czy uczoną kroniką.
Z tego samego co "Opowieści" Marii czasu zachowało się jeszcze około 30 poematów autorów znanych lub anonimowych. Do najznakomitszych należą: Roberta Biquet "Opowieść o rogu", który wskazuje pijącemu zeń wiarołomstwo żony, "Opowieść o wikingu Haweloku", "Opowieść o Graelencie" o porwaniu młodzieńca przez wróżkę, zaginiona "Opowieść o Gurunie". Po tematykę bretońską, choć korzystając z innych form, sięgnęli też: Chrétien de Troyes, Berul, Tomasz z Anglii – poeci cyklu Tristana i Izoldy, Rynald z Beaujeu, Wace i inni.
Dwanaście opowieści Marii z Francji można podzielić na trzy grupy:
Tematyka twórczości.
Dominującym tematem "Opowieści" jest miłość. Bohaterowie poetki są ludźmi szlachetnymi, wiernymi, szczerymi, uczuciowymi, lecz we wszystkim kierują się miłością. Nie jest to miłość dworna trubadurów, ale irracjonalne uczucie, które zagarnia całego człowieka. Maria podkreśla jej idealny charakter – dar cielesny wynika z daru duszy. Jest to miłość głęboka i poważna, nie przelotny kaprys czy rozpętanie zmysłów jak w ówczesnej literaturze mieszczańskiej lub w naśladownictwach antycznego erotyzmu Owidiusza. Maria surowo karze rozpustę. Złamanie wierności małżeńskiej usprawiedliwia jedynie okrutne prześladowanie przez zazdrosnego męża ("Yonec"). Eliduc, który ma kochającą żonę, a w okolicznościach od niego niezależnych pokochał inną kobietę, długo walczy ze sobą, cierpi zanim, za przyzwoleniem wielkodusznej żony ulegnie wszechogarniającemu uczuciu. Miłość bohaterów Marii stanowi wzlot ku pełni szczęścia, choć czasem trwa on tylko chwilę.
Kobiety "Opowieści" nie są wzniosłymi mistrzyniami doskonałego życia, jak to jest u trubadurów. Kobieta Marii jest słaba, bezbronna, tkliwa, zdolna do największych poświęceń, lecąca w miłość jak w ogień, dławiona pętami konwenansów. Mężczyzna, najczęściej bezradny, wpada w sidła miłości, która niejednokrotnie niszczy zakochanych. Miłość taka musi być szczera, wyłączna i bezinteresowna, a wówczas staje się bezgrzeszna i święta. Pod wpływem starych pogańskich koncepcji Celtów zatarciu ulega u Marii chrześcijańskie poczucie grzechu. Wystarcza, że miłość jest. Maria nie jest dialektykiem miłości jak Krystian z Troyes, subtelnym analitykiem stanów duszy jak Tomasz z Anglii, ani dydaktykiem procesu narastania miłości jak Wilhelm z Lorris, autor I części "Powieści o Róży", u niej miłość błyszczy jednorodnym blaskiem, urzekającym swymi barwami. Poetka otacza swych bohaterów współczuciem i zrozumieniem, stanowczo potępiając ich prześladowców: okrutnych mężów, zbrodnicze żony, bezduszne staruchy.
Styl.
Maria podaje swe opowieści w prosty sposób, bez sensacyjnych chwytów technicznych, od których roi się u Chrétiena de Troyes, bez komplikacji, wymyślnych figur poetyckich. Spowija swoje utwory atmosferą smutku. Jak nikt w jej pokoleniu potrafi zachować w tematyce bretońskiej jej niewspółmierność z rozumem i doświadczeniem zmysłowym codziennego życia. Potrafi dotknąć skrywającej się za słowami tajemnicy. Nie jest twórcą naiwnym: doskonale konstruuje akcję, zaostrza perypetię w dramatyczne konflikty, wiąże przyczynowo kolejne etapy akcji i prowadzi je do prostego rozwiązania, bez powtórzeń, epizodów pobocznych, tak ulubionych przez ówczesnych gawędziarzy.
Maria umieszcza swoich bohaterów w dworskim świecie XII wieku – obyczaje, wytworność manier obce są celtyckim wzorcom, z których czerpała. Uzbrojenie rycerzy, stroje dam, stosunki społeczne, poglądy, uczty, turnieje, pojedynki, wyprawy wojenne, stosunki feudalne między suwerenem a wasalem, sądownictwo, kościół, zagadnienia moralne są całkiem jej współczesne. Maria zręczniej niż inni twórcy tego czasu zaciera niezgodności pomiędzy elementem fantastycznym czy ludowym a rycersko-dworską współczesnością. Bez wątpienia wskutek tych przeróbek osłabieniu uległ urok tajemniczości spowijający celtycką przeszłość, choć Maria i tak najwierniej zachowała atmosferę dziwności przygód, zagadkowości narracji, głębi i prostoty w miłości.
Recepcja twórczości.
Poezja Marii cieszyła się niemałym powodzeniem współczesnych, o czym świadczy 5 zachowanych rękopisów średniowiecznych i przekłady na angielski i norweski, a przede wszystkim liczne naśladowania francuskie. W opowiadaniach i powieściach z XII i XIII wieku można odnaleźć liczne motywy wprowadzone do literatury przez Marię. W XIV wieku wraz ze zmianą warunków społecznych i postaw zmianie uległy również wzorce literackie. Tryumf "Powieści o Róży" na blisko 300 lat utrwalił supremację poezji alegorycznej, spychając w niepamięć "Opowieści" Marii z Francji. Kilku historyków wspomina poetkę w XVI wieku. Renesans recepcji jej twórczości przypada na przełom XVIII i XIX wieku – odrodzenie zainteresowania średniowieczną literaturą francuską, zrozumienie dla nastroju smutku i melancholii, podniesienie problematyki miłosnej do rangi jednego z głównych tematów literackich niemało się do tego przyczyniło. W 1819 roku wyszło pierwsze nowoczesne wydanie "Opowieści".
Wspomniana pierwszym tomie siedmiotomowego cyklu historycznego Maurice Druona "Królowie przeklęci".

</doc>
<doc id="144391" url="https://pl.wikipedia.org/wiki?curid=144391" title="Dead Letters">
Dead Letters

Dead Letters – album fińskiego rockowego zespołu The Rasmus, wydany w 2003 roku przez wytwórnię płytową Playgroud Music.
Pierwszy singel z tego albumu noszący nazwę „In the Shadows” został wydany 10 stycznia 2003 roku w Finlandii, a kilka tygodni później w Szwecji, Norwegii, Danii i krajach nadbałtyckich.
Lauri Ylönen (wokalista zespołu) wyjaśnia, że album został nazwany "Martwe listy" ze względu na to, że słowa piosenek mają charakter listów do kogoś, spowiedzi lub prośby o pomoc.
The Rasmus powrócił do wytwórni w Szwecji, bo zespół nadal chciał współpracować z Mikaelem Nord Andersonem i Martinem Hansenem w Nord Studio. To właśnie tam wydany został między innymi singel „Into”, który w Finlandii odniósł sukces.
Płyta rozeszła się w nakładzie 2 000 000 kopii na całym świecie. W Polsce album uzyskał status złotej płyty.

</doc>
<doc id="144393" url="https://pl.wikipedia.org/wiki?curid=144393" title="Skt.">
Skt.



</doc>
<doc id="144396" url="https://pl.wikipedia.org/wiki?curid=144396" title="Biała Przemsza">
Biała Przemsza

Biała Przemsza – rzeka w województwie małopolskim i śląskim, biorąca początek na Wyżynie Krakowsko-Częstochowskiej. Ma długość 63,9 km i zlewnię o powierzchni 876,6 km².
Rzeka tworzy odnogi, meandry, moczary, niekiedy stawy. Przepływy i stany wód są bardzo stałe.
Bieg rzeki.
Biała Przemsza zaczyna bieg na Wyżynie Olkuskiej od źródeł wypływających z torfowiska na wysokości 376 m n.p.m., na południowy zachód od Wolbromia. Stamtąd pod nazwą "Centary" płynie na południowy zachód w płaskodennej dolinie głębokiej na 8–12 m i szerokiej na 200–300 m. Wzdłuż rzeki biegnie tam linia kolejowa nr 62. W Chrząstowicach wpada do niej ze wschodu od Czyśćca struga, która jednak ostatnimi laty całkowicie wysycha. W Golczowicach przyjmuje potok Tarnówka, płynący od Czarnego Lasu. W Kluczach wpada do niej od północy dopływ płynący od wsi Rodaki. Płynąc dalej na zachód przepływa przez Pustynię Błędowską, dzieląc ją na pół. Na jej zachodnim krańcu wpada do niej od północy, od wsi Chechło, Centuria, a od płd.-wsch. potok Biała. Dalej rzeka zmienia kierunek na południowy i wąską, głęboką doliną przełamuje się przez Garb Ząbkowicki do Sławkowa. Przepływa przez Okradzionów, dzielnicę Dąbrowy Górniczej oraz południowym skrajem dzielnicy Sosnowca Maczki i dzielnicami Jaworzna.
Na granicy dwóch sosnowieckich dzielnic: Niwki i Boru oraz Mysłowic, na wysokości ok. 250 m n.p.m., łączy się z Czarną Przemszą tworząc Przemszę, która wpada do Wisły. Miejsce to w rejonie zbiegu granic Sosnowca i Mysłowic jest znane jako tzw. Trójkąt Trzech Cesarzy (oryg. "Drei Kaiser Ecke").
Biała Przemsza na znacznej długości zachowała naturalny charakter. Naturalny, meandrujący odcinek między 11,9 a 14 km biegu rzeki został Uchwałą Rady Miasta Jaworzno uznany za użytek ekologiczny „Zakola Białej Przemszy”.
Przepływ średni:
Fauna.
W górnym odcinku rzeki dominującym gatunkiem ryb jest pstrąg potokowy. Występuje także rak szlachetny. Dolny odcinek dawniej był zanieczyszczony ściekami przemysłowymi, począwszy od Klucz. Obecnie sytuacja się poprawiła i ryby żyją na całej długości rzeki.
Historia.
W latach 1796–1806 Biała Przemsza stanowiła rzekę graniczną pomiędzy Nowym Śląskiem Królestwa Prus a Monarchią Habsburgów, a w latach 1815–1914, na odcinku od Sławkowa do Maczek, pomiędzy Królestwem Galicji i Lodomerii Austro-Węgier a Królestwem Polskim Imperium Rosyjskiego. W przeszłości była rzeką spławną. M.in. w latach 1826–1831 transportowano nią blachę i odlewy z walcowni pod Sławkowem do portu rzecznego w Niwce. Do 1839 r. kursował po Białej Przemszy zbudowany przez Anglika Davy’ego parowiec, zwany przez mieszkańców nadbrzeżnych wiosek "czortopchajem". Po rzece kursowały też w XIX w. mniejsze galary przewożące aż do ujścia Przemszy do Wisły produkty rolnicze i węgiel kamienny.
W 2022, w związku z wstrzymaniem pracy pomp odwadniających zlikwidowaną kopalnię Olkusz-Pomorzany, doszło do zaniku rzek: Baby, Sztoły i Białej oraz potoku Dąbrówka, a także poważnego zmniejszenia ilości wody w Białej Przemszy.

</doc>
<doc id="144399" url="https://pl.wikipedia.org/wiki?curid=144399" title="Widjadara">
Widjadara



</doc>
<doc id="144401" url="https://pl.wikipedia.org/wiki?curid=144401" title="Stefan II Ghattas">
Stefan II Ghattas

Stefan II Gattas (ur. 16 stycznia 1920 w Cheikh-Zein-el-Din w Egipcie, zm. 20 stycznia 2009 w Kairze) – duchowny katolicki obrządku koptyjskiego, w latach 1986-2006 patriarcha katolickiego kościoła koptyjskiego. Od 2001 kardynał.
Życiorys.
Przyszły patriarcha urodził się jako Andrzej Gattas ("Andraos Ghattas") 16 stycznia 1920 w wiosce Szejch Zejn el-Dine koło Tahta w Egipcie. W czerwcu 1938 ukończył prowadzone przez jezuitów Liceum Świętej rodziny w Kairze. Jesienią tego samego roku zaczął studia w Papieskim Ateneum "Propaganda Fide" w Rzymie, które ukończył w 1944 ze stopniami magistra teologii i filozofii. 25 marca 1944 w Rzymie otrzymał święcenia kapłańskie.
Po powrocie do Egiptu został wykładowcą filozofii i teologii dogmatycznej w seminarium w Tahta. W 1952 wstąpił do zakonu lazarystów. Nowicjat odbył w Paryżu. Następnie przez 6 lat przebywał na misjach w Libanie. Później został skarbnikiem, a następnie przełożonym zgromadzenia lazarystów w Aleksandrii.
8 maja 1967 został wybrany koptyjskim (katolickim) biskupem Luksoru. Sakrę biskupią otrzymał 9 czerwca tego roku. Następne lata upłynęły mu na organizowaniu struktur tej diecezji. 24 lutego 1984 został mianowany administratorem apostolskim patriarchatu aleksandryjskiego w miejsce patriarchy Stefana I Sidarusa ("Stephanos I Sidarouss"), który nie mógł pełnić obowiązków patriarszych ze względu na podeszły wiek i zły stan zdrowia.
Po ustąpieniu poprzedniego patriarchy, synod biskupów katolickiego kościoła koptyjskiego zebrany w Kubbe ("Koubbeh") 9 czerwca 1986 wybrał biskupa Gattasa koptyjskim (katolickim) patriarchą Aleksandrii. 23 czerwca tego samego roku Jan Paweł II przyznał mu "communio". Nowo wybrany patriarcha zadeklarował kontynuację linii swego poprzednika i na znak ciągłości przybrał jego imię. 21 lutego 2001 papież mianował patriarchę Gattasa kardynałem patriarchą. Patriarcha był członkiem watykańskiej Kongregacji Kościołów Wschodnich. W marcu 2006 złożył rezygnację z funkcji patriarchy i został zastąpiony przez Antoniego Naguiba (Antoniosa Naguiba).

</doc>
<doc id="144406" url="https://pl.wikipedia.org/wiki?curid=144406" title="Maximos Saigh">
Maximos Saigh



</doc>
<doc id="144407" url="https://pl.wikipedia.org/wiki?curid=144407" title="Psametyk I">
Psametyk I



</doc>
<doc id="144411" url="https://pl.wikipedia.org/wiki?curid=144411" title="Stan wojny">
Stan wojny

Stan wojny – instytucja prawna uregulowana w w 1907 roku. Przewiduje wypowiedzenie wojny i określone skutki w stosunku do państw obcych, a także – poprzez instytucję stanu wojennego – skutki w stosunkach wewnętrznych państwa. Stan wojny nie jest równoznaczny z walką orężną.
W Polsce uchwałę o wprowadzeniu stanu wojny podejmuje Sejm Rzeczypospolitej Polskiej, a jeśli ten nie może zebrać się na posiedzenie, o stanie wojny postanawia Prezydent Rzeczypospolitej Polskiej. Uchwała taka może być podjęta jedynie w przypadku zbrojnej agresji na terytorium Rzeczypospolitej Polskiej lub gdy z umów międzynarodowych wynika zobowiązanie do wspólnej obrony przeciw agresji. Stan wojny jest skierowany do agresora i społeczności międzynarodowej, stanowi podstawę do rozpoczęcia działań zbrojnych. Przerwa w walce jest rozejmem. Zakończenie stanu wojny następuje zwykle przez zawarcie pokoju, przy czym decyzję podejmuje Sejm RP. Stan wojny nie pociąga za sobą bezpośrednich skutków dla sytuacji wewnętrznej państwa, chyba że zostanie dodatkowo wprowadzony stan wojenny. Sąd wyjątkowy lub tryb doraźny (w sądownictwie) mogą być ustanowione tylko na czas wojny, co jednoznacznie stwierdza Art. 175 ust. 2 Konstytucji RP.

</doc>
<doc id="144412" url="https://pl.wikipedia.org/wiki?curid=144412" title="Wasilij Diegtiariew">
Wasilij Diegtiariew



</doc>
<doc id="144419" url="https://pl.wikipedia.org/wiki?curid=144419" title="Web services">
Web services



</doc>
<doc id="144422" url="https://pl.wikipedia.org/wiki?curid=144422" title="Universal Description Discovery and Integration">
Universal Description Discovery and Integration

Universal Description, Discovery and Integration ("UDDI") – inicjatywa przemysłu informatycznego mająca na celu utworzenie uniwersalnego rejestru biznesowego usług sieciowych. Z chwilą opublikowania wersji 3 specyfikacji UDDI została przeniesiona pod egidę organizacji OASIS. UDDI została pierwotnie opracowana przez Ariba, IBM, Microsoft i inne firmy.
UDDI pozwoli oprogramowaniu automatycznie wykrywać i integrować usługi internetowe w sieci Internet. Przeglądarka UDDI umożliwi także przeglądanie użytkownikom informacji o rejestrze, który jest siecią serwerów internetowych podobnym do Domain Name System.
UDDI zawiera tzw. "white pages", czyli adresy i kontakty, "yellow pages" (klasyfikacje przemysłowe) i "green pages" (opisy usług). "Green pages" zawierają wersję XML, typ szyfrowania i Document Type Definition (DTD) standardu.

</doc>
<doc id="144423" url="https://pl.wikipedia.org/wiki?curid=144423" title="WSDL">
WSDL



</doc>
<doc id="144424" url="https://pl.wikipedia.org/wiki?curid=144424" title="Business Process Execution Language">
Business Process Execution Language

BPEL (ang. "Business Process Execution Language for Web Services", pełna nazwa "Web Services Business Process Execution Language", WS-BPEL) – oparty na XML język do definiowania procesów biznesowych opartych o usługi sieciowe, będący standardem OASIS. Każdy proces biznesowy zdefiniowany w BPEL również jest usługą sieciową i może wchodzić w skład innych procesów.
Koncepcja.
Interakcje między usługami sieciowymi mogą być rozpatrywane w dwóch kategoriach: abstrakcyjnych procesów oraz wykonywalnych procesów. Proces wykonywalny opisuje wszystkie aspekty interakcji, wliczając w to informacje techniczne niezbędne do ustanowienia połączenia. Proces abstrakcyjny sporządzony jest na wyższym poziomie i może być pozbawiony części detali, z tego powodu nie może być bezpośrednio wykonany przez maszynę. Procesy abstrakcyjne pełnią rolę opisową i mogą stanowić szablon do definiowania rodzin procesów wykonywalnych. Język WS-BPEL może modelować oba rodzaje interakcji.
Rola języka WS-BPEL rozpoczyna się tam, gdzie kończy WSDL, który opisuje interfejs pojedynczej usługi. BPEL opisuje, jak zbiór usług wystawianych przez różne aplikacje może współpracować ze sobą do osiągnięcia konkretnego celu biznesowego. Każdy proces BPEL również jest usługą sieciową, dlatego także opisywany jest przez WSDL i może być używany jako część składowa innych procesów. WS-BPEL jest przede wszystkim językiem do programowania wielkoskalowego (ang. "programming in the large"), pozwalając na integrację komponentów i aplikacji różnych dostawców oraz na tworzenie długo trwających, asynchronicznych procesów. Posiada jednak również instrukcje proceduralne takie, jak codice_1 czy codice_2.
Historia.
IBM oraz Microsoft rozwijały początkowo swoje własne języki do programowania wielkoskalowego, dość podobne do siebie: WSFL oraz XLANG. Wraz ze wzrostem popularności BPML-a, sukcesem inicjatyw BPMI.org oraz otwartego ruchu BPMS prowadzonego przez JBoss i Intalio Inc., obie firmy zdecydowały się na połączenie swoich produktów w nowy język BPEL4WS. W kwietniu 2003 roku, BEA Systems, IBM, Microsoft, SAP oraz Siebel Systems przesłały specyfikację języka BPEL4WS 1.1 do konsorcjum standaryzacyjnego OASIS. Choć BPEL4WS pojawił się w wersjach 1.0 i 1.1, techniczny komitet BPEL zagłosował 14 września 2004 roku za nazwaniem nowej specyfikacji „"WS-BPEL 2.0"”. Zmiana ta była podyktowana chęcią ujednolicenia nazwy z innymi specyfikacjami dotyczącymi usług sieciowych, stosującymi przedrostek "WS-", a także podkreśleniem znaczących usprawnień wprowadzanych przez standard w stosunku do starszych wersji. W czerwcu 2007, firmy Active Endpoints, Adobe Systems, BEA Systems, IBM, Oracle Corporation i SAP AG opublikowały specyfikacje BPEL4People oraz WS-HumanTalk, które uwzględniają możliwość dodawania do procesów interakcji ludzkich (oryginalnie BPEL pozwala na tworzenie wyłącznie w pełni automatycznych procesów).
Zasada działania.
Założenia projektowe.
BPEL posiada dziesięć głównych założeń projektowych:
Język BPEL.
BPEL jest językiem orkiestracji usług sieciowych, a nie choreografii. Podstawowa różnica polega na tym, że w choreografii usługi współpracują ze sobą bezpośrednio. W orkiestracji usługa komunikuje się wyłącznie z menedżerem orkiestracji (w tym przypadku: maszyna BPEL), który wie, gdzie i jak przekazać dalej komunikaty. Nie musi tym samym znać innych usług biorących udział w procesie. Procesy biznesowe są skryptami interpretowanymi i wykonywanymi przez maszyny procesów biznesowych w środowisku zgodnym ze standardem BPEL.
W pliku BPEL wyróżnionych jest pięć głównych sekcji:
Narzędzia.
Implementacje BPEL:
Narzędzia do modelowania procesów BPEL:

</doc>
<doc id="144426" url="https://pl.wikipedia.org/wiki?curid=144426" title="OLE DB">
OLE DB

OLE DB (ang. Object Linking and Embedding, Database, czasem zapisywany jako OLEDB lub OLE-DB) - interfejs programistyczny firmy Microsoft służący do uzyskiwania dostępu do danych. Jest to obiekt COM, który funkcjonuje w podobny sposób jak ODBC, ale w odniesieniu do dowolnego źródła danych, a nie tylko baz danych SQL. Aplikacje mogą wykorzystywać OLE DB do bezpośredniego sięgania do danych lub też poprzez OLE DB mogą wywoływać ODBC, aby uzyskać dostęp do baz ODBC. OLE DB for OLAP jest wykorzystywany do sięgania do baz danych typu OLAP.
Microsoft ActiveX Data Objects (ADO) jest zbiorem obiektów COM, który udostępnia prostszy interfejs OLE DB.
W porównaniu z interfejsami otwartymi typu ODBC, OLE DB jest rozwiązaniem własnościowym i nieprzenośnym, przeznaczonym jedynie dla oprogramowania w środowisku Microsoft Windows.

</doc>
<doc id="144429" url="https://pl.wikipedia.org/wiki?curid=144429" title="Lak (materiał)">
Lak (materiał)

Lak – mieszanina żywic, z dodatkiem terpentyny, oleju lub innych substancji, które obniżają kruchość i zmniejszają temperaturę topnienia, umożliwiając rozmiękczenie przy użyciu niewielkiego źródła ciepła np. świeczki. Laki charakteryzuje dobra przyczepność do papieru i materiałów używanych na opakowania. Używane były do zabezpieczania korespondencji, zwłaszcza tajnej, ważnych dokumentów i przesyłek wartościowych, a także do uszczelniania opakowań zawierających substancje lotne lub łatwo psujące się. Znaczenie w zachowywaniu tajemnicy przesyłek zmniejszyło się po wprowadzeniu zaklejanych kopert i wprowadzeniu urzędowo gwarantowanej tajemnicy korespondencji. 
Lak do zabezpieczania korespondencji i dokumentów zastąpił wcześniej w tym celu używany wosk, glinkę i bitumen. Użycie w Europie datuje się od XVI w. Najlepsze rodzaje laku produkowano z szelaku, słabsze z użyciem zwykłej żywicy.
Przykładowy przepis na typowy lak pocztowy to 35 g szelaku, 65 g kalafonii, 50 g terpentyny, 5 g oleju terpentynowego, 25 g kredy szlamowanej, 10 g gipsu alabastrowego i 25 g cynobru (jako czerwonego barwnika). Innymi substancjami używanymi do koloryzowania laków były sadza, żółcień chromowa, błękit paryski, ultramaryna; kolor zielony uzyskiwano mieszając barwniki żółte z niebieskimi; dzięki dodaniu proszku metalicznego (aluminium lub mosiądzu) uzyskiwano laki srebrne lub złote. Wszystkie składniki stapiano na niewielkim ogniu, mieszając aż do uzyskania jednolitej masy, którą następnie wylewano do foremek lub po częściowym ostudzeniu formowano w wałeczki, cięto i polerowano. 
Przy użyciu lak najczęściej ogrzewa się nad płomieniem, a po upłynnieniu doprowadza do skapywania na zamierzone miejsca. Najlepszą odbitkę otrzymuje się po zmiękczeniu, ale nie stopieniu laku, nałożeniu go na zaklejane miejsce, a następnie szybkim odbiciu w nim lekko podgrzanej i natłuszczonej pieczęci. Butelki itp. uszczelnia się przez zanurzenie zakorkowanej szyjki w stopionym laku i ostudzenie. Istnieją także laki do stosowania na zimno, bez podgrzewania, które zawierają duże ilości łatwo lotnych substancji (np. acetonu lub spirytusu) jako zmiękczaczy. Przechowuje się je w szczelnych pojemnikach, lub przygotowuje bezpośrednio przed użyciem.

</doc>
<doc id="144432" url="https://pl.wikipedia.org/wiki?curid=144432" title="Lak">
Lak

Węgry:
Inne:
Zobacz też:

</doc>
<doc id="144433" url="https://pl.wikipedia.org/wiki?curid=144433" title="Saab Automobile">
Saab Automobile

Saab Automobile AB ("Svenska Automobile Aktie Bolaget"; SAAB) – były szwedzki producent samochodów osobowych, powstały w 1947 roku jako spółka przedsiębiorstwa lotniczego SAAB.
Historia.
Historia produkcji samochodów osobowych przez koncern lotniczy Saab wiąże się z II wojną światową po której dział lotniczy stanął w obliczu stagnacji na rynku samolotów, gdyż skończyły się zamówienia wojskowe, dlatego kierownictwo przedsiębiorstwa postanowiło stworzyć dochodowy dział zajmujący się produkcją samochodów osobowych, który nazwany został "Saab Automobile AB".
Stworzenie pierwszego w dziejach przedsiębiorstwa samochodu oraz kierownictwo nad tym zadaniem zlecono projektantowi skrzydeł Gunnarowi Lujunströmowi. W pracach uczestniczył również stylista Sixten Sason. W założeniach producenta auto miało być bardzo tanie i użyteczne
Pierwszym autem marki Saab był prototyp "Ursaab" z 1946 roku intensywnie testowany w tunelu aerodynamicznym, dzięki czemu pojazd cechował się bardzo dobrym współczynnikiem aerodynamicznym wynoszącym 0,32. 10 czerwca 1947 roku zaprezentowano drugi prototyp pojazdu. W stylistyce auta widać było wpływ doświadczeń lotniczych przedsiębiorstwa. Karoserię wykonano w kształcie skrzydła samolotu. Prace projektowe, które prowadzono w Linköping kontynuowano od jesieni 1947 roku w Trollhättan, gdzie koncern przeniósł wydział motoryzacyjny. Pojazd trafił do produkcji jako Saab 92 12 grudnia 1949 roku. Pierwsze egzemplarze zjechały z taśm montażowych 16 stycznia 1950 roku.
We wrześniu 1953 roku zaprezentowano kolejny model Saab 93 zasilany silnikiem trzycylindrowym. Jednocześnie pracowano nad lekkim pojazdem dwuosobowym Saab Sonett. Auto zasilane dwusuwowym silnikiem zbudowane zostało z włókna węglowego. Po kilku latach twórca modelu Sonett Rolf Mellde dopracował testowe modele rozpoczynając jednocześnie produkcję dwudrzwiowego coupé jako model 97 zwany Sonnet II/III. W 1954 roku przeniesiono produkcję silników oraz skrzyni biegów do Göteborga.
W 1960 roku Saab wykupił spółkę ANA AB Nykopings Automobilfabrik dzięki której stworzył sieć dystrybucji w Szwecji. W tym samym roku utworzono przedstawicielstwo na rynek brytyjski pod nazwą "Saab GB Ltd." W 1965 roku zamieniono nazwę na "SAAB Aktiebolag".
W 1969 roku Saab Aktiebolag połączył się ze szwedzkim producentem samochodów ciężarowych – Aktiebolaget Scania Vabis nosząc do rozwodu w 1995 roku nazwę oraz logo "Saab-Scania Aktiebolag". Wszystkie działania związane z samochodami ciężarowymi, osobowymi oraz autobusami przejęte zostały przez Departament Pojazdów z kierownictwem w Sodertalje. W tym samym roku Saab przejął 50 procent akcji fińskiej spółki Valmet Automotive mieszczącej się w Uusikaupunki, gdzie następnie rozpoczęto produkcję pojazdów. W lipcu tego samego roku zmieniona została nazwa ANA na "Saab-ANA AB".
W 1970 roku jako pierwszy producent na świecie Saab wprowadził do swoich pojazdów wycieraczki oraz spryskiwacze reflektorów przednich, a rok później dzięki bólowi pleców jednego z menadżerów wprowadzono elektrycznie podgrzewany fotel kierowcy. W 1972 roku Saab Scania Automotive Division został podzielony na Scania i "Saab Division", z kierownictwem tego ostatniego przeniesionym do Nykoping. Rok później otwarto nową fabrykę podzespołów w belgijskim Mechelen. W 1977 roku doszło do pertraktacji przedstawicieli Saab i Volvo Car Corporation na temat ewentualnej fuzji przedsiębiorstw, której powodem miała być duża konkurencja zagranicznych koncernów oraz obniżenie kosztów produkcji. Jednak kierownictwo Volvo wycofało się z głosowania, które miało przesadzić o całej sprawie. W 1978 roku Saab jako pierwszy producent na świecie zaprezentował pierwszy seryjnie produkowany samochód rodzinny wyposażony w turbosprężarkę – Saab 900, a także podpisał umową z koncernem FIAT oraz marką Lancia o współpracę przy realizacji nowego projektu – 9000.
Na przełomie lat 70. i 80. do standardowego wyposażenia pojazdów wprowadzono filtry przeciwpyłkowe oraz zmieniono numerację modeli. Rozpoczęto produkcję najpopularniejszego modelu marki Saab 900, a następnie w zaprojektowanym w 1984 roku przez Giorgetto Giugiaro modelu 9000 wprowadzono system ABS. W 1983 roku, podczas targów motoryzacyjnych we Frankfurcie, zaprezentowano nowy model koncepcyjny – 900 Convertible, który następnie został wprowadzony do produkcji.
W latach 70. nastąpił zastój w produkcji samochodów spowodowany słabą opłacalnością. Sytuacja poprawiła się dopiero w latach 80., kiedy to spółka zaczęła odnosić sukcesy na amerykańskim rynku. Jednak w końcu lat 80. sytuacja finansowa spółki znów się pogorszyła. W 1989 roku dział zajmujący się produkcją samochodów został nabyty (połowa akcji) przez amerykański koncern General Motors, który dziesięć lat później dokupił resztę akcji, stając się jedynym właścicielem spółki. General Motors w ostatniej chwili wyprzedził w przejęciu Saaba włoski koncern FIAT. W 1990 roku utworzono "Saab Automobile AB" z kierownictwem w Trollhättan.
W wyniku współpracy z General Motors w 1993 roku wprowadzono bazującą na Oplu Vectrze A drugą generację modelu 900, a w 1997 roku bazujący na modelu Vectra B model 9-5. W 2003 roku wprowadzono na rynek bazującą na Vectrze C drugą generację modelu 9-3, a w 2010 roku bazującą na modelu Opel Insignia drugą generację 9-5.
W 1993 w modelu 900 zaprezentowano znany z kokpitów samolotów system Night Panel, który umożliwia kierowcy wyłączenie podświetlenia deski rozdzielczej z wyjątkiem prędkościomierza, w celu ograniczenia ilości punktów świetlnych rozpraszających wzrok podczas jazdy nocą. W 1997 roku wprowadzono do wyposażenia standardowego pojazdów system aktywnych zagłówków SAHR, cztery poduszki powietrzne, pirotechniczne napinacze pasów bezpieczeństwa oraz kontrolowane strefy zgniotu. W 1999 roku koncern General Motors zmusił zarząd Saaba do restrukturyzacji nierentownych zakładów.
W 2004 roku Saab nawiązał współpracę z Fuji Heavy Industries – producentem aut Subaru, której efektem jest model 9-2X powstały na bazie modelu Subaru Impreza. W 2007 roku zaprezentowano ekologiczny silnik BioPower przystosowany do spalania benzyny oraz bioetanolu o zwartości do 85% etanolu (E85).
17 lutego 2009 roku Saab złożył wniosek do sądu w Vänersborgu o restrukturyzację. Wcześniej General Motors poprosiło szwedzki rząd o pomoc w wysokości 5 miliardów koron, aby utrzymać produkcję w zakładzie do 2010 roku. Rząd jednak nie wyraził chęci zajęcia się wnioskiem General Motors. Szwedzki premier Fredrik Reinfeldt powiedział ponadto, że wniosek GM jest „pułapką”, mającą zmusić rząd do dotowania upadających przedsiębiorstw.
18 grudnia 2009 roku koncern GM ogłosił, że fiaskiem zakończyły się rozmowy ze spółką Spyker Cars o przejęciu Saaba. Z powodu braku nowego inwestora dla szwedzkiej spółki oznaczało to zakończenie działalności. Wcześniej z podpisanej już w lecie 2009 roku umowy przejęcia spółki wycofał się szwedzki producent samochodów sportowych Koenigsegg. W tym samym roku chiński Beijing Auto kupił od Saaba prawa do produkcji II generacji modelu 9-3 z 2003 roku oraz II generacji modelu 9-5 z roku 2005. Produkcyjna wersja auta produkowana jest jako BAIC C60 (Saab 9-3) oraz BAIC C71 (Saab 9-5).
26 stycznia 2010 roku wiceprezydent GM John Smith oświadczył, że General Motors i Spyker Cars uzgodniły warunki sprzedaży Saaba Spykerowi. Spyker miał zapłacić General Motors 74 miliony dolarów. 326 milionów w tzw. preferowanych udziałach nowo powstającej spółki zastrzeżone było dla GM. Smith dodał, że rząd szwedzki zagwarantował pożyczkę Europejskiego Banku Inwestycyjnego o wartości około 563,5 miliona dolarów, która musiała zostać jeszcze zatwierdzona przez Komisję Europejską. Spyker podał, że otrzymał również tzw. „backup loan”, czyli wspierającą pożyczkę z Global Emerging Markets Global Yield Fund Ltd z Wielkiej Brytanii w wysokości 211,3 miliona dolarów. Zaś 12 lutego 2010 roku akcjonariusze Spykera wyrazili zgodę na przejęcie Saaba.
W październiku 2010 roku Saab podpisał umowę z niemieckim koncernem BMW Group na dostarczanie jednostek napędowych, które montowane były w nowych modelach koncernu. Silniki to czterocylindrowe motory benzynowe.
19 grudnia 2011 roku szef holenderskiej grupy Swedish Automobile, która była właścicielem spółki Saab, złożył w sądzie w szwedzkim Vaenersborgu wniosek o ogłoszenie bankructwa. Bezpośrednio po ogłoszeniu bankructwa szwedzkie salony, oferujące sprzedaż nowych i używanych samochodów tej marki, odnotowały rekordowy popyt. Produkcję wszystkich samochodów zakończono w 2012 roku. Ostatnie egzemplarze marki Saab (9-3, 9-4X, 9-5) sprzedane zostały 22 marca 2013 roku.
W czerwcu 2012 roku majątek SAAB-a wykupiła spółka NEVS (National Electric Vehicle Sweden). 2 grudnia 2013 roku rozpoczęto seryjną produkcję odrodzonego Saaba modelem 9-3 II generacji po face liftingu. 19 września 2013 roku z linii fabryki w Trollhättan zjechał pierwszy Saab wyprodukowany po wykupieniu przez NEVS. Wyprodukowane auto otrzymało nadwozie ostatnio produkowanego Saaba 9-3, a pod maską turbodoładowany benzynowy silnik.
W maju 2014 roku ze względu na chińskiego inwestora firmę Qingbo, która zwlekała z płatnościami wstrzymano produkcję modelu 9-3, a w czerwcu tego samego roku indyjski koncern motoryzacyjny Mahindra &amp; Mahindra Limited ujawnił zainteresowanie zakupem marki Saab. W sierpniu 2014 roku dostawca urządzeń do testowania, firma Labo Test zgłosiła do szwedzkiego sądu wniosek o odzyskanie pieniędzy, które winna jest firma NEVS. We wrześniu 2014 roku koncern zbrojeniowy SAAB AB, do którego do 1990 roku należała spółka Saab Automobile wycofał zgodę na używanie nazwy Saab w stosunku do samochodów produkowanych przez NEVS.
W grudniu 2014 roku ogłoszono, że obecny właściciel przedsiębiorstwa – NEVS, planuje na początku roku 2015 sprzedać pakiet większościowy udziałów indyjskiej spółce Mahindra &amp; Mahindra Limited. W lutym 2015 roku NEVS po raz kolejny rozpoczął produkcję modelu 9-3. W kwietniu 2015 roku decyzją Sądu uznano, że reorganizacja przedsiębiorstwa została ukończona i przyszedł czas na spłatę długów. Przedsiębiorstwo zostało ponownie wystawione na sprzedaż.
Pod koniec maja 2015 roku ogłoszono, że nowe samochody marki produkowane będą w chińskiej miejscowości Tianjin dzięki pozyskaniu dwóch nowych partnerów, którymi są chińskie spółki Tianjin Binhai Hi-tech industrial Development Area (THT) i State Research Information Technology (SRIT), których zastrzyk finansowy umożliwi rozpoczęcie produkcji samochodów z napędem elektrycznym. W pierwszej kolejności auta będą przeznaczone na rynek chiński.
Pod koniec sierpnia 2015 roku produkująca sprzęt wojskowy Saab Group poinformowała, że nie zgadza się na dalsze używanie nazwy Saab do produkcji samochodów, a w połowie grudnia 2015 roku ogłoszono, że NEVS ma zamiar wprowadzić do produkcji w ciągu kilku lat kilka nowych modeli.
Na początku grudnia 2017 roku w chińskiej fabryce NEVS w Tiencinie rozpoczęto produkcję elektrycznego modelu 9-3 oferowanego jako NEVS 9-3EV.
Samochody.
Modele prototypowe.
W 2008 roku w sieci opublikowane zostały teasery modelu 9-1X, który konkurować miał z pojazdami typu premium klasy kompaktowej. Auto dzielić miało podzespoły z czwartą generacją Opla Astry. Do prezentacji pojazdu nigdy nie doszło.
Innowacje.
Do produkcji nie udało się wprowadzić m.in. termicznego akumulatora gromadzącego ciepło celem szybszego rozgrzania zimnego silnika oraz specjalnego pojemnika na spaliny z funkcją gromadzenia i obiegu zamkniętego gazów wydechowych, służący szybszemu rozgrzaniu katalizatora do temperatury jego pracy.
Sukcesy sportowe.
Szwedzki zawodnik Erik Carlsson prowadząc Saaba 96 wygrał m.in. Rajd 1000 jezior, brytyjski RAC oraz Rajd Monte Carlo.
Muzeum Saaba.
W 1975 roku w Trollhättan z inicjatywy Alberta Trommera, legendarnego dyrektora Saab-Scania otwarto Saab Car Museum, gdzie znajdują się 123 pojazdy, w tym m.in. cenne pojazdy koncepcyjne (Ursaab, EV-1, Aero-X itp.).
Pierwsze muzeum umieszczono w piwnicy byłej sieci dealerskiej ANA. W 1987 roku z okazji 50-lecia istnienia przedsiębiorstwa muzeum przeniesiono do starej parowozowni. Dziesięć lat później muzeum doczekało się gruntownej przebudowy.
Z powodu bankructwa przedsiębiorstwa w 2012 roku planowano wyprzedać całą kolekcję. Dzięki władzom Trollhättan oraz Saab AB i Fundacji Wallenberg udało się uratować w 2012 roku muzeum przed wyprzedaniem wszystkich eksponatów.

</doc>
<doc id="144434" url="https://pl.wikipedia.org/wiki?curid=144434" title="Arahat">
Arahat



</doc>
<doc id="144436" url="https://pl.wikipedia.org/wiki?curid=144436" title="Arahant">
Arahant

Arhant (pāli.) (sanskr. "arahat"; hindi Arihant अरिहन्त; tyb. "draciompa"; chiń. 阿羅漢 "āluóhàn" lub 羅漢 "luóhàn"; kor. "arahan" 아라한; jap. "arakan", "rakan"; wiet. "A-la-hán"). Nazwa pochodzi od pālijskiego "araha" = godny, stąd – "arahanta", "arahant".
Popularna ludowa etymologia wyprowadza słowo od sanskryckiego "ari" „wróg” i "hanti" „zabił/ła”, gdzie „wróg” to trucizny skalań. Tybetańskie tłumaczenie "draciompa" („Niszczyciel Wrogów”) opiera się na tej etymologii.
Buddyzm.
W buddyzmie istnieje wiele szkół – co za tym idzie, różne jest rozumienie słowa „arahant”. Pomimo to wspólnie wszyscy buddyści uznają, że arhant „nie czeka już na nowe życie”. Co oznacza dostąpienie przez tę osobę oświecenia.
Wczesne szkoły buddyjskie i theravada.
We wczesnych szkołach buddyjskich i tradycji theravādy to istota, która osiągnęła Oświecenie – spełniła "arahattamagga", czyli ścieżkę wiodącą ku Oświeceniu. Jest to czwarty stopień „świętości”:
Arahant to synonim buddy, często pojawiający się w "Kanonie palijskim" jako jedno z dziesięciu określeń oświeconego. W theravādzie często używa się tego słowa na określenie oświeconego ucznia Sidhatthy Gotamy. Arahant to ostateczny cel ścieżki – wyzwolenie się ostatecznie z wszystkich 10 pęt (pāli. saṃyojana):
Zdobywa tym samym moce nadnaturalne, lecz nie one są najważniejsze. Po śmierci przechodzi w Parinibbanę („Ostateczne Zdmuchnięcie”).
Mahajana.
Tutaj arahant nie jest tożsamy z Buddą, a jedynie uznaje się go za oświeconego ucznia Buddy (pāli. savakabuddha, sanskr. śrāvaka).
Dżinizm.
W dżinizmie, termin "arhat" (lub "arihant") jest synonimem dla "Dżaina" lub "Tirthankara". Dżinijska Navakar Mantra zaczyna się od słów „Namo Arhantanam”. Arihant zniszczył wszelaką karmę ("ari" = wróg, "hant" = niszczyciel) i tak osiągnął Nirwanę.

</doc>
<doc id="144437" url="https://pl.wikipedia.org/wiki?curid=144437" title="Draciompa">
Draciompa



</doc>
<doc id="144444" url="https://pl.wikipedia.org/wiki?curid=144444" title="Tyreoliberyna">
Tyreoliberyna

Tyreoliberyna, hormon uwalniający tyreotropinę, TRH (od ang. "thyrotropin-releasing hormone"), TRF ("thyrotropin-releasing factor") – hormon peptydowy, o masie cząsteczkowej 359,5 Da, pobudzający przysadkę mózgową do wydzielania tyreotropiny.
Dopamina hamuje jej wydzielanie, a noradrenalina pobudza. Tyreoliberyna jest wytwarzana i uwalniana przez podwzgórze do naczyń układu wrotnego przysadki mózgowej i działa na jej przedni płat. Poza tym tyreoliberyna zwiększa zawartość adrenaliny i noradrenaliny we krwi.

</doc>
<doc id="144446" url="https://pl.wikipedia.org/wiki?curid=144446" title="SVGA">
SVGA



</doc>
<doc id="144447" url="https://pl.wikipedia.org/wiki?curid=144447" title="Gonadoliberyna">
Gonadoliberyna

Gonadoliberyna, luliberyna, GnRH (od ang. "gonadotropin-releasing hormone", hormon uwalniający gonadotropiny), LHRH (od ang. "luteinizing-hormone-releasing hormone", hormon uwalniający hormon luteinizujący) – hormon peptydowy złożony z 10 aminokwasów, dekapeptyd wydzielany przez podwzgórze. Stymuluje wydzielanie gonadotropin (LH i FSH) z płata przedniego przysadki mózgowej.
Struktura pierwszorzędowa gonadoliberyny to pyroGlu-His-Trp-Ser-Tyr-Gly-Leu-Arg-Pro-Gly-NH2.
Gen "GNRH1", odpowiedzialny za produkcję gonadoliberyny, znajduje się na chromosomie 8. U ssaków liniowy dekapeptyd, stanowiący produkt końcowy biosyntezy, powstaje z preprohormonu, składającego się z 92 aminokwasów.
Gonadoliberyna jest neurohormonem wytwarzanym głównie w polu przedwzrokowym podwzgórza. Wraz z krwią krążenia wrotnego przysadki trafia do przysadki mózgowej, z której uwalniana jest do krwiobiegu. Pulsacyjne uwalnianie gonadoliberyny pobudza wydzielanie gonadotropin. Impulsy o niskiej częstotliwości stymulują przysadkę do uwalniania FSH, zaś impulsy o wysokiej częstotliwości do uwalniania LH.

</doc>
<doc id="144448" url="https://pl.wikipedia.org/wiki?curid=144448" title="Saab Group">
Saab Group

Saab Group, wcześniej: SAAB "(Svenska Aeroplan AB)" – szwedzki koncern zbrojeniowy założony w 1937 roku w Trollhättan. Produkuje sprzęt dla wojsk lądowych, wojsk lotniczych i marynarki wojennej, a także dla lotnictwa cywilnego.
Historia.
Firma powstała w kwietniu 1937 roku w Trollhättan i specjalizowała się w produkcji samolotów na potrzeby armii. W 1939 roku spółka przejęła konkurencyjne przedsiębiorstwo ASJA ("AB Svenska Järnvägsverkstäderna") z siedzibą w Linköping.
Po drugiej wojnie światowej z powodu braku zamówień wojskowych koncern stanął w obliczu stagnacji na rynku samolotów, dlatego kierownictwo firmy postanowiło stworzyć dział zajmujący się produkcją samochodów osobowych, Saab Automobile AB, który w 1990 roku został sprzedany amerykańskiemu koncernowi General Motors, a po licznych kłopotach w 2012 roku przestał istnieć; produkcję wznowiono po roku. Rozważana była także możliwość zaangażowania się marki w przemysł stoczniowy. Powstało kilka łodzi z aluminiowymi kadłubami.
Od 1997 roku koncern Saab produkuje dla koncernu Airbus krawędzie natarcia skrzydeł dla Airbusa A380 oraz drzwi do wojskowego Airbusa A400M, a od 2000 roku lotki do Airbusa A320.
Główna siedziba koncernu znajduje się w Sztokholmie.
Produkcja.
Podstawę produkcji stanowią samoloty wojskowe, takie jak m.in. Saab JAS 39 Gripen, którego oferta przegrała w 2004 roku w przetargu na lekki samolot myśliwski dla Sił Zbrojnych RP z amerykańskim F-16 produkcji Lockheeda Martina. Poza tym od koncernu nabyć można, między innymi, elektroniczne elementy naprowadzające oraz systemy obrony przeciwlotniczej.

</doc>
<doc id="144449" url="https://pl.wikipedia.org/wiki?curid=144449" title="Energia słoneczna">
Energia słoneczna



</doc>
<doc id="144452" url="https://pl.wikipedia.org/wiki?curid=144452" title="Notarikon">
Notarikon

Notarikon (hebr. נוטריקון „skrócenie”) – jedna z podstawowych, obok gematrii i temury, kabalistycznych metod pracy z tekstem, traktująca wyrazy jako akrostychy. Polega na interpretacji poszczególnych liter i rozwijaniu ich w pełne zdania. Często bierze się pod uwagę tylko kilka liter lub litery końcowe danego wyrazu (powstaje niejako przeciwieństwo akronimu).

</doc>
<doc id="144454" url="https://pl.wikipedia.org/wiki?curid=144454" title="Golczowice (województwo małopolskie)">
Golczowice (województwo małopolskie)

Golczowice – wieś w Polsce położona w województwie małopolskim, w powiecie olkuskim, w gminie Klucze, w dolinie nad Białą Przemszą w Parku Krajobrazowym Orlich Gniazd.
Gołczowice były wsią królewska w tenucie rabsztyńskiej w powiecie proszowskim województwa krakowskiego w końcu XVI wieku. W latach 1975–1998 miejscowość administracyjnie należała do województwa katowickiego.
Historia.
Wieś z XIV w. W 1401 został wymieniony Stefan, sołtys golczowicki, a później jego następcy. W XV w. władali wsią dzierżawcy Zamku Rabsztyn: Melsztyńscy, Tęczyńscy, a w XVI w. Bonerowie i inni. W XIX wieś zwie się Gołczowice. 1827 - wieś obejmuje 25 domostw, w których żyło 197 mieszkańców. W centrum miejscowości stoi pomnik - krzyż poświęcony potyczce oddziału powstańców kpt. Mossakowskiego z kolumną wojska rosyjskiego pod Golczowicami w 1863. W 1789 wieś była własnością królewską liczącą 146 mieszkańców w 35 domach.
Położenie.
Na południowy wschód w lesie między Golczowicami a Jaroszowcem planuje się stworzyć rezerwat leśny Góra Stołowa (ochrona zbiorowisk lasu grądowego, jaworzyny górskiej, buczyny sudeckiej, ciepłolubnej buczyny naskalnej, kwaśnej buczyny niżowej oraz malowniczych skał wapiennych i jaskini).
Komunikacja.
Dojazd do Golczowic:

</doc>
<doc id="144455" url="https://pl.wikipedia.org/wiki?curid=144455" title="Brok">
Brok

Brok – miasto w Polsce, w województwie mazowieckim, w powiecie ostrowskim, siedziba gminy miejsko-wiejskiej Brok.
Uzyskał lokację miejską w 1501 roku, zdegradowany w 1870 roku, ponowne nadanie praw miejskich w 1922 roku. Miasto rządowe Królestwa Kongresowego, położone było w 1827 roku w powiecie ostrołęckim, obwodzie ostrołęckim województwa płockiego. W latach 1975–1998 miasto administracyjnie należało do województwa ostrołęckiego.
Brok leży w dawnej ziemi nurskiej historycznego Mazowsza. Miasto położone jest w Dolinie Dolnego Bugu, nad rzekami Bug i Brok.
W czasach I Rzeczypospolitej był prywatnym miastem duchownym.
Według danych GUS z 31 grudnia 2019 r. miasto miało 1924 mieszkańców.
Historia.
Pierwsza wzmianka o Broku pojawia się w 1203. We wczesnym średniowieczu powstała tu osada, na szlaku handlowym łączącym Pomorze z Rusią Kijowską. Osada uzyskała prawa miejskie z nadania biskupa płockiego Wincentego Przerębskiego w 1501 r.
Wiek XVI i XVII, aż do 1657 roku podczas potopu szwedzkiego, to okres wyjątkowo pomyślnego rozwoju miasta. W 1578 r. w ponad 450 domach, w większości murowanych zamieszkiwało około 2700 osób, a ponadto odnotowano 2 piece hutnicze, obecność rzemieślników, rybaków, kupców itp. Brok był ważnym portem spełniającym wówczas istotne funkcje komunikacyjne Bugu, centrum tzw. „Klucza złotoryjskiego”, ośrodkiem handlowym i rzemieślniczym, miejscem urzędowania Zgromadzenia Bartników oraz Starosty Bartnego, których „obowiązkiem było zawiadywanie barciami całej puszczy biskupiej”. Rozwój Broku trwał aż do najazdu szwedzkiego.
Miejscowość była ulubionym miejscem wypoczynku biskupów diecezji płockiej, którzy wznieśli przy ujściu Turki do Bugu okazały pałac spełniający funkcję letniej rezydencji.
W 1854 roku Brok liczył 175 domów. Miasto zamieszkiwało wówczas 1755 osób, w tym 1068 (60,9%) chrześcijan i 687 Żydów (39,1%).
W połowie XIX wieku prof. Wojciech Bogumił Jastrzębowski stworzył w pobliskim Feliksowie Zakład Leśno-Praktyczny ze szkołą leśników i leśnym gospodarstwem doświadczalnym. Jednym z uczniów szkoły był Ludomir Benedyktowicz (ur. 5 sierpnia 1844 we wsi szlacheckiej Świniary, zm. 14 grudnia 1926 we Lwowie) – leśnik, polski malarz, uczestnik powstania styczniowego.
1 marca 1922 roku Brok odzyskał prawa miejskie utracone po powstaniu styczniowym. Mieszkańcy podjęli szereg działań mających na celu podniesienie rangi i znaczenia miejscowości. W 1935 roku powstało Towarzystwo Przyjaciół Broku, którego działacze wysunęli program rozwoju Broku jako miejscowości letniskowej. Powstały liczne pensjonaty, kwatery prywatne, ratusz, szkoła, przystań wodna, kilka zakładów drobnego przemysłu, sieć elektryczna. Brok stał się znanym i popularnym wśród mieszkańców Warszawy letniskiem. Kwitnęło życie kulturalne miejscowości: działały amatorskie zespoły artystyczne, teatralne, chór, orkiestra dęta Ochotniczej Straży Pożarnej (komendantem w 1929 r. był Antoni Rowiński).
W latach 30. XX wieku w Broku mieszkał wraz z rodziną Tomasz Janiszewski (ur. 21 maja 1867 w Warszawie, zm. 23 lipca 1939 w Broku) – polski lekarz, docent higieny społecznej Uniwersytetu Jagiellońskiego, profesor zwyczajny Uniwersytetu Warszawskiego. Od 16 stycznia 1919 do 9 grudnia 1919 był ministrem zdrowia publicznego w rządzie Ignacego Jana Paderewskiego.
Po zakończeniu II wojny światowej zniszczony w 80% Brok dźwigał się do życia przez długi czas. Dopiero w końcu lat 50. zaczął się szybszy rozwój, związany z budową na terenie miejscowości ośrodków wypoczynkowych przez zakłady pracy oraz ożywionym ruchem turystyczno-wypoczynkowym. Ogólnokrajowy kryzys społeczno-gospodarczy, który wystąpił w końcu lat 80. dotknął w szczególny sposób Brok. Zakłady pracy zmuszone były do likwidacji ośrodków wypoczynkowych, a co za tym idzie zaczęło powoli zamierać życie turystyczne na terenie miejscowości.
Miejsca pamięci.
Cmentarz przy przysiece.
Na trasie Brok – Poręba znajduje się odrestaurowany w roku 2008 tzw. cmentarzyk przy przesiece. W zbiorowej mogile spoczywają szczątki żołnierzy różnych narodowości poległych w latach 1914–1918.
W 2010 r. w ramach programu „Katyń ocalić od zapomnienia” na terenie cmentarza została odsłonięta tablica poświęcona pamięci leśników: por. Juliana Doboszyńskiego, por. Stefana Kowalewskiego, por. Witolda Mackiewicza oraz por. Stanisława Podgórskiego zamordowanych przez NKWD w Charkowie i Katyniu w 1940 roku. Dla uczczenia ich pamięci posadzono również cztery dęby.
Kurhan grzebalny.
Kurhan grzebalny zwany dawniej "żydowską górką" położony jest obok cmentarza żydowskiego. Kiedyś kurhan był znacznie wyższy i znajdował się na nim drewniany tzw. „krzyż choleryczny”.
Pochowano w nim około 1500 zmarłych podczas epidemii dżumy (według starszych okolicznych mieszkańców byli to zmarli na cholerę) na przełomie XVII i XVIII wieku. Obecnie na kurhanie ustawione jest pięć krzyży, a przed nim umieszczono tablicę pamiątkową.
Transport.
W mieście krzyżuje się droga krajowa nr 50 oraz droga wojewódzka nr 694.
Najbliższa stacja PKP znajduje się w Sadownem Węgrowskim.

</doc>
<doc id="144470" url="https://pl.wikipedia.org/wiki?curid=144470" title="Kaszczorek">
Kaszczorek

Kaszczorek – część urzędowa Torunia zlokalizowana na prawobrzeżu.
Przy podziale miasta dla potrzeb rad okręgów (jednostek pomocniczych gminy) teren Kaszczorka współtworzy okręg "Kaszczorek".
Lokalizacja.
Kaszczorek zlokalizowany jest w południowo-wschodniej części miasta, od północy graniczy ze Skarpą, od wschodu z gminą Lubicz, z południa z rzeką Drwęcą, zaś od zachodu z Winnicą i rzeką Wisłą.
Ulice.
Do głównych ulic przecinających lub stanowiących granice Kaszczorka zaliczyć należy: Ligi Polskiej, Przy Skarpie oraz Turystyczną.
Historia.
Wieś Kaszczorek była wzmiankowana w 1242 roku, kiedy stanowiła ona część dóbr biskupów kujawskich. Przed 1263, zanim przenieśli się oni do Torunia, zostali tu osadzeni dominikanie, po nich przybyli tu begardzi, którzy w 1321 zostali przeniesieni w inne miejsce.
W 1509 roku wieś przeszła na własność rady miejskiej Torunia. Do Torunia Kaszczorek przyłączono w 1976 roku. Od lat 90. XX wieku jest miejscem intensywnego rozwoju zabudowy jednorodzinnej.

</doc>
<doc id="144471" url="https://pl.wikipedia.org/wiki?curid=144471" title="CD-ROM XA">
CD-ROM XA

CD-ROM XA (ang. Compact Disc – Read Only Memory eXtended Architecture – rozszerzona architektura CD-ROM) – rozwinięcie standardu CD-ROM definiującym sposób zapisu danych multimedialnych (obraz, dźwięk, wideo, animacja) na nośnikach optycznych. Dane te są przeplatane przy zapisie, aby umożliwić ich jednoczesne odtwarzanie i zmniejszyć czas dostępu.
Standard ten został opracowany przez firmy Philips, Sony i Microsoft i zatwierdzony w maju 1991 roku
w tzw. Żółtej Księdze.

</doc>
<doc id="144474" url="https://pl.wikipedia.org/wiki?curid=144474" title="Orient Express">
Orient Express

Orient Express – luksusowy pociąg pasażerski, który kursował w ramach działalności międzynarodowej spółki Compagnie Internationale des Wagons-Lits. Pomysłodawcą i założycielem był Belg Georges Nagelmackers. Trasa o długości 2880 km wiodła z dworca wschodniego w Paryżu do Konstantynopola (dzisiejszy Stambuł). Pierwszy skład wyruszył 4 października 1883 roku. Był to symbol komfortu i bogactwa. Luksusowe wagony sypialne i wagony restauracyjne słynące ze swej kuchni sprawiły, że pociągiem podróżowały osoby arystokratycznego pochodzenia, dyplomaci i ludzie biznesu.
Na trasie z Paryża do Stambułu przez Strasburg, Monachium, Wiedeń, Budapeszt, Bukareszt i Warnę pociąg kursował w latach 1883–1914, 1919–1939 oraz 1945–1977. W następnych latach trasa Orient Expressu była skracana do Bukaresztu, a następnie kolejno Budapesztu i Wiednia. Ostatecznie kursy pod tym szyldem zawieszono w grudniu 2009 roku.
Pierwszy Orient Express.
Pierwszy przejazd pociągu rozpoczął się 4 października 1883 na trasie z Paryża do Giurgiu w Rumunii przez Monachium i Wiedeń. W Giurgiu pasażerowie musieli przesiąść się na prom przez Dunaj i w Ruse w Bułgarii wsiąść do mniej luksusowego pociągu, udającego się przez Warnę do Konstantynopola. W 1885 r. Orient Express kursował na trasie do Stambułu przez Wiedeń, Belgrad, Nisz i Płowdiw.
W 1889 roku całą 67-godzinną podróż można było odbyć bezpośrednio. "Orient Express" wyruszał z Paryża i jego trasa wiodła przez Budapeszt, Belgrad, Bukareszt, Konstancę nad Morzem Czarnym do Stambułu. Pociąg rozwijał zawrotną (jak na tamte czasy) szybkość 80 km/h.
Okres dwudziestolecia międzywojennego.
Kursowanie pociągu zawieszono na czas trwania I wojny światowej w 1914 roku. W latach 1916–1918 został uruchomiony niemiecki substytut Orient Expressu, tzw. Pociąg Bałkański ("Balkanzug") relacji Berlin-Konstantynopol, który odgrywał rolę nie tylko praktyczną, ale przede wszystkim propagandową w ówczesnym imperium niemieckim. Po zakończeniu I wojny światowej kursowanie Orient Expressu zostało wznowione w 1918 roku. Od 1919 roku pociąg zaczął kursować przez najdłuższy w tamtych czasach tunel kolejowy – Simplon – wydrążony w masywie Monte Leone na wysokości 634–705 m n.p.m. i liczący 19,8 kilometra długości, łączący miasta Brig i Domodossola (Szwajcarię i Włochy). Dzięki temu trasa Orient Expressu zaczęła przebiegać przez Lozannę, Mediolan, Wenecję i Triest. Podróż wtedy na całej trasie została skrócona do 56 godzin.
Pociąg kursujący tą południową trasą zwany był Simplon Orient Express i stał się najważniejszym połączeniem Paryż – Stambuł. Trzecią trasą kursował Arlberg Orient Express, który poprzez Zurych, Innsbruck, Budapeszt, oraz Bukareszt, docierał aż do Aten. Złote lata pociągu przypadają na lata 30. XX wieku.
W 1931 roku miał miejsce zamach bombowy na pociąg. Zginęły wtedy 24 osoby. Dla tych, którzy przeżyli, śpiewała Josephine Baker.
Wagony Orient Expressu były świadkiem wielu ważnych dla historii wydarzeń. Mimo że kursowanie pociągu zostało zawieszone na okres obu wojen światowych, to w 1918 roku w wagonie nr 2419 delegacja niemiecka podpisała dokumenty „zawieszenia broni”. W czasie II wojny światowej, w 1940 roku, Adolf Hitler wykorzystał ten sam wagon jako miejsce podpisania kapitulacji przez Francję.
Okres po II wojnie światowej.
Wybuch II wojny światowej w 1939 r. po raz kolejny przerwał kursowanie pociągu. Połączenie wznowiono dopiero w 1945 r., jednak z ominięciem Aten, ponieważ trasa przebiegała przez Jugosławię, której granice były zamknięte. Ponowne otwarcie trasy do Aten nastąpiło dopiero w 1951 r. W tym samym roku z powodu konfliktu Bułgarii z Turcją i zamknięcia granicy pomiędzy tymi państwami wstrzymane zostało na rok kursowanie Orient Expressu do Stambułu. Kolejną przeszkodą była żelazna kurtyna. Trwająca zimna wojna bardzo utrudniała kursowanie pociągu, lecz nigdy definitywnie jej nie przerwała. Państwa komunistyczne zgodnie ze swoimi rozporządzeniami zmieniały oryginalne wagony Wagons-Lits na swój skład, w związku z tym trudno mówić o kursowaniu oryginalnego Orient Expressu. Jednak w latach 50. XX w. pociąg kursował regularnie z Paryża do Stambułu i Aten trzy razy w tygodniu.
W 1962 roku wstrzymane zostały definitywnie dwa z trzech połączeń. Jedynym ciągle kursującym pociągiem był Simplon Orient Express, który został zamieniony w wolniejsze połączenie nazwane Direct Orient Express. W 1971 roku Wagons-Lits Company wstrzymała produkcję nowych wagonów, a istniejące składy sprzedała przewoźnikom narodowym.
W 1977 roku właścicielem marki stały się Koleje Francuskie SNCF. Ostatni regularny kurs Orient Expressu na trasie Paryż–Stambuł miał miejsce 19 maja 1977 roku. Jednak pociąg pod nazwą Orient Express kursował dalej na trasie Paryż–Bukareszt, która w 2001 r. została skrócona do Wiednia, gdzie dołączano go do ekspresu Paryż–Strasburg, oznaczanym na rozkładach nazwą Orient Express. Z chwilą uruchomienia przez SNCF połączenia TGV Paryż – Strasburg, trasa Orient Expressu w czerwcu 2007 r. została skrócona do odcinka Strasburg – Wiedeń.
Ostatecznie kursy Orient Express zawieszono w grudniu 2009 roku.
Orient Express dzisiaj.
W 1982 milioner James Sherwood założył prywatną spółkę Venice Simplon Orient Express, która odkupiła od przewoźników państwowych oryginalne wagony Wagon-Lits z lat 20. i 30. XX wieku, skompletowała wszystkie 35 wagonów i podjęła się ich renowacji i restauracji, aby przywrócić im dawną świetność. Wyposażenie i wykończenie wagonów było wzorowane na wystroju, jaki Wagons-Lits miał w roku 1903. Rekonstrukcją 9 wagonów Pullmana zajęli się angielscy rzemieślnicy z Carnforth (hr. Lancashire), a przeróbka wagonów sypialnych została powierzona niemieckiej firmie Bramer Wagonbau oraz warsztatom Wagons-Lits w Ostendzie.
25 maja 1982 roku nowy Orient Express ponownie wyruszył w podróż przez Europę na trasie Londyn – Wenecja. Bilet w ten dziewiczy kurs kosztował 1200 funtów. Z uwagi na brak zgody kolei francuskich SNCF na użytkowanie starej nazwy Orient Express zmieniono ją na Venice Simplon–Orient–Express. Nowym Orient Expressem podróżowali m.in. Michael Jackson, Liza Minnelli czy John Travolta z rodziną, który specjalnie przyleciał swoim prywatnym samolotem do Wenecji.
Obecnie firma Venice Simplon Orient Express uruchamia kilka różnych połączeń, np. Londyn – Paryż – Wenecja i tylko część z nich ograniczona jest do jednego kursu rocznie. Możliwa jest również przejażdżka prawie oryginalną trasą Orient Expressu z Paryża przez Budapeszt i Bukareszt do Stambułu.
Orient Express w Polsce.
Pociągi o wspólnej nazwie Orient Express prowadzone były pierwotnie przez Międzynarodowe Towarzystwo Wagonów Sypialnych i Wielkich Ekspresów Europejskich (w skrócie C.I.W.L). Funkcjonowała również nazwa Międzynarodowe Towarzystwo Wagonów Sypialnych i Restauracyjnych. Firma ta włączała również swoje luksusowe wagony, jako pojedyncze, do pociągów międzynarodowych. Podstawowa trasa pociągu „Orient Express” prowadziła z Paryża do Stambułu i ulegała ciągłym modyfikacjom. C.I.W.L uruchomiło również kilkanaście innych pociągów z tytułem „Orient Express” w nazwie, m.in. Arlberg orient Express, Simplon Orient Express, Venice Simplon–Orient–Express, Balt Orient Express, Nord Express, Nord Orient. Pociągi złożone z wagonów C.I.W.L lub prowadzące takie wagony oznaczane były w rozkładach jazdy dodatkową literką L.
Nazwa „Orient Express” do dzisiaj jest zastrzeżona przez koleje francuskie (SNCF). W latach siedemdziesiątych, osiemdziesiątych i dziewięćdziesiątych pociąg o tej nazwie, złożony ze zwykłych wagonów kursował z Paryża do Bukaresztu, Wiednia, na coraz krótszej trasie. Obecnie nie kursuje.
Pociągi Orient Express złożone z wagonów C.I.W.L regularnie kursowały na terenie Polski jako pociąg rozkładowy. Polska „nitka” składu prowadziła z Warszawy Głównej (a także z Krakowa) przez Koluszki, Częstochowę, Katowice do Zebrzydowic. Tu łączyły się polskie części składu i jechały dalej do Bohumina, czeskiej Pragi i dalej do Paryża. Niektóre wagony z Polski kursowały w tym pociągu w niespotykanych dziś relacjach, np. Warszawa – Stambuł, Warszawa – Triest, Warszawa – Rzym. W sieciowym rozkładzie jazdy pociągów w 1950 i 1951 roku widnieje pod nazwą „Orient Express”. Pociąg ten przestał kursować przez Polskę około 1954 roku.
Drugim pociągiem był Nord Express z Paryża przez Berlin do Warszawy (również kursował do połowy lat pięćdziesiątych złożony z wagonów C.I.W.L.)
Trzecim pociągiem, również złożonym z luksusowych wagonów sypialnych C.I.W.L prowadzonym przez Polskę był Balt Orient Express (w Polsce około 1949–1954) na trasie Oslo/Sztokholm – Trelleborg – Odra Port (ówczesne Świnoujście Port) – Poznań – Wrocław – Praga – Budapeszt – Stambuł. Skład prowadził wiele wagonów w różnych relacjach i na trasie dochodziło do kilkunastu przełączeń wagonów – między innymi w Poznaniu, gdzie skład Nord Expressu spotykał się ze składem Balt Orient Expressu. Do składu dołączane były również wagony z Warszawy i Gdyni.
W latach późniejszych pojedyncze wagony C.I.W.L kursowały jeszcze m.in. w relacjach Sztokholm – Warszawa i Wiedeń – Warszawa.
Pociągi kursujące od kilkunastu lat pod nazwą „Orient Express” nie mają zazwyczaj nic wspólnego z oryginalną trasą pociągu (Paryż – Stambuł). Są to składy złożone z byłych wagonów C.I.W.L. Towarzystwo to sprzedało w pewnym momencie większość swoich wagonów, które zakupiły różne firmy w celu organizacji luksusowych wycieczek pociągami. Między innymi Reiseburo Intraflug A.G. Forch-Zurich. Firma ta po kilku latach zbankrutowała i część należących do niej wagonów sypialnych przejęła spółka, która zorganizowała regularne kursy składu po terenie Rosji przez około 10 lat. Po zakończeniu tych przejazdów to te właśnie wagony sprowadzono z Rosji do Małaszewicz.
Jako pociąg turystyczny, nie rozkładowy, legendarne wagony kursujące niegdyś w "Orient Expressie" po raz pierwszy zagościły w Polsce w 1988 roku pod nazwą „Nostalgie Paryż – Stambuł Orient Express”. Przejazd zorganizowała firma Reiseburo Intraflug. Pociąg jechał na specjalnej trasie Paryż-Lyon-Kolonia-Berlin-Warszawa-Moskwa-Harbin-Pekin-Hongkong od 7 do 26 września. Trasa liczyła ponad 15 tysięcy kilometrów, trwała 19 dni i została wpisana do księgi rekordów Guinnessa. Wagony wróciły do Europy drogą morską. W Polsce na odcinku Kutno – Warszawa – Terespol pociąg prowadzony był polskimi parowozami w podwójnej trakcji Pt47-112 + Ty51-92 (Kutno – Warszawa – Siedlce) oraz Pt47-13 + Ty51-208 (Siedlce – Terespol).
Skład 9 września 1988 zatrzymał się w Łowiczu i Sochaczewie, skąd pasażerowie pojechali do Żelazowej Woli i na koncert chopinowski, i pojechał próżny do Warszawy Głównej. Pociąg po manewrach przejechał z parowozami od stacji W-wa Zachodnia do stacji W-wa Wschodnia przez stację Warszawa Centralna i tunel średnicowy (bez zatrzymania) co praktycznie nie było nigdy praktykowane ze względu na zadymienie. Wjazd pociągu na stację Warszawa Główna został zarejestrowany przez polską telewizję. Ekipa została również wpuszczona z kamerą do wnętrza pociągu.
Pociąg był zestawiony z następujących wagonów (przeznaczenie, zarząd kolejowy/właściciel, typ i numer wagonu, relacja): restauracyjny KŻD (Manzhouli – …), sypialny inspekcyjny SŻD (Brest – Zabaikalsk), sypialny specjalny SŻD (Brześć – Hongkong), bagażowy SNCF (Paryż – Brześć), sypialny typ YT Intraflug nr 3909 (Paryż – Hongkong), wagon siłownia z generatorem Intraflug nr 1286 (Paryż – Hongkong), restauracyjny Intraflug nr 3354 (Paryż – Hongkong), pullman Intraflug nr 4158 (Paryż – Hongkong), pullman Intraflug nr 4149 (Paryż – Hongkong), barowo-salonowy Intraflug nr 4164 (Paryż – Hongkong), sypialny Intraflug typ LX nr 3551 (Paryż – Hongkong), sypialny Intraflug typ LX nr 3542 (Paryż – Hongkong), sypialny Intraflug typ LX nr 3487 (Paryż – Hongkong), obsługi CIWLT nr 4013 (Paryż – Hongkong), sypialny Intraflug typ LX nr 3472 (Paryż – Hongkong), sypialny Intraflug typ LX nr 3475 (Paryż – Hongkong), sypialny Intraflug typ LX nr 3480 (Paryż – Hongkong), sypialny typ LX nr 3537 (Paryż – Hongkong), sypialny Intraflug typ YT nr 3851 (Paryż – Hongkong), bagażowy SŻD (Brześć – Hongkong).
Po latach przerwy pociąg pojawił się w Polsce dopiero w 2007 r. Przejazd zorganizowała inna spółka – Venice Simplon Orient Express Ltd., która organizuje również regularne przejazdy na trasie Londyn-Paryż-Wenecja i innych.
Bilety na podróż "Słowiańskie marzenia" z Wenecji przez Wiedeń, Kraków, Tarnów, Warszawę, Malbork, Bydgoszcz, Poznań, Leszno, Wrocław do Pragi kosztowały 6 tys. €. Skład liczył 16 biało-granatowych i granatowych wagonów z pozłacanymi napisami ze 102 pasażerami i 44 pracownikami obsługi na pokładzie. Kolejny przejazd Venice Simplon-Orient-Expressu przez Polskę miał miejsce w lipcu 2007 roku, gdy pociąg zawitał tylko do Krakowa. Skład liczył 16 wagonów, jak poprzednio granatowo-białych ze złoconymi napisami i elementami zdobniczymi. 10 lipca 2009 r. pociąg odwiedził m.in. Żywiec, Bielsko-Białą, Czechowice-Dziedzice, Oświęcim, kończąc bieg w Krakowie; 12 lipca tę samą trasę przejeżdżał na trasie z Krakowa do Wiednia.
W latach 2008–2018 na terenie kolejowego portu przeładunkowego w Małaszewiczach stało 13 luksusowych wagonów, a wśród nich restauracyjny i barowy, które w znacznym stopniu uległy zniszczeniu przez siły przyrody i ludzi. Były to w większości wagony składu, który w 1988 roku jechał przez Polskę do Hongkongu, a od około 1993 roku jeździł po terenie Rosji. Pociąg po zakończeniu jazd w Rosji utknął na szerokich torach w Małaszewiczach, ponieważ normalnotorowe wózki wagonów pozostawiono kiedyś na przechowanie stronie białoruskiej. Koleje białoruskie zażyczyły sobie olbrzymiej kwoty za przechowywanie tych wózków. Dodatkowo nie wiadomo było, jaki jest ich stan, gdyż przez około 10 lat, kiedy skład jeździł w Rosji, stały one na wolnym powietrzu. Istniała nawet trudność w ustaleniu właściciela tychże wagonów. Ostatecznie w roku 2018, po 10 latach postoju, wagony zostały załadowane na platformy samochodowe i przewiezione do Francji.
Zakup marki przez AccorHotels i renowacja wagonów.
W październiku 2017 r. połowę udziałów w marce zakupiło AccorHotels, zgodnie z której zamierzeniem OrientExpress ma zostać wykorzystany m.in. do promocji hoteli tej spółki. Aktualnie (2022) trwa renowacja wagonów sprowadzonych z Polski; Grupa Accor zamierza powrócić do uruchamiana luksusowych pociągów turystycznych – po terenie Włoch. Zakończenie prac planowane jest na rok 2025. Projekt renowacji wagonów przygotowała pracownia francuskiego architekta Maxime d’Angeac.
Orient Express w kulturze.
"Orient Express" stał się inspiracją dla filmów fabularnych i książek oraz seriali, m.in.:

</doc>
<doc id="144477" url="https://pl.wikipedia.org/wiki?curid=144477" title="Moneta obiegowa">
Moneta obiegowa

Moneta obiegowa – moneta będąca aktualnie lub w przeszłości w obiegu, czyli w użyciu codziennym, służąca jako środek płatniczy (pieniądz) do płacenia za towary i usługi. Oprócz monet obiegowych istnieją monety kolekcjonerskie i monety bulionowe. W przeszłości produkowane ze srebra oraz złota. Współcześnie monety obiegowe z racji ich mniejszego znaczenia w obrocie pieniężnym bite są z tańszych materiałów takich jak: miedzionikiel, stal, mosiądz czy Nordic gold.

</doc>
<doc id="144478" url="https://pl.wikipedia.org/wiki?curid=144478" title="Prezydenci Liberii">
Prezydenci Liberii

Kadencja i elekcje.
U początków państwa kadencja prezydenta trwała 2 lata, jednak 7 maja 1907 roku okres ten został podwojony. W latach 1980–2006 urząd był trzykrotnie znoszony przez zamachy stanu oraz pierwszą i drugą liberyjską wojnę domową.
Obecnie prezydent jest wybierany w wyborach powszechnych na powtarzalne okresy sześcioletnie. Aktualnym prezydentem jest George Weah, który objął urząd w 2018 roku.
Rezydencja.
Prezydenci Liberii rezydują i pracują w "Executive Mansion" w stolicy państwa, Monrovii. Budynek znajduje się po "vis-a-vis" Kapitolu i został zbudowany podczas prezydentury Williama Tubmana.

</doc>
<doc id="144482" url="https://pl.wikipedia.org/wiki?curid=144482" title="Prezydenci Senegalu">
Prezydenci Senegalu



</doc>
<doc id="144486" url="https://pl.wikipedia.org/wiki?curid=144486" title="Prezydenci Namibii">
Prezydenci Namibii

Lista prezydentów Namibii:

</doc>
<doc id="144487" url="https://pl.wikipedia.org/wiki?curid=144487" title="Nominał">
Nominał

Nominał – nadawana przez emitenta wartość środka pieniężnego, papieru wartościowego, bonu pieniężnego, znaczka pocztowego itp. 
Nominał środka pieniężnego zwykle widnieje na rewersie monety, a na banknotach zamieszczany jest na obu jego stronach.

</doc>
<doc id="144488" url="https://pl.wikipedia.org/wiki?curid=144488" title="Trojak (moneta)">
Trojak (moneta)

Trojak – polska moneta srebrna (później miedziana), o wartości 3 groszy. 
Trojaki zostały wprowadzone ordynacją menniczą Zygmunta I Starego w 1528 r. Emitowano je wtedy w 4 mennicach. Na awersie z reguły nosiły portret władcy. Spośród pierwszych trojaków (z mennic w Krakowie i Toruniu), pochodzących z 1528 r., przyjął się ostatecznie typ drugi, który w roku 1535 został zaadaptowany przez mennicę miejską Gdańska (trojaki elbląskie miały nieco odmienny awers).
Trojaki stały się popularną monetą już za Zygmunta II Augusta, mimo że bito je wyłącznie w mennicy wileńskiej i (w niewielkim zakresie) w Gdańsku. Jednak ikonografia trojaków wileńskich była całkiem odmienna od wzorca rozwijanego za rządów Zygmunta I Starego.
Za panowania Stefana Batorego trojaki przyjęły ostateczny kształt ikonograficzny. Bito je w pięciu mennicach, wśród których szczególną uwagę zwracają trojaki z mennicy olkuskiej z lat 1579–1580.
Szczyt rozwoju emisji trojaków nastąpił za panowania Zygmunta III Wazy. Koronne trojaki bito wtedy w 7 mennicach koronnych – w licznych typach i odmianach (Stanisław Walewski podaje 97 typów, nie licząc trojaków z mennic niewiadomych). Liczne z nich emitowały także mennice wileńska i ryska. Interesujące są też lenne trojaki kurlandzkie. Ograniczoną liczbę bardzo rzadkich obecnie trojaków wyemitowała mennica gdańska.
W czasie panowania Władysława IV praktycznie bito jedynie „grube” monety — talary i dukaty, a tylko jako próbne – trojaki, szóstaki i orty.
Za Jana Kazimierza bito trojaki, zarówno w Koronie, jak i na Litwie, w tradycyjnej postaci ikonograficznej.
Podczas krótkiego panowania Michała Wiśniowieckiego trojaków nie produkowano.
Za Sobieskiego znów pojawiły się trojaki w dwóch wzorach ikonograficznych – tradycyjnym i nowym. 
Ten nowy kształt wykazują również trojaki koronne z czasów Augusta III, a także próbna ich emisja Augusta II z mennicy grodzieńskiej. W innej formie – bo na awersie z monogramem króla zamiast jego popiersia, wybijały miejskie trojaki mennice Gdańska, Torunia i Elbląga. Za panowania Augusta III wypuszczała je również mennica w Lipsku.
Reformy monetarne Stanisława Augusta doprowadziły do uporządkowania rynku monety w Polsce, m.in. sprawiając, iż dla całej Rzeczypospolitej działały mennice w Krakowie i Warszawie. Począwszy od 1766 roku tylko mennica warszawska wybijała nieprzerwanie trojaki aż do roku 1794. Jednakże były to monety miedziane, jedynie formą ikonograficzną przypominające trojaki wybijane za Augusta III..
Trojaki funkcjonowały również w mennictwie porozbiorowym. Wybijano je w Księstwie Warszawskim, a później także w Królestwie Kongresowym. Emitował je również Rząd Tymczasowy w trakcie powstania listopadowego w 1831 roku.
Ostatnie trojaki zostały wyemitowano podczas rozbiorów przez mennicę w Warszawie z datą 1841.
Po ponad trzystu latach intensywnego funkcjonowania na rynku pieniężnym ziem Rzeczypospolitej – trojak przestał być środkiem wymiany pieniężnej. Jednakże w ciągu trzech stuleci jego rola była bardzo istotna. Był pieniądzem chętnie przyjmowanym w krajach ościennych, stając się w pewnym okresie monetą środkowej Europy (znaczne jego ilości znajdowane są w skarbach w tych krajach). Wzór ikonograficzny trojaka przejęło kilka księstw śląskich, a także Transylwania, Republika Dubrownika i Prusy.
Oprócz najpopularniejszej nazwy dla monet trzygroszowych (tj. „trojak”) oraz nazwy „potrójny” występującej w Wielkim Księstwie Litewskim, na ziemiach, gdzie monety te znajdowały się w stałym obiegu, spotykane są również określenia takie jak: „dutka”, „babka”, „dudek”, „dydek”.

</doc>
<doc id="144491" url="https://pl.wikipedia.org/wiki?curid=144491" title="Prezydenci Nigru">
Prezydenci Nigru



</doc>
<doc id="144492" url="https://pl.wikipedia.org/wiki?curid=144492" title="Bitwa na Morzu Filipińskim">
Bitwa na Morzu Filipińskim

Bitwa na Morzu Filipińskim – bitwa powietrzno-morska podczas II wojny światowej między flotą amerykańską a japońską, stoczona w dniach 19–20 czerwca 1944 roku w północnej części Morza Filipińskiego, na zachód od archipelagu Marianów.
Podłoże.
W miarę postępów wojsk amerykańskich wspieranych przez marynarkę wojenną w odbijaniu wysp południowo-zachodniego Pacyfiku z rąk japońskich, japońskie dowództwo postanowiło doprowadzić do decydującej bitwy morskiej, w której zniszczeniu miała ulec amerykańska flota. W tym celu 1 marca 1944 Japończycy zreorganizowali główne siły swojej floty, tworząc Flotę Operacyjną pod dowództwem wiceadmirała Jisaburō Ozawy. Jego zwierzchnikiem, dowódcą Połączonej Floty po śmierci Yamamoto i jego następcy, został od 5 marca admirał Soemu Toyoda, który wydał rozkaz do operacji A-Go, mającej doprowadzić do walnej bitwy. Według planów japońskich, jej miejscem miało stać się południowe Morze Filipińskie w rejonie Palau-Mariany, co pozwoliłoby uzyskać wsparcie ok. 348 samolotów z baz lądowych na tych oraz okolicznych wyspach.
W połowie maja 1944 główne siły Floty Operacyjnej skoncentrowano w bazie na wyspie Tawi Tawi na Morzu Celebes w filipińskim archipelagu Sulu. Amerykanie, mając dane wywiadowcze o koncentracji japońskiej floty, wysłali na ten obszar okręty podwodne, które w drugiej połowie maja i na początku czerwca zatopiły tam 4 niszczyciele i 3 zbiornikowce, istotne dla dowożenia paliwa dla okrętów i samolotów. Szczególnie aktywny okazał się okręt podwodny USS „Harder”, który 6, 7 i 9 czerwca zatopił niszczyciele „Minazuki”, „Hayanami” i „Tanikaze”, ponadto prawdopodobnie uszkodził inne jednostki.
11 czerwca Amerykanie rozpoczęli bombardowanie wyspy Saipan w archipelagu Marianów, na północno-wschodnim krańcu Morza Filipińskiego, a 15 czerwca rozpoczęli operację desantową na Saipanie. Mimo że był to obszar położony na północ od miejsca preferowanego dla decydującej bitwy, admirał Toyoda nakazał 15 czerwca Flocie Operacyjnej zaatakować Amerykanów w rejonie Marianów i zniszczyć siły inwazyjne. Już po południu tego dnia flota japońska przechodząca przez cieśninę San Bernardino na Filipinach została dostrzeżona przez okręt podwodny, przez co Amerykanie uzyskali wcześnie informację o jej zamiarach. 16 i 17 czerwca flota japońska podążała na wschód ku Marianom, a obie floty przygotowywały się do bitwy.
Siły.
Zespół amerykański stanowiący osłonę lądowania na Saipanie stanowiła Piąta Flota pod dowództwem admirała Raymonda Spruance’a. Oprócz wielkiego Połączonego Zespołu Inwazyjnego wiceadmirała Richmonda Turnera, składającego się z 540 okrętów różnych klas, w tym 7 pancerników i zajmującego się bezpośrednio wsparciem i transportem wojsk, w skład Piątej Floty wchodził Zespół Szybkich Lotniskowców wiceadmirała Marca Mitschera w składzie 15 lotniskowców, 7 pancerników, 3 ciężkich i 10 lekkich krążowników i 58 niszczycieli.
W dniach 15–16 czerwca dwie grupy amerykańskich lotniskowców pod dowództwem kontradmirała J. Clarka urządziły wypad w celu zbombardowania lotnisk i osłabienia japońskiego lotnictwa na wyspie Iwo Jima, który zakończył się zniszczeniem kilkudziesięciu japońskich samolotów i zatopieniem transportowca. Następnie okręty amerykańskie pospiesznie wróciły do głównych sił. Rano 18 czerwca okręty Zespołu Szybkich Lotniskowców zostały rozstawione w linii, 180 mil na zachód od wyspy Tinian koło Saipanu. Za główne zadanie zespołu admirał Spruance uznał osłonę Saipanu i sił desantowych, obawiając się głównie ataku japońskiego na siły desantowe, w przypadku gdyby zostawił je bez osłony, aktywnie szukając wroga. Zespół składał się z czterech grup lotniskowców i jednej pancerników:
W skład zespołu łącznie wchodziło 7 dużych lotniskowców należących, z wyjątkiem „Enterprise”, do najnowszego typu "Essex", zabierających po ok. 90 samolotów, oraz 8 lekkich lotniskowców typu "Independence", zabierających po ok. 35 samolotów. Łącznie przenosiły 819 samolotów, w tym ok. 450 myśliwców.
Flota japońska admirała Ozawy była znacznie słabsza, ale Japończycy liczyli na takie atuty, jak współdziałanie lotnictwa z wysp Guam i Rota w archipelagu Marianów oraz większy zasięg japońskich samolotów pokładowych, pozwalający na atak spoza zasięgu Amerykanów. Z drugiej strony, fatalnie wyglądała kwestia wyszkolenia japońskich pilotów – na skutek dużych strat doświadczonych pilotów w poprzednich bitwach (m.in. w bitwie pod Midway), większość japońskich pilotów nie była wystarczająco wyszkolona, przechodząc jedynie kilkumiesięczne kursy pilotażu. Dobrze działało natomiast japońskie rozpoznanie lotnicze – już 18 czerwca kilka japońskich samolotów rozpoznawczych zlokalizowało amerykańską flotę. Amerykańskie lotnictwo rozpoznawcze z kolei nie zdołało znaleźć Japończyków i Amerykanie wiedzieli jedynie o nadejściu wroga, ale nie o jego pozycji.
Japońska flota była ugrupowana w 5 zespołów. Pierwsze trzy płynęły obok siebie w jednej linii, stanowiąc przednią straż pod dowództwem wiceadmirała Takeo Kurity. Składały się z 3. dywizjonu lotniskowców w składzie trzech lekkich lotniskowców „Zuihō”, „Chitose” i „Chiyoda”, po jednym w każdym zespole, oraz 4 pancerników, 9 ciężkich krążowników i 8 niszczycieli. Za tymi siłami płynął 2. dywizjon lotniskowców wiceadmirała Joshimy w składzie 3 lekkich lotniskowców „Jun'yō”, „Hiyō”, „Ryūhō”, pancernika „Nagato”, ciężkiego krążownika i 8 niszczycieli. Na końcu płynęły główne siły: 1. dywizjon lotniskowców samego admirała Ozawy w składzie 3 dużych lotniskowców „Taihō”, „Shōkaku” i „Zuikaku”, 2 ciężkich i 1 lekkiego krążownika i 7 niszczycieli. Lotniskowce niosły 430 samolotów: 222 myśliwce, 113 bombowców, 95 samolotów torpedowych.
Bitwa powietrzna 19 czerwca - "„wielkie polowanie na indyki nad Marianami”".
19 czerwca 1944 doszło do walki powietrznej nad wyspą Guam, kiedy to myśliwce z amerykańskich lotniskowców przechwyciły nad Guam grupę kilkudziesięciu samolotów lecących z bazy Palau, zestrzeliwując większość z nich, jak również większość samolotów startujących z Guam. Uwidoczniła się tu po raz pierwszy zdecydowana przewaga techniczna nowego typu amerykańskiego myśliwca F6F Hellcat nad samolotami japońskimi, a także przewaga wyszkolenia pilotów. Z kolei wyposażenie amerykańskich okrętów w radary pozwalało wykrywać samoloty przeciwnika w odległości 150-100 mil od okrętów i przechwycić je przez myśliwce w bezpiecznej odległości.
Rano admirał Ozawa rzucił w powietrze przeciw amerykańskiej flocie pierwszą falę 69 samolotów, w skład której wchodziły głównie myśliwce Mitsubishi A6M („Zero”) z bombami. Zostały one wykryte przez amerykańskie radary i w efekcie przechwycone już w odległości 60 mil od amerykańskiego okrętu flagowego przez poderwane z lotniskowców amerykańskie myśliwce, które zestrzeliły 42 z nich. Jedynie nielicznym samolotom udało się przedrzeć nad okręty, lecz nie dotarły nad amerykańskie lotniskowce. Jedynie jeden samolot zdołał uszkodzić lekko bombą pancernik USS „South Dakota”, zabijając 27 ludzi załogi.
O godzinie 11:07 amerykańskie radary wykryły drugą, liczniejszą falę 110 samolotów, składającą się z bombowców nurkujących Yokosuka D4Y Suisei („Judy”), myśliwców i w mniejszej liczbie samolotów torpedowych Nakajima B6N („Jill”). Również one zostały przechwycone przez amerykańskie myśliwce w odległości 60 mil, na skutek czego zestrzelono ich około 70, a dalsze w kolejnych walkach. W obu przypadkach jako pierwsze przechwyciły przeciwnika myśliwce z lotniskowca „Essex”. Jedynie około dwudziestu samolotów przedarło się nad okręty. Celem ataku stał się zespół pancerników, wysunięty przed amerykańskie lotniskowce, lecz atak, odpierany przez artylerię przeciwlotniczą, nie przyniósł efektów. 9 samolotów japońskich zaatakowało lotniskowce, jednakże jedynymi efektami było zranienie kilkudziesięciu marynarzy i drobne uszkodzenia odłamkami bomb na lotniskowcach USS „Wasp” i USS „Bunker Hill”. Łącznie, z drugiej fali ataku zestrzelono aż 97 samolotów. Amerykańscy lotnicy i marynarze nazwali te walki mianem „wspaniałego odstrzału indyków nad Marianami” (ang. "Great Marianas Turkey Shooting").
Japoński zespół tymczasem zmierzył się z niespodziewanym zagrożeniem ze strony patrolujących akwen amerykańskich okrętów podwodnych. O godzinie 9:09, niedługo po wyrzuceniu w powietrze samolotów, najnowszy duży lotniskowiec „Taihō”, flagowy okręt Ozawy, został trafiony jedną torpedą przez okręt podwodny USS „Albacore”. Uszkodzenie pozornie nie było groźne dla żywotności okrętu, lecz na skutek trafienia w zbiorniki paliwa lotniczego i nieudanej akcji ratunkowej, podczas której po otworzeniu wszystkich przewodów wentylacyjnych cały okręt wypełnił się oparami benzyny i ropy. Po godzinie 15-tej nastąpił wybuch nagromadzonych oparów, po czym okręt wkrótce zatonął. Udało się uratować jedynie około 500 ludzi spośród 2150 członków załogi wraz z admirałem Ozawą, który przeniósł flagę na krążownik „Haguro”, następnie na lotniskowiec „Zuikaku”.
Z kolei jeszcze przed zatonięciem „Taihō”, okręt podwodny USS „Cavalla” zatopił trzema torpedami drugi duży lotniskowiec japoński „Shōkaku”, „weterana” z ataku na Pearl Harbor. W ten sposób Japończycy niespodziewanie utracili dwa z trzech swoich najbardziej wartościowych lotniskowców i to nawet nie na skutek działania głównego wroga – lotnictwa.
Po godzinie 10:00, lotniskowce japońskie 2. dywizjonu wysłały trzecią falę 47 samolotów, z których jednak jedynie 20 odnalazło amerykańskie okręty. Atak nie przyniósł efektów, a 7 samolotów zostało zestrzelonych, pozostałe jednak powróciły na lotniskowce. Czwarta fala 82 samolotów również nie odnalazła wroga na wskazanej pozycji. Część samolotów odnalazła następnie i zaatakowała lotniskowce „Bunker Hill” i „Wasp”, lecz nieskutecznie. Z fali tej aż 73 samoloty zostały zestrzelone w powietrzu lub rozbiły się podczas lądowania na zbombardowanym lotnisku Guam.
Walki lotnicze 19 czerwca trwały ze zmiennym natężeniem od godziny 10:23 do 18:45. Z 373 wysłanych samolotów myśliwskich, bombowych, torpedowych i rozpoznawczych Japończycy stracili aż 243, a jedynie 130 powróciło. Większość zestrzelonych załóg zginęła. Łącznie z samolotami zestrzelonymi nad Guam lub utraconymi z zatopionymi lotniskowcami, stracili ok. 315 samolotów. Amerykanie stracili jedynie 23 zestrzelone samoloty, a poległo 27 lotników (20 pilotów i 7 członków załóg) i 31 marynarzy.
Przeciwuderzenie 20 czerwca.
W nocy trzy amerykańskie grupy lotniskowców dokonały ofensywnego zwrotu na zachód, płynąc w domniemanym kierunku przeciwnika. W tym czasie jednak japońska flota zaczęła odpływać na północny zachód, o czym Amerykanie nie mieli wiadomości. Admirał Ozawa nie zrezygnował jeszcze całkowicie z planów ofensywnych, zamierzając dokonać ostatecznego uderzenia 21 czerwca z udziałem samolotów z baz naziemnych, o których stanie miał zbyt optymistyczne meldunki. Sam dysponował już jedynie ok. 100 samolotami, z tego większość stanowiły myśliwce.
Dopiero po południu 20 czerwca amerykańskie samoloty rozpoznawcze odnalazły japońską flotę w odległości ok. 275 mil, stanowiącej maksymalny promień działania amerykańskich samolotów. Mimo to, oraz mimo późnej pory, admirał Mitscher postanowił jednak wysłać samoloty przeciw Japończykom. Po godzinie 16 wystartowało 216 amerykańskich samolotów, z tego 85 myśliwców, 77 bombowców nurkujących i 54 samoloty torpedowe. Odnalazły one japoński zespół o 18.40, o zachodzie słońca. Wystartowała przeciwko nim część myśliwców japońskich, wszystkie okręty otworzyły też ogień przeciwlotniczy. Samoloty torpedowe z lotniskowca USS „Belleau Wood” zdołały trafić lekki lotniskowiec „Hiyō”, który następnie zatonął. Część samolotów, nie mogąc dojść do lotniskowców, zaatakowała zbiornikowce floty „Genyo Maru” i „Seiyo Maru”, które na skutek uszkodzeń zostały następnie dobite przez Japończyków. Bombami uszkodzono lotniskowce „Zuikaku” i „Chiyoda” oraz pancernik „Haruna”. Zestrzelono 20 samolotów amerykańskich i podobną liczbę japońskich.
Podczas trudnych nocnych lądowań na lotniskowcach amerykańskich, lub z powodu przymusowych wodowań, rozbiło się 80 amerykańskich samolotów, lecz straty wśród załóg były mniejsze. Rozbiła się także spora część lądujących po walce samolotów japońskich.
Po zakończeniu ataku lotniczego admirał Ozawa nakazał wiceadmirałowi Kuricie przeprowadzić nocny atak na siły amerykańskie pancernikami, krążownikami i niszczycielami, jednak japoński głównodowodzący admirał Toyoda nakazał odwrót, nie chcąc narażać pozostałych sił. 21 czerwca japońska flota odpłynęła w kierunku Wysp Japońskich. Zespół amerykański podjął wprawdzie pościg, ale nie doprowadził on do zmniejszenia dystansu, a wkrótce utracono ślad Japończyków, tak więc wieczorem tego dnia flota amerykańska powróciła pod Saipan.
Akcentem już po bitwie, związanym z działaniami morskimi pod Saipanem, było przedarcie się nisko lecących czterech japońskich samolotów torpedowych z bazy Truk 22 czerwca w nocy, które uszkodziły torpedą pancernik USS „Maryland”, ostrzeliwujący Saipan. Kolejnej nocy w podobny sposób uszkodzono mniejsze jednostki amerykańskie. Amerykanie ostatecznie przełamali opór sił japońskich na Saipanie 10 lipca 1944, co stanowiło ważny etap wojny na Pacyfiku.
Podsumowanie.
Bitwa na Morzu Filipińskim była niewątpliwą klęską Japończyków, którzy na skutek działań lotnictwa i okrętów podwodnych utracili dwa duże i jeden mały lotniskowiec oraz ponad 315 samolotów (z wysłanych 373 samolotów pokładowych powróciło na lotniskowce 130, pozostałe to straty z zatopionymi dwoma lotniskowcami, strącone lub zniszczone w okolicy lotnisk na Guam, oraz te które rozbiły się w morzu) i dużą liczbę częściowo wyszkolonych już załóg, a nadto dwa okręty pomocnicze, przy minimalnych stratach po stronie amerykańskiej. Mimo to, oficjalnie radio tokijskie ogłosiło zwycięstwo. Admirał Ozawa, czując się winny, złożył rezygnację, jednak nie została ona przyjęta, gdyż zwierzchnictwo nie dopatrzyło się jego winy. Jako główną przyczynę klęski japońskie dowództwo trafnie rozpoznało niski poziom wyszkolenia pośpiesznie szkolonych pilotów. Do klęski w pewnym stopniu przyczyniły się ponadto nieco słabsze osiągi samolotów japońskich – a zwłaszcza brak w nich opancerzenia – w porównaniu z nowymi myśliwcami amerykańskimi. Powodowało to duże straty w personelu latającym, który (z racji wcześniej poniesionych strat) nie prezentował takiego poziomu wyszkolenia jak na początku wojny. Jedną z konsekwencji tych wniosków stał się jednak późniejszy rozwój jednostek samobójczych kamikaze. Bitwa na Morzu Filipińskim ostatecznie złamała możliwości ofensywne japońskiego lotnictwa pokładowego, które nie było już później zdolne do operacji z lotniskowców na dużą skalę.
Ważną rolę w rezultatach bitwy odegrało też posiadanie silnych stacji radarowych na pokładach okrętów amerykańskich – co pozwalało na wczesne wykrycie lecących formacji samolotów japońskich i skierowanie w ich stronę własnych myśliwców. Do tego Amerykanie zastosowali właściwą alokację okrętów liniowych, które płynęły na czele ugrupowania, a ich wysunięte pozycje wraz z silnym uzbrojeniem przeciwlotniczym również przyczyniły się do zadania dużych strat formacjom japońskich samolotów.
Ze strony amerykańskiej, admirał Spruance krytykowany był po bitwie za niewielkie straty zadane japońskiej flocie, wiążące się z mało ofensywną taktyką. Wynikało to jednakże częściowo z priorytetu, jaki on przyjął, którym była osłona sił inwazyjnych wokół Saipanu. Zagadnienie, czy Amerykanie powinni byli wybrać taktykę ofensywną i podejść bliżej przeciwnika 19 czerwca, co pozwoliłoby na wysłanie własnych sił uderzeniowych, oraz ewentualne skutki takiego działania, są sporne. Za rozwiązaniem takim optował wiceadm. Mitscher, lecz na nim nie spoczywała odpowiedzialność za całość operacji. W sytuacji takiej samoloty japońskie mogłyby mimo to paradoksalnie odnieść większe sukcesy, gdyż część amerykańskich myśliwców zajęta byłaby eskortą bombowców. Niewątpliwym błędem amerykańskim było natomiast słabe wykorzystanie i prowadzenie rozpoznania lotniczego, które uniemożliwiło wykrycie floty japońskiej już 20 czerwca rano. Z drugiej strony, na taką ocenę bitwy wpłynął fakt, że dowództwo amerykańskie przez kilka miesięcy nie miało wiadomości o zatopieniu „Taihō”, jak również z kilkumiesięcznym opóźnieniem udało się potwierdzić zatopienie „Shōkaku”.
Bitwa ta została przez żołnierzy amerykańskich okrzyknięta jako „wielkie strzelanie do indyków nad Marianami” (ang. "Great Marianas Turkey Shoot").

</doc>
<doc id="144493" url="https://pl.wikipedia.org/wiki?curid=144493" title="Zoom">
Zoom

Zoom:
W fotografii:
W muzyce:
Telewizja:

</doc>
<doc id="144501" url="https://pl.wikipedia.org/wiki?curid=144501" title="Cegła (album)">
Cegła (album)

Cegła – pierwszy studyjny album polskiego zespołu muzycznego Dżem, wydany w październiku 1985 nakładem wytwórni Polskie Nagrania „Muza”.
Nagrań dokonano w studio Polskich Nagrań w Warszawie w dniach 28 stycznia – 18 lutego 1985 roku. Realizacja dźwięku – Krystyna Urbańska i Maria Olszewska. Projekt okładki – Mirosław Ryszard Makowski.
Zawiera ona utwory stanowiące klasykę nie tylko w skali Dżemu. Stanowi ona zapis fascynacji muzycznych członków grupy. W poszczególnych utworach można usłyszeć różne gatunki muzyczne. Blues to styl utworów "Oh, Słodka" i "Czerwony jak cegła", tradycyjny rock to utwory "Powiał boczny wiatr" i "Nieudany skok", country – "Whisky", natomiast reggae słychać w utworze "Kim jestem – jestem sobie".
W studiu album został nagrany partiami, każdy muzyk nagrywał swoją partię osobno. Ten sposób nagrania sprawił, iż nie udało się przekazać na płycie tych emocji, które były szczególnie odczuwalne na koncertach grupy.
Na sukces tej płyty niewątpliwie wpłynął długi okres oczekiwania na jej ukazanie się. Warto przypomnieć, że pierwszy wielki przebój zespołu Dżem to "Paw" wylansowany w 1981 roku. Kolejne lata przyniosły następne wielkie przeboje zespołu, lecz ich pierwsza płyta ukazała się dopiero po czterech latach. Gdy więc utwory z tego okresu trafiły na płytę, były słuchaczom już bardzo dobrze znane, głównie z koncertów oraz częściowo z audycji radiowych.
Płyta "Cegła" zdobyła nagrodę "Metronom" "Sztandaru Młodych" oraz uzyskała tytuł płyty roku w ankiecie czytelników "Jazz Forum".

</doc>
<doc id="144503" url="https://pl.wikipedia.org/wiki?curid=144503" title="Soemu Toyoda">
Soemu Toyoda

 – admirał japoński okresu II wojny światowej, naczelny dowódca Japońskiej Cesarskiej Marynarki Wojennej od maja 1944.
Życiorys.
Ukończył Akademię Cesarskiej Marynarki Wojennej w 1905 (33. promocja) i wstąpił do Cesarskiej Marynarki Wojennej. Służył na różnych okrętach (po raz pierwszy na krążowniku „Hashidate”, 1905–1906), częściej jednak zajmował stanowiska sztabowe. W latach 1916–1917 ukończył uzupełniające Kolegium Marynarki ("Kaigun Daigakko"). Od grudnia 1919 do 1922 był japońskim attaché wojskowym w Wielkiej Brytanii. Później, m.in. w 1927 był dowódcą krążownika „Yura”, w 1931 – pancernika „Hyūga”. Od grudnia 1931 w stopniu kontradmirała, służył na stanowisku dowódczym w Sztabie Generalnym Marynarki Wojennej (do 1933), następnie służył na innych stanowiskach sztabowych i dowódczych, a w latach 1935–1937 w Ministerstwie Marynarki.
Przed przystąpieniem Japonii do II wojny światowej awansował we wrześniu 1941 do stopnia admirała i został dowódcą bazy morskiej w Kure. W listopadzie 1942 stał się członkiem Najwyższej Rady Wojennej, a w kwietniu 1943 objął dowództwo Dystryktu Morskiego Yokosuka.
Po śmierci admirała Mineichiego Kogi (a wcześniej – Isoroku Yamamoto), został 3 maja 1944 mianowany dowódcą Połączonej Floty. Na okres jego dowództwa przypadły największe bitwy morskie wojny na Pacyfiku, a zarazem największe klęski Japonii. Zaraz po objęciu stanowiska wdrożył operację A-Go, której celem było doprowadzenie do decydującej bitwy (wzorem bitwy pod Cuszimą), w której pokonana miała być flota amerykańska. 15 czerwca wydał rozkaz do przeprowadzenia tej operacji, jednakże w rezultacie Japończycy ponieśli klęskę w bitwie na Morzu Filipińskim 19–20 czerwca 1944.
25 kwietnia 1945 oprócz dowództwa Połączonej Floty, objął nowo utworzone stanowisko Naczelnego Dowódcy Marynarki, a od 1 maja 1945 także dowódcy Floty Eskortowej. Od 29 maja 1945, zastąpił go na tych stanowiskach adm. Jisaburō Ozawa. Toyoda objął funkcję szefa Sztabu Generalnego Marynarki i ponownie został członkiem Najwyższej Rady Wojennej. Zasiadając w Radzie, oponował przeciwko decyzji cesarza Hirohito podjęcia rozmów kapitulacyjnych po zrzuceniu bomb atomowych na Hiroszimę i Nagasaki w sierpniu 1945.

</doc>
<doc id="144505" url="https://pl.wikipedia.org/wiki?curid=144505" title="IBook">
IBook

iBook – linia nieprodukowanych już, niskobudżetowych laptopów firmy Apple. W roku 2006 linia została zastąpiona przez serię MacBook.
iBook G3 Clamshell (300-466MHz).
iBook wprowadzony został na rynek w roku 1999 jako przenośny "brat" iMaca. Był reklamowany sloganem "iMac to go" i jako tańsza alternatywa dla laptopów linii PowerBook. Aby obniżyć cenę (w chwili wprowadzenia na rynek kosztował 1599 USD), projektanci nie wyposażyli komputera w porty rozszerzeń, wyjście wideo, port podczerwieni ani porty danych jak SCSI czy FireWire, został jednak wyposażony w nietypowe dla niskobudżetowych maszyn przenośnych elementy takie jak grafika AGP, uchwyt do noszenia czy zintegrowaną antenę do sieci radiowej. W kolejnych wersjach montowane były szybsze procesory, większe dyski i napęd DVD, uzupełniono też brakujący port – FireWire.
iBook G3 Dual USB (500-900MHz).
1 maja 2001 roku Apple zaprezentowało nowego iBooka, odchodząc, podobnie jak w modelu iMac, od wielobarwnej, częściowo przezroczystej obudowy. Nowy model, zwany nieoficjalnie "iceBook", lub bardziej oficjalnie – iBook Dual USB, ze względu na dwa porty USB, wyposażony został w znacznie mniej obłą obudowę z białego plastiku i promowany był jako mały, przenośny komputer dla uczniów i studentów (do iBooka dodawany był plecak). Poprawione zostały wszystkie parametry z wyjątkiem dysku, zmniejszona została cena – 1299 USD. Kolejne wersje białego iBooka miały coraz lepsze parametry. W styczniu 2002 Apple wprowadziło model 14".
iBook G4 (800MHz-1.42GHz).
22 października 2003 pojawiła się wersja z procesorem G4, tym samym Apple ostatecznie wycofał procesor IBM PowerPC G3 z produkcji. Nowy model w serii, poza procesorem G4 Motoroli zyskał wydajniejszą grafikę, USB 2.0 i poprawioną komunikację bezprzewodową. Taca napędu została zastąpiona szczelinowym napędem. Każdy model zyskał także nieprzeźroczystą obudowę.

</doc>
<doc id="144509" url="https://pl.wikipedia.org/wiki?curid=144509" title="Giertych">
Giertych

Rodzina polskich polityków:

</doc>
<doc id="144512" url="https://pl.wikipedia.org/wiki?curid=144512" title="Milarepa">
Milarepa

Milarepa (tyb.: རྗེ་བཙུན་མི་ལ་རས་པ, Wylie: "rje-btsun mi-la-ras-pa"; 1052-1135 lub 1040-1123) – jeden z najsławniejszych joginów tybetańskich ze szkoły Kagyu, poeta, mistrz Buddyzmu Diamentowej Drogi, uczeń Marpy Tłumacza.
Historia życia.
Milarepa urodził się w bogatej rodzinie. Jego ojciec Mila Szerab Gjalcchan zmarł kiedy Milarepa był jeszcze dzieckiem. Wówczas stryj i ciotka przywłaszczyli sobie majątek, ziemię i dom jego rodziny, a Milarepę wraz z jego matką i siostrą uczynili swoimi niewolnikami. Kiedy Milarepa dorósł i okazało się, że stryj nie zamierza oddać ich własności, matka zmusiła Milarepę (pod groźbą odebrania sobie życia) żeby nauczył się czarnej magii, by pokonać wrogów. Według legendy w wyniku udanych praktyk magicznych zburzył dom przejęty przez stryja i zabił 35 osób. Potem jednak przerażony wizją negatywnej karmy jaką zasiał w umyśle zadając cierpienie wielu ludziom, odszedł w poszukiwaniu mistrza dharmy, który byłby w stanie mu pomóc. Tak właśnie spotkał Marpę.
Czas spędzony z Marpą nie był lekki. Traktował on Milarepę bardzo surowo. Było to niezbędne by oczyścić jego umysł z negatywnych wrażeń. Przez wiele lat kazał mu budować kolejne domy, a następnie burzyć je, odnosząc każdy kamień na swoje miejsce. Ostatnia ośmiopiętrowa wieża zbudowana przez Milarepę do dzisiaj stoi w Tybecie. Kiedy prawie ukończył jej budowę dostał od Marpy pierwsze nauki buddyjskie.
Po tym jak Marpa udzielił mu przekazu praktyk Diamentowej Drogi, za radą mistrza Milarepa udał się na odosobnienie i spędził wiele lat medytując w górskich jaskiniach. Dzięki swojej wytrwałości i zaufaniu do nauczyciela zdołał podobno urzeczywistnić wiele duchowych mocy (siddhi). Słynął ze swych pieśni, w których wyrażał głębokie nauki buddyjskie. Milarepa miał wielu zdolnych uczniów m.in. Gampopę i Reczungpę.
Film.
W 2006 roku został nakręcony film "Milarepa" o życiu tego tybetańskiego jogina. Premiera polska miała miejsce w 2008 roku. Reżyserem był Neten Chokling. Ponieważ film kończy się w momencie odejścia Milarepy w celu poszukiwania mistrza dharmy, planowana jest druga część, w której bohater dąży do oświecenia.

</doc>
<doc id="144513" url="https://pl.wikipedia.org/wiki?curid=144513" title="NERD">
NERD



</doc>
<doc id="144515" url="https://pl.wikipedia.org/wiki?curid=144515" title="Gampopa">
Gampopa

Gampopa Sonam Rinczen (tyb.: སྒམ་པོ་པ་བསོད་ནམས་རིན་ཆེན, Wylie: "sgam po pa bsod nams rin chen"; ur. 1079, zm. 1153) – mistrz buddyzmu tybetańskiego, uczeń Milarepy.
Milarepa miał dwóch szczególnie uzdolnionych uczniów - lekarza i mnicha Gampopę z Dagpo oraz wędrownego jogina Reczungpę. Gampopa odziedziczył pełny przekaz i stał się dzierżawcą linii kagyu. Przedtem studiował nauki Wielkiej Drogi z tradycji kadampa. Przez lata poszukiwał doświadczonych mistrzów buddyjskich, zwykle jednak sam przerastał ich wiedzą i zrozumieniem. Dopiero gdy spotkał Milarepę, zainspirowany jego osiągnięciami, został jego uczniem i otrzymał nauki Buddyzmu Diamentowej Drogi.
Gampopa zapoczątkował instytucje klasztorów w ramach szkoły kagyu, łącząc tantryczne nauki przekazywane zwykle przez joginów ze "stopniową drogą" nauczaną przez mnichów. Przyciągnął wielu uczniów, spośród których czterech było prekursorami tzw. czterech większych szkół kagyu. Są to:
Obecnie, spośród nich tylko karma kagyu pozostaje wciąż żywa.
Od ucznia Gampopy - Pagmodrupy wywodzi się osiem mniejszych szkół kagyu, spośród których jako niezależne linie istnieją wciąż taglung, drikung oraz drukpa kagyu, która jest szeroko praktykowana w Bhutanie.
[W Polsce ukazał się jego "Drogocenny Różaniec Najwyborniejszej Drogi", tł. Ireneusz Kania, Wydawnictwo Thesaurus, Łódź-Wrocław, 2007].

</doc>
<doc id="144516" url="https://pl.wikipedia.org/wiki?curid=144516" title="Desktop publishing">
Desktop publishing



</doc>
<doc id="144517" url="https://pl.wikipedia.org/wiki?curid=144517" title="Mapowanie">
Mapowanie

Mapowanie – przyporządkowanie jednych zasobów systemowych do drugich, często wirtualnych – zmiana przestrzeni adresowej (m.in. mapowanie plików, partycji, pamięci operacyjnej, portów I/O komputera, adresów IP, zasobów sieciowych). Mapowanie pozwala na emulację sprzętu, wzrost szybkości systemu, komfort i rozszerzenie funkcjonalności. 
Przykładem mapowania pamięci jest mechanizm pamięci wirtualnej wykorzystujący partycje wymiany (), stosowany w systemach operacyjnych GNU/Linux, i pliki wymiany () – stosowany w systemach Windows. Metoda mapowania pamięci jest także szeroko stosowana w przypadku kart graficznych i portów I/O, ponieważ pozwala na bezpośredni i szybki dostęp do zasobów kart rozszerzeń montowanych w komputerach. 
Mapowanie dysku, to przyporządkowanie oznaczenia dysku wybranemu katalogowi sieciowemu. Stosowane jest ono w celu ułatwienia dostępu do katalogu udostępnionego na innym komputerze w sieci LAN. Mapować można tylko udostępniane zasoby.

</doc>
<doc id="144519" url="https://pl.wikipedia.org/wiki?curid=144519" title="Michael Dell">
Michael Dell

Michael Saul Dell (ur. 23 lutego 1965 w Houston) – amerykański biznesmen pochodzenia żydowskiego, filantrop, autor, założyciel oraz dyrektor generalny przedsiębiorstwa Dell (założył je w 1984 roku). Dell jest jednym z największych na świecie sprzedawców komputerów osobistych. Część majątku Della (ok. 10 mld USD) inwestowana jest w inne przedsiębiorstwa, całość inwestycji zarządzana jest przez przedsiębiorstwo o nazwie Capital MSD (nazwa podchodzi od inicjałów założyciela przedsiębiorstwa Dell).
W 2019 r. miesięcznik Forbes oszacował jego majątek na sumę 32,3 mld USD, co dało mu 18. miejsce wśród najbogatszych Amerykanów.

</doc>
<doc id="144520" url="https://pl.wikipedia.org/wiki?curid=144520" title="Joshua A. Norton">
Joshua A. Norton

Joshua Abraham Norton, znany także jako Jego Cesarska Wysokość Norton I (ur. 4 lutego 1819 w Londynie, zm. 8 stycznia 1880 w San Francisco w stanie Kalifornia) – samozwańczy "Cesarz Stanów Zjednoczonych i Protektor Meksyku". Norton korespondował również z brytyjską królową Wiktorią, zaś w San Francisco był często określany mianem „Jego Cesarskiej Wysokości” zarówno przez mieszkańców, jak i w nekrologach w lokalnych gazetach, gdy ogłosiły jego śmierć.
"Cesarza Nortona" powszechnie uważano za szalonego lub przynajmniej bardzo ekscentrycznego, ale od połowy do końca XIX wieku był jedną z głównych atrakcji turystycznych w San Francisco. Co jakiś czas ogłaszał cesarskie dekrety, z których najbardziej znane nakazują rozwiązanie Kongresu Stanów Zjednoczonych oraz zbudowanie mostu przez Zatokę San Francisco. Król w powieści "Przygody Hucka Finna" Marka Twaina był prawdopodobnie wzorowany na nim.
Spędził większość życia w Południowej Afryce. Wyjechał do San Francisco w 1849 r. po otrzymaniu w testamencie swojego ojca spadku w wysokości 40 000 dolarów. Początkowo żył jako biznesmen, lecz zbankrutował inwestując w peruwiański ryż.
Po przegraniu procesu sądowego, w którym usiłował zakwestionować swój kontrakt handlowy, Norton opuścił San Francisco. Kiedy kilka lat później wrócił, zaczął głosić (prawdopodobnie z przyczyny choroby psychicznej), że jest cesarzem Stanów Zjednoczonych. Chociaż nie miał żadnej władzy politycznej i go wyśmiewano, był szanowany przez otoczenie, a wydawaną przez niego walutę sygnowaną jego nazwiskiem niekiedy akceptowano.
Mimo że go uznawano za szaleńca, a co najmniej człowieka ekscentrycznego, mieszkańcy San Francisco uznawali jego monarszy tytuł. Jego najsłynniejszym rozkazem było rozwiązanie kongresu USA siłą (zignorowany przez kongres i armię USA) i jego niezliczone dekrety wzywające władze do budowy tunelu przez plażę San Francisco (co zresztą stało się długo po jego śmierci). W 1880 r. Norton dostał zapaści na ulicy i zmarł przed przybyciem pomocy medycznej. W dniu jego śmierci około 30 000 ludzi zgromadziło się na ulicach San Francisco w celu złożenia hołdu zmarłemu Nortonowi. Świadectwo o Nortonie zostało unieśmiertelnione przez dzieła M. Twaina, R. L. Stevensona, Ch. Moore’a oraz N. Gaimana, który tworzył swoje postacie w oparciu o jego historię. W grudniu 2004 r. została wydana uchwała o uczczeniu Mostu Oakland Bay jego imieniem, lecz nie weszła w życie.
Norton w kulturze.
Według dyskordianizmu, Cesarz Norton jest świętym drugiej klasy.
Joshua A. Norton stał się też bohaterem komiksu Neila Gaimana „Trzy wrześnie i jeden styczeń” („Three Septembers and a January”), część cyklu „Sandman”.
Nagroda pokoju wirtualnego państwa, nadawana przez Molossię, jest poświęcona właśnie Cesarzowi Nortonowi.
W komiksie "Lucky Luke" wykorzystano motyw losów Nortona tworząc postać cesarza Smitha I, hodowcy, który wzbogacił się na tyle, że oszalał i stworzył własny dwór i armię imperialną.

</doc>
<doc id="144521" url="https://pl.wikipedia.org/wiki?curid=144521" title="Wielimie">
Wielimie

 
Wielimie (niem. "Vilmsee") – jezioro w woj. zachodniopomorskim, w powiecie szczecineckim, w gminie Szczecinek, leżące na terenie Pojezierza Drawskiego.
Przez Wielimie przepływa rzeka Gwda, wpada też do niego rzeka Nizica (zwana Niezdobną), wypływająca z jeziora Trzesiecko, leżącego tuż obok Szczecinka.
Wyspy.
Wielimie sięga jedną odnogą w okolice miasta Szczecinek, jednak widok na rozległy główny zbiornik jeziora jest zasłonięty przez ogromną (96,13 ha), największą w Polsce śródjeziorną Wyspę Owczą i można go podziwiać tylko z okolic odległej od Szczecinka o ok. 10 km wsi Gwda Wielka. Dostęp do samej odnogi jeziora jest odcięty przez rozległe trzęsawiska i jest możliwy tylko kilka kilometrów od miasta.
Historia.
Niegdyś jezioro było znacznie większe i głębsze, a wyspa nie zasłaniała całkowicie widoku od strony miasta na Wielimie. Wody jeziora okalały miasto od stron północnej i północno-zachodniej. W końcu XVIII wieku, po wielokrotnych powodziach i podtopieniach Szczecinka, spowodowanymi szczególnie wylewami jeziora Trzesiecko, mieszkańcy sprowadzili specjalistów z Holandii w celu obniżenia poziomu wód w obu jeziorach. W efekcie południowo-zachodni brzeg Wielimia stopniowo zmienił się w rozległe trzęsawiska. Poziom wody w jeziorze obniżył się radykalnie, a Wyspa Owcza powiększyła się; bezpośredni dostęp do jeziora od strony miasta stał się niemożliwy.
Przy jeziorze znajduje się plaża oraz osobna plaża dla nudystów.
W ostatniej dekadzie, szczególnie odnoga jeziora bliska miastu, jest zanieczyszczona i niedostępna dla żeglugi z uwagi na ptasie kolonie.
W oparciu o badania przeprowadzone w 2003 roku wody jeziora zaliczono do III klasy czystości.
Dane morfometryczne.
Powierzchnia zwierciadła wody według różnych źródeł wynosi od 1637,5 ha do 1754,6 ha.
Zwierciadło wody położone jest na wysokości 132,6 m n.p.m. lub 132,7 m n.p.m. Średnia głębokość jeziora wynosi 2,2 m, natomiast głębokość maksymalna 5,5 m.
Hydronimia.
Na polskiej mapie wojskowej z 1936 r. przy oznaczeniu jeziora podano polski egzonim "Wielim". 
Nazwę Wielimie wprowadzono urzędowo rozporządzeniem w 1949 roku, zastępując poprzednią niemiecką nazwę jeziora – "Vilm-See".

</doc>
<doc id="144522" url="https://pl.wikipedia.org/wiki?curid=144522" title="Norton I">
Norton I



</doc>
<doc id="144523" url="https://pl.wikipedia.org/wiki?curid=144523" title="Cesarz Norton">
Cesarz Norton



</doc>
<doc id="144524" url="https://pl.wikipedia.org/wiki?curid=144524" title="Joshua Norton">
Joshua Norton



</doc>
<doc id="144525" url="https://pl.wikipedia.org/wiki?curid=144525" title="Joshua Abraham Norton">
Joshua Abraham Norton



</doc>
<doc id="144529" url="https://pl.wikipedia.org/wiki?curid=144529" title="Ijon Tichy">
Ijon Tichy

Ijon Tichy – fikcyjna postać literacka, bohater kilkunastu opowiadań i powieści Stanisława Lema (cykl "Dzienniki gwiazdowe", "Kongres futurologiczny", "Wizja lokalna", "Pokój na Ziemi").
Etymologia nazwiska Tichy jest wyjaśniona w "Podróży dwudziestej ósmej" ("Dzienniki"). Przodek został nazwany Cichy, ale notariusz, który zapisywał jego nazwisko, seplenił.
Tichy jest narratorem we wszystkich historiach z jego udziałem. Są to zazwyczaj opowieści o zabarwieniu satyryczno-groteskowym, w stylu powiastek filozoficznych, tyle że w kostiumie science fiction. Pod postacią satyry Lem porusza interesujące go problemy filozoficzne.
Sam pisarz wyjaśnia cechy głównego bohatera:
Imieniem postaci nazwano w 2013 roku planetoidę (343000) Ijontichy.
Adaptacje.
W rolę Tichego wcielali się następujący aktorzy:

</doc>
<doc id="144530" url="https://pl.wikipedia.org/wiki?curid=144530" title="Miroslav Žamboch">
Miroslav Žamboch

Miroslav Žamboch (ur. 13 stycznia 1972 w Hranicach na Morawach) – czeski pisarz fantasy i science fiction. Ukończył fizykę na wydziale inżynierii jądrowej Politechniki w Pradze, potem pracował w Instytucie Badań Jądrowych w miejscowości Řež.
Jest miłośnikiem sportów ekstremalnych (wspinaczka górska, downhill) oraz amatorsko boksuje.
Wydał kilkanaście powieści i zbiorów opowiadań. W języku polskim ukazały się do tej pory następujące książki, wszystkie wydane przez lubelskie wydawnictwo Fabryka Słów:

</doc>
<doc id="144532" url="https://pl.wikipedia.org/wiki?curid=144532" title="Miroslav Zamboch">
Miroslav Zamboch



</doc>
<doc id="144533" url="https://pl.wikipedia.org/wiki?curid=144533" title="Miroslav Żamboch">
Miroslav Żamboch



</doc>
<doc id="144540" url="https://pl.wikipedia.org/wiki?curid=144540" title="Champlain (jezioro)">
Champlain (jezioro)

Champlain (, , aben. "Pitawbagok") – jezioro słodkowodne w Ameryce Północnej, leżące na pograniczu Stanów Zjednoczonych i Kanady, w kanadyjskiej prowincji Quebec i w amerykańskich stanach Nowy Jork i Vermont. Powierzchnia jeziora wynosi 1127 km². 
Do Kanady należy tylko mały kawałek jeziora na jego północnym końcu. Długość jeziora wynosi 193 km, a maksymalna szerokość 23 km. Na jeziorze znajduje się około 80 większych wysp. Głównym odpływem jest rzeka Richelieu, która wypływa z północnego końca jeziora i wpada do Rzeki Świętego Wawrzyńca na północ od Montrealu.
Jezioro jest częścią historycznie ważnego szlaku wodnego New York State Canal System, który łączy Nowy Jork nad Atlantykiem z jeziorem Erie, ale też poprzez jezioro z Montrealem w dolinie rzeki Świętego Wawrzyńca. Kanał Champlain łączy jezioro z rzeką Hudson. Jest on również częścią systemu kanałów Lakes to Locks Passage (fr. "Route du Richelieu").
Od XIX wieku aż do lat 60. XX wieku rozważano pomysł budowy Lake Champlain Canal, który miałby być kanałem głębokowodnym, łączącym Nowy Jork z Montrealem i przebiegałby m.in. przez jezioro Champlain.
Nazwa.
Nazwa pochodzi od nazwiska francuskiego podróżnika Samuela de Champlain, który dotarł do jeziora w 1609 roku.

</doc>
<doc id="144541" url="https://pl.wikipedia.org/wiki?curid=144541" title="Europejski długodystansowy szlak pieszy E3">
Europejski długodystansowy szlak pieszy E3

Europejski długodystansowy szlak pieszy oznaczony symbolem E3 jest znakowanym szlakiem turystycznym, jednym z 11 europejskich szlaków wędrówkowych.
Przebieg szlaku.
E3 łączy brzegi Atlantyku z Morzem Czarnym. Jego długość wynosi ok. 7500 km w 12 krajach: Turcji, Bułgarii, Rumunii, na Węgrzech, na Słowacji, w Polsce, Czechach, Niemczech, Luksemburgu, Belgii, Francji i Hiszpanii.
W Turcji i Rumunii trasa szlaku nie jest jeszcze zaplanowana, ani tym bardziej wyznakowana w terenie.
Odcinek z Węgier do wschodniej części Niemiec pokrywa się w większości z przebiegiem dawnego Międzynarodowego Górskiego Szlaku Przyjaźni Eisenach – Budapeszt, który włączono w trasę E3 po upadku socjalizmu w Europie wschodniej.
W Bułgarii pokrywa się z trasą szlaku Kom - Emine, który przebiega cały kraj grzbietami Starej Płaniny.
Częściowa mapa szlaku online: link
Przebieg szlaku w Polsce.
Szlak E3 w Polsce składa się z 2 odcinków: sudeckiego i karpackiego. Pierwszy prowadzi przez większość pasm górskich Sudetów z Jakuszyc (koło Szklarskiej Poręby) do Boboszowa (koło Międzylesia). Jest znakowany kolorem niebieskim (jedynie odcinki łącznikowe prowadzące do granicy państwa kolorami zielonym i żółtym ). Długość tego etapu to ok. 300 km.
Odcinek karpacki jest połowę krótszy, z długością około 160 km.

</doc>
<doc id="144542" url="https://pl.wikipedia.org/wiki?curid=144542" title="Szlak Zamków Piastowskich">
Szlak Zamków Piastowskich

Szlak Zamków Piastowskich – szlak turystyczny o długości 152 km, przebiegający przez tereny województwa dolnośląskiego, oznaczony kolorem zielonym.
Rozpoczyna się w Zamku Grodno w Zagórzu Śląskim (w którym znajduje się "Muzeum Regionalne PTTK Zamek Grodno"). Następnie przechodzi przez największy zespół parkowo-zamkowy Zamek Książ (wybudowany w końcu XIII w. przez księcia Bolka I), Zamek w Bolkowie – piastowski zamek Książąt Świdnicko-Jaworskich z XIII w., Zamek Bolczów (ruiny zamku z XIV w.), Jelenią Górę, Siedlęcin (książęca wieża mieszkalna z XIV w.), Wleń i kończy się na Pogórzu Kaczawskim, u podnóża góry Grodziec, gdzie usytuowany jest pochodzący z XV w. zamek Grodziec oraz gotycki kościół.
Na trasie znajduje się 15 zamków i grodów piastowskich.

</doc>
<doc id="144543" url="https://pl.wikipedia.org/wiki?curid=144543" title="Dzień słonia (wojsko)">
Dzień słonia (wojsko)

Dzień słonia (Święto słonia, dzień za duszny) - w gwarze żołnierskiej określenie dnia szkolenia chemicznego w Wojsku Polskim.
W dniu tym organizowane były treningi długotrwałego przebywania w maskach przeciwgazowych oraz alarmy o skażeniach i inne przedsięwzięcia z dziedziny "OPChem" (obrony przeciwchemicznej). Cały stan osobowy (kadra i żołnierze służby zasadniczej) jednostki wojskowej był obowiązany nosić przy sobie maski przeciwgazowe - to od nich wzięło się wymienione określenie (maskę typu MUA łączyła z pochłaniaczem długa, karbowana rura gumowa, określana "trąbą słonia").

</doc>
<doc id="144545" url="https://pl.wikipedia.org/wiki?curid=144545" title="Szlak Ułanów Legii Nadwiślańskiej">
Szlak Ułanów Legii Nadwiślańskiej

Szlak Ułanów Legii Nadwiślańskiej – górski szlak turystyczny, o długości 53,3 km, wytyczony w 1960 r. przez wałbrzyski oddział PTTK.
Opis.
Szlak został wytyczony w celu upamiętnienia pochodu oddziałów polskich lansjerów nadwiślańskich, którzy podczas wojen napoleońskich wyruszyli z Neapolu, by wspomóc Francuzów w walce z Prusami. Jest znakowany barwami; żółty – niebieski – żółty, na cześć noszonych przez danych lansjerów barwionych klap na mundurach. Szlak ten przypomina także o pierwszej zwycięskiej po rozbiorach bitwie polskiej formacji przeciw Prusakom, 15 maja 1807 roku na Czerwonym Wzgórzu (na polach między Strugą a Szczawnem-Zdrój).
Na Czerwonym Wzgórzu znajduje się również pomnik z 1960 roku, wzniesiony ku czci ułanów Legii Nadwiślańskiej.
Szczegółowy przebieg szlaku.
Szlak praktycznie na całej swej długości przebiega po terenach księstwa świdnicko-jaworskiego.
Świdnica – Witoszów Dolny – Witoszów Górny – Rezerwat „Jeziorko Daisy” – Szczawienko – Zamek Książ – Podzamcze – Szczawno-Zdrój – Struga – ruiny zamku Cisy – Chwaliszów – Dobromierz – Serwinów – Mały Modlęcin – Granica – Stawiska – Strzegom.

</doc>
<doc id="144546" url="https://pl.wikipedia.org/wiki?curid=144546" title="Szlak Martyrologii">
Szlak Martyrologii



</doc>
<doc id="144547" url="https://pl.wikipedia.org/wiki?curid=144547" title="Sekularyzm">
Sekularyzm

Sekularyzm, świeckość – pojęcie powszechnie definiowane jako koncepcja braku integracji lub współzależności religii z publicznymi sprawami społeczeństwa. Często jest wiązany z okresem oświecenia w Europie i odgrywa główną rolę w społeczeństwach Zachodu. Idee rozdziału Kościoła od państwa i laickości wiele czerpią z sekularyzmu - idei stwierdzającej, że jest możliwy świat bez Boga. Antonimem sekularyzmu jest teokracja.
Definicja.
Sekularyzm ma różne znaczenia w zależności od kontekstu:
Etyka sekularyzmu.
Sekularyzm jest często przedmiotem zaciętej krytyki ze strony środowisk kościelnych. Dzieje się tak przypuszczalnie z powodu jego błędnej interpretacji jako procesu odejścia od wierności wartościom etycznym niesionym przez różne religie. W ujęciu ekonomii religii, sekularyzm jest jednakże próbą odejścia od dogmatu jednej religii (często wcześniej mającej status religii państwowej w danym kraju). Jest on próbą ustanowienia systemu nie opartego na konkretnej religii, a jedynie na konkretnych wartościach etycznych, zwykle z tych religii się wywodzących, oraz otwartego na wartości niesione przez nowe religie i prądy filozoficzne. 
Sekularyzm powoduje, że 'res publica' jest wspólnym systemem dla osób wywodzących się z różnych religii, a wartości na jakich dany ustrój jest oparty, jedynie nie są jednoznacznie określone odnośnie do ich religijnego rodowodu, choćby z tego powodu że takie określenie mogłoby wywołać spory (wiele wartości etycznych jest wspólnych dla większości religii) oraz marginalizować wyznawców tych wierzeń, które nie mają statusu dominującego. Twórcą tzw. sekularyzmu angielskiego był George Holyoake.
Świeckie społeczeństwa.
W religioznawstwie wiele społeczeństw Zachodu jest obecnie definiowanych jako świeckie. Normą w nich jest całkowita dowolność praktyk religijnych, lub też wybór nie prowadzenia żadnych praktyk religijnych, z niewielkimi tylko sankcjami społecznymi. Na Zachodzie religia nie dyktuje decyzji politycznych, ale stanowiska moralne mające swe źródła w religiach mają wciąż silną pozycję w niektórych krajach, jak np. w USA. W innych krajach, jak na przykład Francja (zobacz laicyzm) religie są uważane za pozostające bez wpływu na główny nurt życia politycznego. Wpływy religijne są także zwykle zminimalizowane w sferze publicznej, a religia nie ma już takiego wpływu na życie publiczne jak miała kiedyś. Zgodnie z artykułem 10 ustawy z dnia 17 maja 1989 r. o gwarancjach wolności sumienia i wyznania Rzeczpospolita Polska jest państwem świeckim, neutralnym w sprawach religii i przekonań.
Świeckie religie.
Świeckie religie to takie, które odrzucają istnienie boskiego autorytetu religijnego, objawienie, jednocześnie zaś chcą zachować charakterystyczną dla danej religii tożsamość kulturową. Przykładem jest tutaj judaizm humanistyczny.

</doc>
<doc id="144548" url="https://pl.wikipedia.org/wiki?curid=144548" title="Celtologia">
Celtologia

Celtologia – nauka zajmująca się badaniem języków celtyckich, literaturą, sztuką i religią Celtów. Za twórcę tej dyscypliny uchodzi niemiecki językoznawca Johann Kaspar Zeuss.

</doc>
<doc id="144549" url="https://pl.wikipedia.org/wiki?curid=144549" title="Piec przemysłowy">
Piec przemysłowy

Piec przemysłowy to urządzenie do przeprowadzania procesów technologicznych, które zachodzą w wysokich temperaturach, uzyskiwanych przez spalanie paliw lub elektrycznie.
Słowniczek.
Piec a kocioł.
W potocznym rozumieniu kocioł centralnego ogrzewania, lub parowy błędnie nazywany jest piecem. Piec to urządzenie, gdzie wyzwalająca się w czasie spalania energia cieplna jest akumulowana w substancji ceramicznej (np. cegła szamotowa). W kotle energia cieplna akumulowana jest w wodzie lub innym płynie, a ewentualnie użyta w budowie kotła ceramika stanowi warstwę izolacyjną; nie mówi się wobec tego „piec do gotowania zupy”, a „kocioł do gotowania zupy”.

</doc>
<doc id="144553" url="https://pl.wikipedia.org/wiki?curid=144553" title="Alan J. Pakula">
Alan J. Pakula

 
Alan Jay Pakula (ur. 7 kwietnia 1928 w Nowym Jorku, zm. 19 listopada 1998 w Melville) – amerykański reżyser, scenarzysta i producent filmowy.
Życiorys.
Pochodzenie i początki.
Pakula urodził się na nowojorskim Bronksie w rodzinie żydowskich imigrantów z Polski. Ukończył dramaturgię na prestiżowym Uniwersytecie Yale.
Swoją hollywoodzką karierę rozpoczął jako asystent w departamencie filmów animowanych wytwórni Warner Bros. W 1957 został producentem swojego pierwszego filmu dla Paramount Pictures. W 1962 wyprodukował film "Zabić drozda" Roberta Mulligana, za który otrzymał nominację do Oscara za najlepszy film roku.
W 1969 nakręcił swój debiut reżyserski "Bezpłodna kukułka", z nominowaną do Oscara Lizą Minnelli w roli głównej.
Trylogia teorii spiskowych.
W 1971 Pakula nakręcił "Klute", pierwszą część nieoficjalnego cyklu, zwanego trylogią teorii spiskowych. Film opowiadał historię związku pomiędzy prywatnym detektywem (tytułowa rola Donalda Sutherlanda) i "call-girl" (graną przez Jane Fondę w swojej oscarowej roli). Film okazał się sukcesem zarówno pod względem finansowym, jak i artystycznym.
Drugą część cyklu stanowił thriller "Syndykat zbrodni" (1974) z Warrenem Beattym w roli głównej. Opowiadał o tajemniczej korporacji Parallax, zajmującej się świadczeniem usług terapeutycznych, do której przenika reporter prowadzący własne śledztwo w sprawie zabójstwa senatora.
W 1976 Pakula zakończył swą nieformalną „trylogię” filmem "Wszyscy ludzie prezydenta", który okazał się kolejnym komercyjnym sukcesem, a twórca został po raz kolejny nominowany do Oscara, tym razem za najlepszą reżyserię. Film został oparty na faktach. Podstawę scenariusza stanowiła książka Carla Bernsteina i Boba Woodwarda, dwóch dziennikarzy gazety „The Washington Post”, którzy odkryli aferę Watergate.
Pakula przewodniczył jury konkursu głównego na 31. MFF w Cannes (1978).
Dalsza kariera.
Pakula kolejny sukces odniósł w 1982 filmem "Wybór Zofii" z Meryl Streep w roli głównej. Jego scenariusz, oparty na podstawie powieści Williama Styrona, został nominowany do Oscara. 
W następnych latach Pakula skupił się głównie na filmach prawniczych, odnosząc sukcesy komercyjne takimi filmami jak "Uznany za niewinnego" (oparty na powieści Scotta Turowa) i "Raport Pelikana" (adaptacja bestsellera Johna Grishama).
Śmierć.
Pakula zginął w 1998 w wypadku samochodowym na autostradzie na Long Island. Kierowca jadący przed nim uderzył w metalową rurę, która przeleciała przez przednią szybę samochodu Pakuli i uderzyła go w głowę. Wskutek tego 70-letni wówczas reżyser zjechał z drogi i uderzył w barierki, co spowodowało śmierć na miejscu.

</doc>
<doc id="144554" url="https://pl.wikipedia.org/wiki?curid=144554" title="Homagium">
Homagium

Homagium, hominium – hołd symbolizujący oddanie się władzy. Może oznaczać też publiczne, oficjalne uznanie przez wasala danej osobistości za swego seniora w czasie ceremonii hołdu lennego. Określenia tego używano często zwłaszcza wobec hołdu składanego od stanów nowo nabytych terytoriów. Kardynałowie składają homagium papieżowi po wyborze na głowę Kościoła, a wierni danej diecezji – biskupowi po wyborze na urząd ordynariusza.
Homagium jest również oddaniem ostatniego hołdu głowie państwa. Pogrzeb „głowy koronowanej” jest również nazywany homagium.

</doc>
<doc id="144556" url="https://pl.wikipedia.org/wiki?curid=144556" title="Siemion Budionny">
Siemion Budionny

Siemion Michajłowicz Budionny (ros. , ur. w Koziurinie, zm. 26 października 1973 w Moskwie) – rosyjski i radziecki dowódca wojskowy, kawalerzysta, dowódca 1 Armii Konnej, I zastępca komisarza obrony ZSRR, Główny Inspektor Ministerstwa Obrony ZSRR, marszałek Związku Radzieckiego (1935), trzykrotny Bohater Związku Radzieckiego (1958, 1963, 1968), deputowany i członek Prezydium Rady Najwyższej ZSRR.
Życiorys.
Dzieciństwo i młodość.
Urodził się w chutorze Koziurin koło Rostowa w rodzinie biednego chłopa, na terenie ówczesnego obwodu Wojska Dońskiego. W dzieciństwie pracował jako pasterz i robotnik rolny. W wojsku służył od 1903, w latach 1904–1905 uczestniczył w wojnie rosyjsko-japońskiej. W 1907 jako najlepszy jeździec pułku wysłany do Petersburga do szkoły oficerów kawalerii na roczny kurs dla niższych stopni. Do 1914 służył w pułku dragonów.
I wojna światowa.
W I wojnie światowej służył jako starszy podoficer na froncie niemieckim, austriackim i kaukaskim, m.in. w Operacji Łódzkiej. Latem 1917 wraz z pułkiem przybył do Mińska, gdzie został wybrany przedstawicielem komitetu żołnierskiego pułku. Latem 1917 uczestniczył w rozbrojeniu wojsk korniłowskich w Orszy. Po bolszewickiej rewolucji październikowej wrócił nad Don, gdzie został wybrany członkiem miejscowego Komitetu Rad.
Wojna domowa w Rosji.
W lutym 1919 utworzył konny oddział Armii Czerwonej pod swoim dowództwem. Oddziałem przemianowanym 19 listopada 1919 na 1. Armię Konną, dowodził w latach 1919–1923, walcząc z wojskami gen. Piotra Wrangla nad Donem, w październiku-listopadzie 1919 pokonując kozackie korpusy generałów Konstantina Mamontowa i Andrieja Szkury i zwyciężając Siły Zbrojne Południa Rosji gen. Antona Denikina pod Woroneżem i w bitwie o węzeł kolejowy Kastornoje.
Wojna polsko-bolszewicka 1920.
W wojnie polsko-bolszewickiej 1 Armia Konna przerzucona marszem na front polski z Kaukazu Północnego (Majkop) przerwała 5 czerwca 1920 front polsko-sowiecki pod Samhorodkiem na Ukrainie i uderzyła na tyły Wojska Polskiego zajmującego Kijów. Nacierała następnie na Żytomierz, który zajęła 7 czerwca, wycinając w pień polski garnizon, niszcząc stację kolejową i magazyny wojskowe i uwalniając kilka tysięcy sowieckich jeńców i Berdyczów, gdzie spaliła szpital z 600 rannymi Polakami i siostrami Czerwonego Krzyża. 27 czerwca Budionny zajął Zwiahel, 10 lipca – Równe. W końcu lipca 1920 armia Budionnego uderzyła w kierunku na Lwów. 17 sierpnia 1920 stoczyła krwawą bitwę pod Zadwórzem. Budionny wykonał wówczas z opóźnieniem rozkaz skierowania się na północny zachód dla wsparcia atakujących Warszawę wojsk Frontu Zachodniego Michaiła Tuchaczewskiego. Manewr Budionnego nastąpił za późno – 16 sierpnia 1920 Wojsko Polskie rozpoczęło kontrofensywę na flankę i tyły wojsk Tuchaczewskiego, rozbijając je i zmuszając do generalnego odwrotu spod Warszawy. Budionny został powstrzymany pod Zamościem przez broniące miasta oddziały polskie i ukraińskie, a następnie 31 sierpnia, rozbity pod Komarowem, wycofał się za Bug do Włodzimierza Wołyńskiego, gdzie oczekiwały posiłki z Moskwy. Mimo wsparcia, został jednak wyparty i stamtąd, nękany przez polską kawalerię, a także lotnictwo. Podczas odwrotu do Żytomierza morale i dyscyplinę w szeregach Konarmii zaczęły zastępować instynkty bandyckie. Maszerując w stronę Dniepru, podkomendni Budionnego dopuścili się serii pogromów, w dużej mierze na Żydach.
Dalsza służba.
W latach 1921–1923 był zastępcą dowódcy Północnokaukaskiego Okręgu Wojskowego, od 1923 zaś pomocnikiem ds. kawalerii głównodowodzącego Armią Czerwoną, w latach 1924–1937 był inspektorem kawalerii. W 1932 ukończył Akademię Wojskową im. Michaiła Frunzego. Od 1934 należał do WKP (b).
20 listopada 1935 został mianowany (jako jeden z pięciu dowódców) Marszałkiem Związku Radzieckiego. W przeciwieństwie do wielu innych dowódców rewolucyjnych, nie utracił zaufania Józefa Stalina. . Od 1937 do 1939 dowodził Moskiewskim Okręgiem Wojskowym, a od sierpnia 1940 był I zastępcą komisarza (ministra) obrony ZSRR.
II wojna światowa.
W czasie II wojny światowej, był członkiem Stawki Najwyższego Naczelnego Dowództwa, uczestniczył w obronie Moskwy, dowodził grupą wojsk rezerwy Stawki, następnie w okresie lipiec – sierpień 1941 był dowódcą Kierunku Południowo-Zachodniego, od września do października 1941 Frontu Rezerwowego, od kwietnia do maja 1942 głównodowodzącym Kierunku Północno-Kaukaskiego, a od maja do sierpnia 1942 Frontu Północno-Kaukaskiego.
Latem 1941, na żądanie Budionnego, dowództwo radzieckie przystąpiło do tworzenia nowych jednostek. Na koniec roku dodatkowo utworzono ok. 80 dywizji lekkiej kawalerii. Od stycznia 1943 dowodził kawalerią ZSRR.
Okres powojenny.
Po II wojnie światowej, w latach 1947–1953 dodatkowo był zastępcą ministra rolnictwa, w następnych latach zaś był inspektorem kawalerii i Głównym Inspektorem Ministerstwa Obrony ZSRR.
Ośmiokrotnie deputowany do Rady Najwyższej ZSRR, a od 1938 członek Prezydium RN ZSRR.
Zmarł w wieku 90 lat, został pochowany przy murze Kremla na Placu Czerwonym w Moskwie. W jego pogrzebie uczestniczyła delegacja PRL z wiceministrem obrony narodowej gen. broni Józefem Urbanowiczem na czele.

</doc>
<doc id="144557" url="https://pl.wikipedia.org/wiki?curid=144557" title="Telesphore Toppo">
Telesphore Toppo

Telesphore Placidus Toppo (ur. 15 października 1939 w Chainpur) – indyjski duchowny katolicki, w latach 1985–2018 arcybiskup Ranchi, przewodniczący Konferencji Biskupów Katolickich Indii, kardynał.
Życiorys.
Pochodzi z wielodzietnej rodziny, był ósmym z dziesięciorga rodzeństwa. W 1965 ukończył Kolegium Św. Ksawerego w Ranchi, studiował także na Papieskim Uniwersytecie Urbaniana w Rzymie (obronił licencjat z teologii) i na Uniwersytecie w Ranchi. Przyjął święcenia kapłańskie 3 maja 1969 z rąk Franciskusa Von Strenga, emerytowanego biskupa szwajcarskiej Bazylei. Pracował w szkolnictwie katolickim i duchownym, był m.in. rektorem seminarium w Ranchi; organizował szkołę przygotowawczą dla kandydatów do kapłaństwa z plemienia Munda.
W czerwcu 1978 papież Paweł VI mianował go biskupem Dumka; sakrę biskupią odebrał w czasie sediswakancji 7 października 1978 w Dudhani z rąk jezuity Piusa Kerketty, ówczesnego arcybiskupa Ranchi. W listopadzie 1984 promowany na arcybiskupa koadiutora Ranchi, objął archidiecezję 7 sierpnia 1985. Wielokrotnie uczestniczył w sesjach Światowego Synodu Biskupów w Watykanie, w tym w sesji specjalnej poświęconej Kościołowi azjatyckiemu wiosną 1998; Jan Paweł II mianował go prezydentem-delegatem XI sesji zwyczajnej Synodu, planowanej na październik 2005.
W latach 2002–2005 i ponownie w latach 2011–2013 był przewodniczącym łacińskiej Konferencji Episkopatu Indii (C.C.B.I.).
W październiku 2003 odebrał nominację kardynalską, z tytułem prezbitera Sacro Cuore di Gesù agonizzante a Vitinia. W latach 2004–2008 był przewodniczącym Konferencji Biskupów Katolickich Indii (C.B.C.I.).
24 czerwca 2018 papież przyjął jego rezygnację z pełnionego urzędu, złożoną ze względu na wiek.
Uczestnik konklawe 2005 i konklawe 2013 roku. 15 października 2019 roku skończył 80 lat i stracił prawo do udziału w konklawe.

</doc>
<doc id="144559" url="https://pl.wikipedia.org/wiki?curid=144559" title="Ukraińcy">
Ukraińcy

Ukraińcy (, "ukrajinci") – naród słowiański, historycznie zwany Rusinami, mieszkający w Europie Wschodniej, głównie w granicach Ukrainy (także w państwach sąsiednich: w Rosji, Białorusi, Polsce, Słowacji i Mołdawii), zaliczani do Słowian wschodnich (obok Białorusinów i Rosjan). Ukraińcy są potomkami plemion, zamieszkujących południe Rusi Kijowskiej.
Liczebność.
Ukraińcy mieszkają zarówno na terytorium Ukrainy, jak i w diasporze. Na świecie mieszka ok. 46 milionów Ukraińców, z czego ok. 35 mln – na Ukrainie. W diasporze żyje ok. 7 milionów Ukraińców, przy czym według encyklopedii PWN – 11 mln.
Nazwa.
Nazwa „Ukraińcy” jako określenie narodu, pojawiła się w drugiej połowie XIX wieku w opozycji ukraińskiego ruchu narodowego do oficjalnej ideologii Imperium Rosyjskiego, określającego Rusinów zamieszkujących Kraj Południowo-Zachodni jako Małorusów – regionalny odłam Rosjan. Sam termin "ukraina" nie miał do XVI wieku charakteru oficjalnego i oznaczał jedynie „ugranicze” („pogranicze”, „krańce państwowe”) poszczególnych terenów, będących pod kontrolą różnych państw. Urzędowo nazwa ta została użyta po raz pierwszy za czasów Rzeczypospolitej w roku 1590 w tytule konstytucji sejmowej według projektu Jana Zamoyskiego: "Porządek ze strony Niżowców i Ukrainy".
Po raz pierwszy czysty ukraiński język ludowy zapisany został przy pomocy alfabetu grażdańskiego w wydanym w Budapeszcie almanachu „Rusałka Dniestrowaja” z roku 1836. Na przełomie XIX i XX wieku Mychajło Hruszewski w 10-tomowej pracy "Historia Ukrainy-Rusi" (1898–1937) upublicznił termin „Ukrainiec” w sensie społeczno-politycznym.
Za prekursora nowoczesnej literatury ukraińskiej uważany jest Iwan Kotlarewski, który w 1798 roku wydał „Eneidę”, swobodną trawestację dzieła Wergiliusza ("Eneida"). Ukraińskie Oświecenie reprezentuje filozof i pisarz Hryhorij Skoworoda. Za ukraińskiego poetę narodowego doby romantyzmu uważany jest Taras Szewczenko.
Wyznania na Ukrainie.
Dominuje wyznanie prawosławne w dwóch strukturach: Kościół Prawosławny Ukrainy (powstały w 2018 r. w wyniku zjednoczenia Ukraińskiego Kościoła Prawosławnego Patriarchatu Kijowskiego i Ukraińskiego Autokefalicznego Kościoła Prawosławnego) oraz Ukraiński Kościół Prawosławny Patriarchatu Moskiewskiego, a na zachodzie Ukrainy Kościół katolicki obrządku bizantyjsko-ukraińskiego (). Na terytorium Ukrainy są również wierni Kościoła rzymskokatolickiego, protestanci, wierni judaizmu, islamu i innych wyznań.
Geneza, historia.
W XIX wieku nastąpił proces samookreślenia się Ukraińców jako społeczności na zasadzie etnograficznej (grupy etnicznej), analogicznie do procesów zachodzących w całej Europie (czeskie odrodzenie narodowe, odrodzenie narodowe Słowian Bałkańskich, odrodzenie narodowe Polaków na Śląsku, Warmii i Mazurach, litewskie odrodzenie narodowe etc.).
Na terytorium Austro-Węgier liczebność Ukraińców wynosiła w 1910 ogółem 3 991 000 osób, z czego w Przedlitawii – 3 518 000 osób (Galicja – 3 211 000 (40,2% ludności kraju koronnego), Księstwo Bukowiny – 305 101 Ukraińców (stanowiących 38,39% ludności prowincji)). W Królestwie Węgier (Zalitawii): 472 000 Ukraińców, z czego na Zakarpaciu – 330 010 Ukraińców (stanowiących 54,5% ludności prowincji).
W 1897 w Imperium Rosyjskim mieszkało 22 380 551 Ukraińców(17,81% ogółu ludności Imperium). Zamieszkiwali zwarcie Kraj Południowo-Zachodni (gubernia kijowska (79,2%), wołyńska (70,1%) i podolska (80,9%)), gubernie: chersońską (53,9%), taurydzką (42,2%, wobec 27% Rosjan i 13,6% Tatarów), katerynosławską (68,9%), połtawską (93%), czernihowską (66,4%), charkowską (80,6%), południowo-zachodnią część Obwodu Wojska Dońskiego (28,1% całości ludności Obwodu), obwód kubański (47,4% wobec 42,6% Rosjan), gubernię stawropolską (36,6%), południowo-zachodnią część guberni kurskiej (21,2% ogółu ludności guberni), południowo-zachodnią część guberni woroneskiej (36,2% ogółu ludności guberni).
I wojna światowa, powstanie niepodległych państw ukraińskich i ich upadek.
W konsekwencji I wojny światowej i rozpadu najpierw Imperium Rosyjskiego (1917), a później Monarchii Austro-Węgier na etnograficznych terytoriach ukraińskich należących do tego czasu do obu tych państw powstały, zgodnie z zasadą samostanowienia narodów dwa niepodległe państwa ukraińskie: Ukraińska Republika Ludowa i Zachodnioukraińska Republika Ludowa.
1 listopada 1918 na obszarze Galicji Wschodniej została proklamowana Zachodnioukraińska Republika Ludowa, która przestała istnieć w lipcu 1919 po zwycięstwie militarnym Wojska Polskiego w wojnie polsko-ukraińskiej.
Ukraińska Republika Ludowa była sojusznikiem Polski w wojnie polsko-bolszewickiej, do porozumienia rozejmowego z października 1920, gdy Polska uznała Ukrainę sowiecką – państwo marionetkowe Rosji sowieckiej jako podmiot prawa międzynarodowego.
Ostatecznie o przynależności Galicji Wschodniej do Polski zadecydowała 15 marca 1923 roku aliancka Rada Ambasadorów, która na podstawie artykułu 87 traktatu wersalskiego oraz art. 91 i 94 traktatu z Saint-Germain, potwierdziła wschodnie granice Polski i uznała polską suwerenność nad Galicją Wschodnią. Wschodnia granica Polski na Zbruczu została już wytyczona 23 listopada 1922 przez Mieszaną Komisję Graniczną na podstawie ustaleń traktatu pokojowego pomiędzy Polską a RFSRR i USRR, a uprzednio ustalona w traktacie sojuszniczym pomiędzy Polską a Ukraińską Republiką Ludową z 21 kwietnia 1920. 26 września 1922 r. Sejm RP przyjął ustawę o „zasadach powszechnego samorządu wojewódzkiego, a w szczególności województwa lwowskiego, tarnopolskiego i stanisławowskiego” – w praktyce swych rozstrzygnięć ustalająca dla obszaru Galicji Wschodniej odrębną kurię polską i ukraińską każdego sejmiku wojewódzkiego, powołanie w ciągu dwóch lat uniwersytetu ukraińskiego finansowanego ze Skarbu Państwa polskiego, język ukraiński jako równorzędny z językiem polskim w urzędach w tychże województwach (z tym, że "„władze samorządowe określają same swój język wewnętrznego urzędowania”"), zakaz prowadzenia państwowej kolonizacji ziemskiej. 
W okresie II Rzeczypospolitej region był określany jako Małopolska Wschodnia. Jeszcze w okresie spisu powszechnego 1931 część jego niepolskich mieszkańców (1 126 tys.) stwierdzało, że używa języka „ruskiego”, wobec 1 675 tys. podających język ukraiński jako ojczysty. Jednocześnie 3 256 tys. mieszkańców województw lwowskiego, tarnopolskiego i stanisławowskiego podawało wyznanie greckokatolickie jako własne (10 tys. prawosławnych).

</doc>
<doc id="144560" url="https://pl.wikipedia.org/wiki?curid=144560" title="Gospodarstwo agroturystyczne">
Gospodarstwo agroturystyczne

Gospodarstwo agroturystyczne – gospodarstwo rolne, które oferuje formę wypoczynku zbliżoną do warunków wiejskich. Goście mają możliwość mieszkania wraz z rodziną wiejską, poznania jej obyczajów i codziennych zajęć, bezpośredniego kontaktu ze zwierzętami i produkcją rolną. Gospodarstwo dostarcza zdrowej i świeżej żywności. Mieszkając w nim można poznać życie wiejskie. Każda wieś ma swój odrębny charakter - społeczność, własne sklepy, kościół, rozrywki i obyczaje, a turyści mają możliwość bezpośredniego obcowania z przyrodą, kontaktu z mieszkańcami, doświadczenia przestrzeni, swobody i świeżego powietrza. Zapewnione są tu często rozrywki typu jazda konna lub prace polowe. W niektórych gospodarstwach agroturystycznych wypoczynek może być połączony z pracą na rzecz gospodarza, jako zapłatą za nocleg. W zależności od lokalizacji, występują możliwości uprawiania sportów letnich lub zimowych, zbierania runa leśnego, łowienia ryb, fotografowania przyrody, itp.
Ocena jakości usług oferowanych przez właścicieli gospodarstw agroturystycznych, obejmuje jakość produktu turystycznego oraz standard oferowanych dóbr i usług. Arkadiusz Niedziółka (2016) wskazuje, że jakość powinna dotyczyć wysokich standardów bazy noclegowej, gastronomicznej oraz rekreacyjnej. Peter MacNulty (2004) podaje, iż podstawowymi komponentami jakości produktu agroturystycznego są: środowisko (zapewniające bliskość natury i swobodę poruszania się), zakwaterowanie, atrakcje turystyczne, aktywności specjalistyczne, infrastruktura oraz profesjonalna obsługa.

</doc>
<doc id="144562" url="https://pl.wikipedia.org/wiki?curid=144562" title="Israel Baal Szem Tow">
Israel Baal Szem Tow

Israel ben-Eliezer (hebr. "ישראל בן-אליעזר"; ur. około 1700 w Okopach, zm. 21 maja 1760 w Międzybożu), znany bardziej pod przydomkiem HaBaal Szem Tow (hebr. הבעל שם טוב; różne są tłumaczenia tego przydomku: "Mistrz Świętego Imienia, Pan Dobrego Imienia", albo "Mąż Dobrej Sławy", zwany także skróconym przydomkiem: BeSzT, hebr. בעש"ט) – rabin, cadyk, jeden z twórców chasydyzmu na terenach dawnej Rzeczypospolitej w XVIII wieku. Mistrz Dow-Bera z Międzyrzecza nauczyciela Elimelecha z Leżajska.
Wyrażał się prostym językiem, zrozumiałym dla każdego Żyda. Już za życia stał się bardzo popularny wśród najbiedniejszej ludności żydowskiej. Działał głównie na terenie Podola, gdzie z czasem osiedlił się w miasteczku Międzybóż. BeSzT był zauroczony żydowskim mistycyzmem (kabałą). Nie odcinał się też od żydowskiej tradycji talmudycznej.
Jego nauka była próbą syntezy tradycji z nowym mistycyzmem i jednocześnie atakiem w ortodoksję żydowską. Baal Szem Tow był jak gdyby odpowiednikiem Marcina Lutra w chrześcijaństwie, gdyż uważał pośrednictwo rabinów w kontaktach z Bogiem i zagłębianie się w tajniki i zawiłości Talmudu za zbędne. Za to spotkał się z krytyką ortodoksów żydowskich.
Głosił zwalczanie zła nie złem, ale dobrem, które należy dostrzec jako aspekt boskości i sprowadzenia go następnie ku dobru. Każdy mógł liczyć na oczyszczenie i nagrodę, gdyż człowiek (a w zasadzie jego dusza) jest złączony z Bogiem miłością (hebr. "dewekut" – „przylgnięcie”, „zespolenie się”). Złączenie się z Bogiem było osią intelektualną chasydyzmu. BeSzT nauczał, że Boga należy chwalić nie poprzez umartwianie się i ascezę, ale raczej poprzez mądre i radosne korzystanie z życia i darów, jakie z sobą niesie. Pobożność w tym ujęciu była afirmacją życia.
Stąd też wynikała niespotykana wcześniej na taką skalę forma czczenia Boga poprzez taniec i śpiew, a także, charakterystyczna dla chasydów, forma modlitwy ekstatycznej prowadzącej do stanu radosnego uniesienia i zachwytu (hebr. "hitlahawut" – „entuzjazm”). Taka modlitwa powinna człowiekowi przynieść radość i pogodę ducha, co oznacza zespalanie się z Bogiem.
Nie wyklucza to kontemplacji i nieustannej służby Bogu, która wypełnia całe życie chasyda. W nauce BeSzTa dostrzec można też echa panteizmu chasydów nadreńskich, ponieważ podobnie jak oni starał się dostrzec wszechobecność Boga w każdym aspekcie życia, nie tylko ludzkiego.
Jego wnukiem był Mojżesz Chaim Efraim z Sudyłkowa, a prawnukiem Nachman z Bracławia.
Został sportretowany przez Olgę Tokarczuk w powieści "Księgi Jakubowe".

</doc>
<doc id="144566" url="https://pl.wikipedia.org/wiki?curid=144566" title="Stiftung Warentest">
Stiftung Warentest

Stiftung Warentest (pol. "Fundacja Warentest") – fundacja, z siedzibą w Berlin-Tiergarten, założona w 1964 przez rząd niemiecki jako instytut, którego zadaniem jest przeprowadzanie porównawczych testów produktów i usług. Jest całkowicie niezależnym organem, a zatem nikt nie może wpływać na to, co i w jaki sposób będzie testowane.
Celem Fundacji Warentest jest tworzenie przejrzystego rynku oraz informowanie konsumentów o możliwościach optymalizacji dokonywania wyborów zakupowych, jak również zwiększanie świadomości konsumenckiej. Produkty i usługi są badane przy użyciu metod naukowych, w niezależnych laboratoriach na całym świecie. O wynikach testów Warentest informuje w wydawanych przez siebie czasopismach: miesięcznikach "test" oraz "FINANZtest" (nakład ogółem: 1 mln egzemplarzy), a także wielu tematycznych wydaniach specjalnych i książkach.
W każdym wydaniu "testu" publikowanych jest około dziesięciu testów. W 2015 Fundacja Warentest przeprowadziła 112 testów produktów, 67 testów usług, w tym 50 testów usług finansowych. W ciągu ponad 40 lat swojego istnienia Fundacja Warentest przeprowadziła ponad 5600 testów, w których przetestowała 100 000 produktów. Ponadto przeprowadziła ponad 2700 testów usług. W 2015 zatrudniała 346 pracowników.
Fundacja jest bardzo znana w Niemczech: 93% wszystkich dorosłych Niemców zna Fundację Warentest, 1/3 spośród nich kieruje się w wyborach zakupowych wynikami jej testów.
Fundacja Warentest współpracuje z polskim miesięcznikiem "Pro-Test."

</doc>
<doc id="144568" url="https://pl.wikipedia.org/wiki?curid=144568" title="Serwal sawannowy">
Serwal sawannowy

Serwal sawannowy, serwal ("Leptailurus serval") – gatunek drapieżnego ssaka z podrodziny kotów (Felinae) w obrębie rodziny kotowatych (Felidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1776 roku niemiecki przyrodnik Johann Christian Daniel von Schreber nadając mu nazwę "Felis serval". Jako miejsce typowe Schreber wskazał „wschodnie Indie i Tybet na terenach górskich, być może także na Przylądku Dobrej Nadziei i w gorącej Afryce”; ograniczone w 1924 roku przez J.A. Allena do „regionu Przylądku Dobrej Nadziei w Południowej Afryce”. Jedyny żyjący przedstawiciel rodzaju serwal ("Leptailurus").
Taksonomia dotycząca podgatunków wymaga rewizji przy użyciu analiz molekularnych. Tradycyjnie rozpoznawanych jest od siedmiu do osiemnastu podgatunków, ale badania oparte głównie o względy geograficzne uznają tylko trzy podgatunki.
Zasięg występowania.
Serwal sawannowy występuje w Afryce, zamieszkując w zależności od podgatunku:
Siedlisko.
Najchętniej żyją na terenach porośniętych wysoką trawą (głównie obszary stepowe), z łatwym dostępem do wody. Nie występuje w lesie tropikalnym ani na terenach pustynnych.
Charakterystyka ogólna.
Długość ciała (bez ogona) 59–92 cm, długość ogona 20–38 cm; masa ciała 7–13,5 kg; dorosłe samce są nieco większe i cięższe od dorosłych samic. Jest kotem średniej wielkości. Ma smukłe ciało osadzone na długich kończynach. Na małej głowie, osadzonej na długiej szyi, znajdują się duże uszy, które wychwytują każdy dźwięk. Sierść serwala jest jasnożółta, ozdobiona czarnymi cętkami. Dość krótki, sięgający pięt ogon zdobią czarne plamki i pierścienie. Nogi serwala przypominają kończyny geparda, ale mają inne zadanie do spełnienia. Są one najdłuższe w stosunku do wielkości ciała u kotów. Gepard posiada długie kości przedramienia, które sprawiają, że jest świetnym sprinterem. Serwal za to ma długie stopy, co czyni z tego kota wspaniałego skoczka, a także zwiększa zakres widoczności w bardzo wysokich trawach, w których czuje się zdecydowanie najlepiej.
Pokarm.
Żywi się gryzoniami i innymi drobnymi kręgowcami (zającowate, wiewiórkowate, góralki, kretoszczury), a także ptakami (flamingami, wikłaczami czerwonodziobymi, cyraneczkami), łowi ryby i nie gardzi małymi gadami i płazami oraz owadami (w tym szarańczą). Dietę uzupełniają świeżą trawą i owocami. Poluje prawie wyłącznie z ziemi. Atakuje skacząc wysoko, odrywając wszystkie 4 kończyny. Skacze także w celu wypłoszenia zwierzyny z gęstej roślinności. Gdy poluje na większą zwierzynę, atakuje wszystkimi czterema kończynami, gryzie i odskakuje. Serwal, aby zdobyć pokarm potrafi nawet kopać, aby wygrzebać ofiarę z podziemnego tunelu (np. po kretoszczura).
Tryb życia.
Prowadzi samotniczy tryb życia. Samce mają zazwyczaj większe rewiry niż samice. Zdarza się, że terytoria kilku kotek nakładają się na siebie, jednak rzadko można spotkać dwa dorosłe osobniki chętnie przebywające ze sobą. Terytorium samca może nakładać się na rewiry kilku samic. Granice są utrzymywane przez częste znakowanie zapachowe i drapanie pni. Komunikują się za pomocą ostrych krzyków, warczenia, syczenia i mruczenia.
Rozród.
Gody odbywają się w różnych porach roku. Po których następuje ciąża trwająca od 67 do 77 dni (około 2-2,5 miesiąca), a po niej rodzi się 1-5 młodych (ważą ok. 250 gramów), najczęściej troje. Rodzą się w opuszczonej norze lub szczelinie skalnej. Zaraz po porodzie samica większość czasu przebywa w gnieździe. Mleko ssą przez 4-7 tygodni. Samica z młodymi musi polować dwa razy więcej by wykarmić młode. Potomstwo zostaje z matką przez około rok (9-12 miesięcy). W tym czasie uczą się od niej. Samica z młodymi poluje zazwyczaj w dzień, chowając przedtem młode w norze lub w wysokiej, gęstej trawie, często zmieniając kryjówkę. Toleruje własnych synów tylko do chwili, gdy mogą się usamodzielnić, córki mogą przebywać na terenie matki dłużej, bo aż do osiągnięcia dojrzałości płciowej (osiągają ją po 2 latach).
Ochrona.
Dawniej był obiektem polowań. Obecnie jest chroniony przepisami Konwencji Waszyngtońskiej (CITES). Pod ochroną znajduje się 13 podgatunków (w tym jeden jest na granicy wymarcia), ale tylko 9 na 41 krajów, w których występuje, obowiązuje całkowity zakaz polowania.

</doc>
<doc id="144573" url="https://pl.wikipedia.org/wiki?curid=144573" title="Wskaźnik jakości życia">
Wskaźnik jakości życia

Wskaźnik jakości życia (dawniej jako ang. "Quality of Life Index", obecnie "Where-to-be-born Index") – wskaźnik opracowany przez brytyjski tygodnik „The Economist” dla odzwierciedlania poziomu życia i satysfakcji życiowej w poszczególnych krajach w sposób bardziej adekwatny niż przy użyciu tradycyjnych metod (wskaźnika wzrostu PKB lub wartości PKB per capita).
Szwajcaria, Australia i Norwegia zajmują najwyższe miejsca na świecie jeśli chodzi o jakość życia według rankingu z 2013 roku.
Parametry.
Cytat ze strony tygodnika: Economist Intelligence Unit opracował nowy wskaźnik jakości życia, oparty na metodyce łączącej rezultaty ankietowania subiektywnej satysfakcji życiowej z obiektywnymi czynnikami jakości życia w różnych państwach.
Parametry jakości życia oraz mierniki użyte do przedstawienia tych parametrów to:

</doc>
<doc id="144577" url="https://pl.wikipedia.org/wiki?curid=144577" title="Quality of Life Index">
Quality of Life Index



</doc>
<doc id="144581" url="https://pl.wikipedia.org/wiki?curid=144581" title="57 mm armata przeciwlotnicza S-60">
57 mm armata przeciwlotnicza S-60

57 mm armata przeciwlotnicza S-60 – samoczynna armata przeciwlotnicza, konstrukcji radzieckiej, z okresu po II wojnie światowej.
Charakterystyka armaty.
Podstawowe wyposażenie pododdziałów przeciwlotniczych w ludowym Wojsku Polskim wprowadzane na stan od końca lat 50 XX w. Armata przeznaczona jest do zwalczania celów powietrznych na małych i średnich wysokościach oraz naziemnych i nawodnych celów opancerzonych. Armata mogła wystrzeliwać pociski odłamkowo-smugowe i przeciwpancerno-smugowe. Masa pocisku 2,8 kg, masa naboju 6,71 kg.
W pułkach artylerii przeciwlotniczej, organizowanych w Polsce i stacjonujących do lat 80 XX w. znajdowały się baterie wyposażone w sześć takich armat oraz wspólną dla wszystkich armat stację naprowadzającą.
Udoskonalona wersja armaty S-60, nosząca oznaczenie S-68, znajdowała się na uzbrojeniu działa samobieżnego ZSU-57-2.
Armaty S-60 są dziś już przestarzałym systemem przeciwlotniczym; w przypadku konieczności ustawienia ich z marszu w położenie bojowe, czas potrzebny na tę operację, nawet doskonale wyszkolonej załodze, wynosi około dwóch minut, co praktycznie wyklucza je ze skutecznego stosowania na współczesnym polu walki. Jeszcze więcej czasu potrzeba na to, by wszystkie armaty baterii sprząc ze sobą tak, aby wspólnie ostrzeliwały cel wskazany przez przeliczniki sprzężone ze stacją radiolokacyjną (bądź z dalmierzem optycznym). Z drugiej strony wciąż nadają się i wykorzystywane są do osłony stacjonarnych obiektów naziemnych, bo stosunkowa duża jak na ten kaliber szybkostrzelność stanowi wciąż jeszcze skuteczną zaporę ogniową, dla pilotów nisko lecących samolotów odrzutowych trudną do przełamania ze względów psychologicznych. Bateria armat strzelających wyłącznie z celownikami optycznymi, bez użycia radarowej stacji naprowadzającej, nie jest łatwa do zniszczenia, a skuteczność tych armat potwierdzona została w kilku konfliktach zbrojnych na świecie: w wojnie wietnamskiej (1959-1975), podczas konfliktu iracko-irańskiego (1980-1988), a także podczas pierwszej (1990) i drugiej (2003) wojny w Zatoce Perskiej.
Zmodernizowana wersja armaty, o oznaczeniu S-60 MB, wyposażona jest w elektryczny system napędu oraz cyfrowy układ współpracy z wozem dowodzenia, pozwalające na automatyczne naprowadzanie na cel. Jest głównym elementem uzbrojenia m.in. 9 dywizjonu przeciwlotniczego Marynarki Wojennej (12 dział) stacjonującego w Ustce. Dywizjon ten wziął m.in. udział w roku 2010 w październikowych manewrach NATO pod kryptonimem "Anakonda 2010" w Wicku Morskim.
Prowadzone są prace nad dalszymi modernizacjami tych armat, m.in. nad przystosowaniem ich do roli automatycznych strażników. Armaty miałyby zostać wyposażone w automatyczne urządzenia umożliwiające im samodzielne obracanie się, celowanie, ładowanie i prowadzenie ognia oraz zaawansowany system elektroniczny umożliwiający wykrywanie niebezpieczeństwa (np. nadlatujących pocisków moździerzowych) i automatyczne otwieranie ognia w celu unieszkodliwienia go. Tak zmodernizowane armaty mogłyby służyć do obrony baz wojskowych np. podczas misji zagranicznych.

</doc>
<doc id="144585" url="https://pl.wikipedia.org/wiki?curid=144585" title="Kabaret Dudek">
Kabaret Dudek

Kabaret „Dudek” – kabaret założony i kierowany przez cały czas istnienia przez Edwarda Dziewońskiego. Zainaugurował działalność w styczniu 1965. Przedstawienia kabaretu odbywały się w kawiarni „Nowy Świat” przy ulicy Nowy Świat 63 w Warszawie.
W ciągu 10 lat działalności kabaretu odbyło się około 1000 przedstawień, na które złożyło się blisko 200 skeczy, monologów i piosenek kilkudziesięciu kompozytorów i autorów.
Po oficjalnym zakończeniu działalności w 1975, kabaret odbywał sporadyczne występy np. dla potrzeb telewizji. W 1987 Edward Dziewoński spróbował reanimować działalność Kabaretu w nieco zmienionej formule i z obsadą rozszerzoną o aktorów młodszej generacji. Jednak ta próba nie była dla niego satysfakcjonująca, co było jedną z przyczyn podjęcia decyzji o definitywnym zakończeniu działalności Kabaretu Dudek dwa lata później.
Zespół.
Wykonawcy.
Pięcioro aktorów tworzyło grupę gwiazd, która była filarem kabaretu i najsilniej jest z nim utożsamiana:
Obsada poszczególnych programów (poza wymienionymi powyżej):
Autorzy tekstów i muzyki.
Wojciech Młynarski został zaproszony do współpracy przez Dziewońskiego już w momencie organizowania Dudka pod koniec 1964. Był wtedy laureatem m.in. nagrody na opolskim festiwalu piosenki, ale jak sam podkreśla, w tym kabarecie nauczył się pisania dla konkretnych wykonawców, a jego talent mógł w pełni się rozwinąć. Stanisław Tym rozpoczynając współpracę z Dudkiem był jednym z bardziej wziętych autorów STS-u, z Jerzym Dobrowolskim pisał dla kabaretu Owca.
Młynarski i Tym otwierają listę autorów, których teksty były najczęściej prezentowane. Publiczność często bawiły także numery autorstwa Andrzeja Bianusza i Andrzeja Waligórskiego.
W trakcie programów aktorom akompaniowali pianiści Juliusz Borzym (często na organach; od drugiego programu), Eugeniusz Majchrzak, Tadeusz Suchocki i gitarzysta Jan Czekalla (od trzeciego programu).
Autorzy:
Kompozytorzy:
Sprawy techniczne i administracyjne.
Logo kabaretu i projekty kabaretowych dokumentów (afisze, bilety, zaproszenia itp.) przygotowywał Eryk Lipiński. Maria Lipińska i Alicja Wirth projektowały scenografię przedstawień i kostiumy dla aktorów.
Inspicjentem kabaretu był Krzysztof Chmielowski. Obsługę techniczną przedstawień w salce na Nowym Świecie stanowili: oświetleniowiec Ryszard Hryniewicz, akustycy Bohdan Kryspin, Wojciech Nowak i Jerzy Steger.
Oficjalny impresariat państwowy nad działalnością kabaretu sprawował warszawski oddział Zjednoczenia Przedsiębiorstw Rozrywkowych "Estrada", a w nim nad sprawami Dudka czuwała Halina Studzińska.

</doc>
<doc id="144586" url="https://pl.wikipedia.org/wiki?curid=144586" title="Feliks II">
Feliks II

Feliks II (zm. 22 listopada 365) – antypapież w okresie od 355 do 358 roku.
Życiorys.
Został w 355 r. ustanowiony i konsekrowany przez biskupów ariańskich na papieża w miejsce Liberiusza. Stało się to podczas banicji prawowitego papieża, ukaranego za niezłomną obronę boskości Chrystusa i tym samym sprzeciwianie się imperatorowi Konstancjuszowi II, zagorzałemu arianinowi. Albowiem zgodnie z ówczesnym rzymskim prawem cesarz był jednocześnie najwyższym kapłanem, czyli zwierzchnikiem wszystkich religii w swoim państwie. Na wygnaniu Liberiusz przyjął wyznanie wiary zbliżone do ariańskiego (choć mieszczące się w granicach ortodoksji). W wyniku tego ustępstwa władca ułaskawił go w 358 r. i wyraził zgodę na rządy dwóch papieży nad Kościołem. Taki stan nie trwał zbyt długo, bowiem wkrótce potem Liberiusz wypędził wspólnika. Posunięcie to przyczyniło się do pogłębienia podziału wśród duchowieństwa. Feliks już do końca życia pozostał na uboczu. Założył sobie siedzibę przy Via Aurelia i stamtąd przewodził dość pokaźną liczbą zwolenników. Zmarł 22 listopada 365.
Ale to właśnie jego frakcja odniosła ostateczny triumf. Po śmierci Liberiusza przeszli do ofensywy. W wyniku krwawych walk z Ursynem – również antypapieżem – zdobyli papieski tron dla św. Damazego, a następnie poparcie cesarza Walentyniana. W miarę upływu czasu zaczęli szerzyć kult Feliksa. Wbrew historycznym świadectwom ukazującym go na usługach arian, uczyniono z niego legalnego następcę św. Piotra, nieustraszonego orędownika katolicyzmu, co w konsekwencji doprowadziło go do cierpień i bohaterskiej śmierci. Jest błędnie czczony jako męczennik, wskutek pomyłki z innymi męczennikami, o tym samym imieniu.

</doc>
<doc id="144588" url="https://pl.wikipedia.org/wiki?curid=144588" title="Piotr III">
Piotr III



</doc>
<doc id="144595" url="https://pl.wikipedia.org/wiki?curid=144595" title="Rallus aquaticus">
Rallus aquaticus



</doc>
<doc id="144596" url="https://pl.wikipedia.org/wiki?curid=144596" title="Kinsey">
Kinsey



</doc>
<doc id="144597" url="https://pl.wikipedia.org/wiki?curid=144597" title="Piotr IV">
Piotr IV



</doc>
<doc id="144598" url="https://pl.wikipedia.org/wiki?curid=144598" title="Piotr V">
Piotr V



</doc>
<doc id="144599" url="https://pl.wikipedia.org/wiki?curid=144599" title="Óscar Romero">
Óscar Romero



</doc>
<doc id="144600" url="https://pl.wikipedia.org/wiki?curid=144600" title="Kinsey (film)">
Kinsey (film)

Kinsey – film fabularny produkcji amerykańskiej z 2004 roku w reżyserii Billa Condona.
Fabuła.
Film opowiada historię życia Alfreda Kinseya, jednego z najbardziej znanych i najbardziej kontrowersyjnych badaczy ludzkich zachowań seksualnych. Kinsey był z wykształcenia biologiem, który przez dziesięć lat prowadził badania na grupie jedenastu tysięcy osób w USA. W roku 1948 oraz 1953 opublikowany został Raport Kinseya. Podstawową tezą badacza było to, iż rzeczywiste zachowania seksualne znacznie różnią się od deklarowanych.

</doc>
<doc id="144604" url="https://pl.wikipedia.org/wiki?curid=144604" title="Sojuz 18">
Sojuz 18

Sojuz 18 (kod wywoławczy Кавказ - Kaukaz) wyniósł kosmonautów Piotra Klimuka i Witalija Siewastjanowa na pokład stacji kosmicznej Salut 4, na pokładzie której pozostali przez prawie 63 dni. 
Przebieg misji.
W dniu 26 maja 1975 roku Sojuz przycumował do bazy Salut 4. 
Celem misji było prawdopodobnie badanie skutków długoterminowego pobytu w kosmosie. Załoga wykonała serię eksperymentów biomedycznych i wyhodowała na orbicie rośliny. Ważnym tematem badań były obserwacje promieniowania rentgenowskiego ciał niebieskich za pomocą specjalnego teleskopu rentgenowskiego (promieniowanie to nie dociera do powierzchni Ziemi). Kosmonauci dokonali także obserwacji Słońca i Ziemi. W czasie pobytu na stacji 12 czerwca obserwowali tak zwane srebrzyste obłoki.
Załoga znajdowała się na pokładzie stacji Salut 4 w czasie trwania misji Apollo-Sojuz, dzięki czemu mogła się kontaktować z astronautami amerykańskimi i rosyjskimi. Równoczesność tych misji pozwoliła na wyrównanie rekordu największej liczby osób jednocześnie znajdujących się na orbicie (siedmiu), który został ustanowiony w roku 1969 w czasie trwania misji Sojuz 6, Sojuz 7 i Sojuz 8
Nazwa "Sojuz 18" odnosi się także do wcześniejszej, nieudanej misji, nazywanej też Sojuz 18-1 lub Sojuz 18a.

</doc>
<doc id="144605" url="https://pl.wikipedia.org/wiki?curid=144605" title="30 Pułk Artylerii Lekkiej">
30 Pułk Artylerii Lekkiej

30 Poleski pułk artylerii lekkiej (30 pal) – oddział artylerii lekkiej Wojska Polskiego II RP.
Pułk sformowany został na bazie Syberyjskiego dywizjonu artylerii w 1921 w Starogardzie Gdańskim. W okresie międzywojennym stacjonował też w Białej Podlaskiej, Włodawie, Berezie Kartuskiej i Brześciu. 
W kampanii wrześniowej 1939 pułk walczył w składzie macierzystej 30 Poleskiej Dywizji Piechoty (Armia „Łódź”).
Syberyjski dywizjon artylerii.
Były dowódca I dywizjonu 5 pułku artylerii polowej mjr Ludwik Jurkiewicz, wraz z grupą żołnierzy, 4 marca 1920 dotarł do Harbinu na Dalekim Wschodzie. 15 kwietnia z portu Dajren, parowcem angielskim „Jarosław”, byli żołnierze 5 Dywizji Strzelców udali się do Polski. Inna grupa płynęła statkiem „Woroneż". 1 lipca do Gdańska przybyło około120 oficerów i 800 szeregowców z 5 DSP. Na tymczasowe miejsce pobytu szeregowców wyznaczono Chełmno, a oficerów i rodziny żołnierzy rozlokowano w Grupie. 12 lipca płk Kazimierz Rumsza rozpoczął tworzenie Brygady Syberyjskiej. W jej strukturach utworzono w Grudziądzu dywizjon artylerii z dowódcą ppłk. Jurkiewiczem na czele. Wcielono do niego wszystkich żołnierzy byłego „syberyjskiego” 5 pułku artylerii polowej. 3 sierpnia dywizjon przybył do Skierniewic. Tam uzupełniono braki w stanie osobowym, a dwa dni później cała brygada przegrupowała się do Zegrza i weszła w skład nowo formującej się 5 Armii gen. Władysława Sikorskiego. Początkowo Brygadę Syberyjską w składzie dwóch pułków piechoty i dywizjonu artylerii miano skierować do Pułtuska celem wzmocnienia grupy gen. Baranowskiego. Rozkaz cofnięto, a brygadę zatrzymano w Zegrzu. Rozkazy zmieniano jeszcze kilkakrotnie. 12 sierpnia brygada przeszła do rejonu Borkowo – Błędówko i zajęła odcinek obrony nad Wkrą. Dywizjon artylerii ze swoimi 8 działami polowymi wspierać miał 1 Syberyjskie pułk piechoty. 14 sierpnia 5 Armia przeszła do natarcia. W tym dniu pod Borkowem swój chrzest bojowy przeszedł też dywizjon syberyjski. Odpierał kontrataki wojsk sowieckich zmierzających do przekroczenia Wkry w okolicy Błędowa i Borkowa. Po załamaniu obrony przeciwnika, część żołnierzy dywizjonu uczestniczyła w pościgu.
W kolejnych dniach baterie ze stanowisk ogniowych pod Błędowem kilkakrotnie odpierały ataki liczniejszego przeciwnika. Atakująca koncentrycznie sowiecka 11 Dywizja Strzelców uzyskała powodzenie, a dywizjon w walce stracił jedną baterię. 18 sierpnia mocno uszczuplona brygada z niekompletnym dywizjonem weszła w skład wydzielonej grupy operacyjnej gen. Aleksandra Osińskiego i to w jej składzie 21 sierpnia pod Konopkami dywizjon odpierał ataki III Korpusu Kawalerii Gaja torującego drogę odwrotu sowieckiej 4 Armii Jewgienija Siergiejewa. 23 sierpnia dywizjon wspierał pułki macierzystej brygady pod Chorzelami. Poniesione straty w ludziach i sprzęcie spowodowały, że 25 sierpnia dywizjon otrzymał rozkaz powrotu do Zegrza. Tam odpoczywał i reorganizował się.
We wrześniu Brygada Syberyjska nadal działała w składzie grupy operacyjnej gen. Aleksandra Osińskiego. Dywizjon zabezpieczał lewe skrzydło zgrupowania uderzeniowego atakującego Grodno. Po zdobyciu miasta stacjonował tam do 15 października. W tym dniu skierowany został do Grudziądza, gdzie dołączył do baterii zapasowej 16 pułku artylerii polowej.
18 października na Pomorzu utworzono Dywizję Syberyjską. W strukturze dywizji przewidziany był pułk artylerii polowej. Trzonem nowo formowanego pułku stał się Syberyjski dywizjon artylerii. 23 listopada dywizjon opuścił Grudziądz i przeszedł do Kartuz. Tu został zreorganizowany, a jego 11 baterią stała się 10/16 pap. Zmieniono też nazwę dywizjonu na IV dywizjon 16 pułku artylerii polowej. Pod koniec kwietnia 1921 opuścił Kartuzy i został skierowany do Starogardu Gdańskiego. Tam wszedł w skład 30 Syberyjskiej Dywizji Piechoty.
W okresie pokoju.
Formowanie i zmiany organizacyjne.
15 lipca 1921 w Starogardzie Gdańskim sformowany został 30 Syberyjski pułk artylerii polowej. W jego skład weszły IV dywizjon 16 pap (były Syberyjski dywizjon artylerii), IV/14 Wielkopolskiego pułku artylerii polowej i 6 bateria 13 pułku artylerii ciężkiej. W chwili organizowania posiadał strukturę dwudywizjonową, a w każdym dywizjonie trzy baterie po cztery działa. 7 października pułk przeniesiony został do Białej Podlaskiej i pozostawał tam do 24 września 1922. 8 maja jego II dywizjon przegrupował się do Pińska i tam kwaterował do 22 grudnia. 25 września 1922 siły główne pułku zostały dyslokowane do Włodawy, a z końcem roku dołączył do nich II dywizjon z Pińska.
Jeszcze w 1922 wprowadzono strukturę trzydywizjonową w składzie siedmiu baterii. Dotychczasowe 4. i 9 bateria zostały skadrowane. W nowej strukturze I dywizjon (alarmowy) miał trzy baterie, zaś pozostałe dywizjony po dwie. Rozkazem wykonawczym Departamentu III z 27 listopada 1925 wprowadzono kolejne zmiany. I dywizjon składał się z trzech baterii armat, w każdej po cztery francuskie 75 mm armaty, II dywizjon z dwóch baterii armat po 4 armaty 75 mm, III dywizjon z dwóch, w tym jedna bateria armat 75 mm i jedna bateria haubic 100 mm. W latach 1926-1927 III dywizjon miał posiadać dwie baterie haubic 100 mm, a w każdej po trzy działa.
31 grudnia 1931, na podstawie rozkazu B. Og. Org. 1120 – 18 Org. ministra spraw wojskowych marszałka Polski Józefa Piłsudskiego 30 pap został przemianowany na 30 pułk artylerii lekkiej.
W 1932 nastąpiła kolejna reorganizacja artylerii. Mimo zaawansowanych prac, pułk nie wprowadził w życie nowej organizacji, a w 1935 posiadał trzy dywizjony a siedem baterii. Sprzęt artyleryjski stanowiły nadal armaty 75 mm wz. 1897 oraz haubice 100 mm wz. 14/19P. Mankamentem było postępujące zużycie dział wynoszące w 1936 około 75-80 %. W 1937 częściowo wprowadzono ogumienie pneumatyczne.
W 1934 pułk został przedyslokowany do Berezy Kartuskiej, a następnie w 1936 do Brześcia nad Bugiem (do Twierdzy). W 1938 II/30 pal mjr. Aleksandra Makowitza przedyslokowany został do Pińska.
W 1939 w skład 30 pal wchodziły dwa dywizjony 75 mm armat i dywizjon 100 mm haubic. Na wyposażeniu I dywizjonu znajdowało się 12 armat francuskich starego typu. Taką samą liczbę armat posiadał II dywizjon. III dywizjon uzbrojony był w 12 haubic 100 mm produkcji polskiej, ale wykonanych według wzoru austriackiego.
Szkolenie i wychowanie.
Priorytetem działalności bieżącej w pułku było szkolenie wojsk. Zasadnicza służba wojskowa artylerzysty trwała 19 miesięcy. Pierwszy rocznik szkolił się od wcielenia marcowego do września, po czym następował jesienno-zimowy okres szkolenia. W październiku zwalniano do rezerwy drugi rocznik.
Wiele uwagi poświęcano wyszkoleniu zespołowemu baterii i dywizjonów, w tym pracy dowódców nad wypracowaniem decyzji do działania i współpracą z oddziałami piechoty przy realizowaniu skutecznego wsparcia ogniowego. Do szkolenia wykorzystywano place ćwiczeń rozmieszczone wokół garnizonu.
Równolegle ze szkoleniem prowadzona była praca wychowawcza i kulturalno-oświatowa. W pracy wychowawczej ważną funkcję pełniło duchowieństwo. Kapelani prowadzili odczyty patriotyczno-religijne, dbali o czytelnictwo i rozwój duchowy żołnierza. W pułku organizowano też kursy dla analfabetów, kursy rolnicze i inne formy kształcenia zawodowego. Wiele uwagi poświęcano utrzymaniu dyscypliny żołnierzy i przeciwdziałaniu destrukcyjnej działalności jaką prowadziły bądź próbowały prowadzić mniejszości narodowe. W drugiej połowie lat trzydziestych podstawową formą pracy oświatowo-wychowawczej były pogadanki. Program zawierał czterdzieści dwa tematy dotyczące wiedzy o Polsce, o wojsku, o wojnie i o obowiązkach i prawach żołnierza. 
Święta w pułku.
Obchody świąt państwowych i wojskowych wykorzystywano do krzewienia wśród żołnierzy postaw patriotycznych. 15 sierpnia żołnierze pułku, wspólnie z miejscowymi i przedstawicielami administracji, czcili pamięć poległych w okresie wojny polsko-bolszewickiej. Przed południem dokonywano przeglądu wojska, a potem żołnierze maszerowali na mszę świętą. Po południu organizowane były akademie, spotkania z kombatantami i koncerty. Wieczorem odbywał się apel poległych. Podobne uroczystości odbywały się 4 grudnia w dniu św. Barbary i w dniu święta pułkowego.
30 pal w kampanii wrześniowej.
Mobilizacja.
23 marca 1939 o godz.15.00 została ogłoszona mobilizacja alarmowa w grupie w grupie zielonej dla I dywizjonu armat w terminie Z+28 do Z+40 i czerwona dla pozostałych pododdziałów pułku i dywizyjnych oraz innych pozadywizyjnych w czasie od A+28 do A+72:
W ramach I rzutu mobilizacji powszechnej na bazie pokojowego 30 dywizjonu artylerii ciężkiej w garnizonie Brześć n/B zmobilizowano przy wsparciu materiałowym i personalnym dywizjon II/3 pułku artylerii ciężkiej. W II rzucie mobilizacji powszechnej zostały zmobilizowane:
Problem stanowiło stawiennictwo rezerwistów w pierwszym dniu przybyło 60% oficerów i 80% szeregowych. Dużym problemem były konie niezbyt odpowiednie do artylerii, zbyt małe i nie przywykłe do munsztuku i uprzęży. Pomimo braków oficerów, poszczególne baterie w okresie od 24 do 26 marca zostały załadowane do transportów kolejowych. Przewieziono pododdziały pułku trasą Brześć, Łuków, Dęblin, Radom, Skarżysko, Tomaszów mazowiecki, Słotwiny, Łódź Chojny, Pabianice Karsznice, Rusiec. Po wyładowaniu pułk zakwaterowano: I dywizjon Stanisławów I, II dywizjon Stanisławów II, III dywizjon Janówka i Marulin dla kolumny amunicyjnej. W rejonie stacjonowania podjęto czynności mające na celu uzupełnienie stanu osobowego, sprzętu technicznego i koni. Od czerwca prowadzono prace nad rozbudową pozycji artyleryjskiej. I dywizjon i żołnierze Sieradzkiej Brygady ON prowadzili prace w rejonie Wielunia. Pozostałe dywizjony 30 pal pracowały w rejonie Szczercowa, Widawy, Bełchatowa. 30 Dywizja Piechoty weszła w skład Armii „Łódź”,pod dowództwem gen. dyw. Juliusza Rómmla. Prowadzono szkolenie, pluton topograficzno-ogniowy dokonywał pomiarów i przygotowywał dywizjony do działań obronnych. Z uwagi na psujące się radiostacje nadawczo-odbiorcze, posługiwano się mało mobilnymi kablowymi liniami telefonicznymi. Z końcem sierpnia 30 DP weszła w skład Grupy Operacyjnej „Piotrków“ gen. bryg. Wiktora Thommée. Od 26 do 30 sierpnia nastąpiło przegrupowanie 30 pal wraz z pułkami macierzystej dywizji. 
Działania bojowe.
Od Warty do Widawki
Zgodnie z planem walki, 1 września 1939 pułk przyjął następujące ugrupowanie:
Od rana był dwukrotnie bombardowany Działoszyn i pobliże stanowisk II/30 pal, ale dywizjon strat nie poniósł. Wysunięty nad granicę I/30 pal ok. godz. 10.00 ostrzelał ogniem zaporowym 2 i 3 baterii armat natarcie niemieckiej piechoty w rejonie miejscowości Parzymiechy. Wsparł tym ostrzałem obronę III/83 pp. Bateria 3/30 pal o godz. 11.00 wsparła odciążające natarcie kompanii 5/83 pp z lasu na wieś Parzymiechy. W godzinach po południowych piechota niemieckiej 19 DP wykonała natarcie na pozycje III/83 pp powstrzymana skutecznie ostrzałem baterii 2/30 pal. Po odparciu niemieckiego natarcia, artyleria niemiecka wykonała kilka nawał ogniowych na stanowiska III/83 pp i 2/30 pal. W ich wyniku czego artyleria i piechota poniosły duże straty. W 2 baterii zniszczeniu uległo 90% taboru, utracono 60% koni, rannych 13 żołnierzy, 2 zaginęło. 3 bateria skutecznie wspierała batalion II/83 pp, nie dopuszczając piechoty niemieckiej do rzeki Warty. Około 22:00 został wycofany i przeszedł do dyspozycji dowódcy artylerii 30 DP. Pozostałe dywizjony pozostały na swoich stanowiskach ogniowych.
2 września od wczesnych godzin rannych ciężka artyleria niemiecka rozpoczęła zwalczać artylerię dywizji. Od godz. 7.00 na pozycje 84 pp wyruszyło natarcie niemieckiej piechoty, zostało powstrzymane ostrzałem 8 baterii haubic. Drugie natarcie niemieckie o godz. 10.00 było powstrzymywane przez ostrzał II dywizjonu, który uniemożliwił sforsowanie Warty pod Raciszynem. Od godz. 14.00 na stanowiska 84 pp artyleria niemiecka wykonała koncentrację ognia. Pomimo intensywnego wsparcia przez III/30 pal obrony 82 pp niemiecka piechota z 18 Dywizja Piechoty wraz z czołgami odrzuciła batalion I/82 pp z Bobrownik na Szczyty, a wieczorem zmusiła 82 pp do odwrotu. O godz.16:00 nacierająca na 84 pp niemiecka 19 Dywizja Piechoty dostała się pod ześrodkowany ogień II/30 pal i 30 dac i poniosła duże straty. Ok. godz. 20.00 84 pp podjął wycofanie się w kierunku Pajęczna. O godz. 21:45 dowódca armii nakazał oderwanie się od nieprzyjaciela i wycofanie wojsk na zasadniczą pozycję obronną. Odwrót osłaniał batalion II/83 pp wsparty 1 baterią 30 pal. Nocą 2/3 września 30 DP odeszła ze swoich stanowisk. Niemcy nie rozpoznali wycofania się dywizji i od świtu XI Korpus Armijny wykonał przygotowanie ogniowe natarcia i uderzył w całym pasie stanowisk obronnych, opuszczonych przez 30 Dywizję Piechoty. Dalszy odwrót dywizji na główną pozycję obrony nad rzeką Widawką trwał do wieczora 3 września. Tego dnia wieczorem artyleria obsadziła zasadnicze stanowiska ogniowe. 1/30 pal z uwagi na zerwane mosty i zalewy dotarła na swoje stanowiska dopiero rano 4 września. II/30 pal na odcinku Lubiec wspierał 83 pp, III/30 pal wspierał odcinki Żar i Słupia zajmowane przez 84 pp, a także w miarę potrzeb obronę 82 pp na kierunku Teofilów-Szczerców. I/30 pal dołączył do grupy artylerii ogólnego działania obok 30 dac i dywizjonu II/4 pułku artylerii ciężkiej. 
Niemcy nawiązali styczność ogniową dopiero rano 4 września. Ok. godz. 11:00 nieprzyjaciel podszedł do Widawki i rozpoczął rozpoznawanie. Około 15:00 ze Szczercowa wyszła kolumna nieprzyjaciela w sile około pułku piechoty. Pod Magdalenowem dostała się pod ześrodkowany ogień I/30 pal, 30 dac i II/4 pac oraz broni maszynowej I/83 pp. Kolumna niemiecka poniosła ciężkie straty i wycofała się na zachód. Około 19:00 Niemcy wznowili natarcie na odcinku południowym i znów zostali odparci.
Rano 5 września rozpoczął się pojedynek artyleryjski. Między godz.7.00, a 8.00 na pozycje 83 pp natarcie podjął niemiecki 59 pp z 19 DP ze wsparciem kilkunastu czołgów i lotnictwa. II/30 pal wraz z 30 dac skoncentrowali ostrzał na przedpolu Magdalenowa i Szczercowa eliminując wspólnie z piechotą kilka czołgów i przyczyniając się do odparcia niemieckiego ataku. Wkrótce ruszyło natarcie niemieckiej piechoty wsparte czołgami i artylerią. 83 pp odparł natarcie. Zestrzelono dwa samoloty i zniszczono kilka czołgów. Po południu Niemcy ponowili natarcie na szerszym froncie po potężnym przygotowaniu artyleryjskim i lotniczym. Na odcinku obrony 83 pp i 82 pp zarysowały się dwa włamania w obronie 30 DP. Wsparte ogniem 30 pal kontrataki trzech batalionów piechoty z 84 pp i 82 pp odniosły sukces. Niemcy ponieśli duże straty, a pozycja obronna 30 DP znajdowała się w polskich rękach.
Na rozkaz dowódcy armii, 6 września, krótko po północy, dywizja rozpoczęła 35 km odwrót do rejonu Dłutowa. Pułk maszerował bez kontaktu z nieprzyjacielem do późnych godzin popołudniowych. I dywizjon maszerował z 82 pp, II dywizjon z 83 pp, dowództwo 30 pal z III dywizjonem osobno. Zajęto stanowiska w rejonie lasu dłutowskiego. Dalsze wycofanie się oddziałów na linię Poddębina – Żeromin, odległą o około 12 km, odbyło się w nocy 6/7 września. Do 84 pp przydzielono III dywizjon.
W godzinach porannych 7 września zajęto nowe stanowiska obronne w rejonie Bądzyń, Tuszyn-Żeromin. Dywizjony pozostawały przy pułkach piechoty, przy 83 pp I/30 pal, przy 82 pp II/30 pal i przy 84 pp III/30 pal. Po południu Niemcy rozpoczęli działalność rozpoznawczą. Patrole niemieckie przenikały w rejon stanowisk artylerii. Baterie 30 pal ostrzeliwały podchodzące oddziały niemieckie. Gen. Wiktor Thommée nakazał 30 DP nocnym marszem osiągnąć lasy na północ od Brzezin. Formowanie kolumn utrudniał brak map i pomieszanie taborów. Nad ranem do Brzezin zbliżały się dopiero elementy czołowe dywizji.
Rano 8 września dywizja kontynuowała marsz przez Brzeziny i stopniowo przyjmowała nakazane ugrupowanie obronne. Dopiero po południu przybył 84 pp z III/30 pal i obsadził rejon folwarku Halinów. Po południu podeszły pod Brzeziny zmotoryzowane oddziały niemieckie, a ich artyleria otworzyła ogień na zachodnią część lasu. Lotnictwo niemieckie bombardowało lasy, gdzie zgrupowane były jednostki 30 DP. Doszło do objawów paniki i załamania nerwowego wielu żołnierzy, poniesiono straty w koniach i sprzęcie. Rozpoczął się samowolny niekontrolowany odwrót 82 i 83 pp wraz z I i II dywizjonami armat. W następstwie wycofania się 36 pp z lasu na wschód od m. Skoszewy, dywizja otrzymała rozkaz odwrotu do lasów w rejonie Przyłęku, gdzie miała pozostać do południa 9 września i następnie maszerować do lasów skierniewickich.
Nocne odejście dywizji cechował chaos i niezdecydowanie. Kłębiły się tabory wojska i wozy ludności cywilnej. Nawet zwarte do tej pory pododdziały gubiły się. Do lasu Przyłęk dotarły dwa dywizjony artylerii. III/30 pal był na drodze do Chlebowa, nie mogąc odnaleźć swojej dywizji. Następnie pomaszerował do Skierniewic, docierając przed południem 9 września do lasów w pobliżu wsi Lipce. Nakazano dalszy marsz w kierunku na Suliszew. Niestety, drogi odwrotu były już w rękach Niemców. 9 września rano podjęto decyzje o przebijaniu się. 82 pp z I/30 pal uderzył na Rudki, a 83 pp z II dywizjonem na Modłę. Natarcie 82 pp na północnym skrzydle uzyskało powodzenie. Z powodu braku kabla, baterie I dywizjonu wspierały piechotę z otwartych stanowisk. Zgrupowanie uderzeniowe odbiło Słupię, odrzucając Niemców w kierunku na Modłę i Przybyszyce. W trakcie tych walk została zniszczona 1 bateria i kolumna amunicyjna I dywizjonu. W trakcie dalszych walk w osłonie wycofującego się 84 pp, 2 bateria stoczyła walkę z niemiecką piechotą wspartą artylerią. W jej wyniku utraciła wszystkie armaty i część obsług. 83 pp z II/30 pal rozpoczął natarcie z opóźnieniem. W boju spotkaniowym starł się z kolumną niemiecką wychodzącą z Mikulina. Natarcie wsparł 84 pp. Około 13:30 gen. bryg. Leopold Cehak nakazał oderwać się od nieprzyjaciela i przejść do odwrotu. Bez większych trudności wyszedł z walki 82 pp i część pododdziałów 84 pp. Pozostałe oddziały dywizji zostały związane walką z atakującą niemiecką 18 DP wspartą artylerią i lotnictwem. W trakcie ataków niemieckiego lotnictwa szturmowego w rejonie wsi Budki rozbiciu uległ II/30 pal ocalały tylko po plutonie z 5 i 6 baterii. Odpierając natarcie pod Przyłękiem w rejonie Słupi, 9 września dywizja, a wraz z nią 30 pal, poniosły ogromne straty. Ocalały tylko dwie baterie, po jednej z I i II dywizjonu.
Przebijanie się do Warszawy i Modlina
Wieczorem gen. Thommée w rejonie Suliszewa wydał rozkaz maszerowania do lasów w rejonie Karolinowa, który osiągnięto rano 10 września. Piechota obsadziła wschodni brzeg rzeki Rawka, a baterie obu dywizjonów jako ich wsparcie. Porządkowano oddziały, żołnierze wypoczywali. 10 września około 14:00, kolejny rozkaz nakazywał pozbycie się zbędnych taborów i nocny marsz do Warszawy. Ocalałe baterie artylerii miały maszerować przy 82 pp i 84 pp. Wspólny atak 30 Dywizji i 31 pp z 10 DP na Mszczonów, na skutek nieporozumień, nie doszedł do skutku. Przy 31 pułku piechoty znalazł się dowódca 30 pal ppłk Zygmunt Lewandowski wraz z taborem pułku. 11 września 30 Dywizja wycofała się do Puszczy Mariańskiej, a później do lasu żyrardowskiego. Baterie 30 pal wykorzystano do obrony ppanc., dołączali żołnierze 30 pal, którzy przedarli się z okrążenia pod Przyłękiem. 12 września nad ranem ugrupowała się obronnie i stanowiła osłonę ugrupowania przebijającego się do Warszawy. Około 7:00 na stanowiska obronne 82 i 84 pp uderzyła niemiecka 19 DP. Zacięte walki trwały do południa. Ostatecznie 30 DP późnym wieczorem osiągnęła południowy skraj Puszczy Kampinoskiej. 13 września dywizja otrzymała rozkaz maszerowania do Modlina. Dywizja przeszła w ciągu dnia przez Górki do Dąbrówki, a marszem nocnym 14 września osiągnęła Kazuń.
III dywizjon 30 pal, po daremnych usiłowaniach odnalezienia dywizji, przybył pod wieczór 9 września do Skierniewic. 10 września dowódca dywizjonu podporządkował się dowódcy 2 Dywizji Piechoty Legionów i wspierał ogniem walki na linii Rawki. W nocy maszerował z 3 pułkiem piechoty Legionów w straży tylnej dywizji na Wiskitki. Nocą 10/11 września z uwagi na wymieszanie się kolumn 2 DPLeg. i 28 Dywizji Piechoty dołączył do kolumny marszowej 36 pułku piechoty. 11 września wraz z 36 pp zatrzymał się na wypoczynek. 12 września dołączył do 2 DP Leg. i ok. godz.18.30 uczestniczył w przygotowaniu artyleryjskim natarcia 3 pp Leg. w rejonie Pogroszew – Umiastków. 13 września w dalszym ciągu wspierał 3 pp Leg. w działaniach zaczepnych w kierunku Warszawy. Z uwagi na zużycie amunicji mjr Adam Fedorko przydzielił po jednym działonie jako artyleria ppanc. z resztą posiadanej amunicji do batalionów 3 pp Leg. Z resztą dywizjonu wieczorem odszedł na północ przez Puszczę Kampinoską. W Palmirach uzupełnił amunicję i pomaszerował na Nowy Dwór i Henryków, gdzie znalazł się o świcie 14 września. 
W obronie Modlina
Na rozkaz gen. bryg. Wiktora Thommée III/30 pal powrócił do Modlina do składu macierzystego 30 pal.
30 pal w twierdzy w Modlinie zajął stanowiska w rejonie Kazunia Polskiego i Sadach. Ostatecznie ocalałe baterie włączyły się do obrony Modlina. 30 pal doprowadził do Modlina 20 dział. 30 DP powierzono obronę pododcinka „Kazuń“. III/30 pal wspierał 84 pp, bateria 3/30 pal wspierała 82 pp. Zbiorcza bateria II dywizjonu 30 pal została przydzielona do grupy artylerii ogólnego działania. 24 września w odwecie za niemiecki ostrzał artyleryjski pozycji 30 DP, 30 pal wykonał 15 minutowe ześrodkowania ogniowe na pozycjach niemieckich. 26 września artyleria 30 pal uczestniczyła w pojedynkach z artylerią niemiecką. 27 września 30 pal wykonał ogień ześrodkowany na stanowiska wyjściowe niemieckiego natarcia kierującego się na pozycje 84 pp. 30 pal skapitulował 29 września wraz z całą załogą Modlina, część broni zakopano lub uszkodzono.
Oddział Zbierania Nadwyżek 30 pal.
Po mobilizacji w marcu 1939 i wyjeździe 30 pal na teren przyszłych działań bojowych, w garnizonie pozostały nieliczne nadwyżki mobilizacyjne złożone z rezerwistów oraz rekruci powołani w marcu 1939. Po uzupełnieniu braków w części bojowej pułku w pozostałościach pułku podjęto szkolenie. W dniu 11 sierpnia 1939, żołnierze wcielenia marzec 1939 zostali wysłani do 30 pal, celem uzupełnienia stanu bojowego pułku. Z chwilą ogłoszenia mobilizacji powszechnej, do OZN 30 pal napłynęli oficerowie i szeregowi rezerwy. Na bazie nadwyżek 30 pal w ramach II rzutu mobilizacji powszechnej, podjęto formowanie Ośrodka Zapasowego Artylerii Lekkiej nr 9 pod dowództwem płk. st. sp. Michała Zdzichowskiego. Do OZAL nr 9 dotarły OZN 20 pal i część OZN 9 pal. Z napływających rezerwistów 30 pal oraz z zasobów OZAL nr 9 sformowano improwizowany 49 dywizjon artylerii lekkiej pod dowództwem mjr. Stanisława Komarnickiego. Dywizjon wszedł w skład Zgrupowania „Brześć“ gen. bryg. st. sp. Konstantego Plisowskiego. W 49 dal dwie baterie armat 75 mm obsadzono żołnierzami rezerwy i służby czynnej pochodzącymi z 30 pal, pod dowództwem kpt. Arsena Milniczuka i kpt. Tadeusza Janiszewskiego oraz jedną baterię armat 75 mm sformowaną z żołnierzy 20 pułku artylerii lekkiej. Dywizjon prowadził intensywne walki w obronie twierdzy Brześć w dniach 13-16 września, ponosząc duże straty osobowe i sprzętowe. Z żołnierzy 30 pal sformowano baterię haubic 100 mm pod dowództwem por. Tadeusza Buszko, która weszła w skład improwizowanego dywizjonu V/20 pal pod dowództwem mjr. Wacława Gadomskiego, a potem mjr. Stanisława Olechowskiego. Bateria haubic trafiła do dywizjonu 20 pal w drodze wymiany za baterię armat. Bateria haubic brała udział w walkach Dywizji „Kobryń“ w dniach 16-18 września w rejonie Kobrynia, a następnie w bitwie pod Kockiem w dniach 1-5 października. 
Symbole pułku.
Sztandar.
19 czerwca 1938 Prezydent RP Ignacy Mościcki nadał sztandar 30 Poleskiemu pułkowi artylerii lekkiej, a 1 lipca tego roku minister spraw wojskowych gen. dyw. Tadeusz Kasprzycki zatwierdził wzór lewej strony płachty sztandaru.
17 lipca 1938 na lotnisku w Zamościu marszałek Polski Edward Śmigły-Rydz wręczył pułkowi sztandar ofiarowany przez społeczeństwo ziemi zamojskiej oraz niektórych sąsiednich regionów.
Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938.
Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 30 w mniejszych wieńcach z wawrzynu.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. 
Sztandar pułku, po odjeździe oddziału w marcu 1939 do obszaru operacyjnego Armii „Łódź”, pozostał w Brześciu. O jego losach brak jest informacji.
Rozkazem gen. dyw. Juliusza Rómmla z 28 września "„30 p.a.l. nadano na sztandar order Virtuti Militari oraz dodatkowo do dyspozycji dowódcy artylerii dywizyjnej 20 krzyży V.M. dla żołnierzy pułku”".
Odznaka pamiątkowa.
18 lipca 1931 gen. dyw. Kazimierz Fabrycy, w zastępstwie ministra spraw wojskowych, zatwierdził wzór i regulamin odznaki pamiątkowej 30 pap. Odznaka o wymiarach 44×43 mm ma kształt krzyża maltańskiego o ramionach pokrytych białą emalią ze złotymi krawędziami. Na środek krzyża nałożona miniatura odznaki 5 Dywizji Syberyjskiej. Na ramionach krzyża wpisano numer i inicjały „30 PAP” oraz rok powstania pułku „1918”. Między ramionami krzyża dwie skrzyżowane lufy armatnie barwy złocistej. Odznaka oficerska, dwuczęściowa, wykonana w srebrze i emaliowana. Wykonawcą odznak był Stanisław Lipczyński z Warszawy.
Żołnierze pułku.
Żołnierze 30 pal – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="144609" url="https://pl.wikipedia.org/wiki?curid=144609" title="Psia róża">
Psia róża



</doc>
<doc id="144610" url="https://pl.wikipedia.org/wiki?curid=144610" title="Róża psia">
Róża psia



</doc>
<doc id="144611" url="https://pl.wikipedia.org/wiki?curid=144611" title="Szypszyna">
Szypszyna



</doc>
<doc id="144616" url="https://pl.wikipedia.org/wiki?curid=144616" title="Karma Kagyu">
Karma Kagyu

Karma Kagyu (tyb.: ཀརྨ་བཀའ་བརྒྱུད, Wylie: "karma bka' brgyud") – jedna ze szkół buddyzmu tybetańskiego zapoczątkowana przez I Karmapę Dysum Czienpa (1110-1193). Jest największą szkołą tradycji Kagju. Obok szkół Ningma i Sakja należy do tzw. "szkoły „czerwonych czapek”", czyli trzech starszych szkół buddyzmu tybetańskiego zawierających nauki Buddyzmu Diamentowej Drogi. Obecnie najdynamiczniej rozwijająca się szkoła buddyzmu w Europie.
Zwierzchnikami szkoły Karma Kagyu są Karmapowie, którzy dzięki swoim duchowym zdolnościom potrafią przewidzieć okoliczności swoich kolejnych odrodzeń.
XVI Karmapa Rangdziung Rigpe Dordże (1924–1981) musiał opuścić Tybet, kiedy doszło do inwazji chińskich wojsk w 1959 roku. Znalazł schronienie w indyjskiej prowincji Sikkim, gdzie w klasztorze Rumtek, kontynuował aktywność. W latach 70. ubiegłego stulecia przekaz szkoły Karma Kagyu dotarł na Zachód.
W Polsce nauki Kagyu kultywują dwa związki wyznaniowe: Buddyjski Związek Diamentowej Drogi Linii Karma Kagyu oraz Związek Buddyjski Tradycji Karma Kamtzang.
Linia przekazu.
Karma Kagyu, jedna z czterech głównych szkół buddyzmu tybetańskiego, jest linią przekazu jogicznego. Zawiera nauki starej szkoły (Ningma) i nowej (Sarma). Zorientowana zdecydowanie na praktykę, nazywana jest szkołą „ustnego przekazu” lub „doskonałości”. Początki Kagju sięgają IX wieku, czasów rozkwitu buddyzmu tantrycznego w Indiach. Pierwszym nauczycielem tej tradycji był wielki jogin Tilopa. Tilopa otrzymał przekaz bezpośrednio od Dordże Czanga (Budda Dzierżący Diament). Tilopa przekazał nauki swojemu uczniowi Naropie, który stworzył z nich system medytacji znany jako „Sześć Jog Naropy”, uważany za rdzeń linii Kagju. Naropa udzielił przekazu Marpie, Wielkiemu Tłumaczowi, który odbył pieszą podróż do Indii w poszukiwaniu wskazówek do praktyki, a następnie wrócił do Tybetu, by rozprzestrzeniać Dharmę w ojczyźnie. Marpa był pierwszym Tybetańczykiem, który otrzymał nauki Kagyu. Uczeń Marpy, Milarepa, był jednym z największych joginów Tybetu. Zanim zaczął praktykować, musiał najpierw wiele lat ciężko pracować, by pozbyć się negatywnej karmy, którą zgromadził. Historia jego życia jest bardzo popularna wśród praktykujących na całym świecie. Trudna młodość po śmierci ojca, zemsta na nieuczciwym wuju i ciotce i w końcu szczere pragnienie podążania ścieżką Dharmy. Milarepa spędził długie lata na samotnej medytacji w jaskiniach i osiągnął głębokie urzeczywistnienie. Jego nauki zawarte są m.in. w zbiorze stu tysięcy pieśni. Milarepa zmarł w wieku lat osiemdziesięciu, po udzieleniu przekazu swojemu głównemu uczniowi Reczungpie, który kontynuował joginiczny styl praktykowania i przekazywania nauk oraz Gampopie, lekarzowi z Dhagpo. Gampopa był pierwszym mnichem w tradycji Kagyu i stworzył podstawy systemu monastycznego tej szkoły. Przekazał również nauki w formie pisanej. Jego najważniejszy tekst to "Klejnotowa ozdoba wyzwolenia", opis stopniowej ścieżki ku wyzwoleniu. Trzech najbliższych uczniów Gampopy dało początek czterym głównym i ośmiu pomniejszym szkołom buddyzmu tybetańskiego. Główne szkoły złączyły się w szkołę Kagyu, której zwierzchnikiem jest Karmapa, pierwszy świadomie inkarnujący się lama Tybetu.
Dysum Ciempa, I Karmapa, był najwybitniejszym z uczniów Gampopy. Już za młodu przejawiał on wielką moc i czystość duchowego urzeczywistnienia, a w wieku lat szesnastu otrzymał w darze od dakiń Czarną Koronę, wyraz i źródło wszechwiedzy oświecenia. Korona przekazywana była kolejnym inkarnacjom Karmapy. Wszyscy Karmapowie pracowali niestrudzenie, rozprzestrzeniając nauki Buddy. Karmapowie są uważani za emanacje bodhisattwy Czenreziga (skt.: Awalokiteśwara).
Historia współczesna.
W ubiegłym stuleciu, za życia XVI Karmapy Rangdziung Rigpe Dordże, na całym świecie powstało setki ośrodków Dharmy, w tym Karmapa International Buddhist Institute w Indiach. Obecnie zwierzchnikiem szkoły Karma Kagyu jest XVII Karmapa Trinlej Taje Dordże oraz XVII Karmapa Ogjen Trinlej Dordże.
Nauczycielem, który rozpropagował buddyzm Karma Kagju na Zachodzie, jest lama Ole Nydahl.

</doc>
<doc id="144617" url="https://pl.wikipedia.org/wiki?curid=144617" title="Róża szkocka">
Róża szkocka



</doc>
<doc id="144618" url="https://pl.wikipedia.org/wiki?curid=144618" title="Róża fałdzistolistna">
Róża fałdzistolistna



</doc>
<doc id="144619" url="https://pl.wikipedia.org/wiki?curid=144619" title="Róża japońska">
Róża japońska



</doc>
<doc id="144622" url="https://pl.wikipedia.org/wiki?curid=144622" title="Przecinak">
Przecinak

 
Przecinak – narzędzie w kształcie zaostrzonego jednostronnie, metalowego pręta, które służy do kucia bądź przecinania poprzez uderzenie młotkiem w jego tępy koniec.
Używany w ręcznej obróbce metalu, budownictwie, górnictwie oraz kamieniarstwie do łupania albo cięcia materiałów budowlanych lub drążenia otworów w skale. W zależności od przeznaczenia może mieć różne rozmiary oraz różny kształt ostrza. W przypadku małych przecinaków obsługiwanych jedną ręką stosuje się na tępym końcu gumowe lub wykonane z tworzywa zabezpieczenie dłoni przed uderzeniem ześlizgującego się z przecinaka młotka.
Także nazwa jednego z typów noży tokarskich. Przecinak służy do odcinania wykonanego elementu od pozostałej części materiału zamocowanego w uchwycie tokarskim.
Nazwy potoczne: majzlik, majzel, mesel (od niemieckiego Meißel).

</doc>
<doc id="144624" url="https://pl.wikipedia.org/wiki?curid=144624" title="Grochów">
Grochów



</doc>
<doc id="144625" url="https://pl.wikipedia.org/wiki?curid=144625" title="Nowe Ostrowy (gmina)">
Nowe Ostrowy (gmina)

Nowe Ostrowy (do 1953 "gmina Błonie"; 1953-54 "gmina Ostrowy") – gmina wiejska w województwie łódzkim, w powiecie kutnowskim. W latach 1975–1998 gmina położona była w województwie płockim.
Siedziba gminy to Nowe Ostrowy. Przez gminę Nowe Ostrowy przepływa rzeka Ochnia.
Gmina jest członkiem Związku Gmin Regionu Kutnowskiego.
Według danych z 31 grudnia 2014 gminę zamieszkiwało 3588 osób.
Struktura powierzchni.
Według danych z roku 2007 gmina Nowe Ostrowy ma obszar 71,55 km², w tym:
Gmina stanowi 8,07% powierzchni powiatu kutnowskiego.
Demografia.
Dane z 31 grudnia 2014:
Rezerwaty przyrody.
Na terenie gminy znajdują się następujące rezerwaty przyrody:
Miejscowości wchodzące w skład gminy.
Bzówki, Grochów, Grodno, Imielno, Imielinek, Kołomia, Lipiny, Miksztal, Niechcianów, Ostrowy, Nowe Ostrowy, Perna, Rdutów, Wola Pierowa, Wołodrza, Zieleniec.
Błota, Grochówek, Nowe Grodno, Kały-Towarzystwo, Nowa Wieś, Ostrowy-Cukrownia.
Sąsiednie gminy.
Dąbrowice, Krośniewice, Kutno, Lubień Kujawski, Łanięta

</doc>
<doc id="144627" url="https://pl.wikipedia.org/wiki?curid=144627" title="Drzewo owocowe">
Drzewo owocowe



</doc>
<doc id="144630" url="https://pl.wikipedia.org/wiki?curid=144630" title="Drzewa owocowe">
Drzewa owocowe



</doc>
<doc id="144631" url="https://pl.wikipedia.org/wiki?curid=144631" title="Krzew owocowy">
Krzew owocowy



</doc>
<doc id="144632" url="https://pl.wikipedia.org/wiki?curid=144632" title="Krzewy owocowe">
Krzewy owocowe



</doc>
<doc id="144633" url="https://pl.wikipedia.org/wiki?curid=144633" title="Rośliny sadownicze">
Rośliny sadownicze



</doc>
<doc id="144641" url="https://pl.wikipedia.org/wiki?curid=144641" title="Roślina sadownicza">
Roślina sadownicza

Roślina sadownicza – roślina trwała, (wieloletnia) uprawiana ze względu na jadalne owoce. Rośliny sadownicze uprawia się na dużą skalę w sadach i na plantacjach. Roślinami sadowniczymi mogą być drzewa i krzewy a także krzewinki i byliny. 
Do roślin sadowniczych zaliczamy np. truskawkę jako roślinę wieloletnią mimo że nie jest drzewem ani krzewem, lecz nie zaliczamy szparaga, gdyż mimo iż jest wieloletni to częścią użytkową nie jest owoc, a także nie zaliczamy np. pomidora mimo że częścią użytkową jest owoc to jest jednak jednoroczny.
Wśród roślin sadowniczych wyróżnia się kilka grup: drzewa ziarnkowe, drzewa pestkowe i rośliny jagodowe.

</doc>
<doc id="144642" url="https://pl.wikipedia.org/wiki?curid=144642" title="Śliwa migdał">
Śliwa migdał



</doc>
<doc id="144645" url="https://pl.wikipedia.org/wiki?curid=144645" title="Kutno (gmina wiejska)">
Kutno (gmina wiejska)

Kutno – gmina wiejska w Polsce położona w województwie łódzkim, w powiecie kutnowskim. W latach 1975–1998 gmina administracyjnie należała do województwa płockiego.
Siedziba gminy to Kutno.
Gmina jest członkiem Związku Gmin Regionu Kutnowskiego.
Według danych z 31 grudnia 2007 gminę zamieszkiwało 8417 osób. Natomiast według danych z 31 grudnia 2017 roku gminę zamieszkiwało 8769 osób.
Według danych z 31 grudnia 2019 roku gminę zamieszkiwało 8716 osób.
Struktura powierzchni.
Według danych z roku 2007 gmina Kutno ma obszar 122,31 km², w tym:
Gmina stanowi 13,79% powierzchni powiatu kutnowskiego.
Demografia.
Dane z 31 grudnia 2007:
Sołectwa.
Bielawki, Boża Wola, Byszew, Florek, Gołębiew Nowy, Gołębiewek Nowy, Gołębiewek Stary, Grabków, Gnojno, Julinki, Komadzyn, Kotliska, Krzesin, Leszczynek, Leszno, Malina, Marianki, Nagodów, Nowa Wieś, Piwki, Podczachy, Raciborów, Sieciechów, Sieraków, Stanisławów, Strzegocin, Wierzbie, Woźniaków, Wroczyny, Wysoka Wielka, Żurawieniec.
Miejscowości niesołeckie.
Adamowice, Adamów, Byszew-Kaczyn, Dębina, Dudki, Franki Wroczyńskie, Głogowiec, Gołębiew Stary, Kalinowa, Kalinowa (osada), Kolonia Sójki, Kolonia Strzegocin, Krzesin-Parcela, Krzesinówek, Kuczków, Michałów, Nowe Sójki, Obidówek, Ryków, Siemiennik, Stara Wieś, Włosków, Wysoka Duża.
Sąsiednie gminy.
Daszyna, Krośniewice, Krzyżanów, Kutno (miasto), Łanięta, Nowe Ostrowy, Oporów, Strzelce, Witonia

</doc>
<doc id="144646" url="https://pl.wikipedia.org/wiki?curid=144646" title="Tyniec (Kraków)">
Tyniec (Kraków)

Tyniec – dawna podkrakowska wieś, która 1 stycznia 1973 została włączona do Krakowa. Znajduje się w części zachodniej miasta, na prawym brzegu Wisły w Dzielnicy VIII Dębniki. Tyniec znany jest głównie dzięki klasztorowi benedyktynów, istniejącemu od 1044 roku, jednemu z najbogatszych i najważniejszych w Polsce.
Położenie geograficzne.
Tyniec leży w odległości około 12 km na południowy zachód od centrum Krakowa, na prawym brzegu Wisły, pomiędzy wapiennymi wzniesieniami jurajskimi zwanymi Wzgórzami Tynieckimi. Są to: Góra Klasztorna (233 m), Grodzisko (280 m), Duża Kowodrza (261 m), Bogucianka (270 m), Kozobica (282 m), Ostra Góra (284 m), Bukówka (269 m), Duża Biedzinka (229 m), Wielkanoc (260 m), Wielogóra (ok. 257 m) oraz najwyższe Guminek (294 m).
W pobliżu Tyńca znajduje się przełom Wisły zwany Bramą Tyniecką oraz stepowy Rezerwat przyrody Skołczanka utworzony w 1957 roku. Bije Źródło Świętojańskie, będące jedynym tego typu pomnikiem przyrody na terenie Krakowa.
Od północy Tyniec graniczy z Piekarami, od północnego wschodu z Kostrzem, od wschodu ze Skotnikami, od południowego wschodu z Sidziną, od południa z Samborkiem (który od początku lat 50. XX w. jest częścią Skawiny), północną i zachodnią granicę stanowi rzeka Wisła, która od zachodu oddziela Tyniec od Ściejowic. Osada tyniecka była położona przy dawnym trakcie handlowym, który prowadził z Krakowa przez Oświęcim na Morawy i do Czech. W Tyńcu przez setki lat funkcjonowała naturalna przeprawa przez Wisłę.
Z centrum Krakowa Tyniec skomunikowany jest autobusami, a także tramwajem wodnym, którego przystanek znajduje się na Wiśle w pobliżu klasztoru benedyktynów.
Historia.
Ukształtowanie terenu oraz bliskość Wisły wywarły duży wpływ na wczesny rozwój osadnictwa. Na pobliskich Skałkach Piekarskich odkryto jedne z najstarszych w Polsce śladów bytności człowieka, sprzed 12 000 lat (paleolit). Najstarsze znane ślady osadnictwa na terenie Tyńca pochodzą z mezolitu (ok. 8000–4800 lat p.n.e.). Liczne zabytki archeologiczne potwierdzają istnienie osady na Górze Klasztornej, pochodzącej sprzed 2300 lat p.n.e. z czasów epoki neolitu. Znaleziono ślady pracowni ceramicznej wytwarzającej wysokiej jakości ceramikę siwą oraz najstarszej w Polsce mennicy wytwarzającej głównie srebrne monety celtyckie.
W początkach X wieku Tyniec zamieszkiwali Wiślanie. W początkach XI w. być może należał do przodków palatyna Sieciecha i Tęczyńskich, którym miał zostać skonfiskowany przez Kazimierza Odnowiciela. Wkrótce potem on lub jego syn Bolesław Śmiały oddał Tyniec benedyktynom. Ich przybycie do Tyńca i fundacja opactwa w połowie XI w. były przełomem w dziejach miejscowości.
W 1259 r. Tyniec został zniszczony przez oddziały mongolskie, które zmierzały z Krakowa w kierunku Śląska. Miało to związek ze strategicznym położeniem osady, związanym z przeprawą, która była dogodnym przejściem dla wojska przez Wisłę nieopodal granicy państwa w bezpośrednim sąsiedztwie Krakowa.
W końcu XVI w. wieś należąca do opactwa benedyktynów znajdowała się w granicach powiatu szczyrzyckiego województwa krakowskiego.
Poważnych zniszczeń Tyniec doznał podczas potopu szwedzkiego. W 1772 roku, Tyniec został obsadzony przez konfederatów barskich, broniąc się przed wojskami rosyjskimi. Walki zrujnowały zarówno klasztor jak i wieś. W rezultacie I rozbioru Polski Tyniec został włączony do Austrii. W 1816 roku władze austriackie skasowały opactwo, które od tej pory zaczęło popadać w ruinę. W 1934 roku powołano do życia istniejącą aż do włączenia Tyńca do Krakowa gminę Tyniec.
Osada tyniecka przez wieki rozrastała się wokół dwóch miejsc. Pierwszym była okolica opactwa, gdzie powstawały głównie gospodarcze budynki przyklasztorne. Drugim – stara droga z Krakowa do Oświęcimia i traktu skawińskiego, wzdłuż której ciągnęły się domy. Na początku wieś prawdopodobnie miała charakter ulicówki, potem zmienił się on na widlicowo-wielodrożny, a następnie w złożony wielodrożny.
XIX-wieczny Tyniec, mimo że był wsią dużą, zarówno pod względem powierzchni jak i liczby mieszkańców, był jednak ubogą wsią galicyjską. Wciąż funkcjonowała wolno spławowa przeprawa wiślana, do przewozu ludzi używano łodzi, zaś do transportu furmanek – promów. Prom linowy zainstalowano w 1923 roku. Przeprawa przestała funkcjonować w kwietniu 1989 roku.
Obok uprawy ziemi mieszkańcy Tyńca zajmowali się także flisactwem i dziewiarstwem. Zboże, węgiel kamienny a także materiały budowlane takie jak drewno były najczęściej spławianymi towarami. Spływ odbywał się na tratwach, galarach i krypach. Flisactwo istniało do końca XIX wieku, kiedy zostało wyparte przez kolej.
Najsłynniejszym produktem dziewiarstwa w Tyńcu były magierki tynieckie (okrągłe czapki wykonane z białej wełny). Były noszone do początku XX wieku przez mieszkańców Małopolski i Podkarpacia.
Drewniana zabudowa wiejska była charakterystyczna dla obszaru, wyróżniał ją jednak kolor – chaty były malowane w kolorowe pasy. Chaty tynieckie wznoszono według tego samego schematu. Pośrodku biegła sień, po obu stronach znajdowały się izby, komora oraz stajnia. Każde pomieszczenie miało oddzielne drzwi.
W latach 1977–1998 w okolicy Tyńca zbudowano na Wiśle Stopień Wodny Kościuszko, po którym biegnie autostradowa obwodnica Krakowa. Stopień wodny jak i część obwodnicy znajduje się na terenie sąsiedniej gminy Liszki.
Z Tyńcem związana jest średniowieczna legenda o Helgundzie i Walgierzu Wdałym. W Tyńcu akcję powieści "Bracia Zmartwychwstańcy" umieścił Józef Ignacy Kraszewski. Gospoda „Pod Lutym Turem” jest miejscem epizodu "Krzyżaków" Henryka Sienkiewicza.
Nazwa "Tyniec" pochodzi od słowa „tyn”, które oznaczało mur lub ogrodzenie. .

</doc>
<doc id="144647" url="https://pl.wikipedia.org/wiki?curid=144647" title="SDR SDRAM">
SDR SDRAM

SDR SDRAM (ang. Single Data Rate Synchronous Dynamic Random Access Memory) - chronologicznie i technologicznie najwcześniejsza odmiana pamięci SDRAM. Przedrostek SDR (Single Data Rate) oznacza, że dane przesyłane są przy każdym narastającym zboczu sygnału zegarowego (w odróżnieniu od DDR w których przesył danych odbywa się w trakcie (lub zaraz po) narastania i opadania zbocza sygnału zegarowego). 
Pamięci te wprowadzono do sprzedaży pod koniec 1996 roku. Klasyfikowane są w zależności od maksymalnej częstotliwości taktowania. Typowe wartości to:
Dostępne były również pamięci o czasie dostępu 6 ns, co w praktyce pozwalało na przetaktowywanie do 166 MHz, modułów sprzedawanych jako wolniejsze. Nazewnictwo jest tu inne niż w przypadku poprzedzających je pamięci FPM i EDO, gdzie prędkości określano w nanosekundach. Stało się tak, ponieważ moduły SDRAM mogą pracować z różnymi częstotliwościami i to dlatego informacja o częstotliwości jest istotniejsza. Jeżeli chcemy poznać wyrażoną w nanosekundach prędkość modułu działającego z określoną częstotliwością, musimy tylko wyznaczyć jej odwrotność, np. 100 MHz to 100 milionów transakcji na sekundę, czyli jedna transakcja na 10 ns. W dobrych modułach stosowano pamięci o szybszym czasie dostępu (np. 8 ns w PC100), co niekiedy okazywało się niezbędne dla zachowania stabilności, gdy jakość innych komponentów nie była optymalna. Kolejnym istotnym parametrem podawanym w przypadku SDRAM jest CAS latency (typowa wartość dla SDR SDRAM wynosiła 2 lub 3). Produkowane były moduły o pojemnościach: 16, 32, 64, 128, 256 i 512 MB. Produkcja została zaprzestana z powodu pojawienia się w 2000 roku wydajniejszych pamięci DDR SDRAM. Przed pojawieniem się pamięci typu DDR SDRAM, pamięć SDR SDRAM nazywano SDRAM (pomijając przedrostek SDR), ponieważ był to jedyny reprezentant tej technologii na rynku.

</doc>
<doc id="144648" url="https://pl.wikipedia.org/wiki?curid=144648" title="Dostępność">
Dostępność



</doc>
<doc id="144653" url="https://pl.wikipedia.org/wiki?curid=144653" title="Saska Kępa">
Saska Kępa

Saska Kępa – osiedle i obszar MSI w dzielnicy Praga-Południe w Warszawie. 
Saska Kępa ma status osiedla z własnym samorządem i pod względem administracyjnym stanowi część dzielnicy Praga-Południe, w ramach której sąsiaduje z Kamionkiem, Grochowem i Gocławiem. Przez część osób Saska Kępa jest potocznie określana jako dzielnica. Część Saskiej Kępy jest wpisana do wojewódzkiego rejestru zabytków jako strefa ochrony konserwatorskiej (nr rej. 942-A z 2 kwietnia 1979 r.).
Nazwa.
Na przestrzeni wieków nazwa Saskiej Kępy wielokrotnie ulegała zmianom. Samo określenie "Kępa" wiązało się z jej położeniem na rzece. W jej dziejach nazywano ją:
Stosowane do dziś określenie "Saska Kępa" pojawiło się w czasach saskich, gdy król August III Sas docenił jej walory rekreacyjne. Kępa była dzierżawiona przez dwór saski przez 60 lat.
Po II wojnie światowej, ze względu na zalegające nieczystości, Saską Kępę przezywano Szambo Zdrój.
Historia.
Kępa jako część Solca.
Początkowo historia Saskiej Kępy ściśle wiązała się z dziejami Solca. W XIV wieku znalazł się on we władaniu dwóch mieszczan – Piotra Bruno z Warszawy i Mikołaja Panczatki z Rawy, którzy 26 maja 1382 r. sprzedali go księciu Januszowi. Tym samym Kępa, jako przyległość Solca (wymieniona w dokumencie) znalazła się w obrębie Warszawy. Nie jest pewne usytuowanie względem rzeki w tamtym okresie – część badaczy sugeruje, że Solec wraz z Kępą znajdowały się początkowo na lewym brzegu Wisły, następnie wydzielenie się Kępy jako wyspy i jej stopniową integrację z prawobrzeżem. Inni uważają, że Kępa zawsze znajdowała się na prawym brzegu, a połączenia lądowe z Solcem nie istniały. Istnieje również teoria, według której Kępa była po prostu wyspą, a z lądem łączyła się jedynie podczas suszy. Pewne jest natomiast, że pod względem urzędowym (w tym sądowym i parafialnym) Kępę traktowano jako część Solca.
Początki osadnictwa i okres saski.
Do XVII wieku Kępa nie była stale zamieszkiwana. Mieszkańcy Warszawy korzystali z niej jako miejsca, z którego pobierano materiały do budowy wałów, grobli i płotów. Jednak już w końcu XVI wieku tereny nadwiślańskie były stopniowo zasiedlane przez osadników przybywających z zachodniej Europy w związku z prześladowaniami religijnymi. Byli to głównie Holendrzy, Flamandowie i Fryzowie. Były to osoby bardzo biedne. W listopadzie 1628 r. osadnicy zawarli umowę z magistratem (w owym czasie większość Kępy, poza dwiema soleckimi łąkami, należała do Starej Warszawy), na mocy której uzyskali 40-letnią dzierżawę Kępy na korzystnych warunkach (pięć lat wolnizny, a następnie czynsz w wysokości 24 gr z morgi). Osadnicy osiedli na Kępie trudnili się warzywnictwem, rolnictwem i hodowlą. Wiadomo, że opuścili ją przed upływem 40 lat. Stałemu zamieszkiwaniu nie sprzyjały ówczesne warunki – ciągłe wylewy rzeki oraz walki w czasie potopu szwedzkiego, szczególnie zaś boje o stolicę. 
Po opuszczeniu Kępy przez Holendrów magistrat nie zrezygnował z czerpania dochodów poprzez jej dzierżawę. Kolejnymi dzierżawcami byli przybysze ze Szkocji, kupcy, mieszczanie, a od 1694 – Jakub Sobieski, który następnie przelał swoje prawa na Stanisława Antoniego Szczukę. W tym czasie Kępa stała się terenem wykorzystywanym w celach militarnych – swoje wojska gromadzili tu m.in. Jakub Sobieski, Szwedzi, Sasi i Rosjanie. Obecność oddziałów wiązała się z grabieżami i zniszczeniami. W tym czasie Kępa była też wykorzystywana jako miejsce pod hodowlę i uprawę warzyw, zaś miasto dalej korzystało z jej wikliny oraz drzew. W XVIII wieku Kępa przeszła w dzierżawę rodziny Dönhoffów, Józefa Loupii – prezydenta Warszawy oraz Piotra Riaucourta. W 1735 r. tereny całej Kępy zostały wydzierżawione przez Augusta III (inny dzierżawcy zostali spłaceni), co przyczyniło się do stabilizacji na jej obszarze. Kępę zaczęto wówczas określać mianem Saskiej. Stała się jednym z miejsc rekreacji, z Solca na Kępę urządzano wyścigi na łyżwach, a król często odwiedzał usytuowany na terenie dzisiejszego Parku Skaryszewskiego Pałac Myśliwski. Mimo braku sukcesorów po Sasach w związku z decyzją magistratu Saska Kępa pozostawała pod specjalnym zarządem aż do 1797 roku. Podczas insurekcji kościuszkowskiej pozbawiona została znacznej części swego drzewostanu, pojawiły się na niej liczne szańce. Odegrała ważną rolę podczas rosyjskiego szturmu na Pragę w 1794 roku.
Rozwój Saskiej Kępy.
W 1806 r. cała Saska Kępa została sprzedana Zofii i Antoniemu Habelmanom, którzy to w 1811 r. sprzedali ją w trzech częściach po 70 morgów – nabywcami byli Jan Jobs, Janold Dauter i Krystian Winter. W tym czasie na Saskiej Kępie zaczęły powstawać drewniane zabudowania, głównie domy parterowe. Wytyczono również pierwsze stałe szlaki komunikacyjne, zaś główną arterią był tymczasowy drewniany most łączący Kępę z Pragą. Pojawiać zaczęły się karczmy, restauracje z ogródkami, strzelnice, boiska i huśtawki. Saska Kępa stała się miejscem wypoczynku, rozrywki i zabaw. Zabudowania uległy zniszczeniu podczas działań wojennych po bitwie pod Olszynką Grochowską w 1831 r., jednak po ich ustaniu zostały odbudowane.
W 1864 r. osadnicy, którzy chcieli uniknąć płacenia podatków na rzecz miasta, doprowadzili do uznania ich za włościan i stali się, w wyniku carskiej reformy rolnej, właścicielami gruntów – Saska Kępa została wydzielona z Warszawy i stała się wsią podmiejską przydzieloną do gminy Wawer. Na Kępie było wówczas 14 domów, a liczba mieszkańców wynosiła 114. Aż do XX wieku pozostawała ona przede wszystkim terenem rekreacyjnym, który masowo odwiedzano w niedziele i święta. Dopiero z czasem doceniono jej bliskie położenie względem centrum miasta i rozpoczęto tworzenie planów jej zabudowy. Pierwsze próby wytyczenia ulic rozpoczęto już w 1903 roku, jednak projekt rozparcelowania Saskiej Kępy pod zabudowę miejską pojawił się dopiero w latach 1910–1911. Szansą dla rozwoju tych obszarów miała stać się także budowa tzw. Trzeciego Mostu w latach 1905–1913. W 1916 r. Saska Kępa ponownie znalazła się w granicach Warszawy. Zaraz po I wojnie światowej stała się ważnym zapleczem podczas wojny z bolszewikami – stacjonowały tu oddziały gen. Franciszka Latinika, znalazły się tu również szpitale polowe i magazyny. Kolejny raz w celach militarnych została wykorzystana w roku 1926, gdy znalazły się na niej wojska podporządkowane marszałkowi Józefowi Piłsudskiemu.
Okres dwudziestolecia międzywojennego był dla Saskiej Kępy wyjątkowo pomyślny. Odbudowano most Poniatowskiego, pojawiła się zabudowa willowa. Dzięki temu Saska Kępa uzyskała status eleganckiej dzielnicy mieszkaniowej miasta. Pomyślny rozwój przerwany został przez II wojnę światową – w dzielnicy pojawiły się barykady, m.in. na rogu ulic Francuskiej i Zwycięzców. Do walk z Niemcami doszło m.in. przy Bajońskiej, Ateńskiej i Berneńskiej. Nieudana próba zniszczenia placówki napastników przy Wale Gocławskim zakończyła się odwrotem, a walki przeniosły się w rejon Francuskiej, Zwycięzców, Radziłowskiej, Obrońców i Poselskiej. Obrona dzielnicy była istotna z punktu widzenia całej Warszawy, gdyż nie dopuszczała wroga do prowadzącego do Śródmieścia mostu Poniatowskiego. W czasie walk całkowicie lub częściowo zniszczono ok. 20% willowej zabudowy Saskiej Kępy.
Po II wojnie światowej.
Saska Kępa była jedną z najmniej zniszczonych w czasie wojny części miasta. Zniszczenia zabudowy szacowano na ok. 20%. Powstała tam lokalna pracowania Biura Odbudowy Stolicy, która opracowała kompleksowy projekt odbudowy.
W 1946 r. została włączona w skład dzielnicy Praga-Południe. Znalazła się tym samym w tej samej jednostce administracyjnej, co obszary rozwijające się dotąd zupełnie odmiennie. Odgórne decyzje przyczyniły się również do zakłócenia jej dotychczasowego stylu – głównie poprzez lansowanie budowy domów mieszkalnych pozbawionych walorów architektonicznych. Dotychczasowy charakter Saskiej Kępy nie odpowiadał bowiem założeniom komunistycznych władz rządzących Polską po zakończeniu II wojny światowej. Krytykowano go m.in. na łamach „Stolicy”, gdzie w 1950 roku pisano:
Elementem nowej polityki było również "domeldowywanie" przypadkowych osób do mieszkań dotychczasowych właścicieli, tak aby przedwojenne wille zamienić w "wieloizbowe domki". Pod względem administracyjnym Saska Kępa pozostała częścią Pragi-Południe, jednak wśród jej mieszkańców silne jest poczucie odrębności, związane m.in. z odmienną, wywodzącą się jeszcze z dwudziestolecia, strukturą społeczną (liczna inteligencja), a także z faktem, że w swej historii Saska Kępa nigdy nie była przedmieściem w negatywnym sensie tego określenia. Wyrazem dezaprobaty mieszkańców dla zachodzących zmian w strukturze społecznej dzielnicy było określenie budowanego na początku lat 70. osiedla na Kępie Gocławskiej mianem "Chamowa", co utrwalił w swej twórczości Miron Białoszewski.
Latem i jesienią 1989 Saska Kępa była świadkiem ewakuacji ok. 6 tys. obywateli NRD, którzy przez znajdującą się wówczas przy ul. Katowickiej Ambasadę Republiki Federalnej Niemiec usiłowali przedostać się na Zachód. W 2010 wydarzenia te upamiętniono pomnikiem pt. "Przez Warszawę ku Wolności".
Projekty terenów wystawowych.
W związku z upowszechniającą się w XIX wieku ideą wystaw światowych również w Warszawie pojawiły się plany zorganizowania takiego przedsięwzięcia. W tym celu konieczne było znalezienie terenu względnie płaskiego i położonego w pobliżu centrum miasta. Pod tym względem atrakcyjna wydawała się właśnie Saska Kępa, szczególnie że realna była perspektywa wybudowania "Trzeciego Mostu". Plany wykorzystania dzielnicy jako terenu wystawowego ukazywały się drukiem na przestrzeni lat 1904–1938. Początkowo projekty tworzono z myślą o wystawie światowej w 1944 roku, z czasem jednak bardziej popularna stała się koncepcja przedstawienia osiągnięć Polski w związku z 25. rocznicą odzyskania niepodległości.
W 1919 roku władze miasta zatwierdziły nawet stosowny projekt. Z kolei w 1925 swój plan przedstawił Antoni Jawornicki, co wzbudziło wówczas duże zainteresowanie i szeroko prezentowane było w prasie. Projektów jednak nie realizowano, m.in. z uwagi na brak środków na odszkodowania za wywłaszczenia oraz większą potrzebę budowy nowych mieszkań niż utrzymywania terenów pod wystawy. Kolejne plany w coraz mniejszym stopniu dotyczyły obszaru dzisiejszej Saskiej Kępy, koncentrując się głównie na terenach obecnego Stadionu Narodowego oraz Parku Paderewskiego. Wiązano z nimi również plany stworzenia odpowiedniej infrastruktury w innych miejscach Warszawy, jak np. centralnego dworca pocztowego oraz lotniska pasażerskiego na Gocławiu. Ostatni przedwojenny projekt zakładał częściowy powrót do pierwotnych koncepcji – tereny wystawowe miałyby być zlokalizowane po obu stronach Kanału Wystawowego, którego nazwa do dziś przypomina o ówczesnych koncepcjach. Choć plany nie zostały zrealizowane, to jednak rzutowały one na rozwój dzielnicy w okresie międzywojennym. Saska Kępa miała prezentować się jako dzielnica elitarna, reprezentacyjna dla europejskiej stolicy. Ostatni projekt dotyczący zlokalizowania na jej obszarze terenów wystawowych omawiany był w 1946 roku przez członków Biura Odbudowy Stolicy, nie miał on już jednak wiele wspólnego z planami przedwojennymi. Obecnie pamiątką dotyczącą przedwojennych planów wystawowych są nie tylko nazwa kanału i nawiązujące do miast i państw całego świata nazwy ulic Saskiej Kępy, ale także znajdująca się w pobliskim Parku Skaryszewskim rzeźba "Rytm" Henryka Kuny (nagrodzona na Międzynarodowej Wystawie Sztuki Dekoracyjnej w Paryżu w 1925) oraz kapliczka autorstwa Janusza Alchimowicza (nagrodzona przez IPS przed wyjazdem do Paryża na wystawę "Sztuka i Technika" w 1937).
Urbanistyka.
Zagospodarowanie przestrzenne Saskiej Kępy wiąże się ściśle z historią planowania rozwoju całego miasta. Gdy w XIX wieku powstała Cytadela równocześnie przewidziano pas forteczny przebiegający także na prawym brzegu Wisły. W obrębie tego terenu znalazła się również Saska Kępa. Z tego względu praktycznie aż do odzyskania niepodległości przez Polskę nie była ona oficjalnie objęta żadnym planem zabudowy. Po 1918 roku pojawiły się różne koncepcje jej zagospodarowania, związane m.in. z modną wówczas ideą miasta-ogrodu. Według planów pochodzących jeszcze z 1916 roku na Saskiej Kępie przewidywano zabudowę luźną, willową, z dużym udziałem zieleni. Niska zabudowa miała wiązać się z możliwością napływu zdrowego powietrza od strony lasów otwockich, które Alejami Jerozolimskimi miałoby napływać do Śródmieścia.
Od 2006 roku, obszar Saskiej Kępy jest objęty Miejscowym Planem Zagospodarowania Przestrzennego.
Nazewnictwo ulic.
Większość nazw ulic Saskiej Kępy pogrupować można w kilka kategorii. W okolicy Ronda Waszyngtona dominuje nazewnictwo związane z postacią księcia Józefa Poniatowskiego – aleja Księcia Józefa Poniatowskiego (wraz z Mostem), ulice Elsterska, Berezyńska i Lipska oraz pobliska al. Zieleniecka. Znaczna część nazw ulic nawiązuje do I wojny światowej, postanowień traktatu wersalskiego i porządku międzynarodowego okresu dwudziestolecia międzywojennego. Stąd m.in. ulice Walecznych, Obrońców, Zwycięzców, Francuska, Wersalska, Paryska, Haska, Poselska (dawniej również Koalicyjna i Traktatowa), ale także np. Katowicka. Państwom poświęcono m.in. Łotewską, Estońską, Meksykańską, Kubańską i Finlandzką, utworzono również ulicę Czeską i Gruzińską, mimo że oba państwa wchodziły w skład większych organizmów politycznych. Różne europejskie miasta upamiętniać miały m.in. Madrycka, Bukareszteńska, Kopenhaska, Zagrebska i Lublańska, a do dziś istnieje Peszteńska, Londyńska, Ateńska czy Lizbońska. Mimo zaniechania utworzenia w najbliższym sąsiedztwie terenów wystawowych nazwy "międzynarodowe" nadawano także ulicom powojennym. Osobną grupę stanowią ulice poświęcone Polkom – Królowej Aldonie, Dąbrówce i legendarnej Wandzie. Do historii dzielnicy nawiązuje ulica Jakubowska (przy dawnej siedzibie żydowskich pośredników handlowych, których zwano "Jakubowiczami" od Szmula Jakubowicza Zbytkowera), Rondo Karola Edmunda Wolframa, pochodzącego z rodziny o olęderskich korzeniach właściciela wielu gruntów na Saskiej Kępie i inicjatora przedsięwzięć melioracyjnych oraz Kanał Wystawowy. Z topografią miasta związana jest nazwa Wału Miedzeszyńskiego (wcześniejsze nazwy: ul. Miedzeszyńska, ul. Brzegowa). Znajdują się tu także ulice nazwane od miejscowości w Polsce, m.in. Niekłańska, Zakopiańska, Szczuczyńska. Klasyfikacji wymykają się m.in. ulice Alfreda Nobla i Jana Styki.
Architektura.
W znacznej części obszaru zabudowa jest willowa z zachowaną architekturą międzywojenną, szczególnie na północnym zachodzie. Dalej kilka osiedli mieszkaniowych zbudowanych na przełomie lat 50. i 70. XX wieku. Także kilka pojedynczych apartamentowców. Wiele przykładów przedwojennego modernizmu, z których znaczna część nie jest jednak wpisana do rejestru zabytków. W ostatnich latach obserwuje się ponowne zainteresowanie społeczne modernistyczną architekturą Saskiej Kępy, także poza granicami Polski.
Obecna zabudowa (willowa) zaczęła powstawać w latach trzydziestych XX w. Planowane było zrealizowanie koncepcji "Miasta Ogrodu", popularnego w Europie w okresie przedwojennym. Podobna koncepcja była realizowana także na Żoliborzu, nieco starszej dzielnicy lewobrzeżnej Warszawy. Saska Kępa nie ucierpiała zbytnio z powodu działań wojennych, chociaż na fasadach kilku domów w willowej części do tej pory widoczne są ślady kul z okresu wojny. W okresie PRL-u wybudowano wiele budynków wielorodzinnych na wówczas jeszcze niezabudowanych terenach. Najpierw kamienice (np. przy ul. Angorskiej), później również osiedla z wielkiej płyty (Osiedle Międzynarodowa, Osiedle Ateńska). Po 1989 r. wybudowano punktowo wiele nowych budynków, w tym kilka apartamentowców, a w XXI wieku powstało tzw. "Osiedle Saska" położone na granicy Saskiej Kępy i sąsiedniego Gocławia.
W 2016 roku ustanowiona została Nagroda im. Bohdana Lacherta i Józefa Szanajcy dla inwestycji, które wpisują się w charakter przedwojennej zabudowy Saskiej Kępy.
Osoby związane z Saską Kępą.
Specyfika dzielnicy związana jest m.in. z faktem, że zarówno przed II wojną światową, jak i po niej, Saską Kępę w dużej mierze zamieszkiwali przedstawiciele wolnych zawodów. Mieszkali tu m.in. wojskowi (gen. Stanisław Bułak-Bałachowicz, gen. Tadeusz Kutrzeba, płk. Camillo Perini, ppor. Konrad Guderski), inżynierowie (Władysław Terlecki, Czesław Klarner, Władysław Tryliński), lekarze (Ludwik Hirszfeld, Wacław Graba-Łęcki), kompozytorzy (Witold Lutosławski, Tadeusz Baird). Stosunkowo licznie zamieszkiwali na Saskiej Kępie także handlowcy, przemysłowcy, naukowcy, prawnicy i działacze państwowi (m.in. Wacław Grzybowski, czy też prezydent Warszawy Marceli Porowski). Swoje domy mieli tu również pisarze tacy jak Stefan „Wiech” Wiechecki, Zuzanna Rabska, Mieczysław Guranowski czy Alina i Czesław Centkiewiczowie.
Jedną z liczniejszych grup stanowili artyści, w tym śpiewacy (Józef Korolkiewicz, Eugeniusz Mossakowski, Ewa Bandrowska-Turska), architekci (np. Bohdan Lachert), architekci wnętrz (Stanisław Miedza-Tomaszewski, Władysław Wincze), malarze (Teresa Roszkowska, Jan Cybis, Bronisław Kopczyński), ceramicy (Wanda Gosławska, Zofia Palowa, Hanna Żuławska). Wśród artystów plastyków najliczniej reprezentowani byli jednak rzeźbiarze, szczególnie przy ul. Alfreda Nobla, gdzie w szeregowych domkach znajdowały się pracownie Józefa Trenarowskiego, Adama Romana, Józefa Gosławskiego, Kazimierza Bieńkowskiego, Eugeniusza Żarkowskiego, Tadeusza Świerczka i Adama Prockiego. Oprócz nich na Saskiej Kępie mieszkali również: Stanisław Sikora, Stefan Momot, Wojciech Czerwosz, Mieczysław Lubelski, Jerzy Chojnacki, Karol Tchorek. Spośród aktorów mieszkańcami dzielnicy byli m.in. Jan Kobuszewski, Zygmunt Hübner, Edmund Wierciński i Aleksander Żabczyński.
Rzeźby i tablice pamiątkowe.
Na Saskiej Kępie znajdują się liczne rzeźby i tablice pamiątkowe. Aż trzy popiersia znanych Polaków wykonał mieszkaniec Saskiej Kępy Stanisław Sikora. Są to rzeźby upamiętniające Stefana Żeromskiego (Plac Przymierza), Bolesława Prusa (przed liceum jego imienia przy ul. Zwycięzców) oraz Ignacego Jana Paderewskiego (przy Rondzie Waszyngtona, "de iure" poza granicami współczesnego osiedla Saska Kępa). Oprócz nich swoje pomniki mają również Agnieszka Osiecka (na rogu ul. Francuskiej i ul. Obrońców), Jerzy Waszyngton (popiersie przy Rondzie Waszyngtona), Adam Mickiewicz (ul. Kubańska), Stefan Starzyński, a także René Goscinny. Przy Wale Miedzeszyńskim znajduje się pomnik w formie kapliczki poświęcony poległym w walce ze Szwedami w 1656 roku, zaś przy ulicy Egipskiej kompozycja "Ad Astra" z 1974 autorstwa Macieja Szańkowskiego. Na terenie osiedla "Ateńska" zachował się zespół rzeźb wykonanych podczas plenerów artystycznych z udziałem m.in. Czesława Kozanowskiego, Adama Myjaka czy Ryszarda Wojciechowskiego. Ponadto do 2019 na terenie Saskiej Kępy (na skwerze Ryskim) znajdował się pomnik gen. Zygmunta Berlinga.
Oprócz wymienionych liczne rzeźby znajdują się w bezpośrednio sąsiadującym z Saską Kępą Parku Skaryszewskim im. Ignacego Jana Paderewskiego.
Część mieszkańców upamiętniona została tablicami na domach, w których mieszkali lub pracowali. W ten sposób wyróżniono m.in.
Witolda Lutosławskiego (ul. Zwycięzców), Konrada Guderskiego (ul. Saska), Jana Cybisa (ul. Walecznych), Bronisława Tomeckiego (róg ul. Zwycięzców i Zakopiańskiej), Władysława Terleckiego (róg ul. Zwycięzców i Zakopiańskiej), Stanisława Sikorę (ul. Obrońców), Agnieszkę Osiecką (ul. Dąbrowiecka). Ponadto jedna z tablic przy ul. Obrońców upamiętnia wizytę Pabla Picassa w Warszawie, a tablica przy ul. Dąbrowieckiej ewakuację uciekinierów z NRD do RFN.
Transport.
Saska Kępa ma zapewnione połączenia komunikacyjne z sąsiednimi częściami miasta. W kierunku Śródmieścia prowadzi Most Poniatowskiego oraz Most Łazienkowski. Wyjazd w kierunku północnym możliwy jest z Wału Miedzeszyńskiego na Wybrzeże Szczecińskie oraz al. Zieleniecką. Na wschód prowadzi al. Waszyngtona oraz al. Stanów Zjednoczonych, stanowiąca odcinek Trasy Łazienkowskiej. W kierunku Gocławia przejazd umożliwia przede wszystkim Wał Miedzeszyński oraz ul. Egipska. Głównymi traktami komunikacyjnymi w obrębie dzielnicy są:
W najbliższej przyszłości jedyną nową inwestycją drogową jest planowana aleja Tysiąclecia (ok. 1,4 km), która miałaby połączyć Wał Miedzeszyński z Trasą Łazienkowską. Od 2012 roku na terenie Saskiej Kępy działają stacje systemu Veturilo.
Autobusy komunikacji miejskiej kursują wymienionymi wyżej ulicami, a także Międzynarodową, Brazylijską, Ateńską i Brukselską. Saska Kępa ma też połączenia tramwajowe z innymi dzielnicami – w kierunku Śródmieścia (Most Poniatowskiego), Grochowa (al. Waszyngtona) i Pragi (al. Zieleniecka). Najbliższe stacje metra to Centrum i Politechnika oraz Stadion Narodowy, znajdujące się poza terenem Saskiej Kępy. Komunikacja miejska zapewnia połączenia z głównymi dworcami, w tym Centralnym i Wschodnim, a także z najbliższymi stacjami kolejowymi obsługującymi ruch lokalny – PKP Powiśle i PKP Stadion. Komunikacja miejska docierała na Saską Kępę już w latach 30. XX wieku – były to jeżdżące przez Most Poniatowskiego tramwaje M, 7, 12 i 24 oraz autobus linii S – początkowo tylko na Rondo Waszyngtona, a od września 1936 aż do ul. Wersalskiej.
Przed wybuchem II wojny światowej w pobliżu Saskiej Kępy planowano budowę lotniska komunikacyjnego na Gocławiu (lotnisko miało znajdować się częściowo także na terenach leżących w obecnych granicach administracyjnych Saskiej Kępy).
Tereny zieleni i zbiorniki wodne.
Historyczny obszar Saskiej Kępy zajmuje tereny dawnego wiślanego ostrowu, od Pragi i Kamionka oddzielonego wiślaną łachą (obecnie jej fragment stanowi Jeziorko Kamionkowskie), od wschodu nieistniejącym obecnie ramieniem Wisły (jego pozostałością jest Jeziorko Gocławskie), od południa przechodziła w Kępę Gocławską. Obszar ten obejmuje poza dzisiejszym administracyjnym osiedlem Saska Kępa również tereny Parku Skaryszewskiego i Stadionu Narodowego. Jest to jednocześnie północna część ściśle związanego z Wisłą mikroregionu etnograficznego – Urzecza.
Obszar całej Saskiej Kępy położony jest na terenie wiślanego tarasu zalewowego zbudowanego z rzecznych utworów korytowych i średnioziarnistych (nieaktywna strefa korytowa i strefa łęgowa). Tereny te wznoszą się średnio od 3 do 5 metrów ponad poziom średnio niskiej wody Wisły, a od wschodu ograniczone są tzw. skarpą praską wyznaczającą granicę praskiego tarasu nadzalewowego.
Zachodnia część Saskiej Kępy jest powiślem. Powiśla są to obszary lądowe powstałe w wyniku przyłączenia do brzegu Wisły położonych w strefie korytowej kęp lub ostrowów. W tej części obszaru spotykane były bogate zadrzewienia grondowe. Są one typowe dla wysokich w pełni ukształtowanych ostrowów. Do dzisiaj zachowały się po nich jedynie pojedyncze stare dęby. Według Polińskiego Saską Kępę porastał prastary las liściasty. Przetrwał on częściowo do czasów Insurekcji Kościuszkowskiej, kiedy to został wykorzystany do budowy fortyfikacji praskich.
Obecnie Saska Kępa jest otoczona przez tereny zieleni. Od strony północnej znajduje się Park Skaryszewski z Jeziorkiem Kamionkowskim, od wschodniej – ogródki działkowe położone nad Kanałem Wystawowym, a od południa i zachodu – roślinność porastająca brzegi Wisły (teren ten stanowi część Obszaru Natura 2000 „Dolina Środkowej Wisły”). Ponadto wzdłuż większości ulic, pomiędzy blokami i w prywatnych ogrodach zasadzone są drzewa. Od lipca 2008 r. na wysokości ul. Krynicznej nad Wisłą wytyczona jest plaża, z której promem "Słonka" można przedostać się na drugi brzeg rzeki.
Park Skaryszewski bywa tradycyjnie łączony z Saską Kępą. Jego południowo-zachodni obszar leżał na tej samej wyspie, co zasadnicza część Saskiej Kępy, a Jezioro Kamionkowskie jest starorzeczem Wisły. Obszar na północ i wschód od rzeki (obecnie jeziorka) należał do miejscowości Kamion, a później Skaryszew. W 2010 r. cały park i przyległy do niego brzeg Wisły ze Stadionem Narodowym został administracyjnie włączony do osiedla Kamionek.
Wałem przeciwpowodziowym, który chroni nisko położoną Saską Kępę przed zalaniem, jest Wał Miedzeszyński. Dzięki niemu dzielnica od lat nie ucierpiała podczas okresów, w których Wisła wzbierała. Największe zagrożenie w ostatnich dekadach pojawiło się podczas powodzi w maju 2010 r. Podtopione zostały wówczas budynki usytuowane w międzywalu. Poziom rzeki osiągnął 779 cm, w związku z czym niżej położone odcinki wału zostały wzmocnione workami z piaskiem.
Instytucje i życie kulturalne.
Dawniej przy pl. Przymierza mieściło się kino Sawa, zostało jednak zlikwidowane, budynek wyburzono, a w jego miejscu wybudowano apartamentowiec z galerią handlową. Przy ul. Obrońców zlokalizowana jest Galeria Sztuk Pięknych vV oraz Doświadczalna Pracownia Litografii, zaś przy ul. Jakubowskiej Dom Funkcjonalny. Przy ul. Brukselskiej w pobliżu Ronda Wolframa działa Klub Kultury Saska Kępa – od września 2011 jako filia Centrum Promocji Kultury, a jako samodzielna jednostka od stycznia 2015 roku.
Święto Saskiej Kępy.
Od 2006 roku na terenie dzielnicy organizowany jest uliczny festyn i towarzyszące mu występy artystyczne – "Święto Saskiej Kępy". Większość imprez odbywa się na ulicy Francuskiej, która wówczas wyłączana jest z ruchu. Na organizowanych przy tej okazji koncertach występowała m.in. Maryla Rodowicz, Stanisław Sojka, Sława Przybylska i Skaldowie. Poza ofertą o charakterze rozrywkowym w czasie święta przypominane są również znane osoby związane z dzielnicą. Co roku impreza gromadzi tłumy mieszkańców z różnych części Warszawy.
Z uwagi na rosnącą rolę elementów "stricte" rozrywkowych i komercyjnych Święto Saskiej Kępy zaczęło wzbudzać kontrowersje. Krytyczne uwagi wobec masowego charakteru imprezy wyrażać zaczęli głównie mieszkańcy Saskiej Kępy i przedstawiciele lokalnych stowarzyszeń.
Obiekty.
Ambasady.
Na Saskiej Kępie znajduje się wiele placówek dyplomatycznych obcych państw. Oprócz ambasad znajduje się tu kilka rezydencji ambasadorów – m.in. Turcji przy ul. Królowej Aldony, czy Australii przy ul. Ateńskiej.
Kościoły i związki wyznaniowe.
Przy ul. Nobla znajduje się kościół pw. św. Andrzeja Boboli. Jest to kościół parafialny rzymskokatolickiej Parafii Matki Boskiej Nieustającej Pomocy. Od roku 2002 na Saskiej Kępie funkcjonuje także druga parafia rzymskokatolicka – parafia Miłosierdzia Bożego z kościołem przy ul. Ateńskiej. Oprócz tych dwóch świątyń na Saskiej Kępie znajduje się także Cerkiew Wprowadzenia do Świątyni Przenajświętszej Bogurodzicy przy Prawosławnym Seminarium Duchownym przy ul. Paryskiej. Ponadto przy ul. Zakopiańskiej znajduje się zbór Wolnych Badaczy Pisma Świętego.
Obiekty sportowe.
Na terenie Saskiej Kępy zlokalizowana jest też jedna plenerowa siłownia miejska (przy ul. Algierskiej) oraz trzy stacje warszawskiego roweru publicznego Veturilo (dwie w pobliżu ul. Walecznych – jedna na rogu Francuskiej, druga na rogu Międzynarodowej; jedna na rogu Afrykańskiej i Egipskiej). W bezpośrednim sąsiedztwie Saskiej Kępy działają kolejne dwie (przy Stadionie Narodowym i przy Wybrzeżu Szczecińskim).
Inne.
W 2004 na obszarze Saskiej Kępy został wyznaczony geodezyjny środek Warszawy (uznawany czasami za geograficzny), który został zlokalizowany przy adresie budynku Paryska 35. Stało się tak z uwagi na powiększenie się granic miasta o nowy obszar, któremu nadano status dzielnicy Wesoła. Z uwagi na dalszy spodziewany rozrost aglomeracji warszawskiej punkt ten niebawem ulegnie ponownemu przesunięciu.
Saska Kępa w kulturze.
Poza tym Saska Kępa pojawia się w kilku piosenkach, m.in. w "Czas nas zmienia" Jerzego Połomskiego oraz w śpiewanej przez Marylę Rodowicz "Małgośce" Agnieszki Osieckiej i w piosence "Ding Dong" zespołu 2 plus 1. Dzielnica stała się również tłem dla wielu powieści, w tym m.in. "Stawiam na Tolka Banana" Adama Bahdaja oraz "Klasy pani Czajki", "LO-terii", "Tropicieli" i "Dzikiej" autorstwa Małgorzaty Karoliny Piekarskiej. Pojawi się również w noweli "Na Saskiej Kępie" autorstwa Bolesława Prusa. Z kolei scenę charakterystyczną dla dawnej Saskiej Kępy uwiecznił malarz Franciszek Kostrzewski na swoim obrazie "Cyrk na Saskiej Kępie" (1852). Nieco późniejszy (1884) jest rysunek Aleksandra Gierymskiego pt. "Prado na Saskiej Kępie w Warszawie". Z roku 1988 pochodzi film "Romeo i Julia z Saskiej Kępy" w reżyserii Edwarda Skórzewskiego.

</doc>
<doc id="144654" url="https://pl.wikipedia.org/wiki?curid=144654" title="Katakumby Świętego Kaliksta">
Katakumby Świętego Kaliksta

Katakumby Świętego Kaliksta (wł. "Catacombe di San Callisto") – część starożytnych rzymskich katakumb, miejsca spotkań i pochówków chrześcijan.
Z polecenia biskupa Rzymu Zefiryna (198–217) cmentarzem tym miał się opiekować diakon, również przyszły biskup Rzymu Kalikst. W odniesieniu do tych katakumb pierwszy raz poświadczono termin τò κοιμετήριον (wym. gr. koine: to koimeterion, współczesna liturgiczna to kimetirion) w znaczeniu publicznego cmentarza chrześcijańskiego.
Z czasem katakumby rozprzestrzeniły się na kilku poziomach o długości 20 kilometrów. W przybliżeniu jest tam pół miliona grobów, a teren zajmuje 35 hektarów. Wśród nich groby 9 biskupów Rzymu z III wieku, w tym uznanych za świętych i męczenników. Zachowały się płyty nagrobne niektórych z nich. Odkrywca tego miejsca, archeolog Giovanni Battista de Rossi, w 1854 roku nazwał je „małym Watykanem”.

</doc>
<doc id="144656" url="https://pl.wikipedia.org/wiki?curid=144656" title="Ansaldo SVA-9">
Ansaldo SVA-9

Ansaldo SVA-9 – włoski dwupłatowy samolot rozpoznawczo-bombardujący zbudowany w 1918 roku w wytwórni samolotów "Societe Gio Ansolda Cia" w Turynie. 
Historia.
Samolot "Ansaldo SVA-9" został zbudowany we włoskiej wytwórni lotniczej Societe Gio Ansoldo Cia w Turynie. Jego konstruktorami byli inż. Umberto Savoia i Emilio Verduzio. Konstrukcja tego samolotu została oparta na swoim samolocie myśliwskim Ansaldo SVA-5, budowanym już seryjnie w wytwórni. Konstrukcja samolotu rozpoznawczo-bombardującego SVA-9 oraz niewiele różniąca się od niego konstrukcja samolotu "SVA-10", zmieniono w ten sposób, że zwiększono wielkość kabiny, przez co mogło pomieścić dwie osoby.
Nowy samolot SVA-9 miał w zasadzie tylko większą odkrytą kabinę, w której oprócz fotelu pilota zamontowanego z przodu umieszczono za nim fotel obserwatora. Kabina był osłonięta niewielkim wiatrochronem. Pilot dysponował urządzeniami sterowniczymi i podstawowymi przyrządami pokładowymi. Kadłub samolotu miał konstrukcję kratownicową, drewnianą, o przekroju prostokątnym, przechodzącym w tylnej części w trójkątną. Z przodu kadłuba zamontowany był silnik rzędowy osłonięty blachą aluminiową. Na końcu kadłuba umocowano skośne usterzenie klasyczne z podziałem na stateczniki i stery. Kadłub pokryty był sklejką. Płaty o konstrukcji dwudźwigarowej drewnianej miały kształt prostokątny i kryte były płótnem. Lotki znajdowały się jedynie na górnym płacie. W środku górnego płata znajdowały się dwa zbiorniki paliwa, połączone przewodami z silnikiem. Oba płaty usztywniono między sobą słupkami i cięgnami stalowymi. Chłodnicę cieczy chłodzącej silnik umieszczono czołowo przed nim.
Samolot SVA-9 zbudowano na początku 1918 roku i oblatano wiosną 1918 roku. Próby wypadły pomyślnie i pierwsze samoloty SVA-9 zaczęto wprowadzać na front włosko-austriacki I wojny światowej. Jeszcze w sierpniu 1918 roku pojawił się samolot rozpoznawczo-bombardujący SVA-10, który miał identyczną budowę, a różnił się jedynie zamontowanym mocniejszym silnikiem rzędowym "Isotta-Fraschini V6" o mocy 250 KM (184 kW). 
Na froncie włoskim lotnictwo używało samolotów SVA-9 i SVA-10 do lotów rozpoznawczych i bombowych. Załogi włoskie przelatywały na nich Alpy i dokonywały nalotów m.in. na Innsbruck, Zagrzeb i Lubljanę.
Po zakończeniu I wojny światowej na samolotach SVA-9 i SVA-10 lotnicy włoscy dokonywali dalekich rajdów. W lutym 1919 roku 7 samolotów SVA-10 wystartowało z Rzymu przez Indie i Chiny do Tokio. Do celu doleciał tylko jeden z samolotów, lecz był to wielki sukces, gdyż samolot przeleciał 18 105 km w czasie 109 godzin. Na innym samolocie włoska załoga dokonała przelotu nad Andami.
Po I wojnie światowej oprócz lotnictwa włoskiego samoloty SVA-9 i SVA-10 znalazły się na wyposażeniu lotnictwa USA, Argentyny, Ekwadoru, Peru, Litwy i Polski.
Użycie w lotnictwie polskim.
W połowie 1919 roku Polska Misja Wojskowa gen. Kątkowskiego zakupiła we Włoszech 80 samolotów SVA-9 i SVA-10.
Dostarczono je koleją do Krakowa, gdzie zmontowano je na lotnisku Rakowice, a w 1920 roku rozdzielono do eskadr wywiadowczych i szkół lotniczych. Na samolotach tych załogi polskie brały udział w wojnie polsko-bolszewickiej w składzie m.in. 12 eskadry wywiadowczej. Stosowano je także w eskadrach wywiadowczych 2 pułku lotniczego. 
W lotnictwie polskim eksploatowano je do 1924 roku. 
Opis techniczny.
Samolot "Ansaldo SVA-9" był dwumiejscowym samolotem rozpoznawczym i bombowym, dwupłatem o konstrukcji mieszanej. Podwozie klasyczne, stałe. Napęd: silnik rzędowy chłodzony cieczą, śmigło dwułopatowe drewniane. 

</doc>
<doc id="144657" url="https://pl.wikipedia.org/wiki?curid=144657" title="Komputer typu barebone">
Komputer typu barebone

Barebone – handlowa nazwa komputera osobistego o niestandardowej obudowie i zminimalizowanych rozmiarach przeznaczonego w zasadzie głównie do obsługi multimediów (jako domowe lub „salonowe” centrum multimedialne). Inną nazwą proponowaną głównie przez firmę Shuttle to XPC. Poza estetyczną obudową, nawiązującą stylistycznie do wież audio i kształcie zbliżonym na ogół do sześcianu (stąd popularna nazwa „kostka”, „cube”).
Komputer typu barebone charakteryzuje się zwykle następującymi cechami:
Rosnąca popularność komputerów barebone wynika z integracji technik służących do zapisu/przesyłu/odtwarzania treści multimedialnych, i jest wynikiem zauważalnej tendencji do specjalizacji sprzętu komputerowego powszechnego użytku w zależności od jego przeznaczenia.

</doc>
<doc id="144658" url="https://pl.wikipedia.org/wiki?curid=144658" title="Kryterium Leibniza">
Kryterium Leibniza

Kryterium Leibniza – kryterium zbieżności szeregów naprzemiennych mówiące, że szereg naprzemienny, którego ciąg wyrazów jest nierosnący i zbieżny do formula_1 jest zbieżny.
Kryterium.
Jeżeli ciąg liczbowy formula_2 o wyrazach nieujemnych spełnia następujące warunki:
to szereg
jest zbieżny.
Dowód.
Zgodnie z założeniem
Niech
oznacza formula_8-tą sumę częściową rozważanego szeregu.
Podciąg ciągu sum częściowych postaci
jest niemalejący i ograniczony z góry, a zatem zbieżny. Istotnie,
(ciąg ten jest nierosnący) oraz
(ciąg ten jest ograniczony).
Niech
Aby zakończyć dowód, trzeba pokazać, że
Rzeczywiście,

</doc>
<doc id="144659" url="https://pl.wikipedia.org/wiki?curid=144659" title="Elendil">
Elendil

Elendil (ur. 3119, zm. 3441 Drugiej Ery) – postać ze stworzonej przez J.R.R. Tolkiena mitologii Śródziemia. Jeden z wielkich władców ludzi z przeszłości Śródziemia, przywódca Númenorejczyków, którzy pozostali wierni Valarom i przeżyli zatopienie ojczystej wyspy. Elendil, wraz z synami, założył królestwa Arnor i Gondor. Związany sojuszem z elfami, walczył z Sauronem. Jego odległym potomkiem był Aragorn, członek Drużyny Pierścienia.
Pojawia się w "Silmarillionie", bardzo często wspominają o nim bohaterowie "Władcy Pierścieni". Liczne informacje na jego temat znajdują się w "Dodatkach" do trzeciego tomu powieści oraz w "Niedokończonych opowieściach".
Życiorys.
Był Dúnadanem, urodzonym w Númenorze, synem Amandila, ostatniego księcia Andúnië. Podobnie jak władcy Númenoru wywodził się od Eärendila. W Środziemiu był założycielem i pierwszym królem Arnoru oraz Gondoru, panującym przez sto dwadzieścia jeden lat.
W ojczyźnie dał się poznać jako świetny żeglarz i kapitan okrętów, a w późniejszy latach okazał się także wielkim wojownikiem. Przewodził wraz z ojcem stronnictwu Wiernych. Nie uległ wpływom Saurona, który podstępnie omotał króla Ar-Pharazôna, jak również nie przyłączył się do wyprawy wojennej na Aman. Uciekł przed zagładą Númenoru w 3319 roku na czele czterech statków. Wówczas to ocaleli też jego synowie, Isildur i Anárion, który płynęli na czele własnych okrętów.
Władca Arnoru.
Olbrzymia fala, powstała w wyniku kataklizmu, rzuciła Elendila na północne wybrzeża Śródziemia. Postanowił się tam osiedlić na stałe, a opuszczając statek miał rzec następujące słowa w quenyi: 
Został przyjaźnie powitany przez władcę elfów, Gil-galada, i na terenach Eriadoru założył w 3320 roku Arnor, jedno z Królestw Númenorejskich na Wygnaniu. Stolicą państwa uczynił Annúminas. Jako Najwyższy Król był też władcą Gondoru, gdzie w jego imieniu rządzili synowie. Na północy Elendil utrzymywał bliskie kontakty z Gil-galadem, spokojnie umacniając królestwo, w przekonaniu, że Sauron zginął wraz z Númenorem. Gdy jednak okazało się, że Władca Ciemności powrócił i uderzył na Gondor, obaj władcy zawarli przymierze nazwane Ostatnim Sojuszem (3430 rok).
Wojna z Sauronem i śmierć.
Armia sojuszników po trzech latach przygotowań ruszyła na Mordor i zwyciężyła w bitwie na Dagorlad (rok 3434). Następnie rozpoczęła oblężenie Barad-dûr.
Po siedmiu latach zaciekłych zmagań pod twierdzą Elendil stanął do ostatniej walki z Sauronem na stokach Góry Przeznaczenia (3441 rok). Powalił przeciwnika, lecz sam, podobnie jak Gil-galad, przypłacił to życiem.
Jego syn Isildur, kolejny Najwyższy Król, usypał mu grób na górze Amon Anwar. W 2510 roku Trzeciej Ery namiestnik Cirion przeniósł prochy Elendila do Grobów Królewskich w Minas Tirith.
Dziedzictwo.
Elendil był pamiętany jako mądry, szlachetny i silny władca, pozbawiony pychy. Przypisywano mu także autorstwo tekstu "Akallabêth".
Jego sławną bronią był miecz Narsil. Godło Elendila, a także rodu, który założył, miało dwie odmiany. W Gondorze było to Białe Drzewo, otoczone u góry Siedmioma Gwiazdami, które wieńczyła Srebrna Korona (wszystkie te elementy leżały w czarnym polu). Natomiast w Arnorze godło składało się wyłącznie z Siedmiu Gwiazd.
Imię i przydomki.
Imię Elendil pochodzi z quenyi i w mowie tej znaczy "Przyjaciel elfów" lub "Miłujący gwiazdy" (ewentualnie "Oddany gwiazdom", "Kochający gwiazdy"). Tolkien, w jednym ze swym listów, podał informację, iż jest to odpowiednik staroangielskiego imienia Ælfwine.
Władca nosił również quenejski przydomek Voronda – "Wierny". Zwano go też Elendilem z Westernesse, Elendilem Pięknym oraz Elendilem Smukłym. Ostatnie określenie odnosiło się do faktu, iż uchodził za najwyższego człowieka, który przeżył Upadek Númenoru.
Inspiracja Tolkiena.
Tolkien w liście do wydawcy, Miltona Waldmana, z końca 1951 roku przedstawił streszczenie swoich tekstów mitologicznych, składających się na "Silmarillion". Przy opisie zagłady Númenoru i przybyciu ocalałych do Śródziemia stwierdził, że postać Elendila, w pewnym stopniu, wzorowana była na osobie Noego z Biblii.
Ekranizacja Petera Jacksona.
W ekranizacji "Władcy Pierścieni", w reżyserii Petera Jacksona, Elendila zagrał Peter Mackenzie. Postać króla pojawia się w ", w prologu przedstawiającym pokrótce dzieje Pierścienia. Jego losy ograniczają się do udziału w bitwie z armią Mordoru na stokach Góry Przeznaczenia (narrator, Galadriela, nie wymienia też imienia Elendila). Po ujęciu, w którym pewien bliskiego zwycięstwa władca triumfalnie wznosi do góry Narsila, pojawia się Sauron. Zbrojny w wielki buzdygan z łatwością przebija się przez szeregi wojowników Ostatniego Sojuszu. Elendil rzuca się do walki z nim, lecz Władca Ciemności uśmierca go jednym ciosem.

</doc>
<doc id="144663" url="https://pl.wikipedia.org/wiki?curid=144663" title="Solaryzacja">
Solaryzacja

Solaryzacją nazywamy zjawisko częściowego lub całkowitego odwrócenia obrazu negatywowego na pozytywowy, występujące w zakresie znacznie zwiększonego naświetlenia niektórych materiałów halogenosrebrowych.
Przyczyną solaryzacji są zarodki o bardzo dużej liczbie atomów srebra, które powstały wskutek bardzo intensywnego naświetlenia. Zarodki te uniemożliwiają wywołanie kryształów.
Istnieją dwie podstawowe teorie próbujące wyjaśnić mechanizm działania solaryzacji.
Pierwsza teoria propagowana przez Eggerta i Noddacka zakłada, że w miarę wzrastania zarodki mają coraz większą skłonność do krystalizacji, a po krystalizacji takiego zarodka znacznie spada powierzchnia styku z siatką krystaliczną soli srebra co powoduje obniżenie aktywności zarodka.
Natomiast druga teoria, zwana teorią Lüppo-Cramera (nazywa się ja też teorią regresji obrazu utajonego lub teorią rebrominacji zarodków), zakłada że zarodki powierzchniowe ulegają ponownie zamianie w sole chlorowcowe srebra pod wpływem wolnego chlorowca wydzielającego się w dużej ilości przy obfitym naświetleniu. Potwierdzeniem tej teorii jest fakt, że dodatek akceptorów chlorowców do emulsji zapobiega solaryzacji.
Solaryzacja jest w większości przypadków zjawiskiem niepożądanym, jednak znalazła też swoje zastosowanie przy wytwarzaniu materiałów światłoczułych dających po wywołaniu obraz pozytywowy.

</doc>
<doc id="144679" url="https://pl.wikipedia.org/wiki?curid=144679" title="B-29 Superfortress">
B-29 Superfortress



</doc>
<doc id="144680" url="https://pl.wikipedia.org/wiki?curid=144680" title="Bocianie łapy">
Bocianie łapy

Bocianie łapy – specjalne bułeczki, które niegdyś wypiekano na powitanie ptaków powracających wiosną z ciepłych krajów. 
Zwyczaj ten był szczególnie popularny w Polsce południowo-wschodniej oraz na Kurpiach. Pieczywo miało kształt bocianich łap. Wkładane do gniazd, według tradycji ludowej, zapewnić miało urodzaj. Podobnie magiczną moc przypisywano lepionym z ciasta miniaturkom narzędzi rolniczych: pługom, bronom, kosom.

</doc>
<doc id="144681" url="https://pl.wikipedia.org/wiki?curid=144681" title="Reczungpa">
Reczungpa

Reczungpa, Dordże Drak, tyb.: རས་ཆུང་རྡོ་རྗེ་གྲགས་པ་, Wylie: "ras chung rdo rje grags pa" (ur. 1083, zm. 1161) – mistrz buddyzmu tybetańskiego szkoły kagyu, uczeń Milarepy.
Reczungpa w wieku 12 lat spotkał mistrza Milarepę. Ofiarował mu wszystko, co posiadał, i został z nim, by otrzymać nauki i praktykować. Mając 15 lat zachorował na trąd, z którego wyleczył się dzięki praktyce medytacji otrzymanej od indyjskiego jogina Balaczandry. Otrzymał od Milarepy wiele nauk Buddyzmu Diamentowej Drogi, między innymi Sześć Jog Naropy. Odbył kilka podróży do Indii, gdzie był uczniem m.in. jogina Tiphupy. Od niego otrzymał głębokie nauki tantryczne, tzw. pięć nauk „"bezforemnych dakiń"”, które sprowadził do Tybetu. Nauk tych w sumie było dziewięć, a cztery pozostałe dotarły do Tybetu dzięki Marpie, który otrzymał je od indyjskiego jogina Naropy. Za sprawą Reczungpy, który następnie przekazał je I Karmapie Dusum Khyenpa, wszystkie dziewięć stały się częścią przekazu karma kagyu. Reczungpa miał jeszcze wielu innych znanych uczniów, którzy kontynuowali jego linię praktyki. Głównym dzierżawcą linii Reczungpy był Cziungtsampa, który przekazał ją następnie jogini Maczig Ondzio.

</doc>
<doc id="144682" url="https://pl.wikipedia.org/wiki?curid=144682" title="Kietrz">
Kietrz

Kietrz (, ) – miasto w województwie opolskim, w powiecie głubczyckim, siedziba gminy miejsko-wiejskiej Kietrz, w południowej części Płaskowyżu Głubczyckiego, nad rzeką Troją (prawym dopływem Psiny w dorzeczu Odry).
Według danych z 31 grudnia 2014 miasto miało 6167 mieszkańców.
Położenie.
Według danych z 1 stycznia 2010 powierzchnia miasta wynosi 18,74 km².
W latach 1975–1998 miasto administracyjnie należało do poprzedniego województwa opolskiego.
Historia.
Osada słowiańska z XI wieku. Lokacji miasta dokonał w 1321 roku biskup Konrad z Ołomuńca.
W latach 1557–1877 Kietrz był własnością śląskiego rodu von Gaschin. Kietrz z okolicami stanowił od średniowiecza majątek biskupstwa ołomunieckiego, co czyniło z niego tzw. morawską enklawę na Śląsku. W XVIII wieku Kietrz podlegał inspekcji podatkowej w Prudniku. Po I wojnie śląskiej od 1742 znalazł się w granicach Królestwa Prus i stał się głównym ośrodkiem kościelnego dystryktu kietrzańskiego formalnie podległego archidiecezji ołomunieckiej do 1972.
Jednym z głównych zajęć mieszkańców Kietrza było tkactwo. Znajdowała się tu filia zakładów włókienniczych Samuela Fränkla z siedzibą w Prudniku (późniejsze ZPB „Frotex”). W 1905 r. kierownictwo Królewskiej Szkoły Tkackiej w Kietrzu objął Richard Keilholz, który uruchomił tu m.in. tkalnię mechaniczną z maszyną żakardową oraz propagował produkcję dywanów typu „perskiego”. Po wybuchu I wojny światowej Keilholz zorganizował w Kietrzu system chałupniczych szwalni, szyjących bieliznę dla armii pruskiej. Szkoła Tkacka działała w Kietrzu do 1935 r.
Podczas II wojny światowej w miejscowości od 1942 roku funkcjonował jeden z sieci niemieckich obozów koncentracyjnych przeznaczonych dla Polaków na Śląsku – Polenlager 92.
Zabytkowe centrum zostało spalone przez wojska radzieckie. Po II wojnie ruiny rozebrano, a odzyskaną cegłę wywieziono z miasta. Powojenny rozwój miasta ściśle związany był Fabryką Dywanów „Welur” i kombinatem rolnym.
Po 1945 r. ludność niemiecką, która pozostała w Kietrzu wysiedlono do Niemiec. W maju 1946 administracyjnie zatwierdzono obecną nazwę.
W latach 1945–1991 stacjonowała tu strażnica Wojsk Ochrony Pogranicza. Z dniem 16 maja 1991 roku strażnica została przejęta przez Straż Graniczną i funkcjonowała do 30 czerwca 2006 r., kiedy to została rozformowania.
Demografia.
Kietrz podlega pod Urząd Statystyczny w Opolu, oddział w Prudniku.
Zabytki.
Obecnie w centrum dominuje zabudowa współczesna. Zachowało się też kilka kamienic i barokowe figury na rynku. 
Do wojewódzkiego rejestru zabytków wpisane są:
inne zabytki:
Gospodarka.
W Kietrzu działa Kombinat Rolny „Kietrz” Sp. z o.o, jednoosobowa spółka Skarbu Państwa, będąca następcą Kombinatu Państwowych Gospodarstw Rolnych „Kietrz”. Kombinat o powierzchni 9002 ha, zatrudniający ponad 300 osób jest często potocznie określany mianem ostatniego polskiego PGR-u – jedynego, który działa mimo przejścia przez nakazaną ustawowo likwidację. 
W Kietrzu planowana była w latach 2009-2011 budowa biogazowni o mocy 2 MW kosztem 40 mln zł, jednak w 2012 odstąpiono od tych planów wskutek sprzeciwu mieszkańców.
Sport.
W Kietrzu istnieje drużyna piłkarska Włókniarz Kietrz, która grała w sezonach 1999/2000, 2000/2001 oraz 2001/2002 w 2. (obecnie 1.) lidze polskiej.
Transport.
Przez miasto przebiegają dwie drogi wojewódzkie:
Do 21 grudnia 2007 roku w miejscowości funkcjonowało Przejście graniczne Kietrz - Třebom.
Miasto Kietrz jest udziałowcem Powiatowo-Gminnego Związku Transportu „Pogranicze”, który organizuje publiczne przewozy pasażerskie w powiatach prudnickim i głubczyckim.
Współpraca partnerska.
Miastami partnerskimi są:

</doc>
<doc id="144689" url="https://pl.wikipedia.org/wiki?curid=144689" title="Martyna Wojciechowska">
Martyna Wojciechowska

Martyna Wojciechowska (ur. jako Marta Eliza Wojciechowska 28 września 1974 w Warszawie) – polska prezenterka telewizyjna, dziennikarka, podróżniczka, pisarka i działaczka społeczna.
Laureatka licznych nagród za działalność dziennikarską, reporterską i społeczną, m.in. Złotej Telekamery, dwóch MediaTorów, Nagrody Bursztynowego Motyla im. Arkadego Fiedlera i Wiktora.
Rodzina i edukacja.
Jest jedyną córką Joanny (ur. 1950) oraz Stanisława Wojciechowskich (ur. 1934), który był kierowcą rajdowym i zajmował się naprawą samochodów. Dorastała w Warszawie, gdzie uczęszczała do Szkoły Podstawowej nr 306 im. ks. Jana Twardowskiego i XXII Liceum Ogólnokształcącego im. Jose Marti. W wieku siedmiu lat trenowała gimnastykę artystyczną.
Z wykształcenia jest ekonomistką; zaocznie studiowała zarządzanie i marketing, zdobyła specjalizację z zarządzania zasobami ludzkimi. W 2005 obroniła z wyróżnieniem pracę końcową na podyplomowych studiach MBA w Oxford Brooks University.
Kariera w mediach.
Mając 18 lat, rozpoczęła pracę w agencji mody Legenda. W 1997 po raz pierwszy pojawiła się na okładce magazynu „Zwierciadło”. Wkrótce później zaczęła tworzyć program o motocyklach dla łódzkiej telewizji kablowej ATV. W TVN prowadziła początkowo magazyn "Automaniak," którego scenariusz napisała na maszynie biurowej ojca. W kolejnych latach była prowadzącą programów: "Dzieciaki z klasą", "Big Brother" (2001–2002) i "Studio Złote Tarasy" (wraz z Maxem Cegielskim).
Po zdobyciu szczytu Mount Everest otrzymała telefon z propozycją posady jako redaktor naczelna magazynów „National Geographic Polska” i „National Geographic Traveler”. Funkcję objęła w lutym 2007. Z ramienia magazynu wydała książki: „Dzieciaki Świata”, „Zwierzaki Świata”, „Kobieta na krańcu Świata” lub zapis z wyprawy na Mount Everest „Przesunąć Horyzont”. 17 stycznia 2017 zrezygnowała z posady redaktor naczelnej, przekazała swoje obowiązki Agnieszce Franus. W karierze wydawniczej współpracowała także z miesięcznikami: „Świat Motocykli”, „Auto Moto”, „Playboy” czy „Voyage”. Była redaktor naczelną polsko-angielskiego miesięcznika dla podróżujących „Kaleidoscope”.
Od 2009 realizuje serię podróżniczą "Kobieta na krańcu świata". Jeden z odcinków programu, poruszający temat dzieci prześladowanych w Tanzanii ze względu na albinizm, został przekształcony na dłuższy film dokumentalny "Ludzie Duchy" (2015), wyreżyserowany przez Wojciechowską oraz Marka Kłosowicza. Główną bohaterką filmu była nastoletnia Kabula Nkalango Mensaje, która straciła rękę w wyniku napadu na nią przez nieznanych sprawców. Pomocy dla Mansaje udzieliła fundacja „Między niebem a ziemią”, przekazując 100 tys. złotych na jej wykształcenie. W 2015 nastolatka wraz ze swoją siostrą pojawiła się na okładce majowego wydania National Geographic. Dokument został nagrodzony statuetką w kategorii „Global Awareness” na WorldMediaFestiwal 2016 w Hamburgu, a w 2017 otrzymał nagrodę Złotej Nimfy na Międzynarodowym Festiwalu Telewizyjnym w Monte Carlo w kategorii „Informacja – dokument na tematy bieżące”.
Brała udział w kampaniach reklamowych produktów: Actimel (2007), Timotei (2010), Sony (2009–2010), Radio Zet (2011), Orange Travel (2012), Coffee Heaven oraz Fundacja WWF Polska (2012), Play (2017–2018), Pantene (2018), W. Kruk (2017 i 2018). Przez udział w kampanii Żywiec Zdrój (2018) z użyciem hasła "Plastik nie jest taki zły" spotkała się z ostrą krytyką.
W styczniu 2017 została dyrektorką programową Travel Channel, kanału podróżniczego TVN. Od września 2020 TVN Style emituje prowadzony przez nią program "Discovery dla Ziemi".
W kwietniu 2021 założyła kanał „Dalej” na platformie YouTube. Na kanale są prezentowane rozmowy z osobami, które są dla niej inspiracją.
Jest ambasadorką kampanii "Girls can achieve anything!" organizowanej przez Lego w 2022.
Osiągnięcia sportowe.
Jest kierowcą rajdowym. W wieku 17 lat uzyskała Międzynarodową Sportową Licencję Rajdową i Wyścigową na pojazdy dwu- i czterokołowe. Zorganizowała Zespół Rajdowy Mocne Rally, którego była rzecznikiem prasowym. Współpracowała także z Teamem EFL Corsa Rally. Pasję do motoryzacji łączy z zamiłowaniem do nurkowania (jest licencjonowanym nurkiem technicznym Normoxic Trimix Diver IANDT oraz Divemaster PADI) i wszelkich sportów ekstremalnych (m.in. wspinaczka wysokogórska) oraz podróżowaniem.
W 2002, będąc w parze z Jarosławem Kazberukiem, wzięła udział w rajdzie Sahara-Dakar, zajmując przedostatnie, 44. miejsce w klasyfikacji generalnej, ze stratą 62 godzin do zwycięzcy. Samochód, którym się poruszała, Toyota Land Cruiser, początkowo planowany na sprzedaż, został skradziony podczas transportu na statku. Ukończyła go jako pierwsza Polka i kobieta z Europy Środkowo-Wschodniej.
W 2003 wzięła również udział w rajdzie Transsyberia, kierując na zmianę z Andrzejem Derengowskim. Trasa, licząca prawie 14 tysięcy kilometrów, zakończona została 30 września 2003 w Magadanie. Na mecie stawili się jako jedyna polska grupa, zajmując drugie miejsce w klasyfikacji generalnej.
Korona Ziemi.
W sierpniu 2002 rozpoczęła projekt zdobycia Korony Ziemi, czyli najwyższych gór każdego z kontynentów. Jest trzecią Polką, która wspięła się na wszystkie dziewięć szczytów, oraz drugą, która dokonała tego czynu w trudniejszej wersji Reinholda Messnera. Ekspedycja została uwieczniona na 55-minutowym dokumencie pt. „Korona Ziemi” oraz w dwóch książkach "Przesunąć Horyzont" i "Misja Everest".
Działalność charytatywna.
Jest honorową ambasadorką WWF Polska. Wsparła m.in. apel o ochronę najstarszego parku narodowego Wirunga w Afryce przed odwiertami naftowymi (pod naciskiem globalnej akcji firmy Total i Soco wycofały się ze swoich planów). Wspiera ochronę polskich rysi. Zaangażowała się także w akcję „Nie mów do mnie misiu”, która miała na celu szerzenie wiedzy o żyjących w Polsce niedźwiedziach.
W 2013 została członkinią Polskiej Akcji Humanitarnej. Włączyła się wówczas w pomoc dla uchodźców z Syrii. Dwa lata wcześniej, w 2011, klub PAH SOS został objęty patronatem National Geographic Traveler. W plebiscycie Travelery 2011, organizowanym przez miesięcznik „National Geographic Polska”, PAH SOS otrzymał nominację do nagrody w kategorii „Społeczna inicjatywa roku”.
Była zaangażowana w budowę kliniki hematologii dziecięcej „Przylądek Nadziei” we Wrocławiu. Po odebraniu tytułu Kobiety Roku „Twojego Stylu” w 2009, który wręczyła jej profesor Alicja Chybicka, otrzymała również zaproszenie do kliniki onkologicznej we Wrocławiu. 7 września 2015 uczestniczyła w inauguracji nowej kliniki we Wrocławiu, na budowę którego przekazała 50 tysięcy złotych. Na swoim ramieniu ma wytatuowane współrzędne geograficzne kliniki.
Aktywnie uczestniczy we wszelkich imprezach oraz zbiórkach pieniędzy na rzecz Przylądka Nadziei. Jednym z przedmiotów, które zlicytowała na potrzeby fundacji, była figurka Ganesha, hinduskiego boga szczęścia i dobrobytu. Ostatecznie figurka została sprzedana za sumę 230 tys. złotych.
Popiera różne akcje społeczne. Włączyła się w kampanie przeciwko okaleczaniu dziewczynek i kobiet fundacji Waris Dirie „Kwiat Pustyni”. Poparła też ogólnopolski protest kobiet, zwany „Czarnym Protestem”. W 2016 została ambasadorką akcji producenta wody mineralnej Żywiec Zdrój „Po stronie natury” w ramach Ogólnopolskiego Dnia Po Stronie Natury.
W maju 2017 wyznała, że jest w trakcie adopcji dzieci z odległych zakątków świata. Jedną z nich jest Kabula Nkalango Mensaje, bohaterka filmu "Ludzie Duchy", która przed sądem zeznała, że znajduje się pod opieką podróżniczki.
Życie prywatne.
Była pięciokrotnie zaręczona, dwa razy odwołała ślub w ostatniej chwili. Związana była z przedsiębiorcą Leszkiem Czarneckim i płetwonurkiem Jerzym Błaszczykiem, z którym ma córkę Marię (ur. 17 kwietnia 2008). 16 października 2020 wyszła za prezentera telewizyjnego Przemysława Kossakowskiego. 15 lipca 2021 potwierdziła medialne plotki o rozstaniu, a w lipcu 2022 media poinformowały o sfinalizowaniu rozwodu z orzeczeniem o winie Kossakowskiego.
W 2004, podczas nagrań do serii "Misja Martyna" na Islandii, uległa wypadkowi samochodowemu, w którym zginął jej przyjaciel oraz operator Rafał Łukaszewicz, ona sama złamała kręgosłup. W trakcie rehabilitacji przebywała w sanatorium w Ciechocinku. We wrześniu 2016 opowiedziała o wypadku motocyklowym, w wyniku którego złamała obojczyk i wymagana była jego operacja. Tydzień od zabiegu pojawiła się na planie ósmej serii programu "Kobieta na krańcu świata", który spowodował dalsze komplikacje wymagające kolejnej operacji.
29 kwietnia 2017 w północno-zachodnim Pakistanie (przy granicy z Afganistanem) wraz z ekipą programu "Kobieta na krańcu świata" została zatrzymana przez tamtejsze wojsko wraz z wywiadem, Inter-Services Intelligence, którzy skonfiskowali cały sprzęt wraz z kartami pamięci z nagranym dotąd materiałem. Trafili do aresztu domowego m.in. pod kontrolą policji, najpierw w górach, a następnie w Czitralu. Po niemalże dobie wyjechali autobusem do Islamabadu, skąd otrzymali wsparcie polskiego konsulatu, a także pomoc w bezpiecznym wyjeździe z kraju. Nie odzyskali skonfiskowanego materiału, ale został on wcześniej zabezpieczony przez skopiowanie na dodatkowe dyski.
7 stycznia 2019 poinformowała o urzędowej zmianie imienia z Marta na Martyna.
Nagrody i wyróżnienia.
Wybrane nagrody, którymi została uhonorowana Martyna Wojciechowska.

</doc>
<doc id="144690" url="https://pl.wikipedia.org/wiki?curid=144690" title="Zbiornik Próba">
Zbiornik Próba

Zbiornik Próba – zbiornik retencyjny utworzony na rzece Żeglina (dopływ Warty) w 2001, położony w gminie Brzeźnio (powiat sieradzki) na polach wsi: Próba, Stefanów Ruszkowski i Ruszków. Powierzchnia lustra wody wynosi 21,4 ha, długość 1,7 km, a średnia głębokość 1,5 m. Zapora jest długa na 370 m, a jej wysokość od podstawy wynosi 5 m. Na brzegach zbiornika archeolodzy z Sieradza, w ramach badań ratowniczych, odkryli istnienie osady otwartej kultury łużyckiej (VII–VI w. p.n.e. – okres halsztacki) oraz ślady osadnictwa z VIII–II w. p.n.e. i z okresu rzymskiego (I–II w. n.e.).

</doc>
<doc id="144693" url="https://pl.wikipedia.org/wiki?curid=144693" title="Klaus von Klitzing">
Klaus von Klitzing

Klaus von Klitzing (ur. 28 czerwca 1943 w Środzie Wielkopolskiej koło Poznania) – niemiecki fizyk, laureat Nagrody Nobla w dziedzinie fizyki w roku 1985 za odkrycie kwantowego efektu Halla.
Od roku 1985 jest dyrektorem i członkiem rady naukowej Instytutu Badań Ciała Stałego im. Maxa Plancka w Stuttgarcie. Otrzymał liczne tytuły doktora honoris causa, jest też honorowym członkiem Deutsche Physikalische Gesellschaft.

</doc>
<doc id="144694" url="https://pl.wikipedia.org/wiki?curid=144694" title="Jeffrey Sinclair">
Jeffrey Sinclair

Jeffrey Sinclair – fikcyjna postać, bohater telewizyjnego serialu Science fiction Babilon 5. W jego rolę wcielił się Michael O’Hare.
Życiorys.
Urodził się 3 maja 2215 roku w jednej z kolonii na Marsie. Jego ojciec był pilotem Sił Ziemskich i brał udział w wojnie z Dilgarami. W roku 2237 wstąpił do Sił Ziemskich i został pilotem. Wkrótce został awansowany na dowódcę szwadronu i walczył podczas wojny z Minbari w ostatniej bitwie obronnej Ziemian - Bitwie na Linii. Pojmany przez wroga nieświadomie ocalił Ziemię, gdy Minbari odkryli w nim duszę swego wielkiego przywódcy i mentora Valena. Po wojnie Sinclair został komendantem stacji kosmicznej Babilon 5, którą dowodził w latach 2257 - 2259. Odwołany z funkcji dowódcy stacji został mianowany ambasadorem Sojuszu Ziemskiego w Minbari. W roku 2260 wraz ze stacją Babilon 4 został przeniesiony 1000 lat wstecz by stać się Valenem i prowadzić wojnę ze starożytną rasą zwaną Cieniami.
Linki zewnętrzne.
Informacje o postaci Sinclaira na stronie domowej Michaela O'Hare

</doc>
<doc id="144695" url="https://pl.wikipedia.org/wiki?curid=144695" title="Barszcz (potrawa)">
Barszcz (potrawa)

Barszcz – zupa przyrządzana na wywarze z buraków i kości, zaprawiana kwasem burakowym, popularna w krajach Europy środkowej i wschodniej. Może być w postaci czystej i zabielanej, a także podprawiany (np. śmietaną, żółtkami) lub uzupełniany innymi dodatkami.
Początkowo barszczem nazywano polewkę przygotowaną z kiszonych liści barszczu zwyczajnego. Współcześnie barszczem nazywa się kwaśną zupę z soku z kapusty kiszonej, soku z kiszonych buraków czerwonych, kiszonego szczawiu lub innych zwykle białych kiszonych warzyw. W Polsce barszcz czerwony z buraków jest podawany na początku wieczerzy Wigilii Bożego Narodzenia. Barszcz biały podawany jest z białą, gotowaną kiełbasą, jajkiem oraz ziemniakami lub kaszą. Odmianą barszczu białego jest barszcz chrzanowy przygotowywany na wywarze z gotowanej szynki, dodatkowo zabielony śmietaną z tartym chrzanem.
Zupą podobną do barszczu białego jest żur, przygotowywany z wywaru mięsnego, zwykle wędzonego, zagęszczany zakwasem chlebowym. Tradycyjnie podawany ze smażoną kiełbasą i jajkiem oraz chlebem.

</doc>
<doc id="144697" url="https://pl.wikipedia.org/wiki?curid=144697" title="John Sheridan">
John Sheridan

John Sheridan – fikcyjna postać, bohater telewizyjnego serialu Science fiction Babilon 5. W jego rolę wcielił się Bruce Boxleitner.
Życiorys.
Urodził się na Ziemi jako syn dyplomaty. Wstąpił do Sił Ziemskich. W stopniu komandora porucznika brał udział w wojnie z Minbari pełniąc służbę pierwszego oficera na EAS Lexington. Podczas ataku wroga, po śmierci dowódcy okrętu, przejął dowodzenie i doprowadził do widowiskowego zniszczenia okrętu flagowego Minbari. Było to jedyne zwycięstwo ludzi w tej wojnie.
Służba na Babilonie 5 i wojna domowa.
Po zakończeniu wojny objął dowództwo niszczyciela EAS Agamemnon wykonując misje dyplomatyczne i badawcze. W roku 2259 został komendantem stacji kosmicznej Babilon 5, na miejsce odwołanego Jeffreya Sinclaira. Po wybuchu wojny domowej w Sojuszu Ziemskim stanął po stronie rebeliantów, występując przeciwko władzy prezydenta Clarka i stając się nieformalnym przywódcą oporu.
Wojna z Cieniami i Sojusz Międzygwiezdny.
Jednocześnie prowadził walkę ze starożytną rasą zwaną Cieniami zbierając sojuszników do ostatecznej rozprawy z wrogiem. Podróż do macierzystego świata Cieni Z'ha'dum przypłacił życiem. Do świata żywych zdołał powrócić dzięki pomocy Loriena - pierwszej inteligentnej istoty w galaktyce.
Doprowadził do powstania Sojuszu Międzygwiezdnego, wypędzenia Cieni i Vorlonów z galaktyki i pokonania stronników prezydenta Clarka. Po zakończeniu walk, aż do roku 2281, pełnił funkcję prezydenta Sojuszu Międzygwiezdnego. W tym samym roku wraz z Lorienem opuścił galaktykę, uprzednio porzucając ograniczenia materii.

</doc>
<doc id="144698" url="https://pl.wikipedia.org/wiki?curid=144698" title="Katscher">
Katscher



</doc>
<doc id="144699" url="https://pl.wikipedia.org/wiki?curid=144699" title="Ouagadougou">
Ouagadougou



</doc>
<doc id="144700" url="https://pl.wikipedia.org/wiki?curid=144700" title="Susan Ivanova">
Susan Ivanova

Susan Ivanova – fikcyjna postać, bohater telewizyjnego serialu science fiction "Babilon 5". W jej rolę wcieliła się Claudia Christian.
Życiorys.
Urodziła się 30 sierpnia 2230 na Ziemi w mieście St. Petersburg. Jej matka była telepatką, a brat pilotem Starfury. W roku 2247 wstąpiła do Sił Ziemskich. Po odbyciu szkolenia rozpoczęła służbę na Io. Spotkała tam późniejszego komendanta stacji kosmicznej Babilon 5 Johna Sheridana.
Służba na Babilonie 5.
W roku 2258, Susan Ivanova rozpoczęła służbę na stacji Babilon 5 zastępując dotychczasową pierwszą oficer Laurel Takashima. Do jej głównych zadań należał nadzór nad centralą dowodzenia, kontrola przylatujących i odlatujących statków kosmicznych oraz prowadzenie akcji bojowych przeciwko grupom piratów zwanych Raidersami. Wkrótce awansowała i zakres jej obowiązków poszerzył się o prowadzenie misji dyplomatycznych.
Wojna domowa i walka z Cieniami.
Odegrała ważną rolę w zmaganiach ze starożytną rasą Cieni prowadząc poszukiwania sojuszników pośród istot zwanych Pierwszymi. W czasie wojny domowej wewnątrz Sojuszu Ziemskiego stała po stronie rebeliantów. Dowodziła flotą okrętów w bitwie z technologicznie zaawansowanymi okrętami wroga, podczas której została ciężko ranna.
Po wojnie została mianowana na stopień kapitański otrzymując dowództwo nad supernowoczesnym okrętem klasy Warlock. Służbę w armii zakończyła na stanowisku generała.
Dalsze losy.
Po śmierci Johna Sheridana na prośbę Delenn odeszła ze służby w siłach ziemskich i objęła dowództwo nad Strażnikami.

</doc>
<doc id="144702" url="https://pl.wikipedia.org/wiki?curid=144702" title="Michael Garibaldi">
Michael Garibaldi

Michael Garibaldi– fikcyjna postać, bohater telewizyjnego serialu Science fiction Babilon 5. W jego rolę wcielił się Jerry Doyle.
Życiorys.
Urodził się w jednej z marsjańskich kolonii. Jego ojciec był piechurem Sił Ziemskich. Na Marsie zetknął się z Jeffreyem Sinclairem - późniejszym komendantem stacji kosmicznej Babilon 5. Razem z nim przez kilka dni walczył o życie, gdy prom kosmiczny, którym podróżowali, rozbił się w niezamieszkanej strefie planety. Te dramatyczne wydarzenia uczyniły z nich przyjaciół i wpłynęły na późniejsze losy Garibaldiego.
Służba na Babilonie 5.
Komendant stacji Jeffrey Sinclair zaproponował Garibaldiemu pełnienie funkcji szefa ochrony. Michael Garibaldi, mimo zmagań z chorobą alkoholową doskonale wypełniał swą rolę, pełniąc swą służbę także po odwołaniu dotychczasowego komendanta.
Ciężko ranny podczas nieudanej próby zapobieżenia zamachowi na prezydenta Sojuszu Ziemskiego Luisa Santiago, stał się stanowczym przeciwnikiem dyktatury nowego prezydenta.
Wojna domowa i walka z Cieniami.
W czasie wojny ze starożytną rasą istot zwanych Cieniami został uprowadzony. Poddany manipulacjom parapsychicznym przez Korpus PSI został nieświadomym agentem psychopolicji. Po powrocie na Babylon 5 popadł w konflikt z komendantem Johnem Sheridanem i ustapił z dotychczas zajmowanego stanowiska szefa ochrony stacji. Doprowadził do aresztowania komendanta Sheridana oraz likwidacji spisku przeciw telepatom. Uwolniony spod wpływów psychopolicji zdołał odzyskać zaufanie dowództwa Babilonu 5 przygotowując i przeprowadzając akcję uwolnienia komendanta Johna Sheridana.

</doc>
<doc id="144704" url="https://pl.wikipedia.org/wiki?curid=144704" title="Próba">
Próba



</doc>
<doc id="144708" url="https://pl.wikipedia.org/wiki?curid=144708" title="Względna masa molowa">
Względna masa molowa

Względna masa molowa (standardowa masa molowa, względna masa cząsteczkowa) – masa molowa podzielona przez 1 g·mol−1 lub masa cząsteczkowa podzielona przez 1 u.

</doc>
<doc id="144709" url="https://pl.wikipedia.org/wiki?curid=144709" title="Neodämmerung">
Neodämmerung

Neodämmerung – utwór autorstwa Dona Davisa stanowiący część filmu Matrix Rewolucje. Słowa pieśni wzięte są z Upaniszad. Tytuł i muzyka nawiązują do czwartej części dramatu muzycznego Richarda Wagnera „Pierścień Nibelunga”, noszącej tytuł „Zmierzch bogów” ("Götterdämmerung"), co w mitologii germańskiej oznaczało walkę bogów poprzedzającą koniec świata (Ragnarök).

</doc>
<doc id="144710" url="https://pl.wikipedia.org/wiki?curid=144710" title="Względna masa cząsteczkowa">
Względna masa cząsteczkowa



</doc>
<doc id="144713" url="https://pl.wikipedia.org/wiki?curid=144713" title="Uchodźca">
Uchodźca

Uchodźca (, , "bieżeniec") – osoba, która musiała opuścić teren, na którym mieszkała ze względu na różnego typu prześladowania. Wynikające z tego zagrożenie życia, zdrowia, bądź wolności jest najczęściej związane z walkami zbrojnymi, bądź z działaniami opresyjnymi z powodu religii, pochodzenia lub przekonań politycznych.
Definicja.
W prawie międzynarodowym pojęcie uchodźcy definiowane jest przez Konwencję Dotyczącą Statusu Uchodźców z 1951 roku (znana też jako Konwencja Genewska z 1951) zmienioną następnie Protokołem nowojorskim z 1967 roku. Dokumenty te definiują, iż uchodźcą jest osoba, która przebywa poza krajem swego pochodzenia i posiada uzasadnioną obawę przed prześladowaniem w tym kraju ze względu na rasę, religię, narodowość, poglądy polityczne lub przynależność do określonej grupy społecznej.
Podstawą ochrony uchodźczej jest instytucja statusu uchodźcy, stworzona przez Konwencję w 1951 roku. Najważniejszą zasadą tej ochrony jest zasada niezawracania, czyli tzw. zasada non-refoulement wyrażona w art. 33 Konwencji. Art. 33 konwencji stanowi: „Żadne Umawiające się Państwo nie wydali lub nie zawróci w żaden sposób uchodźcy do granicy terytoriów, gdzie jego życiu lub wolności zagrażałoby niebezpieczeństwo ze względu na jego rasę, religię, obywatelstwo, przynależność do określonej grupy społecznej lub przekonania polityczne.”
Aby uzyskać status nie trzeba zawsze udowadniać, iż było się prześladowanym przed opuszczeniem swojego kraju. Obawa może się dopiero pojawić podczas pobytu zagranicznego. Cudzoziemiec musi udowodnić, iż jego strach wiąże się z prawdopodobieństwem prześladowania, to znaczy, iż w kraju pochodzenia znajdzie się w położeniu, które wywoła prześladowanie. Za prześladowanie rozumie się szkodę lub krzywdę wyrządzaną przez państwo lub jego organy, lub brak ochrony ze strony państwa przed prześladowaniem ze strony innych osób. Szkoda musi być poważna i naruszać podstawowe prawa człowieka.
Cudzoziemcy nie mogą uzyskać ochrony w postaci statusu uchodźcy, gdy:
Akty prawne dotyczące cudzoziemców poszukujących ochrony:
Inne istotne akty prawne to:
Za ochronę uchodźców odpowiada specjalna agenda ONZ – Biuro Wysokiego Komisarza Narodów Zjednoczonych ds. Uchodźców (UNHCR).
Obowiązek udzielania ochrony uchodźcom spoczywa na państwach przyjmujących (państwach – stronach Konwencji Genewskiej z 1951 roku lub Protokołu nowojorskiego z 1967 roku).

</doc>
<doc id="144714" url="https://pl.wikipedia.org/wiki?curid=144714" title="CWS T-1">
CWS T-1

CWS T-1 − polski samochód osobowy. Został skonstruowany w Centralnych Warsztatach Samochodowych (od 1928 roku Państwowe Zakłady Inżynierii) w Warszawie (stąd jego nazwa), gdzie podjęto jego produkcję w 1927 roku. Wyprodukowanych zostało kilkaset egzemplarzy samochodu.
Historia.
Samochód CWS T-1 został skonstruowany przez znanego przed II wojną światową polskiego konstruktora
inż. Tadeusza Tańskiego w latach 1922-1924. W 1924 roku wyprodukowano silnik zamontowany w nadwoziu importowanego samochodu, a w 1925 zbudowano pod kierownictwem inż. Władysława Mrajskiego prototyp z własnym podwoziem i nadwoziem. Samochód produkowano w krótkich seriach od 1927 roku.
Wg niektórych szacunków w sumie powstało około 800 sztuk samochodów w różnych wersjach, w tym ok. 500 osobowych i ok. 300 pochodnych. Inne źródła mówią, że nie powstało więcej niż 400 sztuk. Stało się tak poprzez wyparcie CWS-ów przez tańsze, składane w Polsce samochody zagraniczne.
Oferta obejmowała samochody w wersjach nadwoziowych:
Ostatnia partia 60 gotowych samochodów opuściła fabrykę w 1931 roku. Zakończenie produkcji zostało wymuszone przez podpisanie przez polski rząd 21 września 1931 roku umowy licencyjnej z włoską firmą FIAT na produkcję samochodu Fiat 508 pod nazwą Polski Fiat 508, który miał być a następnie był produkowany w Państwowych Zakładach Inżynierii (dawne CWS). Umowa ta wymagała zaprzestania produkcji samochodów konkurencyjnych wobec modelu licencyjnego.
Samochody te używane były także w Wojsku Polskim. Były przystosowane do odpowiedniego wyposażenia dodatkowego takiego jak: pręt na proporzec (na błotniku), skrzynka na granaty ręczne i uchwyt na 2 karabiny, dodatkowy – obok elektrycznego – pneumatyczny sygnał dźwiękowy, tabliczka mosiężna z charakterystyką pojazdu, czekanik i łopata w specjalnych uchwytach, podnośnik samochodowy o zdolności udźwigu 2 ton, lina stalowa pociągowa o średnicy 12 mm i długości 7 m (lub łańcuch), korba rozruchowa, dywaniki: gumowy dla kierowcy i pluszowy dla pasażera, pokrowce: na chłodnicę, na latarnię przednią i lampę tylną (z niebieskimi szybkami) oraz proporzec (i pokrowiec do niego).
W pierwszych dniach kampanii wrześniowej 1939 roku samochody ewakuowano w kierunku Pińska na Polesiu, a po zajęciu zaś Kresów Wschodnich przez Związek Radziecki wpadły w okolicach Kostopola w ręce Armii Czerwonej. Sporo zostało zniszczonych w czasie walk i okupacji, lecz nieliczne przetrwały wojnę i były użytkowane jeszcze w latach pięćdziesiątych. Istnieją ponadto przypuszczenia, że jest jeszcze kilka egzemplarzy CWS T-1 na terenie byłego ZSRR, a także jeden egzemplarz sprowadzony do Francji, do rezydencji książąt Sanguszków w 1937 roku.
W latach 2012−2014 w Wejherowie pasjonat motoryzacji Ludwik Rożniakowski skonstruował na podstawie zachowanej dokumentacji replikę tego samochodu w wersji nadwoziowej torpedo, pomalowaną w barwy biało-czerwone. Po tym jak w październiku 2018 roku auto uległo poważnemu wypadkowi w wyniku zderzenia z VW Golf (uszkodzone zostały elementy zawieszania oraz rama pojazdu), pojazd został odbudowany przez Rożniakowskiego. Powstała także replika prototypowej wersji CWS T-1 w kolorze czarnym.
Konstrukcja pojazdu.
Konstrukcja samochodu opartego na ramie podłużnicowej była bardzo prosta. Nadwozie było drewniano-stalowe. Niezwykłą i niespotykaną do dziś cechą pojazdu było to, że cały samochód można było rozkręcić, a następnie ponownie złożyć za pomocą jednego klucza szczękowego.
Wszystkie śruby i nakrętki miały jednakowy rozmiar M17. Dotyczyło to również silnika a jedynym wyjątkiem były świece zapłonowe mające gwint M18. Było to bardzo ważne, gdyż w Polsce międzywojennej brakowało narzędzi, niewiele też było dobrze wyposażonych warsztatów. Dodatkowo rozrząd jak i skrzynia biegów składały się z zestawu takich samych kół zębatych. Z tych powodów samochód uważany jest za arcydzieło inżynierii i niezwykłe (do dziś niepowtórzone) osiągnięcie konstruktorskie.
Zawieszenie przednie jak i tylne opierało się na resorach piórowych wyposażonych
w amortyzatory cierne. Napęd przekazywany był za pośrednictwem suchego jednotarczowego sprzęgła do skrzyni biegów blokowanej za pośrednictwem zamka Yale przed kradzieżą.
Układ hamulcowy działał na cztery koła wyposażone w hamulce bębnowe o dużej średnicy.
Wersje specjalne.
CWS T-1 Sanitarka.
Kabina sanitarna została wykonana według norm obowiązujących w Wojsku Polskim jako konstrukcja drewniano-stalowa, szkieletowa, oddzielona od szoferki ścianką z przesuwaną szybką. Wnętrze kabiny, z nieosłoniętym szkieletem malowano na biało, a deski podłogi pokryto gumową wykładziną. Wejście zapewniały dwuskrzydłowe drzwi umieszczone w tylnej ścianie kabiny. Nosze były ustawione na stelażu, piętrowo wzdłuż nadwozia po lewej stronie, po prawej zaś instalowano ławkę dla personelu medycznego. W przedniej części kabiny ponad górnymi noszami i na ścianie działowej, zawieszono zbiornik na wodę i apteczkę. Oświetlenie wnętrza zapewniały okna umieszczone w górnych partiach drzwi i ścian bocznych, w nocy zaś podwójne lampy elektryczne. Pokrycia siedzeń i oparcia były wykonane z czarnej skóry. Po prawej stronie kabiny kierowcy umieszczono stojak na karabiny, na stopniu zaś skrzynkę na ręczne granaty. Sanitarka miała oznaczenia świadczące o medycznym przeznaczeniu (znaki Czerwonego Krzyża malowane na wszystkich płaszczyznach nadwozia według odpowiednich instrukcji oraz dwa rodzaje sygnałów dźwiękowych: ręczny, pneumatyczny i elektryczny. Sanitarka CWS T-1 została pokazana publiczności w czasie Powszechnej Wystawy Krajowej w Poznaniu w 1929 roku.
CWS T-1 ambulans pocztowy i PKO.
Na bazie CWS T-1 stworzone ambulanse pocztowe i PKO. Produkowane były od 1930. Samochody obu odmian pełniły funkcję ruchomych placówek pocztowych i PKO oraz szybkich transporterów przesyłek i pieniędzy. Podstawowym stałym wyposażeniem kabiny operacyjnej wozu pocztowego były półki z przegrodami i stół do sortowania listów, a ambulansu PKO pancerne skrytki i stół kasowy. Okna kabin obu modeli mogły być okratowane. Samochody oznakowano odpowiednimi napisami i symbolami ich posiadaczy.
Projektantem nadwozi był również inż. Stanisław Panczakiewicz.
CWS T-1 ciężarowy.
Powstał także na bazie CWS-a T-1 pojazd ciężarowy o ładowności 0,5 tony. Ciężarówka miała 4 hydrauliczne amortyzatory, co podniosło komfort jazdy, lecz było wówczas uważane za zbędne w wozach tej klasy. Nadwozie, stworzone według projektu inż. Stanisława Panczakiewicza, składało się z dwóch zespołów: drewniano-stalowej, szkieletowej kabiny kierowcy i otwartej, drewnianej skrzyni ładunkowej o wysokich burtach, odchylanych na boki i do tyłu. Skrzynia mogła być nakryta brezentową opończą, rozpiętą na metalowych pałąkach. Wyposażenie kabiny nie różniło się od zastosowanego w modelach z zamkniętymi nadwoziami furgonowymi.
Silniki.
Silnik T-1.
Do napędu CWS T-1 zastosowano silnik spalinowy, benzynowy, górnozaworowy czterocylindrowy konstrukcji inż. Tadeusza Tańskiego. Pierwszy prototyp był gotowy do testów w 1923 roku.
Zarówno głowica silnika jak i kadłub ze skrzynią korbową odlane były ze stopu aluminium (choć inne źródła podają, że głowica była żeliwna). Wał korbowy ułożyskowany został na trzech łożyskach głównych.
Skok tłoka o wartości 120 mm oraz cylindry pracujące w mokrych tulejach cylindrowych o średnicy 90 mm dawały pojemność 2984 cm³. Silnik uzyskiwał moc w zależności od wersji od 45 KM przy 2500 obr./min do 61 KM przy 3200 obr./min.
Silniki T-8 i T-4.
W 1929 roku inż. Tadeusz Tański opracował kolejne dwa silniki. Pierwszym z nich był ośmiocylindrowy T-8 o pojemności skokowej 3,0 l. Drugi, czterocylindrowy był w rzeczywistości jego połową i miał pojemność 1,5 litra. Oba silniki wykorzystywały te same części. Wał w T-4 oparto na trzech łożyskach kulkowych, w T-8 były dwa takie wały. Zastosowano głowice typu Ricardo co dało stopień sprężania wynoszący 5:1.

</doc>
<doc id="144716" url="https://pl.wikipedia.org/wiki?curid=144716" title="John Herschel">
John Herschel

John Frederick William Herschel (ur. 7 marca 1792 w Slough, zm. 11 maja 1871 w Collingwood w hrabstwie Kent) – angielski naukowiec: astronom, fizyk i chemik, syn Mary Pitt i Williama Herschela. Dwukrotny laureat Medalu Copleya – najwyższej nagrody naukowej jego czasów (1821 i 1847).
Życiorys.
Ukończył Eton College, następnie w latach 1808–1816 studiował astronomię i matematykę w St John’s College na Uniwersytecie Cambridge. Studia licencjackie zakończył w roku 1813 jako drugi najlepszy na roku (). Studia magisterskie ukończył w roku 1816. W tymże roku porzucił świetnie się zapowiadającą karierę uniwersytecką, by pomóc choremu już ojcu w jego działalności i poświęcił się astronomii.
Od 1816 roku badał gwiazdy podwójne i mgławice. Zapał do badania nieba odziedziczył po ojcu, który odkrył Uran oraz zajmował się badaniami jego satelitów. Pierwszym dużym osiągnięciem była obserwacja gwiazd podwójnych, skatalogowanych przez jego ojca. Po śmierci ojca użył jego teleskopu do uaktualnienia katalogu gromad i mgławic. W latach 1821–1823, współpracując z Jamesem Southem, opublikował w „Philosophical Transactions” nowy katalog 5057 gwiazd podwójnych, z których sam odkrył 3347, za który obaj otrzymali Złoty Medal Królewskiego Towarzystwa Astronomicznego i Nagrodę Lalande’a (1825) Paryskiej Akademii Nauk.
W 1820 był jednym z założycieli Towarzystwa Astronomicznego ("Astronomical Society"). Od 1824 do 1827 był sekretarzem Królewskiego Towarzystwa ("Royal Society"). Potem w latach 1827–1829 pełnił funkcję prezydenta Towarzystwa Astronomicznego.
W 1833 ukazała się jego książka "Treatise on Astronomy".
W roku 1834 wyjechał do Afryki, by stamtąd lepiej zbadać południową część nieba niewidoczną z Europy i naszkicować jej mapy. Pracował na Przylądku Dobrej Nadziei, odkrywając tam wiele nowych mgławic i gwiazd podwójnych. Odkrył w Obłoku Magellana 278 mgławic i skupień oraz 600 gwiazd. W czasie tej podróży chciał też przyjrzeć się komecie Halleya, która w 1835 roku miała pojawić się na niebie. Po powrocie do Anglii poddał analizie i opublikował wyniki swoich badań. Przez kolejną kadencję był prezesem teraz już Królewskiego Towarzystwa Astronomicznego ("Royal Astronomical Society") – w latach 1839–1841 (później także 1847–1849). Konsekwentnie odrzucał liczne oferty na objęcie prestiżowych stanowisk akademickich i politycznych, preferując spokojną pracę badawczą. Od 1849 uzupełniał swój traktat przez 12 kolejnych wydań. Dokonał nieudanej próby zamiany brytyjskiego systemu monetarnego na system dziesiętny.
Po powrocie z Afryki w roku 1838 dowiedział się o artykule Richarda A. Locke’a w „New York Sun” o swoich rzekomych odkryciach z Księżyca (ludzie-nietoperze, morza, lasy, liliowo-fioletowe piramidy itp.).
W 1864 roku wydał "General Catalogue of Nebulae and Clusters", zawierający wszystkie dotychczas znane (5079) mgławice i gromady gwiazd.
Prowadził także prace z optyki i teorii nauk przyrodniczych. Był jednym z pionierów fotografii. Do fotografii wprowadził takie terminy jak: negatyw, pozytyw i przede wszystkim samą nazwę dziedziny – fotografia. Odkrył tiosiarczan sodu, wynalazł cyjanotypię.
Odkrył zjawisko nazwane zjawiskiem Herschela.
Po śmierci bywał określany największym naukowcem stulecia. Został pochowany w Opactwie Westminsterskim obok Isaaca Newtona.
W 1874 roku, trzy lata po śmierci Herschela, ukazał się opracowany przez niego "General Catalogue of 10,300 Multiple and Double Stars" ("Ogólny katalog 10 300 gwiazd wielokrotnych i podwójnych").

</doc>
<doc id="144718" url="https://pl.wikipedia.org/wiki?curid=144718" title="Rodolfo Quezada Toruño">
Rodolfo Quezada Toruño

Rodolfo Quezada Toruño (ur. 8 marca 1932 w Ciudad de Guatemala, zm. 4 czerwca 2012 tamże) – gwatemalski duchowny katolicki, arcybiskup miasta Gwatemala, przewodniczący Konferencji Episkopatu Gwatemali, kardynał.
Życiorys.
Studiował w seminarium Św. Józefa w San Salvadorze w Salwadorze, następnie na austriackim Uniwersytecie w Innsbrucku (gdzie obronił w 1959 licencjat z teologii) i na Papieskim Uniwersytecie Gregoriańskim w Rzymie (1962 doktor prawa kanonicznego). Tytuły naukowe uzyskiwał już jako kapłan - przyjął święcenia 21 września 1956 w mieście Gwatemala z rąk miejscowego metropolity Mariano Rossella. W archidiecezji Gwatemala pełnił szereg funkcji kurialnych, był m.in. wicekanclerzem i obrońcą węzła małżeńskiego w trybunale metropolitalnym. Działał także jako kapelan organizacji studenckich i młodzieżowych; wykładał na wielu uczelniach, m.in. Salezjańskim Instytucie Teologicznym w Gwatemali (prawo kanoniczne) i na Uniwersytecie Św. Karola w Gwatemali (etykę zawodową w szkole służb socjalnych). Był też rektorem kilku seminariów. W sierpniu 1968 otrzymał honorowy tytuł kapelana Jego Świątobliwości. Został wybrany na członka szeregu akademii i towarzystw naukowych, m.in. Akademii Geografii i Historii Gwatemali (1967), a także podobnych akademii w Hiszpanii, Salwadorze, Hondurasie, Kostaryce, Dominikanie, Argentynie, Wenezueli i Urugwaju.
W kwietniu 1972 papież Paweł VI mianował go biskupem pomocniczym Zacapa, ze stolicą tytularną Gadiaufala; sakry nowemu biskupowi udzielił 13 maja 1972 w Gwatemali nuncjusz Girolamo Prigione. Od września 1975 Quezada nosił tytuł koadiutora Zacapa (z prawem następstwa) i wstąpił na stolicę biskupią 16 lutego 1980. Brał udział w obradach III Konferencji Generalnej Episkopatów Latynoamerykańskich w Puebla w Meksyku w styczniu i lutym 1979, a także sesjach Światowego Synodu Biskupów w Watykanie. W latach 1988-1992 i ponownie w latach 2004-2007 pełnił funkcję przewodniczącego Konferencji Episkopatu Gwatemali.
Odegrał znaczącą rolę w wewnętrznym procesie pokojowym w Gwatemali. Był mediatorem między rządem a partyzantką Narodowego Rewolucyjnego Zjednoczenia Gwatemali i przyczynił się do zakończenia trwającej 36 lat wojny domowej (1996). Wraz z biskupem Juanem Gerardim (zamordowanym w kwietniu 1998) wchodził w skład Komisji Pojednania Narodowego, a w latach 1987-1993 jej przewodniczył. Działał w organizacjach na rzecz praw człowieka.
19 czerwca 2001 został promowany na arcybiskupa miasta Gwatemala, a 21 października 2003 odebrał z rąk Jana Pawła II nominację kardynalską; otrzymał tytuł prezbitera San Saturnino. W listopadzie 2003 przewodniczył obradom II Amerykańskiego Kongresu Misyjnego w mieście Gwatemala.
Brał udział w konklawe 2005, które wybrało papieża Benedykta XVI.
2 października 2010 przeszedł na emeryturę. Jego następcą Benedykt XVI mianował bp. Oscara Julio Viana Moralesa. 8 marca 2012 stracił prawo wyboru papieża w konklawe z powodu ukończenia 80. roku życia.

</doc>
<doc id="144723" url="https://pl.wikipedia.org/wiki?curid=144723" title="Premierzy Grenlandii">
Premierzy Grenlandii



</doc>
<doc id="144729" url="https://pl.wikipedia.org/wiki?curid=144729" title="Prawo salickie">
Prawo salickie

Prawo salickie ("Lex Salica") – wczesnośredniowieczne prawo zwyczajowe Franków salickich, dotyczące głównie prawa karnego i procesowego oraz rodzinnego i spadkowego, w postaci 65 kazuistycznych artykułów. Sformułowanie to najczęściej używane jest do opisania późnośredniowiecznej zasady regulującej od początków XIV wieku sposób dziedziczenia tronu francuskiego, która wykluczała kobiety z sukcesji i przenoszenia przez nie prawa do dziedziczenia tronu.
Historia.
Za czasów króla Chlodwiga (rządził w latach 481–511) państwo frankońskie znacznie się rozrosło i objęło swoim zasięgiem także ludność rządzącą się prawem rzymskim, co wymusiło uregulowanie wewnętrznych stosunków prawnych. Prawo salickie jest spisanym po łacinie zbiorem zwyczajów sądowych, przestępstw i wymierzanych za nie kar, a przede wszystkim odszkodowań i rekompensat za szkody. Do dnia dzisiejszego zachowało się około 70 rękopisów prawa salickiego. Teksty te nie są jednolite.
Prawo salickie odzwierciedlało stosunki prawne z czasów plemiennych. Mimo że organizacja rodowa była w owym czasie w stanie rozkładu, to jednak ród był głównym podmiotem prawnym – prawo przewidywało m.in. współodpowiedzialność sądową członków rodu. Ziemia była własnością indywidualną, ale dziedziczona mogła być tylko w linii męskiej. Gdy zabrakło męskiego dziedzica, ziemia przechodziła na własność rodu lub wspólnoty sąsiedzkiej. Dopuszczenie kobiet do dziedziczenia własności ziemskiej przewidywał dopiero edykt króla Chilperyka (561–584).

</doc>
<doc id="144733" url="https://pl.wikipedia.org/wiki?curid=144733" title="Srokosz">
Srokosz

Srokosz, dzierzba srokosz ("Lanius excubitor") – gatunek średniej wielkości ptaka z rodziny dzierzb (Laniidae). Część populacji wędrowna. Zamieszkuje Eurazję oraz północną połowę Afryki; populacje wędrowne zimują na południe od miejsc gniazdowania. Nie jest zagrożony wyginięciem.
Srokosze mierzą około 24–25 cm, ich masa ciała wynosi 48–81 g. Mają czarno-szaro-białe upierzenie, nieco zmienne w zależności od podgatunku. Charakterystycznym jego elementem jest czarny pasek, ciągnący się od kantarka po pokrywy uszne. Klasyfikacja srokosza jest skomplikowana i często ulegała zmianom; obecnie zazwyczaj wyróżnia się 12 podgatunków. Środowiskiem ich życia są obszary o rzadkiej i niewysokiej roślinności, zależnie od miejsca występowania mogą to być świetliste lasy w strefie tajgi, mokradła, krawędzie lasów, obszary rolnicze itp.
W miejscach ich występowania muszą znajdować się odpowiednie wysoko położone punkty, z których srokosze mogą wypatrywać zdobyczy, takie jak obumarłe wierzchołki drzew, linie wysokiego napięcia, ambony strzelnicze, kołki czy słupki graniczne. Żywią się różnorodnym pokarmem, od owadów, naziemnych kręgowców – takich jak żaby, traszki, jaszczurki i ssaki (np. norniki, ryjówki, myszy) po inne ptaki; niestrawione resztki wydalają w wypluwkach. W Europie okres lęgowy trwa zwykle od marca do początku czerwca. Zniesienie liczy przeważnie 6 lub 7 jaj. Wysiadywanie trwa 15–16 dni. Młode opuszczają gniazdo po około 3 tygodniach.
Taksonomia.
Nazwę zgodną z zasadami nazewnictwa binominalnego ustalił Karol Linneusz w 1758, w 1. tomie 10. edycji "Systema Naturae". Nadał gatunkowi nazwę "Lanius excubitor". Jest ona obecnie (2023) podtrzymywana przez Międzynarodowy Komitet Ornitologiczny (IOC) i inne ornitologiczne autorytety. Epitet gatunkowy "excubitor" pochodzi z łaciny, oznacza dosłownie „wartownik”. Według Newtona &amp; Gadowa (1896) epitet ten pochodzi od zwyczaju sokolników, którzy mieli używać srokosza jako wartownika podczas łapania dzikich ptaków szponiastych. Inne wytłumaczenie odnosi się do zwyczajów srokoszy, które wypatrując zdobyczy cierpliwie przesiadują w swoich czatowniach, z których mają dobrą widoczność. Przed czasami Linneusza srokosz opisany został pod nazwami „Lanius cinereus major” (Aldrovandi, 1599 i Willughby, 1676) i „Greater Butcher-bird” (Ray, 1678).
Klasyfikacja srokosza i pokrewnych mu taksonów przez wiele lat była kwestią sporną. Tradycyjnie wyróżniano około 20 podgatunków "L. excubitor". Do połowy lat 90. XX wieku dzierzby: srokosz i śródziemnomorska ("L. meridionalis"), zamieszkująca Półwysep Iberyjski i południe Francji, były uznawane za jeden gatunek. Jeszcze wcześniej te dwa taksony uznawano po prostu za jeden gatunek, w obrębie którego wyróżnić można podgatunki „północne” i „południowe”. Od lat 90. niektórzy autorzy proponowali podział srokosza na północny gatunek "L. excubitor" i południowy "L. meridionalis" (do tego drugiego, oprócz podgatunku "meridionalis", włączano podgatunki z Wysp Kanaryjskich, północnej Afryki oraz południowej i środkowej Azji aż po południe Rosji); takie ujęcie systematyczne zastosowali m.in. autorzy 13. tomu "Handbook of the Birds of the World" wydanego w 2008. Badanie mtDNA, którego wyniki opublikowano w 2010, wskazuje na to, że dzierzba śródziemnomorska jest gatunkiem monotypowym, zaś ptaki z Wysp Kanaryjskich, północnej Afryki, Bliskiego Wschodu i Rosji (po Jenisej) należą do srokosza. Podgatunki "borealis", "sibiricus", "bianchii", "mollis" i "funereus" z Ameryki Północnej oraz środkowej i wschodniej Azji, włączane dawniej do "L. excubitor" (również w ujęciu systematycznym obejmującym tylko gatunki północne), zostały wydzielone do osobnego gatunku o nazwie srokosz północny ("L. borealis"). Po tych zmianach taksonomicznych obecnie (2021) zwykle wyróżnia się 12 podgatunków "L. excubitor", występujących od Europy po środkową i południową Azję oraz w północnej Afryce i na Wyspach Kanaryjskich; to ujęcie systematyczne akceptuje m.in. IOC, "Clements Checklist of the Birds of the World", lista ptaków świata opracowywana przy współpracy BirdLife International z autorami "Handbook of the Birds of the World" oraz "Kompletna lista ptaków świata". Prawdopodobnie wraz z postępem analiz mtDNA i głosów srokosza oraz pokrewnych dzierzb nastąpią kolejne zmiany systematyczne. Niektórzy autorzy proponują np. podniesienie do rangi gatunku taksonów "pallidirostris" oraz "lahtora" (ten drugi wraz z "aucheri" jako podgatunkiem).
Opisano też podgatunki: "leucopterus" (uznawany przez IOC za synonim "homeyeri") oraz "jebelmarrae" (uznawany przez IOC za synonim "leucopygos"). 
Podgatunki i zasięg występowania.
Zasięg występowania ptaków poszczególnych podgatunków w kolejności zaprezentowanej przez IOC:
Podgatunek "theresae" czasami włączany jest do "aucheri". 
Polska.
W Polsce w sezonie lęgowym srokosze odnotowywano niemal w całym kraju. Zimą gniazdujące w Polsce srokosze przenoszą się na zachód i na południe, zaś do kraju przylatują srokosze ze wschodu. Choć srokosze spotykane są na terenie całej Polski, mniej liczne są w górach, na północnym wschodzie, południowym wschodzie i w centrum kraju. Populacja srokoszy w Polsce była badana w latach 1978–2005; przez ten czas wykazywała trend wzrostowy. Zagęszczenie w latach 1978–1995 wyniosło średnio 4,5 pary na 100 km²; w 1995–2005 średnie zagęszczenie wyniosło już 11,3 pary na 100 km².
Do niedawna sądzono, że zasięg "L. e. homeyeri" zachodnią granicę ma na Ukrainie. Dokładniejsze obserwacje srokoszy w Polsce pozwoliły jednak ustalić, że w kraju występują także ptaki wykazujące cechy tego podgatunku. Przypuszczalnie nie jest to efekt ekspansji, a dokładniejszych obserwacji; pierwszy przypadek pojawienia się ptaka tego podgatunku w Polsce odnotowano już w 1937 (w okolicy Nakła nad Notecią). Do końca 2017 odnotowano 82 stwierdzenia tego podgatunku w Polsce (obserwowano łącznie 83 osobniki), zaś regularność jego występowania w ostatnich latach skłoniła Komisję Faunistyczną Sekcji Ornitologicznej Polskiego Towarzystwa Zoologicznego do usunięcia "L. e. homeyeri" z listy ptaków, których pojawy podlegają weryfikacji.
Morfologia.
Długość ciała wynosi 24–25 cm, masa ciała 48–81 g.
W upierzeniu dymorfizm płciowy nie występuje. Czoło, ciemię i grzbiet szaroniebieskie. Na barkówkach występują białe zakończenia. Kuper i pokrywy nadogonowe jaśniejsze. Widoczna drobna biała brew. Od kantarka po pokrywy uszne ciągnie się czarny pasek. Spód ciała całkowicie biały. Środkowa para sterówek czarna z białymi nasadami i białą końcówką. Druga para podobna, ale białe zakończenia mają długość już 5–10 mm; na trzeciej parze jest to 10–20 mm, czwartej parze – 20–40 mm (niekiedy prawie w całości biała), piątej parze – 30–40 mm (również bywa niemal w całości biała). Lotki I rzędu czarne z białymi nasadami i końcówkami; w przypadku tych bardziej wewnętrznych na chorągiewkach zewnętrznych występują białe obrzeżenia. Lotki II rzędu jak lotki I rzędu, mają jednak więcej bieli na zakończeniach, a mniej u nasady. Na lotkach P6–P8 na chorągiewkach zewnętrznych występuje emarginacja. Dziób czarnobrązowy, nasada żuchwy jaśniejsza. Nogi i stopy czarne, tęczówka ciemnobrązowa.
U ptaków młodocianych (od wylotu z gniazda do jesieni) wierzch ciała jest szaropiaskowy, o widocznie cieplejszym odcieniu niż u dorosłych. Ponadto u niektórych osobników na wierzchu głowy i karku można dostrzec delikatne prążkowanie. Pierś ma barwę szaropiaskową, pokrywa ją ciemnoszary, łuskowaty wzór. Końce średnich i dużych pokryw skrzydłowych są koloru jasnoszaropłowego; tworzą cienkie paski. Brew słabo dostrzegalna, biaława. Pierzenie wszystkich piór trwa od września do listopada; przeważnie dorosłe ptaki rozpoczynają je po opierzeniu się wszystkich młodych. W środkowej Europie osobniki młodociane przechodzą częściowe pierzenie od końca czerwca do listopada.
Ekologia i zachowanie.
Srokosze zamieszkują subarktyczne i umiarkowane strefy klimatyczne. Ważnym dla tych dzierzb elementem środowiska jest rzadka i niewysoka roślinność. W wielu obszarach, np. na Litwie, w Łotwie, Estonii i części Rosji zamieszkują obszary mokradeł, również krawędzie lasów. W Palearktyce zasiedlają również strefę tajgi, gdzie występują w świetlistych sosnowych lub świerkowych lasach przerzedzonych przez wichury, pożary, aktywność owadów lub człowieka (zręby). W Polsce srokosze gniazdują na obszarach rolniczych o tradycyjnym sposobie użytkowania, z łąkami i pastwiskami, miedzami i szpalerami drzew. Badania prowadzone w zachodniej Polsce wykazały, że srokosze preferują obszary rolnicze z połaciami rdzennej roślinności; unikają tych całkowicie zdominowanych przez pastwiska, najprawdopodobniej ze względu na brak miejsc do gniazdowania. Gniazdują na obszarach płaskich lub lekko pofałdowanych, z dostateczną ilością drzew lub struktur zbudowanych przez człowieka, które traktują jako czatownie; mogą to być na przykład obumarłe wierzchołki drzew, linie wysokiego napięcia, ambony myśliwskie, kołki, słupki graniczne i podobne wysoko położone punkty.
Ze względu na intensyfikację rolnictwa liczebność srokoszy w niektórych obszarach spada. We Francji występują głównie w Masywie Centralnym. Na płaskowyżach Owernii występują głównie na wysokości 600–1000 m n.p.m. (gniazdowanie stwierdzano do 1300 m n.p.m.). W górach Jura odnotowywane są na wysokości 600–800 m n.p.m. W Niemczech lęgną się do 800 m n.p.m. w paśmie Harz i do 1050 m n.p.m. w Schwarzwaldzie. W Bułgarii podczas zimowania i przelotów odnotowywano srokosze na wysokościach do 1400 m n.p.m. (w). W Polsce preferują obszary nizinne. Są to ptaki terytorialne; powierzchnia terytorium w okresie lęgowym może sięgać 30–100 ha. Terytoria utrzymują także zimą. Lot srokosza jest stosunkowo powolny, wyraźnie falisty (po czym można odróżnić srokosza od dzierzby czarnoczelnej "L. minor"). Podczas poszukiwania pożywienia srokosze niekiedy zawisają w powietrzu, przybierając niemal pionową postawę.
Dalsze informacje dotyczą ptaków podgatunku nominatywnego. Wyróżniono dwa typy pieśni srokosza; pierwszy, częstszy, można usłyszeć od października do marca-kwietnia. Obejmuje jeden lub dwa dźwięki, powtarzane w krótkich frazach "trrr-turit-trrr-turit..." Poszczególne jej dźwięki mogą być głosami kontaktowymi. Drugi typ pieśni usłyszeć można podczas zalotów, kiedy samiec przebywa w obecności samicy. Jest ona stosunkowo melodyjna, słabo słyszalna, składa się ze szczebiotu przeplatanego ostrymi dźwiękami i naśladowanymi głosami innych ptaków. Typowym zawołaniem srokosza jest niski, przeciągnięty gwizd, brzmiący jak "priii" albo "triii"; niesie się daleko, wskazując na obecność ptaka tego gatunku. Wydają również z siebie nieprzyjemny dla człowieka głos, podobny do głosu sójki ("Garrulus glandarius"); odzywają się w ten sposób, gdy młode przebywają poza gniazdem i ich spokój zostanie w jakiś sposób naruszony. Jeśli do gniazda zbliża się potencjalny drapieżnik, np. sroka ("Pica pica"), srokosze odzywają się terkoczącym głosem.
Pożywienie.
Srokosze wypatrują zdobyczy najczęściej siedząc na czatowni, od 1 do 15 m nad ziemią (najchętniej 2–5 m). Co kilka minut zmieniają miejsce czatowania. Ptaki badane w Szwecji w okresie zimowym dziennie przebywały średnio 11,8 km spędzając na jednej czatowni przeciętnie 8,6 minuty. Niekiedy patrolują otwarte tereny, takie jak kamieniste nieużytki czy zaorane pola. Srokosze są oportunistami. Ważnych informacji o diecie srokoszy dostarcza analiza wypluwek i zbiorów ze spiżarni tych ptaków. Żywią się różnorodnym pokarmem, od owadów, naziemnych kręgowców – takich jak żaby, traszki, jaszczurki i ssaki (np. norniki, ryjówki, myszy) po inne ptaki. W przeciwieństwie do gąsiorka ("Lanius collurio") zazwyczaj nie zjadają piskląt. Podstawę diety srokosza stanowią jednak norniki – w środkowej Europie zwyczajne ("Microtus arvalis"), w północnej bure ("M. eagrestis"). Badania wypluwek ze środkowej i północnej Europy wykazały, że norniki stanowią w nich masowo 60 do 90%. Liczebnie w pokarmie srokosza dominują owady, zarówno te duże, jak i mniejsze, np. liczące 5–10 mm długości kusakowate. W razie niedoboru norników dzierzby te mogą zastępować je innymi ssakami. W sezonie zimowym może zwiększyć się udział ptaków w diecie, podobnie jak i w sezonie rozrodczym, kiedy dostępne są niedoświadczone młode ptaki. Wśród zjadanych ptaków dominują te niewielkie, jak mysikróliki, sikory, świergotki, trznadle, wróble, skowronki i zięby. Rzadziej są to ptaki dorównujące masą samemu srokoszowi, jak drozdy. Najczęściej zjadane są ptaki młode i niedoświadczone, chore albo wyczerpane wędrówką. Sporadycznie srokosze uzupełniają dietę owocami porzeczek, śliwy tarniny i dzikiej róży. Zimą obserwowano zjadanie i odnajdywano w wypluwkach pozostałości owoców głogu i śnieguliczki białej. Niewielkie stawonogi są połykane przez srokosze w całości lub dostarczane młodym. Większe zabiera do miejsca ich spożycia lub nakłuwa w spiżarniach. Mieszczą się one 0,5–1,5 m nad ziemią, wyjątkowo na ziemi lub w koronach drzew (gdy są nadmiernie niepokojone). Najczęściej zawieszają zdobycz na kikucie gałęzi, sęku, końcu gałązki, w miejscu złamania, na odstającej korze, kolcu, cierniu czy drucianym płocie. Bardzo rzadko zdobycz bywa nie nabijana, ale wciskana w jakieś zagłębienie. Dotyczy to pokarmu nienadającego się do nabicia, np. ślimaków z muszlami. Swoje zapasy srokosze zjadają zwykle w przeciągu 2–3 dni.
Wypluwki.
Wypluwki srokoszy są ciemne, mają formę eliptyczną. Często występuje przedłużenie w postaci posklejanej sierści lub pozostających części szkieletu. Średnia ich długość to 20–30 mm, a szerokość 10–15 mm. Wilgotne ważą 1,2–1,6 g, suche 0,5–0,6 g.
Lęgi.
W porównaniu do dzierzby gąsiorka, u srokoszy – ze względu na brak dymorfizmu płciowego – trudniej wskazać cechy pożądane przez samicę. Możliwe, że w doborze partnera kierują się intensywnością i rozmiarami ciemnych elementów upierzenia głowy i ogona, które świadczą o zdrowiu samca i lepiej rozwijają się u ptaków mniej zapasożyconych. Samce w okresie lęgowym wieszają swoje zdobycze w widocznych miejscach, co ma wskazywać na ich zdolności łowieckie i zasobność terytoriów. Podobnie jak pozostałe dzierzby, srokosze podczas zalotów karmią swoje partnerki. Zdarzają się również kopulacje poza utworzoną już parą; dotyczy to ptaków obu płci. W takim przypadku samiec również przynosi samicy podarunek w postaci upolowanej zdobyczy.
Pora składania jaj różni się w zależności od szerokości geograficznej; w Europie zwykle przypada na okres od marca do początku czerwca. W Polsce srokosze zaczynają lęgi najwcześniej spośród krajowych dzierzb; niekiedy rozpoczynają wysiadywanie już w połowie kwietnia. Przynajmniej w części Finlandii, Niemiec i wschodniej Francji srokosze często zakładają swe gniazda blisko gniazd kwiczołów ("Turdus pilaris"); możliwe, że zapewnia im to lepszą ochronę przed drapieżnikami.
Gniazdo budują obydwa ptaki z pary. Jest to luźna struktura utworzona z gałęzi, traw, korzeni i sznurków, wyściełana korzonkami, piórami i sierścią. Badana była zależność między badaniami nad gniazdami srokoszy a późniejszym położeniem gniazda. Ptaki nadmiernie niepokojone przez badaczy kolejne gniazda budują wyżej i w bardziej niedostępnych miejscach. Według wyników jednego z badań, gniazda umieszczone były na wysokości 0,2–25 m nad ziemią, przeważnie jednak 3,5–5 m nad ziemią.
Zniesienie liczy zwykle 6–7 jaj (ogółem od 1 do 8). Barwa tła na skorupce waha się od szarawej po płową; na niej występują oliwkowe i fioletowoszare plamki. Średnie wymiary dla 117 zbadanych jaj ("L. e. excubitor"): 26,3 na 19,3 mm. Średnie wymiary dla 7 jaj ("L. e. homeyeri"): 28,3 na 19,8 mm. Podczas inkubacji samce karmią samice; celem znalezienia pokarmu przebywają wtedy do 3 km dziennie. Inkubacja trwa 15–16 dni. U badanych srokoszy z zachodniej Polski pisklęta wykluły się z 92,5% jaj, co było dość dobrym wynikiem na tle poprzednich badań. Młode pozostają w gnieździe około 3 tygodni. Po jego opuszczeniu są dokarmiane przez rodziców jeszcze 2–3 tygodnie; później muszą zdobywać pokarm same, rodzice tolerują je jednak na swoim terytorium. Sukces lęgowy badany w dwóch miejscach w zachodniej Polsce wynosił 41–52,6%; za większość strat w lęgach odpowiadały drapieżniki.
Status i ochrona.
IUCN uznaje srokosza za gatunek najmniejszej troski (LC, "Least Concern"; stan w 2021). BirdLife International uznaje trend populacji za spadkowy. W ramach dyrektywy ptasiej opublikowany został raport dotyczący stanu populacji dzierzby srokosza podgatunku nominatywnego w latach 2008–2012. Populację zamieszkującą Unię Europejską oceniono jako zagrożoną. Liczebność populacji zamieszkującej państwa EU27 oszacowano na 426–795 tys. par lęgowych. Trend populacji zamieszkujących Polskę, Szwecję, Finlandię i Estonię oceniano jako stabilny lub ulegający fluktuacjom. Trend populacji na Węgrzech, w Niemczech oraz na Litwie oceniono jako wzrostowy. Trend populacji z Francji, Luksemburga, Belgii, Austrii i Słowacji uznano za spadkowy. Trend populacji w części państw pozostał nieznany.
W Polsce większość badań nad dzierzbami (w tym srokoszem) odbywa się na zachodzie kraju. Od 1997 corocznie prowadzony jest cenzus, wyszukiwane są gniazda i obliczany jest sukces lęgowy. Na terenie Polski gatunek ten jest objęty ścisłą ochroną gatunkową. Na "Czerwonej liście ptaków Polski" srokosz został sklasyfikowany jako gatunek najmniejszej troski (LC). Według szacunków Monitoringu Pospolitych Ptaków Lęgowych, w latach 2013–2018 krajowa populacja liczyła 26–39 tysięcy par lęgowych, jest on zatem ptakiem znacznie rzadszym niż pospolity w Polsce gąsiorek. Trend liczebności polskiej populacji w tymże okresie oceniany był jako spadkowy.

</doc>
<doc id="144735" url="https://pl.wikipedia.org/wiki?curid=144735" title="Zjawisko Sabattiera">
Zjawisko Sabattiera

Zjawisko Sabattiera, nazywane też pseudosolaryzacją gdyż wizualnie podobne jest do solaryzacji. Zjawisko to charakteryzuje się częściowym odwróceniem obrazu negatywowego na pozytywowy pod działaniem dodatkowego, równomiernego naświetlenia materiału światłoczułego podczas wywołania. W wyniku pseudosolaryzacji powstaje obraz pozytywowy z nałożonym, słabszym obrazem negatywowym, oba obrazy oddziela jasna linia graniczna zwana ekwidensytą, powstająca w wyniku zjawiska Eberharda.
Pseudosolaryzację odkrył w 1862 r. francuski zoolog Armand Sabattier. Początkowo tłumaczono to zjawisko kopiowaniem się obrazu negatywowego na nie utrwalonej emulsji, jednak należy to tłumaczenie odrzucić, gdyż zjawisko to powstaje również gdy światło pada z odwrotnej strony. Prawdopodobnie główną przyczyną jest odczulenie emulsji przez narastające zarodki srebrowe.
Pseudosolaryzacja wykorzystywana jest do uzyskiwania efektów specjalnych w fotografii artystycznej. Mistrzem w tej dziedzinie był amerykański malarz i fotografik Man Ray.

</doc>
<doc id="144737" url="https://pl.wikipedia.org/wiki?curid=144737" title="Pseudosolaryzacja">
Pseudosolaryzacja



</doc>
<doc id="144740" url="https://pl.wikipedia.org/wiki?curid=144740" title="Laurentius Angelus">
Laurentius Angelus

Laurentius Angelus, Wawrzyniec Anioł (XII wiek) – śląski mistrz górniczy, postać półlegendarna. Prawdopodobnie był walońskim osadnikiem na Śląsku. Zapoczątkował tradycje wydobycia rud na Dolnym Śląsku. W 1148 odkrył złoża rud żelaza w okolicach Kowar. Przypisuje mu się też odkrycie w 1156 złóż miedzi w Miedziance w Rudawach Janowickich. Udokumentowane zapisy o eksploatacji obu złóż pochodzą jednak dopiero z początku XIV wieku.

</doc>
<doc id="144745" url="https://pl.wikipedia.org/wiki?curid=144745" title="Inny Śląsk">
Inny Śląsk

Inny Śląsk – galeria sztuki znajdująca się w Tarnowskich Górach. Istnieje od roku 1990. Mieści się w południowej części budynku dawnej fabryki mebli Carla Dominika. Wystrój pomieszczeń jest dziełem Marka Wrońskiego oraz Wernera Lubosa. Właścicielem galerii jest Krzysztof Mazik.
W galerii wystawiane są przede wszystkim obrazy i fotografie. Organizowane są w niej także happeningi oraz różne koncerty (najczęściej jazzowe, bluesowe i folkowe). Pełni ona funkcje dydaktyczne dla uczniów przede wszystkim tarnogórskich szkół.
W galerii swe prace wystawiali m.in. Roman Nowotarski, Stanisław Batruch, Edward Inglot.
Koncerty jazzowe wykonywane były w galerii m.in. przez takich twórców jak: Antoni Gralak, Wojciech Karolak, Leszek Możdżer, Krystyna Prońko, Tomasz Stańko, Krzysztof Ścierański, José Torres, Tymon Tymański.

</doc>
<doc id="144746" url="https://pl.wikipedia.org/wiki?curid=144746" title="Premierzy Słowenii">
Premierzy Słowenii



</doc>
<doc id="144756" url="https://pl.wikipedia.org/wiki?curid=144756" title="Porządek prawny">
Porządek prawny

Porządek prawny – wyznaczony przez obowiązujące normy prawne (system prawa) układ organów i instytucji oraz procedur dotyczących rozstrzygania określonych spraw wpływający na zachowania podmiotów prawa względem siebie. Cechuje go wysoki stopień sformalizowania, wynikający z dużej złożoności i szczegółowości regulacji dotyczących budowy struktur organizacyjnych państwa oraz praw i obowiązków podmiotów prawa.

</doc>
<doc id="144763" url="https://pl.wikipedia.org/wiki?curid=144763" title="Lu Chen">
Lu Chen



</doc>
<doc id="144767" url="https://pl.wikipedia.org/wiki?curid=144767" title="System prawa">
System prawa

System prawa (system prawny) – termin posiadający dwa podstawowe znaczenia z zakresu teorii prawa.
Po pierwsze przez system prawny możemy rozumieć uporządkowany zbiór norm prawnych).
Po drugie przez system prawny można rozumieć pewien typ/rodzaj prawa (porządku prawnego) czy nawet kultury prawnej. 
System prawa w znaczeniu pierwszym obejmuje: systemy prawa poszczególnych państw oraz systemy prawa poszczególnych gałęzi prawa, jak. np. system prawa cywilnego czy system prawa karnego. W przypadku tych ostatnich mówi się też o subsystemach (podsystemach) prawa. O takim systemie i jego podsystemach mówi się, że są one konkretne, bo wchodzące w ich skład normy prawne obowiązują dane podmioty, w danym czasie i w danym miejscu. 
W znaczeniu drugim mówi się na przykład o systemie prawnym typu "civil law" (prawa kontynentalnego, romańsko-germańskiego, ustawowego, stanowionego), dla określenia głównie prawa (porządków prawnych, kultury prawnej) krajów Europy Kontynentalnej i większości krajów Ameryki Południowej, oraz o systemie prawnym typu "common law" (prawa anglosaskiego), który ma być charakterystyczny przede wszystkim dla Zjednoczonego Królestwa Wielkiej Brytanii i Irlandii Północnej (z uwzględnieniem jednak specyfiki Szkocji), Irlandii, Stanów Zjednoczonych Ameryki (z wyjątkiem stanu Luizjana i terytorium Portoryko), Izraela, Kanady (z wyjątkiem prowincji Quebec), Nowej Zelandii, Australii, Filipin, Singapuru, Ghany, Afryki Południowej (choć przy znacznym wpływie holenderskim), Malezji, Bermudów, Egiptu oraz innych byłych brytyjskich kolonii. W takim też znaczeniu wyróżnia się skandynawskie systemy prawne, które plasują się gdzieś pomiędzy systemem prawnym typu "common" i "civil law", będąc nieco bliżej tego ostatniego, i występują w Norwegii, Szwecji, Finlandii i Danii – a wraz z Islandią tworzą szerszą od nich rodzinę nordyckich systemów prawnych. Ponadto w tym znaczeniu wyszczególnia się także systemy prawne Dalekiego Wschodu (Chińskiej Republiki Ludowej, Tajwanu, Japonii, Korei Południowej), system prawa hinduskiego, system prawa Islamu, system kapitalistyczny i system socjalistyczny (komunistyczny).
Charakterystyka systemu prawnego w znaczeniu drugim.
Systemem źródeł prawa nazywane są charakterystyczne formy działalności prawotwórczej w systemie prawnym danego państwa [potrzebny przypis]. W zależności od tego, jakiego rodzaju fakty prawotwórcze tworzy się głównie w danym systemie prawnym, wyróżnia się systemy prawa stanowionego, zwane inaczej także systemami prawa ustawowego ("civil law") lub kontynentalnego, powstające w głównej mierze w drodze stanowienia norm przez ustawodawcę, oraz systemy prawa ("common law"), powstające głównie w drodze wydawania wyroków sądowych tzw. precedensów.
System prawa zwyczajowego.
System prawa zwyczajowego opiera się na zwyczaju – niepisanych regułach, obowiązujących na określonym terytorium określoną grupę ludzi przez określony czas. Zwyczaj może przekształcić się w prawo zwyczajowe, gdy zostaną spełnione dwa kryteria:

</doc>
<doc id="144769" url="https://pl.wikipedia.org/wiki?curid=144769" title="Chen Lu">
Chen Lu

Chen Lu ( ur. 24 listopada 1976 w Changchunie) – chińska łyżwiarka figurowa, startująca w konkurencji solistek. Dwukrotna brązowa medalistka olimpijska z Lillehammer (1994) i Nagano (1998), uczestniczka igrzysk olimpijskich w Albertville (1992), mistrzyni (1995) i wicemistrzyni świata (1996), zwyciężczyni zimowych igrzysk azjatyckich (1996), dwukrotna brązowa medalistka mistrzostw świata juniorów (1991, 1992) oraz 10-krotna mistrzyni Chin.
W 1995 roku została pierwszą chińską mistrzynią świata w konkurencji solistek.
Zakończyła karierę amatorską w 1998 roku, a następnie przez kilka lat występowała w rewiach łyżwiarskich "Stars on Ice", wracając w sezonie 2000/2001 jedynie do występów w zawodach krajowych.
8 lipca 2005 roku wyszła za mąż za rosyjskiego łyżwiarza figurowego Dienisa Pietrowa, wicemistrza olimpijskiego 1992 w parach sportowych. 27 czerwca 2006 urodziła syna Nikitę. 8 lipca 2009, w ich czwartą rocznicę ślubu, na świat przyszła ich córka Anastasija, która w młodym wieku zaczęła trenować łyżwiarstwo figurowe. Ich dzieci przyszły na świat w Shenzhen, gdzie Chen i Pietrow wspólnie rozpoczęli pracę w World Ice Arena. Chen została dyrektorką programu łyżwiarstwa figurowego i trenerką, zaś Pietrow głównym trenerem.

</doc>
<doc id="144780" url="https://pl.wikipedia.org/wiki?curid=144780" title="Myśli samobójcze">
Myśli samobójcze

Myśli samobójcze, inaczej myśli suicydalne lub tendencje samobójcze (, od , samobójstwo) – objaw psychopatologiczny definiowany jako tendencje i procesy poznawcze dotyczące zakończenia własnego życia, począwszy od myśli, że życie nie jest warte życia, poprzez konkretne plany uśmiercenia siebie, a skończywszy na intensywnych urojeniach związanych z autodestrukcją.
Najczęściej myśli samobójcze spotyka się w przebiegu zaburzeń psychicznych takich jak: zaburzenia depresyjne, zaburzenia afektywne dwubiegunowe, zaburzenia psychotyczne, zaburzenia osobowości, zaburzenia odżywiania, zaburzenia nerwicowe czy też zaburzenia związane ze stresem. Myśli samobójcze wiążą się z podwyższonym ryzykiem wystąpienia prób samobójczych, dokonania samobójstwa i uważane są za prekursory zachowań samobójczych.
Obecność myśli samobójczych wiąże się także z występowaniem różnych przejawów autoagresji m.in. z samookaleczeniami, eksponowaniem się na sytuacje zagrażające zdrowiu lub życiu, jak również ze stosowaniem substancji psychoaktywnych.
Epidemiologia.
W populacji ogólnej rozpowszechnienie myśli samobójczych w roku poprzedzającym ocenę jest szacowane na ok. 4%, tworzenia planów samobójczych – na ok. 1%, natomiast ryzyko podjęcia próby samobójczej – na ok. 0,5% (według ankietowych badań wielkoskalowych przeprowadzonych w Stanach Zjednoczonych i Francji). W większości krajów od 10% do 18% osób miało myśli samobójcze w ciągu całego swojego życia.
Czynniki ryzyka.
Zaburzenia psychiczne.
Zaburzenia psychiczne należą do najlepiej poznanych czynników ryzyka wystąpienia myśli samobójczych. W badaniach przeprowadzonych na pacjentach z chorobą afektywną dwubiegunową typu I stwierdzono, że u ok. 55% pacjentów myśli samobójcze były obecne podczas ostatniego przebytego przez nich epizodu depresyjnego. Z kolei podczas ostatniego epizodu dużej depresji jednobiegunowej myśli samobójcze występują u 76% pacjentów psychiatrycznych hospitalizowanych, u 55% pacjentów leczonych poza szpitalem przez psychiatrów oraz u 18% pacjentów leczonych w ramach podstawowej opieki zdrowotnej. Samobójstwo jest przyczyną śmierci ok. 15% osób z rozpoznanymi nawracającymi zaburzeniami nastroju (zaburzeniami afektywnymi). Przyjmuje się, że wśród pacjentów z zaburzeniami osobowości myśli samobójcze spotykane są szczególnie często w przypadku zaburzeń osobowości typu borderline. Do zaburzeń, w których istnieje znacząco zwiększone ryzyko wystąpienia myśli samobójczych zaliczyć można między innymi także:
Około 1/3 pacjentów zgłaszających się do leczenia psychoterapeutycznego z powodu zaburzeń nerwicowych, behawioralnych lub zaburzeń osobowości zgłasza występowanie myśli samobójczych w ciągu ostatnich 7 dni poprzedzających badanie. Według fińskich badań w 22% przypadków samobójstw podczas swojej ostatniej wizyty u lekarza lub psychologa chory informował o występowaniu myśli samobójczych.
Czynniki biologiczne i genetyczne.
Stwierdzono, że do czynników ryzyka wystąpienia myśli samobójczych należą:
Obciążające sytuacje życiowe.
Część obciążających, będących źródłem stresu, bólu lub cierpienia sytuacji życiowych może predysponować do wystąpienia myśli samobójczych – do najistotniejszych z nich należą:
Rola myśli samobójczych w teoretycznych modelach zachowań samobójczych.
Koncepcja zespołu presuicydalnego autorstwa Erwina Ringela.
Wśród modeli teoretycznych tłumaczących występowanie zachowań samobójczych (w tym prób samobójczych i samobójstw), które akcentują znaczenie myśli samobójczych, wymienić należy opisaną przez Erwina Ringela w 1953 roku koncepcję zespołu presuicydalnego. Według tej teorii około 80% prób samobójczych jest poprzedzonych występowaniem specyficznego stanu psychicznego określanego mianem zespołu presuicydalnego. Na stan ten składają się trzy główne, wzajemnie wzmacniające się komponenty (prekursory samobójstwa):
Zespołu presuicydalnego nie należy przypisywać jednej określonej chorobie czy zaburzeniu psychicznemu. Jest to stan, który może wystąpić w przebiegu wielu różnych zaburzeń psychicznych. Jako stan bezpośredniego zagrożenia życia zespół presuicydalny wymaga bezzwłocznego udzielenia pomocy, objęcia dozorem celem udaremnienia ewentualnej próby samobójczej oraz jak najszybszego objęcia opieką medyczną.
Dynamiczne składowe motywacyjne aktu samobójczego w ujęciu Karla Menningera.
W swoich koncepcjach należących do nurtu psychodynamicznego Karl Menninger podkreśla rolę agresji w akcie samobójczym (nie jest jednak jasne, na ile, według założeń autora, uzasadniona jest ekstrapolacja owych koncepcji na myśli samobójcze). W swoich pracach akt ten określa jako odwrócone o 180 stopni zabójstwo. Ponadto zakłada, że na każdy akt samobójczy składają się następujące komponenty motywacyjne (mogące mieć charakter nieświadomy):
Poza myślami samobójczymi autor dostrzega także przejawy skłonności samobójczych w tzw. ekwiwalentach samobójstwa i klasyfikuje je następująco:
Skłonności samobójcze w wielopłaszczyznowym ujęciu Edwina S. Shneidmana.
Koncepcje Shneidmana prezentują myśli i tendencje samobójcze jako wielopłaszczyznowe zjawisko, w którym istotną rolę odgrywają: frustracja, deprywacja i niezaspokojone pragnienia jednostki. Myśl o przerwaniu stanu nieznośnego cierpienia (poprzez śmierć lub “zaśnięcie na zawsze”) jawi się takiej osobie jako rozwiązanie. Perspektywa targnięcia się na własne życie wydaje się możliwością, która kładzie kres cierpieniu, frustracji i poczuciu samotności. Poprzez samobójstwo człowiek chce odciąć się od bolesnych przeżyć (pozbawić się świadomości). Celem samobójstwa jest pozbawienie się zdolności przeżywania (świadomości) przytłaczającego bólu psychicznego. Osoba ze skłonnościami samobójczymi ma poczucie znalezienia się w potrzasku, bycia odrzuconą, osaczoną, nieudolną, beznadziejną i bezsilną. Wśród przeżyć takiej osoby obecna jest ambiwalencja. Osoba taka zmaga się ze złożonością i sprzecznościami swoich uczuć, postaw i impulsów – zarówno wobec siebie samej, innych osób, jak i wobec samego aktu samobójczego. Świadomość osoby zmierzającej do popełnienia samobójstwa (jej funkcjonowanie poznawcze) jest zawężona (widzenie tunelowe). Jej stan psychiczny może przypominać stan osoby poddanej działaniu trucizn lub niektórych substancji psychoaktywnych – jest ona jak gdyby „odurzona” silnymi emocjami, co ogranicza jej percepcję i zdolność racjonalnego myślenia.
Eskapistyczna teoria samobójstwa Roya F. Baumeistera.
Eskapistyczna teoria samobójstwa (ang. "Escape Theory of Suicide") Roya F. Baumeistera (stanowiąca zrewidowaną wersję teorii Jeana Baechlera powstałej w latach 70. XX w.) proponuje rozumienie czynu samobójczego jako następstwa sekwencji sześciu przyczynowo powiązanych ze sobą etapów tzw. drzewa decyzyjnego:
Teoria Baumeistera akcentuje stopniowy rozkład barier ochronnych, przy braku których myśli samobójcze mogą stawać się coraz silniejszymi bodźcami do działania. Innymi słowy, teoria eskapistyczna pozwala wyodrębnić istotny dla progresji myśli samobójczych do zachowań samobójczych czynnik, którym według niej jest odhamowująca samobójcze dążenia poznawcza dekonstrukcja.
Interpersonalna teoria zachowań samobójczych Thomasa Joinera, Kimberly A. Van Orden i wsp..
Sformułowana w 2005 r. przez Thomasa Joinera, a następnie rozwiniętej przez Van Orden i wsp. interpersonalna teoria samobójstwa (ang. "Interpersonal Theory of Suicide") zakłada, że większość prób samobójczych (zarówno tych, które skutkowały śmiercią, jak i tych, które nie doprowadziły do śmierci, choć była ona wysoce prawdopodobna) spowodowana jest jednoczesną obecnością trzech czynników. Współwystępowanie dwóch z nich, tj. niezaspokojonej potrzeby przynależności (ang "thwarted belongingness") oraz poczucia, że jest się nie do zniesienia (ang. "perceived burdensomeness"), prowadzi do wystąpienia chęci odebrania sobie życia (myśli samobójczych). Dołączenie się trzeciego czynnika, jakim jest zdolność do podjęcia samobójstwa (ang. "capability for suicide"), skutkuje wystąpieniem prób samobójczych. Niezaspokojona potrzeba przynależności opisywana jest przez autorów jako konstrukcja interpersonalna posiadająca dwa aspekty: uporczywe uczucie samotności oraz brak relacji opierających się na wzajemnej trosce. Sytuacje, jakie mogą się z nią wiązać, to wycofanie społeczne, śmierć partnera, rozwód, konflikt rodzinny, przemoc w rodzinie, bycie ofiarą wykorzystywania seksualnego w dzieciństwie etc. Poczucie, że jest się nie do zniesienia, opisywane jest przez autorów również jako czynnik mający dwa główne aspekty: poczucie, że własna śmierć jest korzystniejsza niż życie oraz nienawiść wobec siebie. Czynnik ten może wiązać się z poczuciem, że jest się ciężarem dla bliskich, jak również z cierpieniem związanym z chorobą somatyczną, bezrobociem czy bezdomnością. Jego wyrazem mogą być komunikaty takie jak: „jestem bezużyteczny”, „sprawiam innym same problemy” etc. Jego emocjonalnymi komponentami mogą być poczucie winy, poczucie wstydu, niskie poczucie własnej wartości lub poczucie bycia zbędnym. Szczególnie wyraźny prosuicydalny wpływ poczucia, że jest się nie do zniesienia, stwierdzono, gdy pacjenci czuli się ciężarem nie tylko dla pojedynczej bliskiej osoby, ale dla wielu osób bliskich. Interpersonalna teoria zachowań samobójczych zakłada, że niezaspokojona potrzeba przynależności i poczucie, że jest się nie do zniesienia, są osobnymi czynnikami. Stąd nawet całkowita frustracja potrzeby przynależności nie wyłącza możliwości pojawienia się poczucia, że jest się nie do zniesienia. Potwierdzenia empirycznego dla tego modelu dostarczają badania, w których stwierdzono, że obecność tylko jednego z owych dwóch czynników wiąże się ze względnie niewielką skłonnością do wystąpienia myśli samobójczych, podczas gdy obecność ich obu silnie predysponuje do ich wystąpienia. Trzeci czynnik, który odpowiada za progresję myśli samobójczych do zachowań samobójczych, jest określany mianem zdolności do popełnienia samobójstwa i rozumiany jest jako przełamanie ewolucyjnie ukonstytuowanego lęku przed samobójstwem. Jego składową są m.in. lęk i tolerancja wobec bólu fizycznego. Zakłada się, że do przełamania owego lęku zwykle dochodzi poprzez habituację – ekspozycję na doświadczenia bólu związanego z chorobami somatycznymi, powtarzające się samookaleczenia lub zachowania samobójcze etc. Osiągnięcie stabilnego, nieambiwalentnego przekonania o tym, że planowana metoda samobójcza nie wywoła bólu, którego nie dałoby się znieść, uznawane jest za kluczowy komponent zdolności do popełnienia samobójstwa.
Zintegrowany model motywacyjno-wolicjonalny Rory’ego C. O’Connora.
Inspirowany wcześniejszym jeszcze modelem uniemożliwionej ucieczki (ang. "arrested flight model") Marka Williamsa, model motywacyjno-wolicjonalny (ang. "integrated motivational-volitional model –" IMV) autorstwa Rory’ego C. O’Connora zakłada, że do wystąpienia zachowań samobójczych prowadzą trzy kolejne fazy: premotywacyjna, motywacyjna i wolicjonalna. Faza pierwsza, premotywacyjna, stanowi tło biospołeczne całego procesu i moderuje przebieg późniejszych faz. Obejmuje ona interakcje pomiędzy: (a) podatnością na stres jednostki oraz (b) czynnikami środowiskowymi i (c) wydarzeniami życiowymi. Druga, najbardziej złożona faza motywacyjna opisuje kształtowanie się myśli samobójczych. Wyjściowymi czynnikami na drodze ku myślom samobójczym są doświadczenie porażki lub doświadczenie upokorzenia, którym towarzyszy podatność na owe przeżycia. Dalej niemożność ucieczki od nich może doprowadzić do stanu osaczenia, co zależne jest od szeregu różnorodnych moderatorów determinujących subiektywny poziom zagrożenia dla ja (ang. "threat to self moderators"), m.in. strategii radzenia sobie, umiejętności rozwiązywania problemów społecznych, utrwalonych błędnych przekonań o własnej niezaradności czy też skłonności do ruminacji. Następnie stan osaczenia i poczucie braku wyjścia z sytuacji może wyzwolić myśli samobójcze, co z kolei zależne jest od moderatorów motywacyjnych (ang. "motivational moderators"): poczucia bycia ciężarem i poczucia braku przynależności, jak również czynników takich jak brak pozytywnych myśli o przyszłości, brak planów na przyszłość czy też brak wsparcia społecznego. W końcu przejście z fazy drugiej, czyli motywacyjnej do fazy trzeciej, czyli wolicjonalnej, podczas której myśli i zamiary samobójcze są realizowane (co oznacza progresję myśli samobójczych do zachowań samobójczych), może nastąpić pod wpływem moderatorów wolicjonalnych (ang. "volitional moderators"). Pośrednim etapem owej progresji jest określenie planu samobójczego: czasu, miejsca i metody. Model IMV zakłada, że moderatory biorące udział w tym procesie mogą mieć bardzo różnorodny charakter i nie zawiera ich zamkniętej listy. Do ważniejszych z nich należą: (a) nabyta zdolność do podjęcia zachowań samobójczych (ang. "acquired capability for suicide") rozumiana jako wynik habituacji pozwalającej przełamać opór przed wyrządzeniem sobie krzywdy i sprawieniem sobie bólu (b) impulsywność (c) procesy wdrażania intencji (ang. "implementation intentions"), opisane przez Petera Gollwitzera, wiążą się z wcześniejszym określeniem kiedy, gdzie i w jaki sposób zrealizować zamiar samobójczy, utrwaleniem danego schematu reagowania, m.in. poprzez wielokrotne i szczegółowe powtarzanie prostego planu samobójczego, co sprawia, że w odpowiednich okolicznościach z łatwością może dojść do aktywacji zachowań samobójczych i ich niemal automatycznej realizacji przy niewielkich szansach na ich krytyczną reewaluację i przerwanie (d) znajomość innych osób, które przejawiały zachowania samobójcze (naśladownictwo jako forma społecznego uczenia się) oraz (e) dostęp do środków umożliwiających zachowania samobójcze.
Inne koncepcje psychodynamiczne.
Koncepcje psychoanalityczne sformułowane przez Sigmunda Freuda zakładają, że tendencje samobójcze są wyrazem instynktu śmierci ("Tanatos", określany też mianem "destrudo"), którego celem jest samozagłada i powrót do stanu nieożywionego. Późniejsze koncepcje Freuda przyjmowały także, że samobójstwo może wyrażać chęć zabicia obiektu, z którym wcześniej dana osoba zidentyfikowała się. Odmienne spojrzenie proponuje Otto Fenichel, przedstawiając tendencje samobójcze i samobójstwo jako przejawy dążenia do zjednoczenia się z utraconym, kochanym obiektem.
Myśli samobójcze a stosowanie leków przeciwdepresyjnych.
Tzw. leki przeciwdepresyjne są niejednolitą grupą substancji o zróżnicowanej budowie chemicznej, mechanizmach działania i wpływie na organizm. Ponadto reakcje na ten sam lek przeciwdepresyjny mogą być znacząco odmienne u różnych pacjentów (osobnicza zmienność w odpowiedzi na lek). Szacuje się, że zastosowanie leku przeciwdepresyjnego przynosi istotną poprawę u ok. 50–70% pacjentów leczonych z powodu depresji. U blisko połowy z pozostałych zmiana leku również przynosi poprawę. Leki z tej grupy znajdują zastosowanie nie tylko w leczeniu zaburzeń depresyjnych, lecz także zaburzeniach lękowo-depresyjnych, zaburzeniach obsesyjno-kompulsyjnych, zaburzeniach lękowych uogólnionych, agorafobii, fobii społecznej, zaburzeniach adaptacyjnych, zaburzeniach stresu pourazowego, zaburzeniach jedzenia i innych.
Korzystny wpływ tych leków na nastrój pacjentów (i część innych aspektów funkcjonowania) zwykle ujawnia się po upływie 10–28 dni ich systematycznego stosowania. Nieco wcześniej dochodzi do poprawy w zakresie napędu psychomotorycznego, co subiektywnie wyraża się w poczuciu dysponowania większym zasobem energii czy też większymi chęciami do podejmowania aktywności. Z kolei działania niepożądane, jeżeli wystąpią, zwykle obserwowane są w ciągu pierwszych kilku dni od rozpoczęcia terapii. Mają one najczęściej łagodny charakter (np. przemijająca utrata łaknienia, nudności, biegunka, bóle głowy). Jednakże u niewielkiej części pacjentów dochodzi do nasilenia niepokoju, pobudzenia lub akatyzji. Wymienione sytuacje wzmożenia napędu lub pobudzenia, które poprzedzają poprawę w zakresie nastroju, mogą przejściowo nasilać myśli lub tendencje samobójcze (ulotki informacyjne znajdujące się w opakowaniach z lekami przeciwdepresyjnymi zwykle zawierają skróconą informację na ten temat). W takich przypadkach kontakt z lekarzem i odpowiednie zmodyfikowanie leczenia zwykle pozwalają na usunięcie lub zredukowanie działań niepożądanych. Ryzyko opisanych powikłań uwydatnia znaczenie odpowiedniej współpracy pacjent-lekarz w zakresie stosowanej farmakoterapii – szczególnie u pacjentów, u których wyjściowo obecne są myśli samobójcze.
Przeważająca część badań wskazuje, że stosowanie leków przeciwdepresyjnych, zwłaszcza z grupy selektywnych inhibitorów wychwytu zwrotnego serotoniny, w leczeniu depresji jednobiegunowej prowadzi do redukcji myśli samobójczych oraz zachowań samobójczych. Przyjmuje się, że efekt ten uzyskiwany jest za pośrednictwem ich korzystnego wpływu na objawy depresji jednobiegunowej. Niemniej jednak badania nad bezpieczeństwem stosowania leków przeciwdepresyjnych wciąż są prowadzone, przy czym wyniki części z nich wzbudzają kontrowersje.
Ocena myśli samobójczych.
Ocena nasilenia myśli samobójczych i związanego z nimi ryzyka samobójczego stanowi jeden z trudniejszych elementów pracy lekarzy, zwłaszcza psychiatrów, jak również psychologów klinicznych i psychoterapeutów. Zasadnicze znaczenie w tej ocenie posiada badanie stanu psychicznego oraz wywiad chorobowy. Postępowanie diagnostyczne wymaga wzięcia pod uwagę zarówno licznych czynników ryzyka, jak i czynników protekcyjnych w stosunku do samobójstwa, a także specyfiki zaburzeń w przebiegu których występują myśli samobójcze. Celem podniesienia trafności badania wykorzystuje się teoretyczne modele powstawania zachowań samobójczych. Nierzadko istnieje konieczność poszerzenia badania o wywiad środowiskowy (zaczerpnięcia informacji o pacjencie od bliskich mu osób). Rolę pomocniczą w ocenie myśli samobójczych pełnią różnego rodzaju kwestionariusze – należą do nich:
Leczenie.
Obecność myśli samobójczych wskazuje na konieczność zgłoszenia się po pomoc medyczną. Skuteczne leczenie zaburzenia psychicznego leżącego u podłoża myśli samobójczych pozwala na ich usunięcie. Może ono obejmować m.in. psychofarmakoterapię lub psychoterapię. Myśli samobójcze, którym towarzyszą tendencje do ich realizacji (tendencje samobójcze), mogą być wskazaniem do hospitalizacji psychiatrycznej – pozwala ona na zapewnienie pacjentowi wyższego poziomu bezpieczeństwa, na zastosowanie zintensyfikowanego leczenia oraz na częstsze modyfikowanie leczenia w zależności od bieżącego stanu zdrowia pacjenta. W przypadku niektórych zaburzeń psychicznych o ciężkim przebiegu (np. zespołu Cotarda) można zastosować także zabiegi elektroterapii. Zarówno leczenie ambulatoryjne (np. w poradni zdrowia psychicznego lub gabinecie prywatnym), jak i szpitalne (np. w oddziale psychiatrycznym), prowadzone jest przede wszystkim przy udziale psychiatrów, psychoterapeutów lub psychologów klinicznych.
Instytucje oferujące wsparcie lub terapię.
W przypadku występowania myśli samobójczych, szczególnie tych, którym towarzyszą tendencje do ich realizacji, następujące instytucje oferują profesjonalną pomoc:

</doc>
<doc id="144782" url="https://pl.wikipedia.org/wiki?curid=144782" title="Hamburger SV">
Hamburger SV

Hamburger SV (pełna nazwa Hamburger Sport-Verein e. V., w skrócie HSV) – niemiecki klub sportowy z siedzibą w Hamburgu.
Informacje ogólne o klubie.
Za oficjalną datę założenia klubu uznawany jest 29 września 1887 roku. Jest klubem wielosekcyjnym; oprócz najstarszej i najbardziej utytułowanej sekcji piłki nożnej mężczyzn posiada również następujące sekcje: tenisa stołowego (założona 1927), piłki nożnej kobiet (założona 1970), siatkówki seniorów, baseballa (założona 1985), softballa, badmintona i hokeja na lodzie. W latach 1976–2002 istniała również sekcja piłki ręcznej mężczyzn.
Drużyna piłki nożnej mężczyzn nieprzerwanie od 1963 do 2018 grała w Bundeslidze. Była sześciokrotnym mistrzem Niemiec (1922 – nieoficjalny tytuł, 1923, 1928, 1959/60, 1978/79, 1981/82, 1982/83) oraz ośmiokrotnym wicemistrzem Niemiec (1924, 1956/57, 1957/58, 1975/76, 1979/80, 1980/81, 1983/84, 1986/87). Zdobyła również Puchar Ligi Niemieckiej (2003), trzykrotnie Puchar Niemiec (1962/63, 1975/76, 1986/87) a kolejne trzy razy grała w meczu finałowym tych rozgrywek (1955/56, 1966/67, 1973/74). Drużyna Hamburger SV odnosiła również sukcesy w klubowych rozgrywkach europejskich. Zdobyła Puchar Mistrzów (1982/83) oraz Puchar Zdobywców Pucharów (1976/77). Dodatkowo, brała również udział w meczach finałowych: Pucharu Mistrzów (1979/80), Pucharu Zdobywców Pucharów (1967/68) i Pucharu UEFA (1981/82). Najwięcej goli (137) w historii klubu dla drużyny strzelił Uwe Seeler. W największej liczbie meczów jako zawodnik uczestniczył Manfred Kaltz (581). Barwami klubu są kolory: niebieski, biały, oraz czarny. Swoje spotkania jako gospodarz drużyna piłkarska rozgrywa od 1953 roku na stadionie Volksparkstadion, mogącym pomieścić 57 000 widzów (jest siódmym największym stadionem piłkarskim w Niemczech). Gracze drużyny określani są przez fanów i media mianami: "Rothosen", "Hanseaten" oraz (do niedawna) "Bundesliga-Dino" i "Bundesliga Urgestein".
Zawodnicy sekcji tenisa stołowego największe sukcesy święcili w latach 30., 40. i 50. XX wieku. Drużyna tenisa stołowego zdobyła dwukrotnie mistrzostwo Niemiec (1937, 1938), a w 1939 została wicemistrzem kraju. W grze pojedynczej mężczyzn zawodnicy zdobyli trzykrotnie mistrzostwo Niemiec: 1933 (Paul Benthien), 1934 (Erich Deisler) oraz w 1944 (Heinz Benthien) oraz trzykrotnie wicemistrzostwo kraju: 1936 (Erich Deisler), 1937 (Paul Benthien) i 1943 (Heinz Benthien). W grze pojedynczej kobiet Ursula Paulsen dwukrotnie (1956, 1958) zajęła 3. miejsce w mistrzostwach Niemiec. W grze podwójnej mężczyzn zawodnicy należący do tej sekcji zdobyli w 1943 wicemistrzostwo kraju (Heinz Benthien), natomiast trzykrotnie zajęli 3. miejsce: 1940 (Heinz Benthien), 1944 (Heinz Benthien-Erich Deisler), 1948 (Erich Deisler). W grze podwójnej kobiet Ursula Paulsen zdobyła raz (1956) 3. miejsce w miastrzostwach Niemiec. W grze mieszanej zawodnicy należący do tej sekcji zdobyli mistrzostwo kraju w 1957 (Ursula Paulsen), dwukrotnie wicemistrzostwo: 1943 (Heinz Benthien), 2003 (Oliver Alke), oraz dwukrotnie zajęli 3. miejsce: 1940 (Heinz Benthien) i 1947 (Erich Deisler).
Drużyna siatkarska mężczyzn była sześciokrotnym mistrzem Niemiec (1976, 1977, 1985, 1986, 1987, 1988). Wygrała również pięciokrotnie DVV-Pokal (Puchar Niemiec; 1974, 1977, 1983, 1985, 1989, 1992 – ten ostatni jako 1. VC Hamburg)
Drużyna baseballa (występująca pod nazwą HSV Stealers) zdobyła w 2000 mistrzostwo Niemiec, natomiast wicemistrzem kraju była trzykrotnie: 1995, 1996, 1997. W roku 2000 zespół wygrał również rozgrywki Pucharu Niemiec oraz Pucharu Europy.
Męska drużyna badmintona została w 1957 wicemistrzem Niemiec. Natomiast w 1981 zawodnicy sekcji badmintona Gert Kattau i Joachim Schulz zdobyli 3. miejsce w mistrzostwach Niemiec w grze podwójnej mężczyzn.
Drużyna piłki ręcznej mężczyzn zdobyła w 1966 wicemistrzostwo Niemiec.
Drużyna piłki nożnej kobiet była finalistą Pucharu Niemiec w 2002, a następnie w 2004 finalistą Halowego Pucharu Niemiec.
Męska drużyna krykieta była dwukrotnym wicemistrzem Niemiec (2006, 2008).
Historia.
Początki.
Oficjalnie za datę założenia Hamburger Sport-Verein e.V. uznaje się 29 września 1887 roku. Jednak jest to jedynie data powstania najstarszego spośród późniejszych klubów-założycieli "SC Germania von 1887". Dopiero ponad dwadzieścia lat później, 2 czerwca 1919 roku doszło do połączenia trzech zespołów z Hamburga – "SC Germania von 1887", "Hamburger FC 1888" oraz, mającego swoją siedzibę w dzielnicy Eppendorf, "FC Falke 1906".
Kolorami klubowymi drużyny piłkarskiej "SC Germania von 1887" były czarny i niebieski. Dodatkowo na górnej części ubioru widniała litera „G”. Mecze prowadzone były na boisku przy ówczesnym torze wyścigów konnych w dzielnicy Mühlenkamp. W latach 1896, 1897, 1901 i 1902 drużyna była czterokrotnie mistrzem ligi miejskiej (Hamburga), a w 1904 roku wicemistrzem Niemiec (po przegranej 1:3 z drużyną Britannii Berlin w finale). Kolejny z klubów "Hamburger FC 1888" został założony 1 czerwca 1888 roku jako zespół powstały przy placówce oświatowej Wilhelm-Gymnasium. Stroje zawodników były ciemnoniebieskie, a mecze w roli gospodarza rozgrywano na boisku przy lodowisku w hamburskiej dzielnicy Sternschanze. Największym osiągnięciem zespołu było mistrzostwo północnych Niemiec zdobyte w 1918 roku. "FC Falke 1906" utworzony został w 1906 roku przy placówce oświatowej Oberrealschule Eppendorf, a barwami zespołu były kolory niebieski (górna część ubioru) i biały (dolna).
Powstały w wyniku fuzji w 1919 klub początkowo funkcjonował pod nazwą "Hamburg 88-Germania-Falke", by jeszcze w tym samym roku zmienić ją na Hamburger Sport-Verein. Barwami klubowymi stały się kolory: biały i czerwony, będące oficjalnymi barwami miasta Hamburga oraz Ligi Hanzeatyckiej. Kolorami dodatkowymi zostały niebieski i czarny, niegdyś używany przez klub "SC Germania von 1887".
Lata 1919–1933.
W 1919 roku klub przystąpił do rozgrywek na szczeblu regionalnym (Hamburg), zajmując w nich ostatecznie 2. miejsce. Pierwszy po połączeniu trzech klubów mecz, przegrany 1:4, drużyna z Hamburga rozegrała 1 czerwca 1919 roku przeciwko Viktorii Recklinghausen. W 1920 roku drużyna Hamburger SV wzięła udział w rozgrywkach Ligi Północnych Niemiec ("Norddeutsche Liga"), zajmując 1. miejsce w okręgu północnym. Po wygranym 8:0 meczu w finale Ligi Północnych Niemiec (z drużyną Hannover 96) zespół z Hamburga zakwalifikował się do rozgrywek o mistrzostwo Niemiec, kończąc rywalizację już w pierwszej rundzie, w której przegrał 1:3 z piłkarzami Duisburger SV.
W sezonie 1921/1922 piłkarze Hamburger SV ponownie zajęli, podobnie jak w ubiegłorocznych rozgrywkach, 1. miejsce w północnym okręgu Ligi Północnych Niemiec. Drużyna z Hamburga wygrała następnie turniej o mistrzostwo Niemiec, wygrywając mecze kolejno z zespołami: Titanią Stettin (5:0), Wackerem Monachium (4:0) i w finale z 1. FC Nürnberg. Ta ostatnia rywalizacja obejmowała w sumie dwa mecze – pierwszy zakończył się wynikiem remisowym 2:2 zdecydowano więc o rozegraniu meczu dodatkowego. Rozegrano go w Lipsku, a jego zwycięzcą został ze względów regulaminowych zespół hamburski.
W sezonie 1922/1923 drużyna piłkarzy Hamburger SV po raz trzeci została mistrzem okręgu w rozgrywkach Ligi Północnych Niemiec, a następnie wygrała zawody o mistrzostwo Ligi Północnych Niemiec pokonując po kolei zespoły: Borussia Harburg (3:1), Eintracht Hannover (4:1) i w meczu finałowym 2:0 Holstein Kiel. Zdobyła również po raz drugi tytuł mistrza kraju wygrywając w kolejnych rundach z piłkarzami klubów: Guts Muts Drezno (2:0), VfB Königsberg (3:2), a następnie w meczu finałowym rozegranym 10 czerwca 1923 roku na stadionie w Berlinie, drużynę Union Oberschöneweide (3:0).
Drużyna piłkarska Hamburger SV w sezonie 1923/1924 zakończyła rozgrywki Ligi Północnych Niemiec na 1. miejscu w okręgu Alster, a następnie wygrała turniej o mistrzostwo regionu. W tym sezonie zespół zdobył również wicemistrzostwo Niemiec, pokonując drużyny Sportfreunde Breslau (3:0) i SV Leipzig (1:0), ale przegrywając w meczu finałowym oglądanym przez około 30 tysięcy widzów, a rozegranym na stadionie w Berlinie z piłkarzami klubu 1. FC Nürnberg 0:2. W kolejnych trzech sezonach zespół Hamburger SV nie odnosił takich sukcesów jak w latach poprzednich. W 1925 roku drużyna piłkarska nie zakwalifikowała się do drugiej rundy mistrzostw Niemiec przegrywając z zespołem FSV Frankfurt 1:2, a w sezonie 1925/1926 zajęła 2. miejsce w mistrzostwach północnych Niemiec ("Norddeutsche Meisterschaft"). W tym sezonie wygrała w rozgrywkach o Puchar Północnych Niemiec, pokonując w ostatnim meczu piłkarzy klubu Holstein Kiel 3:1. Rok później zespół ponownie był drugi w mistrzostwach regionu.
W sezonie 1927/1928 zespół Hamburger SV zajął 1. miejsce w okręgu Alter w ramach rozgrywek Ligi Północnych Niemiec, a także po raz szósty został mistrzem północnych Niemiec (wygrywając wszystkie mecze, w których brał udział na turnieju – 6). W rywalizacji o mistrzostwo kraju ("Deutsche Meisterschaft") wygrał po kolei z drużynami: Schalke 04 Gelsenkirchen (4:2), VfB Königsberg (4:0), Bayernem Monachium (8:0 – trzy gole Tulla Hardera), by w meczu finałowym rozgrywanym na Altonaer Stadion w Altonie pokonać Herthę Berlin 5:2, i po raz trzeci w historii klubu zostać mistrzem kraju.
W latach 1929, 1931–1933 czterokrotnie zespół hamburski zostawał mistrzem północnych Niemiec, niemniej w rozgrywkach o mistrzostwo kraju przegrywał mecze już w pierwszych rundach, stąd nie brał już udziału w meczu finałowym turnieju.
1933–1945.
Od 1933 roku Hamburger SV występował w nowych rozgrywkach zwanych Gauliga/Bereichsliga Nordmark. W latach 1934–1936 przegrywał je, za każdym razem będąc w tabeli za drużyną Eimsbütteler TV, wywodzącej się z dzielnicy Hamburga, Eimsbüttel. W 1937 roku wywalczyli mistrzostwo rozgrywek, przeszli fazę grupową mistrzostw Niemiec. W półfinale ulegli jednak 2:3 1. FC Nürnberg, a w meczu o 3. miejsce 0:1 VfB Stuttgart. W 1938 roku Hamburger SV ponownie był czwarty w mistrzostwach kraju po tym, jak najpierw wywalczył mistrzostwo regionu, a następnie przegrał w półfinale 2:3 z Hannoverem 96 po dogrywce i 2:4 z Fortuną Düsseldorf także po dogrywce (w pierwszym meczu między HSV a Fortuną padł bezbramkowy remis). W sezonie 1938/1939 sytuacja znów się powtórzyła i znów HSV zajęło 4. pozycję. W decydujących meczach uległo 1:4 Admirze Wiedeń, a potem 2:3 Dresdner SC. Natomiast gracz HSV, Werner Höffmann, zdobywając 28 goli w rozgrywkach został królem strzelców, pierwszym w historii mistrzostw Niemiec wywodzącym się z klubu z Hamburga. Po wybuchu II wojny światowej w Niemczech rozgrywki ligowe nadal toczyły się. W 1941 roku HSV przeszedł rozgrywki regionalne bez straty punktu i wygrał fazę grupową mistrzostw kraju. W półfinale uległ jednak Schalke 04 Gelsenkirchen w dwumeczu (1:0 i 0:3). Do 1945 roku Hamburger SV nie osiągnął już więcej sukcesów w niemieckim czempionacie. W wyniku wojny zmarło kilku zawodników HSV, w tym Rudolf Noack, Werner Höffmann i Eugen Kahl. Swoje pierwsze spotkanie po zakończeniu wojny HSV rozegrał 16 lipca 1945 na swoim stadionie Rothenbaum i wygrał 2:0 z Altoną 93.
1945–1963.
W 1945 roku po zwycięstwie nad III Rzeszą, Alianci podzielili ją na strefy okupacyjne czterech zwycięskich mocarstw: Stanów Zjednoczonych, Wielkiej Brytanii, Francji oraz Związku Socjalistycznych Republik Radzieckich. Tak samo podzielono strefy rozgrywek piłkarskich, a Hamburg i północ Niemiec znalazła się pod wpływami Wielkiej Brytanii. W sezonie 1946/1947 w rozgrywkach okręgowych HSV zajął drugie miejsce za lokalnym rywalem, FC St. Pauli, a w 22 spotkaniach zdobył 101 goli, wygrywając m.in. 14:2 z TuS Hamburg, 11:0 z Unionem Altona czy 14:0 z Post SV. W barażach o awans do mistrzostw strefy brytyjskiej spotkał się z VfB Lübeck i zwyciężył 5:2. Potem po dwóch meczach pokonał Schalke 04 Gelsenkirchen (0:0 i 2:0), 3:1 Rot-Weiß Oberhausen, a w finale w Düsseldorfie 1:0 Borussię Dortmund. Tym samym Hamburger SV został po raz pierwszy piłkarskim mistrzem strefy brytyjskiej. Rok później piłkarze z Hamburga zostali mistrzami północy kraju, a dzięki pokonaniu Hamborn 07 3:1, Entrachtu Brunszwik 3:2 i St. Pauli 6:1 ponownie wywalczyli prymat w swojej strefie wpływów alianckich. Jednak w mistrzostwach całego kraju odpadli już po pierwszej rundzie przegrywając 1:2 z TuS Neuendorf.
Zarówno w 1949, jak i 1950 roku HSV sięgał po mistrzostwo Północnych Niemiec, jednak odpadał w mistrzostwach narodowych. W 1950 roku zespół wyjechał na tournée do Stanów Zjednoczonych i stał się pierwszą niemiecką drużyną po zakończeniu wojny, która wystąpiła na boiskach USA. Hamburger SV zwyciężył tam we wszystkich sześciu rozegranych spotkaniach: 4:1 z drużyną Nowego Jorku, 10:0 z All Stars Chicago, 9:1 z Elizabeth SC Newark, 5:0 z drużyną z Filadelfii, 7:2 z New Jersey i 9:2 z Brooklynu. Sezon 1950/1951 zakończył się czternastym w historii tytułem mistrza Niemiec Północnych, jednak w krajowych rozgrywkach zespół zajął 3. miejsce w grupie. Herbert Woitkowiak, zawodnik HSV, z 40 golami został królem strzelców całego cyklu mistrzostw kraju. Rok 1952 i 1953 przyniósł kolejne dwa mistrzostwa regionu. 15 sierpnia 1953 w barwach Hamburger Sport-Verein zadebiutował 16-letni wówczas Uwe Seeler, który w późniejszych latach stał się najlepszym strzelcem w historii klubu. Jego debiut miał miejsce w zwycięskim 5:3 meczu z Göttingen 05. W 1954 roku HSV nie odniósł sukcesu, ale w 1955 roku odzyskał on mistrzostwo swojego regionu. W sezonie 1955/1956 obronił ten tytuł, a Seeler z 32 golami został najlepszym strzelcem rozgrywek. Drużyna jednak ponownie nie potrafiła przebić się do decydującej fazy mistrzostw Niemiec. Rok później Seeler zdobył 31 bramek, najwięcej w lidze. „Die Rothosen” po raz dziewiętnasty zostali mistrzami Północy oraz dotarli do finału mistrzostw kraju. Na stadionie w Hanowerze lepsza od hamburczyków okazała się Borussia Dortmund, która zwyciężyła 4:1. W 1958 roku miała miejsce podobna historia, gdy po dwudziestym tytule mistrza regionu HSV uległo 0:3 w finale mistrzostw Niemiec Schalke 04. Natomiast rok 1959 to kolejny prymat w rozgrywkach rejonu Hamburga i okolic.
W sezonie 1959/1960 HSV trenowany przez Güntera Mahlmanna po wygraniu mistrzostw Północy zwyciężył także swoją grupę w rundzie eliminacyjnej mistrzostw Niemiec. Dzięki temu 25 czerwca 1960 roku na Waldstadionie we Frankfurcie nad Menem zmierzył się w decydującym o czempionacie spotkaniu z 1. FC Köln. Ostatecznie Hamburger SV zwyciężył 3:2 po golach Uwe Seelera i jednym Gerta Dörfela, dzięki czemu po 32 latach ponownie został najlepszą drużyną Niemiec. Jesienią 1960 klub po raz pierwszy w historii wystąpił w europejskich pucharach. W 1/8 finału edycji 1960/1961 Pucharu Mistrzów zmierzył się ze szwajcarskim BSC Young Boys. W pierwszym meczu w Bernie Niemcy wygrali 5:0 po dwóch golach Klausa Stürmera i Uwe Seelera oraz jednym Klausa Neisnera. W rewanżu w Hamburgu padł remis 3:3 (bramki dla HSV zdobywali Stürmer, „Charly” Dörfel i po samobójczym trafieniu Léon Walker). W ćwierćfinale HSV trafił na mistrza Anglii, Burnley F.C. W Anglii Hamburger SV przegrał 1:3 (gol Dörfla), ale w rewanżu na własnym stadionie wygrał 4:1 (dwa trafienia Seelera i jedno Dörfla oraz Stürmera) i awansował do dalszej rundy. W półfinale z Barceloną do rozstrzygnięcia potrzeba było trzech spotkań. W pierwszym w Hiszpanii wygrała Barcelona 1:0, a w drugim w Niemczech HSV 2:1 (strzelcy dla HSV: Peter Wulf i Seeler). W decydującym o awansie meczu, na neutralnym stadionie w Brukseli wygrała Barcelona 1:0 po bramce Evaristo de Macedo i to ona weszła do finału. Ani w 1961, ani w kolejnych dwóch latach HSV nie zdołało osiągnąć kolejnych sukcesów w rozgrywkach ligowych. Jednak w 1963 roku klub dotarł do finału Pucharu Niemiec i dzięki hat-trickowi Uwego Seelera pokonał 3:0 Borussię Dortmund, zapisując tym samym w swojej historii pierwszy zdobyty krajowy puchar.
1963–1976.
W 1963 roku Niemiecki Związek Piłki Nożnej utworzył nowe rozgrywki w kraju – Bundesligę, składającą się pierwotnie z 16 drużyn. W skład wszedł między innymi Hamburger SV, a w premierowym sezonie zespół ten poprowadził trener Martin Wilke. 24 sierpnia HSV rozegrał swoje pierwsze spotkanie w Bundeslidze i zremisował na wyjeździe z Preußen Münster 1:1. 7 marca 1964 roku Hamburger SV uległ na wyjeździe 2:9 TSV 1860 Monachium i jest to najwyższa porażka w historii klubu. Na koniec sezonu 1963/1964 drużyna z Hamburga zajęła 6. miejsce, a jej napastnik Uwe Seeler z 30 golami został królem strzelców.
Po sezonie 1963/1964 doszło do zmiany trenera. Wilkego zastąpił Georg Gawliczek. W HSV pracował dwa lata, ale nie osiągnął sukcesów w lidze. Natomiast jego następca Josef Schneider doszedł z zespołem do finału Pucharu Niemiec, jednak hamburczycy ulegli w nim 0:4 Bayernowi Monachium. Schneidera zastąpił Kurt Koch, a Hamburger SV miał wystąpić w Pucharze Zdobywców Pucharów 1967/1968, gdyż poprzednim triumfatorem tych rozgrywek był właśnie Bayern, który automatycznie uzyskał miejsce w następnej edycji. W 1/16 finału HSV zmierzył się ze zdobywcą Pucharu Danii, Freja Randers. W pierwszym meczu w Hamburgu po 3 golach Seelera i po jednym Wernera Krämera oraz jednym Franza-Josefa Höniga „Die Rothosen” wygrali 5:3. W rewanżu także zwyciężyli, tym razem 2:0 po trafieniach Jürgena Kurbjuhna i Holgera Dieckmanna. W 1/8 finału przeciwnikiem Hamburger Sport-Verein była Wisła Kraków. Niemcy wygrali dwumecz pokonując „Wiślaków” 1:0 w Krakowie (gol Seelera) i 4:0 na własnym stadionie (dwa gole Schulza i po jednym Seelera i Kurbjuhna). HSV w drodze do finału przeszedł także dwie następne przeszkody. W ćwierćfinale uporał się z Olympique Lyon po trzech meczach (2:0 po bramkach Dieckmanna i Dörfla, 0:2 i w dodatkowym znów 2:0 po dwóch trafieniach Seelera). Natomiast w pierwszym meczu 1/2 finału Niemcy zremisowali 1:1 z Cardiff City (gol: Helmut Sandmann), ale w drugim w Cardiff pokonali miejscowych 3:2 (gole: dwa Höniga i jeden Seelera). 23 maja 1968 w finale na Feijenoord Stadion w Rotterdamie HSV podejmował A.C. Milan. Już w 3. minucie bramkę dla „rosso-nerich” strzelił Kurt Hamrin, a w 15. dołożył drugie trafienie, dzięki czemu mediolańczycy sięgneli po Puchar Zdobywców Pucharów.
Finał Pucharu Zdobywców Pucharów
Koch pracował w Hamburger SV jeszcze przez rok, ale nie odnosząc sukcesu w lidze został zastąpiony przez Georga Knöpfle. W 1970 roku HSV był szósty w lidze, jednak ponownie doszło do zmiany trenera i nowym szkoleniowcem klubu został Klaus-Dieter Ochs. Poprawił on lokatę z poprzedniego sezonu, jednak z kolejnych dwóch HSV zajmował miejsca poza dziesiątką. 1 maja 1972 roku karierę sportową zakończył Uwe Seeler, a na jego pożegnalny mecz na Volksparkstadion przybyło 62 tysiące widzów. W 1973 roku następcą Ochsa mianowano Kuno Klötzera. W 1974 roku doprowadził on zespół do finału Pucharu Niemiec, jednak HSV uległ w nim 1:3 Eintrachtowi Frankfurt. Z kolei w 1975 roku zajął 4. miejsce w lidze, a sezon później wywalczył wicemistrzostwo kraju kończąc sezon 4 punkty za Borussią Mönchengladbach. 26 czerwca 1976 Hamburger SV zdobył swój drugi krajowy puchar w historii, gdy na stadionie we Frankfurcie nad Menem pokonał 2:0 1. FC Kaiserslautern.
1976–1987.
Dzięki zdobyciu Pucharu Niemiec Hamburger SV jesienią 1976 wystąpił w rozgrywkach Pucharu Zdobywców Pucharów. Już w pierwszej rundzie spotkał się z Islandzkim ÍBK Keflavík. Zdobywca Pucharu Islandii w pierwszym meczu w Hamburgu uległ 0:3, a gole dla Niemców zdobywali Klaus Zaczyk, Willi Reimann i Peter Hidien. W rewanżu na Islandii padł remis 1:1 (HSV zdobył gola po strzale Hidiena). W 1/8 finału „Die Rothosen” wylosowali Heart of Midlothian F.C. ze Szkocji. Zawodnicy Hamburger SV dwukrotnie zdobywali po 4 gole w meczu wygrywając najpierw 4:2 na własnym stadionie (trafienia Olego Bjørnmose, Kurta Eigla, Williego Reimanna i Manfreda Kaltza) oraz 4:1 w Edynburgu (po dwie bramki Eigla i Felixa Magatha). W ćwierćfinale HSV uporał się z kolejną przeszkodą – MTK Budapeszt. W pierwszym meczu zremisowali ze zdobywcami Pucharu Węgier 1:1, a gola zdobył Georg Volkert. W rewanżu na Volksparkstadion hamburczycy wygrali z Węgrami 4:1, a bramki zdobywali: Reimann (2), Kaltz i Zaczyk. W półfinale Niemcy wylosowali Atlético Madryt i na Estadio Vicente Calderón przegrali oni z gospodarzami 1:3, a autorem honorwego trafienia był Magath. W rewanżu odrobili stratę wygrywając 3:0 i dzięki golom Kaltza, Reimanna i Ferdinanda Kellera awansowali do finału. 11 maja 1977 roku na Stadionie Olimpijskim w Amsterdamie przeciwnikiem Hamburger Sport-Verein był belgijski RSC Anderlecht. Do 78. minuty utrzymywał się wynik bezbramkowy i wtedy gola z rzutu karnego zdobył Georg Volkert. W 88. minucie gola na 2:0 zdobył Magath i Hamburger SV zdobyło swoje pierwsze europejskie trofeum w historii.
Finał Pucharu Zdobywców Pucharów
Po sukcesie w Pucharze Zdobywców Pucharów ze stanowiska trenera odszedł Klötzer i został zastąpiony przez Rudiego Gutendorfa, ale niedługo potem kolejnym trenerem został Turek Arkoç Özcan, były bramkarz HSV. Jednym z transferów przeprowadznych przez hamburski klub było zakupienie reprezentanta Anglii, Kevina Keegana. Özcan doprowadził HSV do 10. miejsca w lidze, a przed sezonem 1978/1979 został zastąpiony przez Chorwata z pochodzenia, Branko Zebeca. Na koniec sezonu wywalczył on mistrzostwo Niemiec, pierwsze dla HSV od czasu utworzenia Bundesligi. Najlepszym strzelcem zespołu został Keegan, który zdobył 17 goli. Jesienią 1979 Hamburger SV drugi raz w swojej historii wystąpił w Pucharze Mistrzów. W pierwszej rundzie wyeliminował islandzki Valur Reykjavík. W stolicy Islandii dwa gole zdobył Horst Hrubesch i jednego Ivan Buljan, a HSV wygrał 3:0. W rewanżu w Hamburgu ponownie wygrali Niemcy, tym razem 2:1, po bramkach Hrubescha i Bernda Wehmeyera. W 1/8 finału rywalem hamburczyków było Dinamo Tbilisi. Na Volksparkstadion padł rezultat 3:1 dla HSV (gole Kaltza, Keegana i Hartwiga), a w rewanżu w Tbilisi 3:2 dla przyjezdnych (trafienia Keegana, Hrubescha i Buljana). W ćwierćfinale „Die Rothosen” natrafili na mistrza Jugosławii, Hajduka Split. W 45. minucie meczu w Hamburgu jedynego gola zdobył Willi Reimann. Na wyjeździe Niemcy ulegli 2:3, ale dzięki golom autorstwa Hrubescha i Holgera Hieronymusa strzelonym w Splicie awansowali do 1/2. W niej rywalem Hamburger SV był Real Madryt. Na Estadio Santiago Bernabéu „Królewscy” zwyciężyli 2:0, a bohaterem spotkania był strzelec dwóch goli Santillana. W rewanżu lepsi okazali się gracze HSV, którzy po dwóch golach Kaltza, dwóch Hrubescha i jednym Memeringa wygrali 5:1 i awansowali do finału Pucharu Europy, w którym ich rywalem miał być obrońca trofeum, Nottingham Forest. Finał odbył się 28 maja 1980 roku na Santiago Bernabéu w Madrycie. Jedynego gola spotkania zdobył John Robertson w 21. minucie meczu, a piłkarze Forest drugi raz z rzędu sięgnęli po najważniejsze trofeum klubowe w Europie. Z kolei w lidze Hamburger SV był drugi tracąc dwa punkty do Bayernu Monachium.
Finał Pucharu Mistrzów
Latem 1980 nowym zawodnikiem Hamburger SV został mistrz świata z 1974 roku i dwukrotny laureat Złotej Piłki Franz Beckenbauer. W trakcie sezonu 1980/1981 Zebeca zastąpił jego rodak Aleksandar Ristić. HSV został wicemistrzem kraju, ponownie będąc za Bayernem w tabeli. W 1/32 Pucharu UEFA Hamburger SV pokonał w dwumeczu jugosłowańskie FK Sarajevo. W pierwszym meczu padł wynik 4:2 dla Niemców (dwie bramki Hrubescha i po jednej Kaltza oraz Hartwiga), a w drugim remis 3:3 (hat-trick Hrubescha). Hamburczycy przeszli także 1/16 finału. Po remisie 1:1 na Philips Stadion z tamtejszym PSV Eindhoven (kolejny gol Hrubescha), wygrali u siebie 2:1 (trafienia Jürgena Groha i Hrubescha). HSV odpadł jednak w 1/8 finału po dwóch porażkach z AS Saint-Étienne: 0:5 na własnym stadionie i 0:1 we Francji.
Latem 1981 roku nowym trenerem zespołu został Austriak Ernst Happel, który w 1978 roku na mistrzostwach świata w Argentynie wywalczył z reprezentacją Holandii wicemistrzostwo świata. W lidze drużyna pod jego wodzą wywalczyła swój szósty tytuł mistrza kraju, a drugi od czasu utworzenia Bundesligi. HSV zakończyło sezon z 3 punktami przewagi nad drugim w tabeli 1. FC Köln, a napastnik Horst Hrubesch z 27 golami został najlepszym strzelcem ligi. Hamburger SV wystąpił także w rozgrywkach Pucharu UEFA. W pierwszej rundzie rywalem Niemców był FC Utrecht, jednak już w premierowym spotkaniu przegrali oni 0:1 na własnym stadionie. W rewanżu w Arnhem padło 9 bramek, a HSV zwyciężył 6:3 po dwóch golach Jürgena Milewskiego oraz po jednym Bernda Wehmeyera, Jimmy’ego Hartwiga, Larsa Bastrupa oraz 20-letniego wówczas Thomasa von Heesena. W 1/16 finału rywalem HSV był francuski zespół Girondins Bordeaux. U siebie Francuzi wygrali 2:1, a honorowego gola dla wicemistrzów RFN zdobył Manfred Kaltz z rzutu karnego. W rewanżu na Volksparkstadion dwie bramki zdobył Horst Hrubesch i dzięki zwycięstwu 2:0 dalej awansował zespół z Hamburga. W 1/8 finału Hamburger SV wylosował Aberdeen F.C. i ponownie przegrał pierwszy mecz, tym razem 2:3 (dwa gole dla HSV zdobywał Hrubesch). Wygrał jednak rewanż 3:1 (zdobywcy bramek: Hrubesch, Memering i Ditmar Jakobs) i przeszedł do kolejnej rundy. Pierwszy mecz ćwierćfinałowy ze szwajcarskim Neuchâtel Xamax zakończył się zwycięstwem hamburczyków 3:2 (trafienia Bastrupa, Memeringa i von Heesena), a w drugim spotkaniu padł wynik bezbramkowy. Półfinałową parę Hamburger SV tworzył z FK Radničkim Nisz z Jugosławii. Pierwszy mecz Jugosłowianie wygrali 2:1 u siebie, a honorowego gola dla niemieckiej drużyny zdobył von Heesen. W rewanżowym meczu ulegli jednak w Hamburugu 1:5 – von Heesen z Hartwigiem zdobyli po dwie bramki, a jedną dołożył Felix Magath. 5 maja 1982 roku HSV rozegrał swój pierwszy finałowy mecz na Ullevi w Göteborgu z tamtejszym IFK, jednak uległ 0:1. Rewanż również nie był udany dla podopiecznych Happela, którzy na własnym stadionie zostali pokonani 3:0 przez Szwedów.
Finał Pucharu UEFA
Finał Pucharu UEFA
W sezonie 1982/1983 zespół Happela kontynuował pasmo sukcesów i drugi raz z rzędu okazał się najlepszy w lidze, dzięki lepszej różnicy bramek niż rywal Werder Brema. Atak Hrubesch-Milewski zdobył w tamtym sezonie łącznie 32 gole. Dzięki wywalczonemu rok wcześniej tytułowi mistrza RFN, Hamburger Sport-Verein wystąpił w edycji 1982/1983 Pucharu Mistrzów. W 1/16 finału spotkał się z mistrzem Niemieckiej Republiki Demokratycznej, Dynamem Berlin i po remisie 1:1 w Berlinie (gol Milewskiego) wygrał u siebie 2:0, dzięki bramkom Hartwiga i Hrubescha. W 1/8 finału rywalem Niemców był mistrz Grecji, Olympiakos SFP. Na własnym stadionie wygrali oni z Grekami 1:0, dzięki bramce von Heesena. Jednak w rewanżu nie dali szans rywalom zwyciężając 4:0, a gole w Pireusie strzelali Magath, Hrubesch, Rolff i Bastrup. W ćwierćfinale rywalem HSV był mistrz Związku Radzieckiego, Dynamo Kijów, prowadzony przez trenera Jurija Morozowa. 2 marca 1983 na stadionie w Tbilisi hat-tricka ustrzelił Lars Bastrup przyczyniając się do wygranej 3:0. W rewanżu mistrzowie RFN przegrali 1:2 (gol Hartwiga), ale awansowali do 1/2 finału. Przeciwnikiem Niemców w tej fazie rozgrywek Real Sociedad, mistrz Hiszpanii. Na Estadio Anoeta był remis 1:1, a strzelcem bramki dla HSV był Rolff. W 75. minucie rewanżowego spotkania gola zdobył Dimitar Jakobs, jednak 5 minut później wyrównał Diego Alvárez. W 84. minucie wynik meczu ustalił von Heesen i Hamburger SV drugi raz w swojej historii awansował do finału Pucharu Europy Mistrzów Krajowych. W równoległym dwumeczu półfinału Juventus F.C. uporał się z Widzewem Łódź i to mistrz Włoch miał być przeciwnikiem Hamburger SV w finale. 25 maja 1983 roku na Stadionie Olimpijskim w Atenach już w 7. minucie Felix Magath pokonał bramkarza „Starej Damy”, Dino Zoffa. Włosi do końca meczu nie zdołali jednak odrobić strat i Hamburger SV zdobył Puchar Europy po raz pierwszy w swojej historii i stał się drugim niemieckim zespołem, który tego dokonał.
Finał Pucharu Mistrzów
W Pucharze Interkontynentalnym, rozegranym w tym samym roku, Hamburger SV uległ 1:2 po dogrywce zdobywcy Copa Libertadores Grêmio Porto Alegre. Z kolei w Superpucharze Europy zremisowali 0:0 i przegrali 0:2 z Aberdeen. W sezonie 1983/1984 drużyna Happela do końca walczyła o tytuł mistrzowski, jednak utraciła go na rzecz VfB Stuttgart, tracąc do tej drużyny 4 punkty. Najlepszym strzelcem HSV po odejściu Hrubescha do Standardu Liège został Dieter Schatzschneider z 15 golami. Pierwszą rundę Pucharu Mistrzów HSV przeszedł, dzięki wycofaniu się Vllazni Szkodra. Przygodę z pucharem obrońcy tytułu zakończyli już w 1/8 finału na potyczkach z Dinamem Bukareszt. W Bukareszcie przegrali oni 0:3, a w rewanżu nie zdołali odrobić strat i wygrali 3:2, pomimo że do 80 minuty prowadzili 3:0 po dwóch golach Jakobsa i jednym von Heesena. W 1985 roku HSV był piąty w lidze, a w Pucharze UEFA najpierw przeszedł Southampton F.C. (0:0 i 2:0 po golach Kaltza i Szkota McGhee), a następnie CSKA Sofia (4:0 po dwóch bramkach von Heesena, jednej Magatha i McGhee oraz 2:1 po trafieniach Wuttke i McGhee). Odpadli w 1/8 finału po dwumeczu z Interem Mediolan. U siebie wicemistrz RFN zwyciężył 2:1 (bramki Schrödera i von Heesena), ale w rewanżu uległ 0:1. W 1986 roku HSV był siódmy, a w 1987 drugi w lidze za Bayernem. W tamtym roku zdobył też swój trzeci Puchar Niemiec po zwycięstwie 3:1 nad Stuttgarter Kickers.
1987–1999.
Latem 1987 roku Ernst Happel powrócił do ojczyzny i został trenerem Tirolu Innsbruck, a nowym trenerem Hamburger SV został Josip Skoblar, ale jeszcze w tym samym roku został zmieniony przez byłego gracza „Die Rothosen”, Williego Reimanna. W sezonie 1987/1988 zajął 6. miejsce w lidze. W Pucharze Zdobywców Pucharów klub odpadł w 1/8 finału po dwóch porażkach 0:1 i 0:2 z Ajaksem Amsterdam. W 1989 roku gracze Reimanna byli czwarci w lidze, a sezonie 1989/1990 był ostatnim dla tego szkoleniowca w Hamburger SV. Został on zwolniony po zajęciu 11. pozycji w Bundeslidze i odpadnięciu w ćwierćfinale Pucharu UEFA z Juventusem (0:2 i 2:1 po golach Jana Furtoka i Andreasa Merkle). We wczseśniejszych rundach HSV eliminował kolejno Örgryte IS (2:1, 5:1), Real Saragossa (0:1, 2:0) i FC Porto (1:0, 1:2).
Następcą Reimanna w 1990 roku został Gerd-Volker Schock. Trener ten pracował w Hamburgu przez dwa sezony doprowadzając tamtejszy klub do 5. i 12. miejsca w Bundeslidze. W trzech kolejnych sezonach najlepszym strzelcem zespołu był Polak Jan Furtok. W czerwcu 1991 roku klub po tym, jak przeżywał kłopoty finansowe, sprzedał Thomasa Dolla do S.S. Lazio za 16 milionów marek, co było najdroższym wówczas transferem w historii HSV. W edycji 1991/1992 Pucharu UEFA Hamburger SV odpadł 1/8 finału dwukrotnie ulegając 1:2 i 1:4 czeskiej Sigmie Ołomuniec.
W latach 1992–1995 trenerem zespołu był Benno Möhlmann, ale w trzech kolejnych sezonach drużyna zajmowała miejsca poniżej dziesiątego – kolejno dwunaste, jedenaste i trzynaste. Następcą Möhlmanna w 1995 roku został Felix Magath, który był asystentem swojego poprzednika, a prezesem klubu wybrano innego byłego gracza „Die Rothosen”, Uwego Seelera. Na stanowisku pierwszego trenera klubu pracował dwa lata. W 1996 roku był z HSV piąty w lidze, ale rok później jego podpieczni zajęli 12. pozycję. Dodatkowo odpadli w 3. rundzie Pucharu UEFA po dwóch porażkach z AS Monaco 0:3 i 0:2. W 1997 roku szkoleniowcem klubu został Frank Pagelsdorf, a w 1998 roku rozpoczęto przebudowę stadionu Volksparkstadion. Do końca lat 90. piłkarze Hamburger SV nie osiągnęli większych sukcesów. W 1998 roku zajęli 9., a w 1999 7. miejsce w lidze.
1999–2010.
Nowymi nabytkami Hamburger SV przed rozpoczęciem sezonu 1999/2000 byli między innymi dwaj Irańczycy Mehdi Mahdavikia i Vahid Hashemian, a także Chorwat Niko Kovač i napastnik VfL Wolfsburg Roy Präger. W 2000 roku zespół pod przewodnictwem Franka Pagelsdorfa zajął 3. miejsce w lidze za Bayernem Monachium i Bayerem 04 Leverkusen. Najlepszymi strzelcami tamtego sezonu byli Ghańczyk Anthony Yeboah, Präger i bramkarz Hans-Jörg Butt, który zaliczył 9 trafień, wszystkie z rzutów karnych. Latem 2000 zespół wzmocnili tacy zawodnicy jak Bośniak Sergej Barbarez z Borussii Dortmund, trzej Czesi Milan Fukal, Tomáš Ujfaluši i Marek Heinz czy reprezentant Danii Stig Tøfting. Zespół po raz pierwszy wystąpił w nowej edycji Ligi Mistrzów, a w eliminacjach trafił na Brøndby IF. W Kopenhadze wygrał 2:0 po golach Barbareza i Mahdavikii, a w rewanżu zremisował 0:0. W fazie grupowej przeciwnikiem hamburczyków były drużyny Juventusu, Panathinaikosu Ateny i Deportivo La Coruña. W pierwszym meczu grupowym HSV zremisował 4:4 u siebie ze Juventusem, a autorami bramek dla Hamburger SV byli Yeboah, Mahdavikia, Butt i Kovač. W 2. kolejce zespół uległ na wyjeździe Deportivo 1:2 (gol Barbareza), a w 3. u siebie Panathinaikosowi 0:1. W drugim spotkaniu z „Koniczynkami” w Atenach padł bezbramkowy remis, ale HSV wygrało w Turynie z „Juve” 3:1, dzięki golom Prägera, Yeboaha i Panadicia. W ostatniej kolejce fazy grupowej Niemcy zremisowali u siebie 1:1 z Deportivo (bramka Mahdavikii) i zajęli ostatecznie 3. miejsce w swojej grupie, a z Pucharu UEFA odpadli po dwóch porażkach 0:1 i 0:3 z Romą. W lidze zespół spisał się słabiej niż przed rokiem i zajął 13.lokatę. Królem strzelców Bundesligi z 22 golami został Sergej Barbarez.
W 2001 roku odszedł trener Pagelsdorf, a w jego miejsce zatrudniono Austriaka Kurta Jarę. Z drużyny odeszli Yeboah, Butt, Kovač, Tøfting czy Hashemian, a w ich miejsce zakupiono między innymi Jörga Albertza z Rangers F.C., Bernarda Romeo z San Lorenzo de Almagro czy bramkarza Martina Pieckenhagena. W 2002 roku HSV był jedenasty w lidze, a w 2003 zajął 4. pozycję. W Pucharze UEFA grał tylko w jednej rundzie i odpadł z niego po dwumeczu z FK Dnipro (2:1, 0:3).
Jeszcze w 2003 roku zwolniono trenera Jarę, a za niego zatrudniono Klausa Toppmöllera. Z kolei od 2004 roku kolejnym szkoleniowcem klubu był dawny zawodnik HSV, Thomas Doll. Najlepszy strzelec HSV ostatnich trzech sezonów, Romeo, odszedł do RCD Mallorca, a Ujfaluši został sprzedany za 7,5 miliona euro do Fiorentiny. W zamian zakupiono Benjamina Lautha z TSV 1860 Monachium, Belgowie Daniela Van Buytena z Olympique Marsylia i Émile Lokonda Mpenza ze Standardu Liège oraz Piotra Trochowskiego z Bayernu Monachium i Khalida Boulahrouza z RKC Waalwijk. Drużyna zajęła 8. miejsce w sezonie 2004/2005, a najlepszym strzelcem z 11 golami został Barbarez.
Na sezon 2005/2006 Doll pozostał na stanowisku pierwszego trenera. W klubie ponownie nastąpiła wymiana kadry zawodników. Mpenza odszedł do katarskiego Ar-Rajjan, a Romeo wrócił z wypożyczenia do Mallorki, ale odszedł do Osasuny Pampeluna. Do drużyny przybyli za to dwaj czołowi zawodnicy Ajaksu Amsterdam, Rafael van der Vaart za 5,1 miliona euro i Nigel de Jong za 1,5 miliona euro, a także Kameruńczyk Timothée Atouba z Tottenhamu Hotspur. Van der Vaart był obok Barbareza najlepszym strzelcem sezonu, w którym Hamburger SV zajęło 3. miejsce kwalifikując się do fazy eliminacyjnej Ligi Mistrzów.
Przed rozpoczęciem sezonu sezon 2006/2007 w HSV doszło do kolejnych ruchów transferowych. Klub sprzedał za 8 milionów euro Van Buytena do Bayernu Monachium i za ponad 13 milionów Boulahrouza do Chelsea F.C. Natomiast Barbarez odszedł za darmo do Bayeru 04 Leverkusen. Natomiast do zespołu z Hamburga przybyli: Vincent Kompany z Anderlechtu za 8 milionów euro (stał się najdroższym piłkarzem zakupionym przez HSV), Joris Mathijsen z AZ Alkmaar za 6 milionów, Argentyńczyk Juan Pablo Sorín z Villarrealu, Peruwiańczyk José Paolo Guerrero z Bayernu, reprezentant Wybrzeża Kości Słoniowej Boubacar Sanogo z 1. FC Kaiserslautern, bramkarz Frank Rost z Schalke 04 Gelsenkirchen oraz chorwacki napastnik Ivica Olić z CSKA Moskwa. Tak wzmocniony HSV wystąpił w eliminacjach do Ligi Mistrzów. W pierwszym meczu eliminacyjnym zremisował 0:0 u siebie z Osasuną, a na wyjeździe 1:1 i dzięki zdobytej bramce w Pampelunie awansował po raz drugi w historii do fazy grupowej. W niej przeciwnikami hamburczyków były zespoły Arsenalu, FC Porto i CSKA Moskwa. Już w pierwszym spotkaniu w Hamburgu HSV uległ 1:2 Arsenalowi, a honorowego gola w 90. minucie zdobył Sanogo. W 2. kolejce HSV uległ w Moskwie CSKA 0:1, a w 3. kolejce przegrał 1:4 z FC Porto (gol Trochowskiego). W rewanżu z Portugalczykami na własnym stadionie Niemcy przegrali 1:3 (trafienie van der Vaarta), a w drugim meczu z Arsenalem ponieśli porażkę 1:2 (również bramka van der Vaarta). W ostatnim meczu w Lidze Mistrzów HSV wygrał 3:2 u siebie z CSKA po golach Besarta Berishy, van der Vaarta i Sanogo i tym samym zajął ostatnie miejsce w swojej grupie. W lidze HSV do lutego zajmował miejsce zagrożone spadkiem i wtedy zwolniono Dolla. W jego miejsce przybył Huub Stevens i doprowadził zespół do 7. miejsca w lidze.
Przed sezon 2007/2008 z zespołu Stevensa odszedł Sanogo (do Werderu Brema), a zakupiono czołowego zawodnika 1. FSV Mainz 05, Egipcjanina Mohameda Zidana. W lidze HSV był czwarty, a 14 goli zdobył Olić. Wystąpił także w rozgrywkach Pucharu UEFA. Przeszedł rundę eliminacyjną po meczach z Honvédem Budapeszt (0:0, 4:0), a w fazie grupowej pokonał 1:0 SK Brann, 3:0 Stade Rennes, 2:0 Dinamo Zagrzeb i zremisował 1:1 z FC Basel. W kolejnej rundzie przeszedł FC Zürich (3:1, 0:0), ale odpadł z 1/8 finału. Przegrał 0:1 w Leverkusen z Bayerem, a u siebie wygrał 3:2 (gole Trochowskiego, Guerrero i van der Vaarta).
W 2008 roku nowym trenerem HSV został Martin Jol. Przed sezonem odeszli Kompany do Manchesteru City, van der Vaart do Realu Madryt i Zidan do Borussii Dortmund. Z kolei nowymi nabytkami HSV zostali Thiago Neves z Fluminense Rio de Janeiro, Marcell Jansen z Bayernu czy Chorwat Mladen Petrić z Borussii. W zimowym oknie transferowym de Jong został sprzedany za 19,5 miliona euro do Manchesteru City stając się najdroższym sprzedanym zawodnikiem w historii klubu. Z kolei Brazylijczyk Neves odszedł do saudyjskiego Al-Hilal.
od 2010.
25 maja 2014 r. walne zgromadzenie większością 86,9 proc. zdecydowało o przekształceniu sekcji piłkarskiej w spółkę akcyjną o nazwie HSV Fußball AG. W odpowiedzi na ten fakt rozczarowani kibice założyli HFC Falke – wzorowany na F.C. United of Manchester. Po sezonie 2017/2018 HSV jako ostatni członek założyciel Bundesligi po 55 latach w Bundeslidze spadł do 2. Bundesligi.
Sezony w Bundeslidze.
Hamburger SV do końca sezonu 2017/18 był jedynym klubem, który brał udział we wszystkich 55 rozegranych sezonach niemieckiej Bundesligi i nie zanotował z niej spadku.
Rekordy w Bundeslidze.
Stan na 25 lutego 2017.
Piłkarze.
Królowie strzelców pierwszej ligi w barwach HSV.
Królowie strzelców pierwszej ligi grający w zespole HSV:
Ranking strzelców HSV.
"Stan na 17 września 2011"
Najwięcej meczów ligowach w HSV.
"Stan na 17 września 2011"
Trenerzy.
Chronologiczny spis trenerów Hamburger SV od czasu zakończenia II wojny światowej.
Prezesi klubu.
Chronologiczny spis prezesów Hamburger SV od 1919 roku:
Stadion.
Stadion oddano do użytku w 1953 jako "Volksparkstadion". W trakcie Mistrzostw Świata w 1974 rozgrywano na nim mecze pierwszej grupy, w tym spotkanie RFN – NRD, przegrane przez gospodarzy, późniejszych Mistrzów Świata, 0:1 i dające ekipie NRD I. miejsce w grupie. Podczas Mistrzostw Europy, 21 czerwca 1988 rozegrano na nim jeden z meczów półfinałowych pomiędzy gospodarzami a przyszłymi zdobywcami trofeum – Holandią, przegrany przez Niemców 1:2.
W latach 1998–2000 został przebudowany kosztem 97 milionów euro i w 2000 roku oddany do użytku. Na inaugurację został na nim rozegrany mecz Niemcy – Grecja. Po przebudowie stadion posiada 57.274 miejsc, w tym 50.000 siedzących oraz 50 lóż (wcześniej jego widownia mogła pomieścić 61.200 widzów). W 2001 roku został przemianowany na "AOL Arena". Za umieszczenie swojej nazwy w nazwie stadionu firma AOL zapłaciła 15,3 miliona euro. 4 lipca 2007 stadion został przemianowany na "HSH Nordbank Arena", a dawcą nazwy jest HSH Nordbank, który zapłacił za zmianę 25 milionów euro.
W 2006 roku odbyły się tu mecze Mistrzostw Świata w 2006 – spotkania grupowe grupy czwartej oraz jedno ze spotkań ćwierćfinałowych. Na czas rozgrywania MŚ stadion został przemianowany na „FIFA WM-Stadion Hamburg”.
W 2010 roku na HSH Nordbank Arena odbył się finał Ligi Europy edycji 2009/2010.
W lipcu 2010 stadion przemianowano na "Imtech Arena". 22 stycznia 2015 powrócono do nazwy "Volksparkstadion".
Kibice i rywale.
Zanim w 1998 roku rozpoczęto przebudowę Volksparkstadion, najzagorzalsi kibice Hamburger SV, w tym także prawicowe i chuligańskie frakcje „Hamburg Ultras” i „Die Löwen”, zasiadali na zachodniej trybunie zwanej „Westkurve”. W 2000 roku po przebudowie obiektu zarząd HSV postanowił wyznaczyć dla kibiców Północną Trybunę zwaną „Nordtribüne” lub „Nordkurve”. Przedstawiciele stowarzyszenia kibiców wynegocjowali z władzami klubu, że na meczach Bundesligi, trybuna ta nie będzie posiadać krzesełek.
Rywalem Hamburger SV jest drużyna Werderu Brema. Oba miasta, Hamburg i Brema leżą na północy kraju i są największymi miastami tego regionu, stąd też wzięła się rywalizacja obu drużyn. Trwa ona jeszcze od czasów przedwojennych, gdy drużyny rywalizowały w rozgrywkach o mistrzostwo Niemiec Północnych, a mecze pomiędzy tymi zespołami nazywane są Nordderby (Derby Północy). Wrogo nastawieni do siebie są także kibice obu drużyn. 17 października 1982 roku przed meczem w Hamburgu zginął kibic Werderu, Adrian Maleika (pochodził z Polski). 16-latek który zginął na skutek uderzenia cegłą w głowę przez fanów HSV, był pierwszą osobą w Niemczech która zginęła podczas chuligańskich porachunków. Śmierć kibica spowodowała wówczas zamieszki z policją. Innym rywalem Hamburger SV jest FC St. Pauli, drużyna z Hamburga, mająca siedzibę w dzielnicy o takiej samej nazwie. Mecze pomiędzy HSV a St. Pauli nazywane są Derbami Hamburga.
Niektóre frakcje kibiców Hamburger SV przyjaźnią z frakcjami innych klubów niemieckich. Są to: Hannover 96 i Arminia Bielefeld. Od lat istnieje także przyjaźń kibiców HSV z fanami szkockiego Rangers F.C. Przyjaźń ta narodziła się w 1977, gdy kibice HSV utworzyli w Hamburgu fanclub Rangersów, zwany Hamburg Loyal Rangers Supporters Club. Inna przyczyna przyjaźni obu klubów wywodzi się z sojuszu kibiców Celtiku i FC St. Pauli, czyli rywali odpowiednio Rangersów i Hamburger SV.
Herb klubu.
Herb klubu pochodzi z 1919 roku, kiedy to doszło do fuzji trzech klubów z Hamburga, SC Germania von 1887, Hamburger FC 1888 oraz FC Falke 1906. Kolory niebieski, czarny i biały zostały zapożyczone z dawnych herbów tamtych zespołów. Z kolei kształty „diamentów” (lub rombów) zapożyczono ze znaczków armatorów statków, którzy często używali w nich kształty geometryczne. W latach 90. jedna z gazet odkryła raport z 1957 roku, który przedstawiał, iż twórcą klubowego herbu jest Henry Lütjens, syn jednego z klubowych dawnych oficjeli.
Sponsorzy.
Obecnie głównym sponsorem klubu są linie lotnicze Emirates Airline ze Zjednoczonych Emiratów Arabskich i logo tej firmy widnieje na koszulkach HSV. Sponsorami strategicznymi Hamburger SV są także nadawca telewizyjny NDR, producent piwa König Pilsener, baza inwestycyjna NAGA, koncern samochodowy Audi, firma ubezpieczeniowa HanseMerkur, zakłady bukmacherskie Tipico oraz producent elektroniki użytkowej Philips a stroje dostarcza Adidas.
Przed Emirates Airline głównymi sponsorami klubu (w kolejności chronologicznej) były: producent sprzętu elektronicznego Hitachi, koncern naftowy BP, magazyn telewizyjny TV Spielfilm, koncern Hyundai i fundusz inwestycyjny Adig.
Inne sekcje sportowe.
Piłka nożna kobiet.
Żeńska drużyna piłkarska Hamburger SV została założona w 1970 roku. Swój pierwszy sukces osiągnęła w 1976 roku, gdy wygrała mistrzostwa Hamburga. Z kolei w 1979 roku zdobyła swój pierwszy Puchar Hamburga. Mistrzem miasta była jeszcze trzykrotnie, a tamtejszy puchar zdobywała jeszcze dziewięciokrotnie. W 1997 roku drużyna awansowała po raz pierwszy w historii do Bundesligi, jednak pobyt w najwyższej klasie rozgrywkowej trwał rok. W 2001 roku ponownie nastąpił awans do pierwszej ligi i ponownie zespół grał w niej przez jeden sezon. Od 2003 do 2012 roku zespół występował w pierwszej lidze. W 2002 roku awansował do finału Pucharu Niemiec, jednak przegrał w nim 0:5 z 1. FFC Frankfurt. Po sezonie 2011/12 drużynę z powodów finansowych wycofano z Bundesligi. Aktualnie drużyna występuje w Oberliga-Nord (IV poziom).
Piłka nożna plażowa.
Sekcja piłki nożnej plażowej powstała w 2016 roku. Od pierwszego sezonu drużyna gra w najwyższej lidze niemieckiej.
Tenis stołowy.
Sekcja tenisa stołowego Hamburger Sport-Verein istnieje od 1927 roku. Tenisiści stołowi HSV wielokrotnie odnosili sukcesy w mistrzostwach kraju, zarówno kobiety, jak i mężczyźni.
Badminton.
Klub sportowy Hamburger SV posiada także sekcję badmintona. W 1957 roku badmintoniści HSV wywalczyli drużynowe wicemistrzostwo Niemiec, gdy w finale przegrali z zespołem 1. DBC Bonn. W składzie srebrnej drużyny znajdowali się: M. Biune, P. Erpel, C. Schneider, C. Bhatlekar, J. Mundt, G. Zimpel. Z kolei w 1981 roku para G. Kattau – J. Schulz wywalczyła brązowy medal mistrzostw kraju w deblu mężczyzn.
Hokej na lodzie.
Hamburger SV posiada także sekcję hokeja na lodzie. Drużyna kobiet występuje obecnie w pierwszej lidze, podczas gdy zespół mężczyzn w Regionallidze Północnej (szczebel czwartoligowy).
Baseball.
Drużyna baseballa została utworzona w 2004 roku i nosi nazwę HSV Hanseatics. W 2006 roku sekcją HSV zostali utworzeni w 1985 roku Lokstedt Stealers którzy od tej pory noszą nazwę HSV Stealers. W 1991 roku wywalczyła ona mistrzostwo Niemiec regionu Północ. W latach 1995–1997 trzykrotnie z rzędu baseballiści Lokstedt Steelers wywalczyli wicemistrzostwo Niemiec, a w 2000 roku zostali mistrzami kraju oraz zdobyli zarówno Puchar Niemiec, jak i Puchar Europy. Stali się tym samym jedyną niemiecką drużyną, która sięgnęła po potrójną koronę. W 2014 roku zawodnicy Stealers opuścili HSV i założyli nowy klub pod nazwą Hamburg Stealers. Oprócz sekcji baseballa HSV Hanseatics, istnieje także sekcja softballa, dyscypliny kobiecej, pod nazwą HSV Wildcats.
Futbol amerykański.
Od 2011 do 2013 roku sekcją futbolową była drużyna Hamburg Blue Devils. HSV już w latach 90. XX wieku posiadał sekcję futbolu amerykańskiego o nazwie Hamburg Tigers.
Siatkówka.
Zespół siatkarski mężczyzn występuje od lat 70. w siatkarskiej Bundeslidze. Sześciokrotnie wywalczył tytuł mistrza Niemiec w latach 1976, 1977, 1985, 1986, 1987 i 1988. Z kolei pięć razy wywalczył DVV-Pokal, czyli Puchar Niemiec, w latach 1974, 1977, 1983, 1985 i 1989. W 1991 roku drużyna zmieniła nazwę na 1. VC Hamburg i w 1992 roku ponownie wywalczyła krajowy Puchar. W 1994 roku klub przestał istnieć a zawodnicy przeszli do klubu 1. SC Norderstedt. W zespole występowali reprezentanci Niemiec: Klaus Meetz, Klaus Wegner, Frank Mackerodt, Christian Voss, Jörg Brügge, Hauke Braak, Leif Andersson, Michael Dornheim, Dirk Oldenburg oraz pochodzący z Polski Waldemar Lesner. Obecnie istnieje także sekcja siatkówki plażowej.
Piłka ręczna.
Drużyna piłki ręcznej mężczyzn istnieje od lat 60. Już w 1963, 1964 i 1965 roku awansowała do ćwierćfinału mistrzostw Niemiec. W 1966 roku została wicemistrzem Niemiec, w finale uległa drużynie TV Oppum. W 1967 roku szczypiorniści HSV zajęli 2. miejsce w mistrzostwach Północy, w 1968 – 3., a w 1969 – ponownie 2. Po tym sukcesie HSV wycofał się z ligi i w 1971 roku rozwiązano sekcję piłki ręcznej.
W 1976 roku na nowo powołano drużynię szczypiornistów i przystąpili oni do rozgrywek nowo powstałej Bundesligi. Od 2002 roku sekcja piłki ręcznej jest niezależna od Hamburger Sport-Verein, jednak nadal współpracuje z klubem. Od 2007 roku występuje w Oberlidze Hamburg, czyli na szczeblu trzecioligowym.
Rugby.
Sekcja rugby założona została w 1925 i jest najstarsza drużyną rugby w Hamburgu. W latach 1978–1979 drużyna grała w 1. Bundeslidze. Aktualnie rugbysci grają w 4. lidze.

</doc>
<doc id="144783" url="https://pl.wikipedia.org/wiki?curid=144783" title="Radomno">
Radomno

Radomno – wieś w Polsce, położona w województwie warmińsko-mazurskim, w powiecie nowomiejskim, w gminie Nowe Miasto Lubawskie. 
W latach 1975–1998 wieś administracyjnie należała do województwa toruńskiego.
Wokół wsi wije się Struga Radomno, mająca swój początek w jeziorze Radomno, a uchodząca do Drwęcy.
Historia.
Dawna wieś szlachecka, założona najprawdopodobniej jeszcze przed okresem krzyżackim. Po raz pierwszy w dokumentach wymieniana jest w roku 1402, kiedy to wymieniany jest rycerz Łukasz z Radomna, syn Olbrachta. We wsi znajdował się kościół, bowiem w czasie wojny w 1414 r. został spalony. W tym czasie wieś miała 69 włók i 25 domów. W 1667 mieszkało we wsi 36 rodzin oraz funkcjonowała szkoła. Nowy kościół wybudowano w 1702 r. W późniejszym okresie został zniszczony i w 1904 r. odbudowany w stylu neogotyckim. Jeden z dzwonów kościelnych pochodzi z 1515 r. Około 1730 r. bp Kretkowski oddał kościół w Chroślu pod opiekę proboszczowi z Radomna. W 1767 r. wieś zamieszkiwało 1879 osób, a w roku 1887 już 2013 osób. W tym czasie obszar wsi wynosił 1371 ha.
W okresie międzywojennym w miejscowości stacjonowała placówka Straży Celnej „Radomno Wybudowanie” a następnie placówka Straży Granicznej I linii „Radomno”.
Od jesieni 1944 w miejscowości, przy kopaniu rowów przeciwczołgowych, pracowali skierowani tu przez nazistów niemieckich jeńcy wojenni ze stalagu I B w Królikowie (5 osób).
Ludzie związani z miejscowością.
W Radomnie 14 lutego 1879 r. urodził się niemiecko-kanadyjski pisarz i tłumacz Frederick Philip Grove (Felix Paul Greve).

</doc>
<doc id="144789" url="https://pl.wikipedia.org/wiki?curid=144789" title="Wichrowy Czub">
Wichrowy Czub



</doc>
<doc id="144792" url="https://pl.wikipedia.org/wiki?curid=144792" title="Amon Sul">
Amon Sul



</doc>
<doc id="144803" url="https://pl.wikipedia.org/wiki?curid=144803" title="Marszałkowie Francji">
Marszałkowie Francji

Marszałek Francji (fr. "Maréchal de France") – francuski tytuł oficerski, jeden z ośmiu tytułów Wielkich Oficerów Korony Francuskiej. Współcześnie jest to tytuł przyznawany generałom za wybitne zasługi w czasie wojen. Odpowiednik stopnia wojskowego marszałka w innych armiach świata.
Historia.
Nazwa wywodzi się od tytułu "Marescallus Franciae", stworzonego przez Filipa II Augusta i nadanego ok. 1185 Albéricowi Clément, który stał się pierwszym marszałkiem Francji. W czasach napoleońskich tytuł istniał pod nazwą Marszałka Cesarstwa (fr. "Maréchal d’Empire").
We współczesnej Francji marszałek nie jest stopniem wojskowym. Nadawany jest jako tytuł uznaniowy generałom za szczególne osiągnięcia i zasługi. Oznaką tytułu jest laska marszałkowska (fr. "bâton de maréchal") koloru niebieskiego, która zdobiona początkowo była złotymi liliami, później, za czasów cesarstwa – złotymi orłami, a obecnie gwiazdami. Oznaczeniem tytułu na mundurze jest siedem pięcioramiennych gwiazd noszonych współcześnie na naramienniku (dawniej na rękawie munduru).
Poniżej znajduje się pełna lista marszałków Francji.

</doc>
<doc id="144807" url="https://pl.wikipedia.org/wiki?curid=144807" title="Papabile">
Papabile

Papabile (z wł. "godny pozycji papieża; możliwy, prawdopodobny następca papieża"; lm. "papabili") – nieoficjalne określenie osób uważanych przez watykanistów za ewentualnych kandydatów na stanowisko papieża. Wyraz ten jest neologizmem i pochodzi od nieistniejącego czasownika "papare" oznaczającego "czynić kogoś papieżem".
Papieże, którzy byli "papabili" przed wyborem to m.in. Eugenio Pacelli (Pius XII), Giovanni Montini (Paweł VI), Joseph Ratzinger (Benedykt XVI). Jednak na ogół papieżami są wybierani kandydaci, którzy nie są "papabili" przed elekcją, np. Angelo Roncalli (Jan XXIII), Albino Luciani (Jan Paweł I) czy Jorge Mario Bergoglio (Franciszek). Spodziewanym papieżem, ale w małym stopniu był Karol Wojtyła podczas pierwszego konklawe w 1978 roku.

</doc>
<doc id="144810" url="https://pl.wikipedia.org/wiki?curid=144810" title="OpenDoc">
OpenDoc

OpenDoc – wieloplatformowy zbiór komponentów oprogramowania przeznaczony do tworzenia złożonych dokumentów, którego inspiracją był dawny system Xerox Star, a który miał być alternatywą dla techniki Microsoftu OLE.
Ideą OpenDoc było utworzenie zbioru niewielkich komponentów do wielokrotnego wykorzystania, które wykonywałyby specyficzne zadania, jak edytowanie tekstu czy mapy bitowej. Komponenty te (Apple nazwał je "part editors", co w wolnym tłumaczeniu oznacza "edytory elementów" lub "edytory części") można było swobodnie komponować do postaci kompletnego programu. Współcześnie idea ta znajduje praktyczną realizację w systemie wtyczek do oprogramowania, jak np., rozszerzenia do przeglądarki Firefox.
OpenDoc został opracowany przez Apple w 1992 r. po tym, jak Microsoft zwrócił się do Apple'a o opinię w sprawie projektu OLE II. Apple eksperymentował od jakiegoś czasu z komponentami programowymi, opartymi na opracowanym już modelu publikowania i subskrypcji oraz języku AppleScript, które z kolei wywodziły się ze starszej techniki HyperCard. Apple przejrzał prototyp Microsoftu i jego dokumentację, zwracając listę dostrzeżonych problemów. Ponieważ obie firmy, konkurujące ze sobą mocno na rynku, nie były w stanie porozumieć się do wspólnych celów, Apple zdecydował się utworzyć otwartą alternatywę w postaci projektu OpenDoc i zwrócił się o partnerstwo do innych firm.
Pierwotnie projekt miał nazwę kodową Exemplar, potem Jedi, następnie Amber, zanim ostatecznie światło dzienne ujrzał OpenDoc. Zespół projektantów zdał sobie w połowie 1992 r. sprawę, że konieczne będzie utworzenie koalicji firm informatycznych, i Apple stworzył wspólnie z firmami IBM i WordPerfect Component Intergration Laboratories (CI Labs). W 1996 r. projekt został formalnie przejęty przez Object Management Group.
Głównymi architektami OpenDoc ze strony Apple'a byli Kurt Piersol i szef CI Labs Jed Harris. Mark Ericson z WordPerfecta zaprojektował przeniesienie systemu do Windows, co miało zapewniać bezproblemową wymianę danych między OpenDoc a OLE.
OpenDoc był jednym z najwcześniejszych eksperymentów Apple'a z technikami rozwojowymi Open Source. Apple i jego partnerzy nie opublikowali wprawdzie kodu źródłowego do szerszego wykorzystania, ale został on dostarczony programistom i testerom.
OpenDoc był pierwotnie uruchamiany z systemie Mac OS System 7.5 i był dokumentocentryczny, a nie programocentryczny. Dokumenty były tworzone z modularnych części, które mogły zawierać rozmaite typy danych, jak obrazy, fragmenty arkuszy kalkulacyjnych, tekst, a nawet multimedia w formacie QuickTime. Fragmenty te były edytowane za pomocą edytorów elementów, a także mogły być przeglądane za pomocą przeglądarek elementów, bez możliwości edytowania.
OpenDoc wyróżniał się spośród innych architektur złożonych dokumentów obsługą dynamicznych mediów - kontenery OpenDoc mogły zawierać żywą zawartość i mogły wykonywać składanie treści w czasie rzeczywistym. Architektura opierała się na zasadzie oddzielania kontenera od zagnieżdżanej treści za pomocą pośrednich obiektów, znacznie zwiększając wymienność danych. Każda część mogła był kontenerem dla innej części.
W ramach OpenDoc w Apple'u powstały m.in. edytor tekstów WAV, przeglądarka internetowa CyberDog. Technika była obsługiwana przez edytor Nisus Writer, pakiety zintegrowane RagTime i ClarisWorks. IBM włączył obsługę OpenDoc do OS/2 Warp.
OpenDoc gromadził w szczytowym momencie setki programistów, ale tempo rozwoju było niezadowalające, a na horyzoncie pojawiły się Java i pokrewne technologie, tworząc nowe sposoby budowania aplikacji. Wszystko to spowodowało, że Apple zdecydował się wstrzymać projekt, co skończyło się masową redukcją zatrudnionych w marcu 1997 r. Według niektórych źródeł, jedną z przyczyn powolnego rozwoju OpenDoc było "podkupienie" przez Microsoft kilku kluczowych programistów projektu.

</doc>
<doc id="144813" url="https://pl.wikipedia.org/wiki?curid=144813" title="Open Software Foundation">
Open Software Foundation

Open Software Foundation - organizacja założona w 1988 w celu utworzenia otwartego standardu systemu operacyjnego Unix, w 1996 połączyła się z konsorcjum X/Open Company, tworząc The Open Group.

</doc>
<doc id="144817" url="https://pl.wikipedia.org/wiki?curid=144817" title="Dzierzba śródziemnomorska">
Dzierzba śródziemnomorska

Dzierzba śródziemnomorska ("Lanius meridionalis") – gatunek średniej wielkości ptaka z rodziny dzierzb (Laniidae), zamieszkujący Półwysep Iberyjski i południową Francję. Narażony na wyginięcie.
Taksonomia.
"L. meridionalis" do połowy lat dziewięćdziesiątych traktowany był jako gatunek konspecyficzny z "L. excubitor", ale następnie oba gatunki zostały rozdzielone, przy założeniu, że do "L. meridionalis" należały populacje i taksony z jego południowego zasięgu (a niektóre ze wschodu); autorzy "Handbook of the Birds of the World" oraz Międzynarodowy Komitet Ornitologiczny zaliczali wówczas do "L. meridionalis" 11 podgatunków. Ostatnie analizy filogenetyczne wykazały, że "L. meridionalis" jest bliżej spokrewniony z "L. borealis", co sugeruje, że takson ten powinien być traktowany jako gatunek izolowany i monotypowy. Wydzielone z "L. meridionalis" podgatunki włączono z powrotem do "L. excubitor".
Zasięg występowania.
Dzierzba śródziemnomorska występuje na Półwyspie Iberyjskim i w południowej Francji.
Niektóre źródła podawały, że dzierzba śródziemnomorska zalatuje do Polski, jednak było to w czasach, gdy takson ten był klasyfikowany w dużo szerszym ujęciu systematycznym niż obecnie. Dzierzby śródziemnomorskiej nie ma na "Liście awifauny krajowej" Komisji Faunistycznej Sekcji Ornitologicznej Polskiego Towarzystwa Zoologicznego, nie była też wymieniana w rozporządzeniach Ministra Środowiska w sprawie ochrony gatunkowej zwierząt.
Status.
Od 2017 roku Międzynarodowa Unia Ochrony Przyrody (IUCN) uznaje dzierzbę śródziemnomorską za gatunek narażony na wyginięcie (VU, "Vulnerable"), gdyż liczebność populacji szybko spada. Wcześniej miał on status gatunku najmniejszej troski (LC, "Least Concern").

</doc>
<doc id="144818" url="https://pl.wikipedia.org/wiki?curid=144818" title="The Open Group">
The Open Group

The Open Group – konsorcjum przemysłowe sponsorowane przez IBM, Sun, HP, Hitachi i Fujitsu, tworzące standardy de facto w dziedzinie oprogramowania, zwłaszcza interfejsów API. The Open Group powstała w 1996 r. z połączenia Open Software Foundation (OSF) i X/Open.
Grupa jest najbardziej znana z publikacji Single UNIX Specification, która szybko wypiera starszy standard POSIX. Jest też właścicielem znaku handlowego UNIX. The Open Group dostarcza testy zgodności, certyfikaty i dokumentacje dotyczące Uniksa, a także certyfikuje niektóre standardy, które nie są przez nią zarządzane, jak CORBA, Common Request Broker Architecture (Object Management Group) i Linux Standard Base (Free Standards Group).
Członkowie grupy uczestniczą w forach, gdzie opracowują przewodniki, standardy i specyfikacje. Forum opracowało TOGAF ("The Open Group Architecture Framework"), który jest zbiorem zasad do planowania i wdrażania architektur korporacyjnej. TOGAF jest dostępne bezpłatnie do wewnętrznego użytku w organizacjach.
The Open Group jest także odpowiedzialne za rozwój standardu do tworzenia modeli architektury korporacyjnej, jakim jest język ArchiMate.
Niektóre dokumenty The Open Group są dostępne wyłącznie dla członków.

</doc>
<doc id="144826" url="https://pl.wikipedia.org/wiki?curid=144826" title="Karabin maszynowy PK/PKM">
Karabin maszynowy PK/PKM

7,62 mm km PK/PKM (ros. Пулемёт Калашникова, "Puliemiot Kałasznikowa") – radziecki uniwersalny karabin maszynowy kalibru 7,62 x 54 mm R, produkowany w dwóch generacjach: podstawowej PK i zmodernizowanej PKM. W wersjach na podstawie trójnożnej nosi dodatkowe oznaczenie literą S.
Historia konstrukcji.
Karabin maszynowy PK powstał w biurze konstrukcyjnym Michaiła T. Kałasznikowa. Nowy karabin miał zastąpić wszystkie znajdujące się na uzbrojeniu Armii Radzieckiej ciężkie i ręczne karabiny maszynowe. Karabin został przyjęty do uzbrojenia w roku 1961. Jednocześnie z karabinem przyjęto do uzbrojenia trójnożną podstawę 6T2 konstrukcji Samożenkowa. W wersji na podstawie trójnożnej broń otrzymała oznaczenie PKS (пулемёт Калашникова станковый, "puliemiot Kałasznikowa stankowyj"). W następnych latach nowy karabin stał się podstawowym karabinem maszynowym armii państw Układu Warszawskiego. W 1969 roku broń została zmodernizowana - model PKM. Zmiany konstrukcyjne miały na celu zmniejszenie masy. Osiągnięto to poprzez szerokie zastosowanie przy produkcji technologii tłoczenia. Karabin PKM/PKMS ("'Puliemiot Kałasznikowa Modernizirowannyj/Puliemiot Kałasznikowa Modernizirowannyj Stankowyj") różni się od PK/PKS budową niektórych zespołów, przy czym automatyka broni działa na niezmienionej zasadzie. Zastosowano lżejszą lufę (bez żeber) i nowy tłumik płomieni. Pokrywę komory zamkowej i osłonę donośnika zaczęto tłoczyć z cieńszej blachy. Aby zachować sztywność pojawiły się na nich charakterystyczne przetłoczenia. Kolbę wyposażono w oporę naramienną ułatwiającą strzelanie z dwójnogu. W następnych latach pojawiła się wersja PKMN/PKMSN, wyposażona w podstawę do mocowania celownika nocnego PPN-3. Wprowadzono także nową podstawę trójnożną 6T5 skonstruowaną przez Stiepanowa. 
W Polsce PK/PKS został przyjęty na uzbrojenie w połowie lat sześćdziesiątych. Od 1968 roku był produkowany na licencji w wersjach PK, PKT i PKS (od 1969) przez Fabrykę Wyrobów Precyzyjnych W7 Zakładów Przemysłu Metalowego „H. Cegielski”, a podstawy 6T2 dla PKS produkowała Wifama w Łodzi. Od 1974 roku produkowano wersję PKM, a od kolejnego roku PKMS, z importowaną podstawą. Produkcję karabinów maszynowych tej rodziny zakończono w Poznaniu w 1999 roku, po czym urządzenia i dokumentację przekazano do Zakładów Mechanicznych Tarnów. Polską wersją rozwojową PKM stał się UKM-2000 na naboje standardu NATO, który produkowano od 2005 roku w Tarnowie.
Opis konstrukcji.
Karabin maszynowy PK/PKS jest zespołową bronią samoczynną. Zasada działania oparta o odprowadzanie gazów prochowych przez boczny otwór w lufie. Ryglowanie przez obrót zamka. Mechanizm spustowy umożliwia tylko ogień ciągły. Zasilanie taśmowe (początkowo stosowano taśmę ciągłą, później segmentową składającą się z odcinków po 50 naboi). Jeśli karabin jest używany jako rkm, taśma o pojemności stu naboi jest przechowywana w blaszanej skrzynce amunicyjnej przyłączonej pod komorą zamkową broni. Jako ckm karabin jest używany z taśmą o pojemności 200 naboi (skrzynka amunicyjna jest w takim przypadku ustawiana obok broni). Karabin posiada lufę szybkowymienną, zakończoną szczelinowym tłumikiem płomienia. Przyrządy celownicze składają się z muszki stałej i nastawnego celownika krzywiznowego. Wersja PKMN/PKMSN posiada podstawę pod celownik noktowizyjny PPN-3.

</doc>
<doc id="144827" url="https://pl.wikipedia.org/wiki?curid=144827" title="21 Brygada Strzelców Podhalańskich">
21 Brygada Strzelców Podhalańskich

21 Brygada Strzelców Podhalańskich im. gen. bryg. Mieczysława Boruty-Spiechowicza (21 BSP) – lekki związek taktyczny Wojska Polskiego przeznaczony do działań bojowych w terenie górskim.
Formowanie i zmiany organizacyjne.
21 Brygada Strzelców Podhalańskich została sformowana w 1993 na bazie 5 Pułku Strzelców Podhalańskich oraz odtwarzanych oddziałów 9 Dywizji Zmechanizowanej jako jednostka Krakowskiego Okręgu Wojskowego. W 1999 brygadę włączono do Korpusu Powietrzno-Zmechanizowanego. W tym samym roku, w związku z rozformowaniem 14 Brygady Pancernej, do składu 21 BSP włączono: dwa bataliony czołgów z Żurawicy, dywizjony artylerii przeciwpancernej, samobieżnej i rakietowej z Jarosławia oraz Polsko-Ukraiński Batalion Sił Pokojowych z Przemyśla.
Od 1 lipca 2000 do 1 września 2011 brygada była podporządkowania dowódcy 1 Dywizji Zmechanizowanej. Od 1 września 2011 jednostka podlegała bezpośrednio Dowódcy Wojsk Lądowych. Decyzją Ministra Obrony Narodowej Nr Z-65/Org./P1 oraz Nr Z-66/ZOiU-P1 z dnia 5 września 2018 r. 
29 sierpnia 2019 r. brygada została włączona w skład nowo formowanej 18 Dywizji Zmechanizowanej.
Tradycje.
Na mocy decyzji nr 44/MON z 12 maja 1994 minister Obrony Narodowej przekazał 21 BSP tradycje jednostek górskich:
Symbolika podhalańska.
Znakiem rozpoznawczym 21 BSP jest szarotka umieszczona na; sztandarach brygady, na patkach peleryn mundurów, na kapeluszach oraz na beretach. Na prawym rękawie munduru noszone są okrągłe odznaki rozpoznawcze z białą szarotką na dziewięciu różnych kolorach oznaczające poszczególne pododdziały brygady.
Tradycyjny galowy mundur podhalański charakteryzuje się obecnie kapeluszem oraz peleryną nawiązującą do górskiego folkloru. Z tradycji Podhala wywodzi się ozdabianie nakryć głowy piórami drapieżnych ptaków przypiętymi odznakami, których motyw stanowiła do 1945 gałązka jedliny wpleciona do swastyki. Obecnie jest to szarotka podhalańska. Efektowną częścią munduru strzelców podhalańskich jest również kapelusz, który do Wojska Polskiego wprowadził gen. Andrzej Galica. Ozdobą kapelusza jest orle pióro, którego długość nie powinna przekroczyć 40 cm. Elementem tradycyjnego folkloru jest również peleryna podhalańska, wzorowana na góralskiej guni. Pierwsze peleryny wprowadzono do jednostek podhalańskich w roku 1923. Decyzją Nr 244/MON z 23 czerwca 2015 roku w brygadzie wprowadzono Wojskową Odznakę Górską 21. Brygady Strzelców Podhalańskich.
Święto 21 Brygady Strzelców Podhalańskich: 26 maja.
Patron 21 Brygady Strzelców Podhalańskich – gen. bryg. Mieczysław Ludwik Boruta-Spiechowicz.
Decyzją nr 16/MON Ministra Obrony Narodowej z dnia 31 stycznia 2012 roku wprowadzono proporczyki na beret 21. Brygady Strzelców Podhalańskich.
Struktura organizacyjna.
Struktura przed reorganizacją brygady 15 lutego 2011 roku:
Obecna struktura organizacyjna brygady:
Uzbrojenie.
Na uzbrojeniu brygady znajdują się: bojowe wozy piechoty BWP-1, pojazdy rozpoznawcze BRDM-2, moździerze samobieżne M120 RAK, samobieżne armato-haubice AHS Krab oraz samobieżne przeciwlotnicze zestawy rakietowe SPZR Poprad.
Wyszkolenie.
Żołnierze 21 BSP szkolili się w Norwegii w okolicach koła podbiegunowego, w Alpach francuskich, na poligonach w Niemczech, Austrii, Szwajcarii, Włoszech, Słowacji, Ukrainie, Uzbekistanie oraz w Wielkiej Brytanii. Głównymi ośrodkami szkoleniowymi wspinaczki wysokogórskiej i narciarskiej podhalańczyków są Trzcianiec, Rabe, Bystre, Kiry oraz Zakopane. Szkolenie taktyczne odbywa się na poligonach w Nowej Dębie, Wędrzynie, Lipie, Trzciańcu i Wicku Morskim. Najważniejsze ćwiczenia odbyte w składzie międzynarodowym to „Join Winter”, „Strong Resolve”, „Cossack Steppe” oraz „Maple Arch” na Litwie.
Strzelcy podhalańscy.
Dowódcy brygady:
Zastępcy dowódcy brygady:
Szefowie sztabu:

</doc>
<doc id="144829" url="https://pl.wikipedia.org/wiki?curid=144829" title="Immatrykulacja">
Immatrykulacja

Immatrykulacja ( „wpisanie, zaliczenie”, od „wciągnąć do spisu”) – akt przyjęcia w poczet studentów uczelni; także uroczystość przyjęcia nowych studentów na I rok studiów.
Termin ten oznacza także wniesienie do spisu szlachty w danym kraju lub prowincji.

</doc>
<doc id="144830" url="https://pl.wikipedia.org/wiki?curid=144830" title="21BSP">
21BSP



</doc>
<doc id="144833" url="https://pl.wikipedia.org/wiki?curid=144833" title="Wartość realna">
Wartość realna

Wartość realna (wartość urealniona) to wyrażona w pieniądzu wartość (ekonomiczna) uzyskana po dokonaniu korekty o wskaźnik inflacji odzwierciedlający zmianę poziomu cen.

</doc>
<doc id="144836" url="https://pl.wikipedia.org/wiki?curid=144836" title="Liszz">
Liszz



</doc>
<doc id="144837" url="https://pl.wikipedia.org/wiki?curid=144837" title="Zbigniew Tomasz Nowicki">
Zbigniew Tomasz Nowicki



</doc>
<doc id="144838" url="https://pl.wikipedia.org/wiki?curid=144838" title="Michał Łomonosow">
Michał Łomonosow



</doc>
<doc id="144841" url="https://pl.wikipedia.org/wiki?curid=144841" title="Leon X">
Leon X

Leon X (łac. "Leo X", właśc. Giovanni di Lorenzo de' Medici, pol. Jan Medyceusz; ur. 11 grudnia 1475 we Florencji, zm. 1 grudnia 1521 w Rzymie) − papież w okresie od 11 marca 1513 do 1 grudnia 1521.
Życiorys.
Wczesne życie.
Młodszy syn "signora" Florencji, Wawrzyńca Wspaniałego oraz Klarysy Orsini, pochodził z rodu Medyceuszy. Był kuzynem Giulia de Mediciego. Od najmłodszych lat był przygotowywany do służby w Kościele; kreowany kardynałem diakonem St. Maria in Domnica w wieku 13 lat, na konsystorzu 9 marca 1489. W tym samym roku rozpoczął studiowanie teologii i prawa kanonicznego w Pizie. W 1492 został oficjalnie przyjęty do Kolegium Kardynałów i brał udział w konklawe 1492. W latach 1483–1513 był zarządcą około dziesięciu opactw, m.in. Monte Cassino w latach 1486–1504. Był także biskupem Pesaro w latach 1503–1504 i administratorem diecezji Amalfi w latach 1510–1513. W latach 90. XV wieku, po wygnaniu z Florencji wiele podróżował po Europie i stykał się z wybitnymi osobistościami swojej epoki. Po powrocie do Rzymu został mianowany legatem w Bolonii (1511), a wkrótce potem odzyskał władzę we Florencji.
Wybór na papieża.
W chwili śmierci papieża Juliusza II Jan Medyceusz miał 37 lat i należał do frakcji młodszych kardynałów. Podczas konklawe 1513 był na tyle chory, że trzeba było zanieść go na głosowanie. Dzięki swoim nienagannym manierom potrafił zjednać sobie wielu przyjaciół i ustrzec się wrogów, co prawdopodobnie zapewniło mu elekcję bez symonii.
Pontyfikat.
Podobnie jak jego poprzednik, Juliusz II, Leon X był przeciwnikiem Francji i skupiał swoje działania na sojuszach antyfrancuskich. W 1513 przystąpił do Ligi z Malines, w skład której wchodził Maksymilian I Habsburg, Hiszpania i Anglia. Francja wprawdzie wstrzymała poparcie dla soboru w Pizie, jednak gdy władzę objął Franciszek I Walezjusz, pokonał on wojska Ligi w bitwie pod Marignano i podbił Mediolan. Wówczas Leon X spotkał się z królem francuskim w Bolonii i podpisał porozumienie, na mocy którego Stolica Apostolska zobowiązała się oddać Parmę i Piacenzę, zatrzymując Mediolan. Ponadto papież zawarł konkordat, który ostatecznie unieważnił sankcję pragmatyczną z Bourges, nadając królowi Francji prawo powoływania wszystkich wyższych urzędów kościelnych. W 1516 prowadził także drugą wojnę, w której chciał mianować księciem Urbino swojego bratanka Wawrzyńca II, jednak pomimo początkowego sukcesu wojna zakończyła się fiaskiem, zarówno politycznym, jak i finansowym. W tym samym roku miał miejsce zamach na jego życie (miał zostać otruty) zorganizowany przez kardynała Alfonsa Petrucciego. Współpracownikami byli kardynałowie: Bandinello Sauli i Adriano Castello. Petrucci został skazany na śmierć, natomiast współdziałających z nim kardynałów pozbawiono godności kościelnych.
Podczas konklawe, w wyniku którego został wybrany na papieża, podpisał: kapitulacje wyborcze, zobowiązując się do kontynuowania soboru laterańskiego V, potępienie schizmatycznego soboru pizańskiego, konkordat z Francją i obalenie sankcji pragmatycznej. Wprawdzie na kolejnych sesjach podejmowano próby reformy Kościoła i likwidacji istniejących nadużyć, jednak kiedy nadszedł moment realizacji tych planów, okazało się, że nowe przepisy nie różnią się od dotychczas obowiązujących. Wkrótce potem sobór został zamknięty (16 marca 1517), a Leon X ogłosił nową krucjatę przeciwko Turkom i nałożył trzyletni podatek w celu jej sfinansowania. Ponieważ był człowiekiem rozrzutnym, Państwo Kościelne nieustannie borykało się z kłopotami finansowymi. Aby pokryć koszty wygodnego życia, rozlicznych mecenatów sztuki, budowy bazyliki św. Piotra, a także organizacji krucjaty papież był zmuszony do sprzedaży odpustów i urzędów kościelnych, zaciągania pożyczek, zastawiania własnych skarbów.
Był ostatnim papieżem, który przyjął święcenia kapłańskie dopiero w chwili wyboru.
Śmierć.
Leon X zmarł 1 grudnia 1521 na malarię, podczas, gdy Paolo Giovio podejrzewał otrucie, w związku z czym kilka osób zostało aresztowanych, a następnie zwolnionych z braku dowodów. Ostatecznie teoria ta została uznana za bezpodstawną. Jego grobowiec znajduje się w rzymskiej bazylice Najświętszej Maryi Panny powyżej Minerwy.
Reformacja.
Za czasów Leona X doszło do brzemiennego w skutki wystąpienia reformatora Kościoła, Marcina Lutra. W 1515 Leon X wznowił rozpisane przez Juliusza II na początku wieku odpusty, z których dochody przeznaczone były na budowę nowej bazyliki św. Piotra. Szczególne kontrowersje były związane z faktem, że Albrecht Brandenburski, arcybiskup Magdeburga, arcybiskup Moguncji oraz biskup Halberstadt w jednej osobie, który kupił sobie te urzędy kościelne i musiał w tym celu zaciągnąć kredyt wysokości 29 000 guldenów reńskich w złocie, teraz otrzymał od Leona X dochody z kazań odpustowych w celu zwrócenia zaciągniętej pożyczki bankowi Fuggerów. Wzbudziło to reakcję Lutra, który w 1517 ogłosił 95 tez w Wittenberdze. W 1519 Luter zakwestionował magisterium papieża i wyłożył naukę reformacyjną, na co Leon X odpowiedział bullą "Exsurge Domine" ogłoszoną 15 czerwca 1520, w której zagroził Lutrowi ekskomuniką. Doszło do niej 3 stycznia 1521, po tym jak Luter dokonał publicznego spalenia bulli. W tym samym roku papież zmarł, nie zdając sobie prawdopodobnie sprawy z doniosłości reformacji i wpływu jaki nauki Lutra miały wywrzeć na dalsze dzieje Kościoła.
Mecenat artystyczny.
Był człowiekiem wykształconym, a także wielkim miłośnikiem sztuki, podobnie jak jego poprzednicy. Zatrudniał znakomitych artystów, takich jak Michał Anioł, Rafael Santi czy Donato Bramante. Za jego pontyfikatu trwały prace przy dekoracji kaplicy Sykstyńskiej, a Rzym stał się centrum kultury, sztuki i architektonicznego postępu. Według relacji weneckiego ambasadora, podczas pontyfikatu Leona X powstało ponad 10 000 nowych budynków, nastąpił rozwój nauki, w 1513 odnowiono uniwersytet rzymski. Tymczasem brak dyscypliny w zakresie wydatków doprowadził skarbiec papieski do niemalże całkowitego opróżnienia.
Nominacje kardynalskie.
Leon X mianował 42 kardynałów na 8 konsystorzach.
Kontrowersje.
Szwajcarski historyk protestancki stwierdził, że Leon X był ateistą ("Co się atoli uczucia religijnego dotyczy, to tego u Leona nie było zgoła ani śladu"). Niewiarę papieżowi przypisywał również skonfliktowany z papiestwem Wenecjanin Paolo Sarpi. w satyrycznej pracy "The pageant of Popes" (1574) przypisał papieżowi Leonowi X słowa: „"Wszystkie wieki mogą poświadczyć jak korzystna była dla nas ta bajka o Chrystusie."”. Wypowiedź ta występuje jednak po raz pierwszy dopiero w tej książce i to bez żadnych odnośników i szczegółowych informacji, dlatego już w XVIII wieku uznano ją za nieautentyczną. Elizabeth Knowles w książce "What they didn't say: a book of misquotations" (wyd. Oxford) zalicza cytat do przypisywanych fałszywie. Badacz historii papiestwa, Ludwig von Pastor, uznał tę wypowiedź za nieprawdziwą. Philip Schaff stwierdził, że nie ma dowodów, by Leon kiedykolwiek wypowiedział takie słowa.
Leonowi X stawiano także zarzuty o charakterze obyczajowym. We współczesnych i późniejszych paszkwilach o polemicznym charakterze pojawiają się wzmianki o uprawianiu sodomii. Podejrzenie niemoralnego życia w ogólnikowej formie sformułował związany z Medyceuszami historyk Francesco Guicciardini. Wiarygodność tych opinii jest różnie oceniana przez historyków. Za wiarygodne uznawał je włoski biograf Leona X, Cesare Falconi, natomiast Ferdinand Gregorovius i Ludwig von Pastor odrzucili je w sposób mniej lub bardziej zdecydowany. Ten ostatni zwrócił uwagę, że o rzekomej rozwiązłości Leona X milczą raporty zazwyczaj dobrze poinformowanych ambasadorów przy Stolicy Apostolskiej, a sam Guicciardini nie był członkiem dworu papieskiego, lecz pracownikiem administracji na prowincji. Ponadto Pastor przytoczył przeciwstawne opinie współczesnych papieżowi autorów, np. Matteo Herculano, bliski przyjaciel Leona X, zapewniał po jego śmierci, że wstrzemięźliwość seksualna była jedną z jego głównych cnót. O „zniesławiających” zarzutach o „niewłaściwą miłość” wobec niektórych ze swych szambelanów pisał także XVI-wieczny historyk Paolo Giovio, który jednak nie przedstawił jednoznacznego stanowiska . Angielski pisarz, Joseph McCabe zinterpretował to jako potwierdzenie zarzutów. Bez względu na to ile jest w nich prawdy, nie ulega wątpliwości, że w najbliższym otoczeniu Leona X byli duchowni prowadzący otwarcie niemoralny tryb życia, np. kardynał Bernardo Dovizi da Bibbiena, z którym pozostawał w relacji przyjacielskiej. O nieuporządkowanym życiu osobistym Bibbieny świadczy zachowana korespondencja, a także obecność erotycznych malunków w jego łazience, jednocześnie brak jakichkolwiek dowodów, by spotykało się to z dezaprobatą Leona X.
Ocena.
Zarzuca się mu nepotyzm, marnotrawstwo dóbr kościelnych i rozrzutność, jednak główne ostrze krytyki skierowane pod adresem Jana Medyceusza dotyczy bierności w kwestii reformy Kościoła, która doprowadziła do protestu Lutra. Ludwig von Pastor zarzuca papieżowi, którego określa mianem „prawdziwego dziecka renesansu”, że pozostawał głuchy na głosy płynące z Niemiec, nawołujące do naprawy papiestwa. Twierdzi jednocześnie, że świeckość Leona X była groźniejsza od rozwiązłości Aleksandra VI.
Zarzut wystawnego życia i marnowania pieniędzy potwierdza także Ferdinand Gregorovius. Krytykuje także jego makiawelizm i władczość, pozostające w sprzeczności z postawą należną duchownemu. Określając Leona X mianem podłego i nieznośnego papieża, równocześnie wyraża podziw dla jego umiejętności dyplomatycznych i manier włoskiego księcia. Do negatywnych ocen przyłączył się także Philip Schaff, który stwierdził, że papież był osobą przebiegłą, choć nie był niegodziwcem, za jakiego Schaff uznał Aleksandra VI.

</doc>
<doc id="144842" url="https://pl.wikipedia.org/wiki?curid=144842" title="Koadiutor">
Koadiutor



</doc>
<doc id="144844" url="https://pl.wikipedia.org/wiki?curid=144844" title="Córdoba">
Córdoba



</doc>
<doc id="144847" url="https://pl.wikipedia.org/wiki?curid=144847" title="Gustav Stresemann">
Gustav Stresemann

Gustav Stresemann (ur. 10 maja 1878 w Berlinie, zm. 3 października 1929 tamże) – polityk niemiecki, kanclerz i minister spraw zagranicznych Republiki Weimarskiej, laureat Pokojowej Nagrody Nobla.
Życiorys.
Syn niemieckiego restauratora. W 1901 działacz Niemieckiego Cechu Wyrobów Czekoladowych ("Verband deutscher Schokoladenfabrikanten"). Reprezentował poglądy monarchistyczne i nacjonalistyczne. Ożenił się w 1903 z bogatą Żydówką Käthe Kleefeld, pochodzącą z rodziny berlińskich przemysłowców; miał dwóch synów (Wolfgang został znanym dyrygentem). Najmłodszy członek parlamentu w 1907 roku. W czasie I wojny światowej był specjalistą w zakresie marynarki wojennej; do końca życia popierał ideę wojny na morzu, szczególnie nieograniczonego zastosowania okrętów podwodnych. Należał do narodowo-liberalnej Deutsche Volkspartei i w 1919 został jej przewodniczącym (stronnictwa wielkich przedsiębiorców, zwolenników monarchii, militaryzmu i zaborczości). Od sierpnia do listopada 1923 pełnił urząd kanclerza, objął również we własnym gabinecie tekę spraw zagranicznych, którą zachował do końca życia. W listopadzie 1923 wprowadził w Niemczech reformę walutową, kończąc tym samym okres hiperinflacji.
W 1925 podpisał Pakt Reński gwarantujący granicę niemiecko-francuską, niemiecko-belgijską i po niemieckiej stronie granicy nadreńską strefę zdemilitaryzowaną. Jego konsekwencją była likwidacja w latach 1926–1930 stref okupacyjnych. 24 kwietnia 1926 r. został w Berlinie podpisany układ niemiecko-radziecki powtarzający postanowienia traktatu w Rapallo. 8 listopada 1926 Niemcy stały się członkiem Ligi Narodów uzyskując także stałe miejsce w jej Radzie. Również w 1926 r. Stresemann otrzymał Pokojową Nagrodę Nobla, wspólnie z politykiem francuskim Aristide Briandem. 31 stycznia 1927 r. została zniesiona Sojusznicza Komisja Kontroli sprawująca nadzór nad zbrojeniami niemieckimi. Owocem pokojowej polityki Stresemanna w zachodniej części Europy było uzyskanie przez Niemcy pozycji równorzędnego partnera na arenie międzynarodowej i pozwoliło im odgrywać rolę stosowną do ich pozycji gospodarczej. Inną politykę prowadził wobec Polski. Jego głównym celem była likwidacja „polskiego korytarza”. Środkiem nacisku na Rzeczpospolitą stała się mniejszość niemiecka i rozpoczęta w 1925 r. wojna celna między Polską a Niemcami.
W 1928 podpisał pakt Brianda-Kellogga, którego Niemcy były jednym z państw założycielskich.
Zmarł na serce 3 października 1929.
Drugi gabinet Gustava Stresemanna (6 października – 23 listopada 1923).
3 listopada 1923 ustąpili ministrowie socjaldemokratyczni (SPD): Sollmann, Radbruch i Schmidt. Następcą Sollmanna jako ministra spraw wewnętrznych został Karl Jarres (DVP). Pozostałe teki były nieobsadzone do upadku rządu.

</doc>
<doc id="144850" url="https://pl.wikipedia.org/wiki?curid=144850" title="WTS Wrocław">
WTS Wrocław

WTS Wrocław – polski klub żużlowy z Wrocławia. 5-krotny drużynowy mistrz Polski.
Drużyna prowadzona przez klub występuje w lidze pod nazwą "Betard Sparta Wrocław".
Historia klubu.
Początki klubu datowane są na lata 50. XX wieku. W 1950 roku do rozgrywek Dolnośląskiej Ligi Okręgowej został zgłoszony Klub Sportowy Związkowiec, w skład którego wchodzili tacy zawodnicy jak Edward Kupczyński, Mieczysław Połukard czy Adolf Słaboń. Przed następnym sezonem polska liga żużlowa przeszła znaczną reorganizację. W lidze miały wystartować Zrzeszenia Sportowe Związków Zawodowych oraz dodatkowo przedstawiciele wojska i milicji. W ostatniej chwili do rozgrywek dołączone zostały zespoły Włókniarza Częstochowa i Spójni Wrocław. Pierwszy sezon wrocławianie zakończyli na ostatnim miejscu. Znacznie lepiej było w latach 1952-1958, kiedy to wrocławska drużyna czterokrotnie została wicemistrzem Polski i trzykrotnie zakończyła sezon z brązowym medalem.
W sezonie 1959 Sparta spadła z I ligi na jeden rok. W kolejnych latach wrocławianie zdobyli trzy brązowe medale mistrzostw Polski. W latach 1973 i 1978 ponownie występowali w II lidze, a po kolejnym spadku w sezonie 1980, w II lidze występowali przez kilka lat. Do I ligi awans dał im wygrany baraż z Unią Leszno w sezonie 1991. W pierwszym sezonie wrocławianie zajęli siódme miejsce, a rok później zdobyli pierwsze w historii klubu mistrzostwo Polski. Sukces ten udało się powtórzyć w kolejnych dwóch sezonach. Kolejne mistrzostwo klub z Wrocławia zdobył w 2006 roku. Od 2015 roku klub regularnie melduje się w fazach play-off zdobywając srebrne lub brązowe medale (z wyjątkiem sezonu 2016), a w 2021 roku, po piętnastu latach, złoty medal.
Osiągnięcia.
Krajowe.
Poniższe zestawienia obejmują osiągnięcia klubu oraz indywidualne osiągnięcia zawodników reprezentujących klub w rozgrywkach pod egidą PZM, GKSŻ oraz Ekstraligi.
Mistrzostwa Polski.
Drużynowe mistrzostwa Polski
Drużynowe mistrzostwa Polski juniorów
Mistrzostwa Polski par klubowych
Młodzieżowe mistrzostwa Polski par klubowych
Indywidualne mistrzostwa Polski
Młodzieżowe indywidualne mistrzostwa Polski
Pozostałe.
Puchar Polskiego Związku Motorowego
Drużynowy Puchar Polski
Złoty Kask
Srebrny Kask
Brązowy Kask
Liga Juniorów
Indywidualne mistrzostwa Ligi Juniorów
Ekstraliga U24
Indywidualne międzynarodowe mistrzostwa Ekstraligi
Międzynarodowe.
Poniższe zestawienia obejmują osiągnięcia klubu oraz indywidualne osiągnięcia zawodników krajowych na arenie międzynarodowej, a także w barwach reprezentacji Polski, w rozgrywkach pod egidą FIM oraz FIM Europe.
Mistrzostwa świata.
Drużynowe mistrzostwa świata
Drużynowe mistrzostwa świata juniorów
Mistrzostwa świata par
Indywidualne mistrzostwa świata
Indywidualne mistrzostwa świata juniorów
Mistrzostwa Europy.
Drużynowe mistrzostwa Europy
Drużynowe mistrzostwa Europy juniorów
Mistrzostwa Europy par
Mistrzostwa Europy par juniorów
Indywidualne mistrzostwa Europy
Indywidualne mistrzostwa Europy juniorów
Pozostałe.
Klubowy Puchar Europy
World Games

</doc>
<doc id="144857" url="https://pl.wikipedia.org/wiki?curid=144857" title="Jan III herbu Doliwa">
Jan III herbu Doliwa



</doc>
<doc id="144861" url="https://pl.wikipedia.org/wiki?curid=144861" title="Chorągiew Wielkopolska ZHP">
Chorągiew Wielkopolska ZHP

Chorągiew Wielkopolska ZHP im. Powstańców Wielkopolskich 1918-19 – jednostka terenowa Związku Harcerstwa Polskiego, działająca na terenie województwa wielkopolskiego. Siedzibą władz chorągwi jest Poznań. Chorągiew tworzy 40 hufców, działających na terenie wszystkich powiatów.
Początki działalności harcerskiej w Wielkopolsce.
Zainteresowanie skautingiem w Wielkopolsce datowane jest na początek 1912, kiedy kierownictwo „Sokoła” zwróciło się do Naczelnictwa we Lwowie o przysłanie do Poznania doświadczonych instruktorów, którzy przeprowadziliby kurs harcerski. Kurs taki odbył się na przełomie sierpnia i września 1912 i przeprowadzony został przez Jerzego Grodyńskiego i Tadeusza Strumiłło. Pierwszy zastęp skautowy zorganizował Cezary Jindra, członkowie zastępu złożyli Przyrzeczenie 17 października 1912. W tym czasie powstała pierwsza drużyna, a następnie hufce „Piast” i „Zorza”.
Harcerze w powstaniu wielkopolskim.
W grudniu 1916 powstała Główna Kwatera Skautowa na Rzeszę Niemiecką z siedzibą w Poznaniu, obejmująca swym zasięgiem Wielkopolskę, Pomorze, Kujawy oraz polskie środowiska w Berlinie i Westfalii. Drużyny skautowe były prześladowane przez władze zaboru i musiały działać nielegalnie. Organizacja wzięła czynny udział w zwycięskim powstaniu wielkopolskim 1918-1919.
II Rzeczpospolita.
Z Naczelnictwa Harcerskich Drużyn Wielkopolskich, utworzonego w miejsce Głównej Kwatery Skautowej na Rzeszę Niemiecką, w 1920 powstała Chorągiew Poznańska, przemianowana w 1935 na Chorągiew Wielkopolską. Struktury ZHP w Poznaniu rozbudowywali w latach trzydziestych aktywiści tacy jak Tadeusz Zieliński, Janusz Rydlewicz czy Marian Mendelak.
Szare Szeregi – ZHP w czasie II wojny światowej.
Harcerze wielkopolscy wzięli udział w obronie kraju we wrześniu 1939, wielu walczyło na froncie, a nie zmobilizowani uczestniczyli w obronie miast. Poznański instruktor hm. Florian Marciniak został pierwszym Naczelnikiem Szarych Szeregów – ZHP w konspiracji, a Komenda Chorągwi Wielkopolskiej przekształciła się w konspiracyjny Ul „Przemysław”.
Działalność po II wojnie światowej.
Pierwsza po Łódzkim Zjeździe Działaczy Harcerskich konferencja instruktorów Chorągwi Wielkopolskiej odbyła się 17 lutego 1957. Do najważniejszych przedsięwzięć programowych tego okresu należała akcja „Konin” w latach 1963–1964 i akcja „Trzcianka” (1965 i 1970). W grudniu 1968 chorągiew otrzymała imię Powstańców Wielkopolskich 1918-1919, nadane w 50 rocznicę wybuchu powstania. W 1975, w związku z reformą administracyjną kraju, Chorągiew Wielkopolską podzielono na pięć jednostek: Chorągiew Poznańską im. Powstańców Wielkopolskich 1918/19, która kontynuowała tradycje i dorobek poprzedniczki, Chorągiew Kaliską im. Marii Konopnickiej, Chorągiew Konińską im. Budowniczych Zagłębia Konińskiego, Chorągiew Leszczyńską im. Ludowego Lotnictwa Polskiego i Chorągiew Pilską im. Zdobywców Wału Pomorskiego.
Chorągiew Wielkopolska współcześnie.
Ponowne powstanie jednej Chorągwi Wielkopolskiej, obejmującej teren historycznej Wielkopolski, nastąpiło w sierpniu 1992, w trakcie Jubileuszowego Zlotu 80-lecia Harcerstwa Wielkopolskiego w Poznaniu na Malcie.
Chorągiew była inicjatorem programu ZHP „Moje Ojczyzny”, który realizowany był w latach 1994–2000. Przy bardzo dużym udziale chorągwi odbył się także Światowy Zlot Harcerstwa Polskiego „Gniezno 2000”.
W 2002 r. chorągiew obchodziła 90 lat harcerstwa w Wielkopolsce, jubileuszowym zlotem w Poznaniu na Malcie, a w 2012 zlotem z okazji 100-lecia harcerstwa w Wielkopolsce, który odbył się w Ostrowie Wielkopolskim. W 2002 r. Komenda Chorągwi Wielkopolskiej została wyróżniona statuetką "Dobosz Powstania Wielkopolskiego", przyznawaną przez Zarząd Główny Towarzystwa Pamięci Powstania Wielkopolskiego 1918/1919.
W dniach 15–17 lutego 2019 pod hasłem „W przyszłość, krokiem wolności” odbył się w Poznaniu Zlot Chorągwi Wielkopolskiej ZHP, zorganizowany z okazji 100-lecia powstania wielkopolskiego, z udziałem m.in. przewodniczącego ZHP hm. Dariusza Supła i naczelniczki ZHP hm. Anny Nowosad.
Od wielu lat Chorągiew Wielkopolska współpracuje z wieloma organizacjami skautowymi świata, zrzeszonym w WOSM i WAGGGS.
Stan organizacyjny Chorągwi wynosił:

</doc>
<doc id="144864" url="https://pl.wikipedia.org/wiki?curid=144864" title="Starożytny Kościół Wschodu">
Starożytny Kościół Wschodu

Starożytny Kościół Wschodu również Dawny Kościół Wschodu – Kościół wschodni powstały w 1968 na skutek schizmy w Kościele Wschodu.
W 1940, na fali prześladowań Asyryjczyków w Iraku, rząd iracki wygnał z tego kraju patriarchę kościoła nestoriańskiego Iszaję Szymona XXIII. W Iraku pozostała jednak część wiernych i hierarchii tego kościoła. Przeciwko rezydującemu na emigracji patriarsze narastała opozycja, uznająca, że miejsce patriarchy jest z jego ludem w Iraku. Dodatkowym powodem do niezadowolenia był sposób elekcji Iszai Szymona XXIII – zgodnie z zasadami narzuconymi w połowie XV wieku godność patriarchy nestoriańskiego była dziedziczna i przechodziła z wuja na siostrzeńca, co prowadziło niejednokrotnie do wyborów nie licujących z godnością Kościoła (np. Iszaja Szymon XXIII został patriarchą jako dwunastoletni chłopiec). Był to czynnik istotny – właśnie (między innymi) sprzeciw wobec dziedziczności patriarchatu doprowadził do oddzielenia się Kościoła chaldejskiego od Kościoła Wschodu. Wreszcie niezadowolenie budziła, jak się wydaje, sama osoba patriarchy Iszai Szymona XXIII, który, co warto wspomnieć, w 1973 roku porzucił stan duchowny wraz z godnością patriarszą i ożenił się. Mimo namów ze strony biskupów Iszaja Szymon XXIII nie podjął z powrotem swych obowiązków i w 1975 został w niejasnych okolicznościach zamordowany w San Jose.
Punktem zapalnym schizmy i jej bezpośrednią przyczyną stała się kwestia kalendarza kościelnego. W 1964, szukając porozumienia z rosnącym w siłę Kościołem chaldejskim, patriarcha Iszaja Szymon XXIII wprowadził w Kościele Wschodu kalendarz gregoriański. Przeciwko tej decyzji ostro zaprotestowała wewnątrzkościelna opozycja, której przewodził wówczas metropolita Indii Thoma Darmo. W odpowiedzi, 10 stycznia 1964, patriarcha zasuspendował metropolitę.
W 1968 metropolita Darmo przyjechał do Bagdadu i spośród opozycyjnych księży w ciągu miesiąca wyświęcił trzech biskupów. Biskupi ci następnie utworzyli synod, który obrał metropolitę patriarchą pod imieniem Tomasza II. W ten sposób powstał nowy Kościół, który od razu zdobył poparcie władz irackich, dążących do rozbicia solidarności chrześcijan w tym kraju. Władze Iraku odebrały świątynie dotychczasowym dysponentom i przekazały je nowemu Kościołowi. Dopiero w 1970, po zmianie kursu wobec chrześcijan, kościoły zostały zwrócone Kościołowi Wschodu.
Patriarcha Tomasz II zmarł 7 września 1969. Dopiero w 1973 roku (inne źródła podają 1970 i 20 lutego 1972) wybrano jego następcę, którym został dotychczasowy schizmatycki metropolita Iraku Tadeusz ("Addai"), liczący wówczas zaledwie 25 lat. Patriarcha ten, Tadeusz II, panował do swojej śmierci w 2022 roku. Jego następcą został wybrany Jakub III Daniel. Jego zwierzchnictwo uznaje 50-70 tysięcy wiernych w siedmiu diecezjach: czterech na Bliskim Wschodzie (patriarchalna diecezja Bagdadu i Basry oraz metropolie Kirkuku, Mosulu i Syrii) i po jednej w Europie, Ameryce Północnej i w Australii wraz z Nową Zelandią.
Wybór nowego patriarchy Dinkhy IV Khananii, który pochodził spoza dynastii patriarszej, oznaczał zerwanie z dziedzicznością tronu patriarszego. Zniknął więc bodaj najbardziej drażliwy punkt sporny między skłóconymi Kościołami. Hierarchie obu Kościołów utrzymują kontakty i prowadzą rozmowy w celu przełamania schizmy. W tym celu kontaktują się również obaj patriarchowie. Istnieją więc perspektywy zjednoczenia Kościoła. W listopadzie 1995 doszło do zjednoczenia obu Kościołów w metropolii Indii, dla którego obaj patriarchowie mianowali uprzednio własnych metropolitów. W wyniku negocjacji mianowany przez Tomasza II metropolita Aprem pozostał przy swej godności, natomiast mianowany przez Iszaję Szymona XXIII metropolita Tymoteusz został delegatem patriarszym. Indyjski Kościół Wschodu opowiedział się w całości za patriarchą Dinkhą IV Khananią i przyjął kalendarz gregoriański.

</doc>
<doc id="144866" url="https://pl.wikipedia.org/wiki?curid=144866" title="Jeff Noon">
Jeff Noon

Jeff Noon (ur. w 1957 w Droylsden w Anglii) jest pisarzem i autorem scenariuszy, którego dzieła charakteryzują się bogatą grą słów i fantastyczną tematyką. Twórczość Noona nawiązuje do dzieł Lewisa Carrolla i Jorge Luisa Borges'a. Noon umieszczał miejsce większości swoich opowiadań i powieści w rodzinnym Manchesterze – do czasu gdy w 2000 roku przeniósł się do Brighton. 
Powieści.
Pierwsze cztery powieści napisane przez Noona łączą się w cykl powiązany wspólnymi postaciami i tłem. Przyjęło się go nazywać "Vurt", nawiązując do tytułu pierwszej powieści.
W ramach cyklu ukazały się kolejno "Wurt" ("Vurt", 1993); "Pyłki" ("Pollen", 1995); "Automated Alice" (1996) (będąca jednocześnie trzecią częścią cyklu "Vurt" oraz kontynuacją Alicji w Krainie Czarów oraz O tym, co Alicja odkryła po drugiej stronie lustra Lewisa Carrolla); oraz "Nymphomation" (1997). Jednak biorąc pod uwagę bieg fikcyjnych wydarzeń, kolejność wygląda następująco: "Automated Alice"; "Nymphomation"; "Wurt" oraz ostatecznie "Pyłki".
"Wurt" (1993).
Historia Scribble'a, który wraz ze swoim "gangiem" – Stash Riders, poszukuje Desdemony, swojej zagubionej siostry."Wurt" to nazwa narkotyku w postaci alternatywnej rzeczywistości wspólnie doświadczanej przez jego użytkowników, który zażywa się ssąc różnokolorowe piórka. "Wurt" to sny, mitologie i wyobrażenia zbiorowe ludzkości, które stały się "prawdziwe" na zasadzie bliżej niewyjaśnionej przez autora. Powieść wygrała w 1994 roku Nagrodę Artura C. Clarke'a za najlepszą brytyjską powieść science fiction.
"Pyłki" (1995).
Sequel "Wurta", w którym trwa konflikt między światem rzeczywistym i "wurtualnym". W opisach świata "wurtualnego" można odnaleźć nawiązania do mitologii greckiej, w tym do Persefony i Demeter, rzeki Styks i Charona oraz Hadesu (reprezentowanego w powieści przez postać o imieniu John Barleycorn).
"Automated Alice" (1996).
Noon nazywa "Automated Alice" "trequelem". Książka nawiązuje do dwóch sławnych dzieł Lewisa Carrolla, Alicji w Krainie Czarów oraz O tym, co Alicja odkryła po drugiej stronie lustra. W powieści Noona Alicja podąża do Manchesteru przyszłości.
"Nymphomation" (1997).
Prequel "Wurta". Noon opowiada historię loterii opartej na kościach Domino, na punkcie której zwariowali mieszkańcy Manchesteru, oraz grupy starających się zrozumieć jej tajemnicę. Jednocześnie książka tłumaczy mitologiczne tło trzech wcześniejszych książek.
"Needle in the Groove" (2000).
Historia Elliota Hilla, basisty i byłego narkomana grającego w pubach rock do kotleta. Hill zostaje zaproszony do nowo powstałego zespołu, którego twórczość wykorzystuję nową technologię nagrywania. Zespół zmierza ku sukcesowi, do chwili zaginięcia jednego z członków. Poszukiwania rozpoczęte przez Hilla prowadzą go przez 40-letnią tajną historię muzyki.
"Falling out of Cars " (2002).
Powieść drogi mająca miejsce w niedalekiej przyszłości, w której upada cywilizacja oparta na informacji. Marlene, Henderson i Peacock podróżują po Anglii, starając się zebrać fragmenty lustra, które może być przyczyną zachodzącej katastrofy, na skutek której fakty i zjawiska przestają być wyraźne i zrozumiałe. "Falling out of Cars" jest dziennikiem ich zmagań, który stara się prowadzić Marlene.

</doc>
<doc id="144868" url="https://pl.wikipedia.org/wiki?curid=144868" title="Dawny Kościół Wschodu">
Dawny Kościół Wschodu



</doc>
<doc id="144873" url="https://pl.wikipedia.org/wiki?curid=144873" title="Zittau">
Zittau



</doc>
<doc id="144874" url="https://pl.wikipedia.org/wiki?curid=144874" title="Oddział PTTK">
Oddział PTTK

Oddział PTTK – terenowa jednostka organizacyjna Polskiego Towarzystwa Turystyczno-Krajoznawczego, posiadająca osobowość prawną i własny statut, oparty na statucie PTTK.
Oddziały PTTK mogą powstawać na terenie powiatów, miast, gmin, dzielnic, w zakładach pracy, w szkołach, w Wojsku Polskim, w uczelniach i innych środowiskach. Na dzień 31 grudnia 2012 działało w Polsce 311 oddziałów, a w ich wewnętrznej strukturze 1.326 kół i 702 klubów, w których zrzeszonych było 61.960 członków.
Tworzenie.
Oddziały tworzy się lub wydziela z oddziału już istniejącego, za zgodą Zarządu Głównego PTTK przy pomocy uchwały podjętej przez zebranie co najmniej 50 członków zwyczajnych PTTK. Oddział obowiązuje Statut PTTK oraz uchwały władz naczelnych towarzystwa. Realizuje on cele i zadania określone w Statucie PTTK przy pomocy środków określonych w tymże dokumencie. Niemniej jednak oddział może przyjąć na zjeździe oddziału własny statut, który nie może być sprzeczny z postanowieniami Statutu PTTK oraz uchwałami władz naczelnych PTTK. Przed przedłożeniem do właściwego sądu rejonowego, statut oddziału wymaga zatwierdzenia przez Zarząd Główny PTTK.
Przynależność oddziału do PTTK ustaje wyłącznie na skutek rozwiązania oddziału, które następuje na podstawie uchwały zjazdu oddziału lub, w przypadku braku możliwości zwołania i odbycia zjazdu, na wniosek Zarządu Głównego PTTK złożony do organu nadzorującego.
Struktura.
Władzami oddziału są:
Kadencja władz oddziału trwa cztery lata i może być skrócona do dwóch lat uchwałą zjazdu oddziału. Jednostkami organizacyjnymi oddziału są koła lub kluby. Oddział może tworzyć komisje, rady i zespoły stosownie do istniejących potrzeb i zainteresowań, powoływać ich składy, uchwalać ich regulaminy.
Ze swej działalności, oddział składa Zarządowi Głównemu sprawozdania roczne i za okres kadencji oraz podlega nadzorowi władz naczelnych towarzystwa w zakresie zgodności działalności z:
Oddział PTTK wraz z innymi oddziałami z terenu tego samego województwa może tworzyć jednostki regionalne z osobowością prawną lub bez osobowości prawnej pod warunkiem zapewnienia im we własnym zakresie środków utrzymania.
Działalność.
Oprócz realizacji celów i zadań statutowych towarzystwa oddział może prowadzić działalność gospodarczą zgodnie z uchwałami zarządu oddziału, w ramach obowiązujących przepisów prawa. Działalność gospodarczą, po uzyskaniu zezwolenia zarządu oddziału i na zasadach przez niego określonych, może prowadzić także koło lub klub. Za działalność gospodarczą jednostek organizacyjnych oddziału odpowiada zarząd oddziału.

</doc>
<doc id="144878" url="https://pl.wikipedia.org/wiki?curid=144878" title="Eragon">
Eragon

Eragon – powieść Christophera Paoliniego stanowiąca pierwszą część cyklu "Dziedzictwo" jego autorstwa. Została opublikowana w 2003 roku przez wydawnictwo Alfred A. Knopf, w Polsce przez Mag. Znajdowała się na liście bestsellerów New York Timesa (dane z 22 kwietnia 2004 r.).
Akcja książki rozgrywa się w krainie Alagaësii, w której miejsce mają przygody młodego chłopca o imieniu Eragon.
Film "Eragon" oparty na książce światową premierę miał 13 grudnia 2006 r. W Polsce ukazał się 26 grudnia poprzez 20th Century Fox.
Fabuła.
Eragon, piętnastoletni chłopiec z farmy wychowany przez swojego wuja Garrowa, znajduje tajemniczy niebieski kamień w Kośćcu, dzikich, niebezpiecznych górach blisko małej wioski Carvahall, w której mieszka. Eragon żyje w Alagaësii, gdzie rządzi zły król, Galbatorix, który był jednym z wielu Smoczych Jeźdźców zanim jego smoka zabiły urgale. Gdy odmówiono przyznania mu nowego smoka, popadł w obłęd i zamordował resztę Jeźdźców, tym samym przyczyniając się do ich upadku. Po tym wydarzeniu objął on władzę w Alagaësii.
Po nieudanej próbie sprzedania tajemniczego znaleziska - z niebieskiego kamienia, a właściwie jaja - wykluł się mały smok. Smoki uważano za wymarłe, z wyjątkiem Shruikana – smoka Galbatorixa. Eragon wychowywał smoka, którego nazwał Saphirą w ukryciu do czasu, gdy dwie zakapturzone postacie, diabelscy Ra'zacowie przybyli do Carvahall w poszukiwaniu tajemniczego niebieskiego kamienia. Eragonowi z Saphirą i z bajarzem Bromem udało się uciec przed niebezpieczeństwem, ale Garrow nie miał takiego szczęścia. Ra'zacowie zabili wuja Eragona i zniszczyli jego dom. Eragon pamiętając opowieści z przeszłości postanowił zostać jednym ze Smoczych Jeźdźców, których oszalały Galbatorix zamordował, w swoim dążeniu do wielkości i władzy. Wspólnie z Bromem, który wiedział wiele o Smoczych Jeźdźcach, szermierce i magii, Eragon poznawał sposoby jakimi Smoczy Jeźdźcy potrafili zabić nieuchwytnych Ra'zaców.
Po wielu poszukiwaniach Eragon, dzięki pomocy Broma i jego przyjaciela Jeoda, dowiedział się, że Ra’zacowie mają swoją siedzibę w Dras-Leonie. Jednakże, zemsta to nie było to, co Eragon znalazł w Dras-Leonie. Zamiast tego on, Saphira i Brom zostali zwabieni w pułapkę Ra’zaców. Uratował ich tajemniczy nieznajomy, Murtagh. Niestety, Brom został ciężko ranny i wkrótce zmarł, zdążył jednak ujawnić Eragonowi swoją przeszłość. Eragona zaskoczyło to, że Brom również był Jeźdźcem, który stracił swoją smoczycę – również Saphirę. Po śmierci Broma, Eragon wraz z Saphirą i Murtaghiem wędrowali wypatrując kryjówki Vardenów, silnego narodu przeciwstawiającego się królowi, o którym Brom wspomniał w swoich opowiadaniach.
W czasie wędrówki Eragon miał powtarzające się często sny o elfce, zamkniętej w więzieniu i torturowanej. W końcu, Eragon został pojmany i uwięziony w tym samym więzieniu, gdzie przebywała elfka. Murtagh i Saphira z wielką odwagą pomogli Eragonowi w ucieczce (wraz z elfką) z więzienia. Jednak wcześniej Eragon musiał pokonać Cienia, Durzę. Fakt, że takie postacie jak Cień chodzą sobie wolno w jego kraju przekonał Eragona, że Galbatorix urzeczywistnia potworny plan, i że zawarł sojusz z najgorszymi stworzeniami tej krainy. Eragon dowiedział się, poprzez wejście do umysłu elfki, Aryi, że w więzieniu zatruwali jej organizm, a odtrutka znajduje się u Vardenów. Nowy Jeździec napotkał wiele przeszkód na swojej drodze do Vardenów, między innymi armię urgali. Po tych trudach w środku fortecy Vardenów, schowanej pod Górami Beorskimi, Eragon dowiedział się o pakcie zawartym między krasnoludami, elfami i Vardenami i w jaki sposób jajo Saphiry pojawiło się w Kośćcu.
Bohaterowie mogli wreszcie odpocząć, ale bitwa z nadchodzącymi oddziałami urgali z Durzą na czele była nieunikniona. Przechwycona przez Vardenów wiadomość od Galbatorixa wyjaśniała, że król jest w to zamieszany. Wszystko wyglądało na to, że urgale zwyciężą i zajmą fortecę Vardenów, jednak Eragon z pomocą Aryi i Saphiry zabił Cienia, lecz ceną za to była straszliwa rana na jego plecach, oszpecająca jego ciało. Wkrótce po tym Vardeni pokonali urgale. Po bitwie wspomnienia Cienia próbowały opanować umysł Eragona, jednak wtedy z pomocą przyszedł mu nieznajomy – Kaleka Uzdrowiony i osłonił chłopaka przed niszczącym wpływem Cienia. Książka kończy się po bitwie.
Informacje o wydaniu.
Knopf wydał „wersję deluxe” książki w sierpniu 2004 roku. Ta wersja zawiera powiększoną mapę Alagaësii, która jest odseparowana od książki. Zawiera również informacje o językach występujących w książce (Pradawnej Mowie, krasnoludzkim i urgalskim) oraz rysunek Zar'roca, miecza Eragona. Na końcu książki znajduje się pierwszy rozdział następnej części "Dziedzictwa", "Najstarszy".

</doc>
<doc id="144879" url="https://pl.wikipedia.org/wiki?curid=144879" title="Dillo">
Dillo

Dillo – mała, szybka i wieloplatformowa przeglądarka internetowa napisana w C z użyciem biblioteki GTK+ 1.2.x. Aby zwiększyć elastyczność przeglądarki postanowiono od następnego wydania zastosować bardziej rozbudowaną i lekką bibliotekę FLTK a nie GTK+ 2.2.x, która jest "za ciężka" dla tego projektu.
Przeglądarka przeznaczona jest dla starszych komputerów i systemów wbudowanych.
Dillo jest rozprowadzana na licencji GNU GPL.
Opracowywany został port na platformę MS Windows (można także samodzielnie uruchomić Dillo używając środowiska Cygwin).

</doc>
<doc id="144882" url="https://pl.wikipedia.org/wiki?curid=144882" title="Nowy Dwór (wieś w województwie łódzkim)">
Nowy Dwór (wieś w województwie łódzkim)

Nowy Dwór – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
Położenie.
Nowy Dwór leży na Równinie Łowicko-Błońskiej w północno-wschodniej części województwa łódzkiego, nad rzeką Rawką. Osada znajduje się w odległości ok. 70 km na południowy zachód od Warszawy; odległość od stolicy województwa – Łodzi także wynosi około 70 km.
Siedziba władz powiatu – Skierniewice leżą ok. 15 km na północny zachód od wsi, zaś siedziba gminy Nowy Kawęczyn znajduje się w odległości 3 km.
Wieś, w postaci pojedynczych zabudowań, zaczyna się tuż przy drodze wojewódzkiej nr 707 Skierniewice – Rawa Mazowiecka, aczkolwiek zdecydowana większość budynków znajduje się ok. 1–2 km na wschód od tej trasy.
Opis miejscowości.
Nowy Dwór stanowi największą osadę gminy Nowy Kawęczyn, a o tym, że to nie on jest siedzibą władz przesądziło centralne położenie Nowego Kawęczyna na terenie gminy.
Wieś rozciągnięta jest na sporym obszarze i składa się z kilku części; główna, zamieszkana przez większość mieszkańców jest typową ulicówką z jednorodzinnymi, parterowymi zabudowaniami po obu stronach drogi. Ponadto w pobliżu zabudowań dworskich znajduje się kilka piętrowych domów wielorodzinnych. Trzecią częścią wsi są bloki wielorodzinne należące do Kwiaciarskiego Zakładu Doświadczalnego Instytutu Sadownictwa i Kwiaciarstwa. W pewnym oddaleniu od głównej osady istnieje także czwarta część wsi, wyodrębniana niekiedy jako osobna miejscowość (od niedawna posiadająca własnego sołtysa) – Nowy Dwór-Parcela, powstała na dawnych gruntach należących do dworu. Znajduje się tam kilkanaście domów stojących w zabudowie rozproszonej. Dodatkowo wzdłuż szosy do Dukaczewa stoi kilka domów, również wchodzących w skład Nowego Dworu.
Nowy Dwór jest typową wsią rolniczą; na jej terenie znajduje się szkoła podstawowa, kilka sklepów oraz Kwiaciarski Zakład Doświadczalny Instytutu Sadownictwa i Kwiaciarstwa Nowy Dwór Sp. z o.o. (wraz z punktem sprzedaży). W osadzie znajdują się dwa przystanki PKS, co zapewnia dość dobrą komunikację z innymi miejscowościami, zwłaszcza Skierniewicami i Rawą Mazowiecką.
Okolica.
Okolicę Nowego Dworu stanowią głównie pola uprawne. Po obu stronach przepływającej przez wieś rzeki Rawki znajdują się szerokie na kilkadziesiąt metrów pasy łąk. Tuż za rzeką, w miejscu dawnych stawów dworskich zlokalizowane są niewielkie bagna, natomiast kilkaset metrów za wsią zaczyna się obszar dawnego poligonu w Raduczu. Obszar ten, niegdyś porośnięty przez trawy, krzewinki i porosty obecnie w szybkim tempie zarasta młodym brzozowo-sosnowym lasem. Poza tym terenem w pobliżu Nowego Dworu brak jest większych obszarów leśnych.
Historia.
Nowy Dwór to niegdysiejsza rezydencja myśliwska książąt mazowieckich, w późniejszym czasie również królów polskich. W 1440 roku zmarł tutaj jeden z władców Mazowsza – książę rawski, gostyński i sochaczewski. Także w okresie późniejszym Nowy Dwór był jedną z ważniejszych miejscowości w ówczesnym województwie rawskim. W XVII i XVIII w. utracił na znaczeniu.
W końcu XVIII i na początku XIX stulecia majątek Nowy Dwór, należący do rodziny Puławskich obejmował Nowy Dwór oraz Starą Rawę i Helenków. Na nowodworskie dobra składało się około 4100 mórg (tj. ok. 2300 ha) oraz gorzelnia, cegielnia, młyn wodny i tartak. W latach następnych Nowy Dwór przeszedł w ręce rodu Okęckich i pozostawał w jej posiadaniu aż do końca II wojny światowej. Po wojnie ziemie należące do majątku zostały znacjonalizowane i w ramach reformy rolnej rozdzielone pomiędzy małorolnych i bezrolnych chłopów z okolicy. Na części tego obszaru obecnie istnieje założona po wojnie osada Nowy Dwór-Parcela.
W latach 1975–1998 miejscowość położona była w województwie skierniewickim.
Atrakcje.
Okolice Nowego Dworu nadają się głównie do czynnego i biernego wypoczynku na świeżym powietrzu. Znajdują się tutaj łąki i pola, a w niewielkiej odległości od osady także niewielkie kompleksy leśne. Przepływająca przez wieś rzeka Rawka stanowi miejsce kąpieli i wędkowania. Rzeka ta stanowi rezerwat przyrody. We wsi, zwłaszcza w okresie letnim, regularnie odbywają się dyskoteki, znajduje się tutaj też lokal gastronomiczny o charakterze zbliżonym do pubu.
Zabytki.
W Nowy Dworze znajduje się zespół dworski z pierwszej połowy XX wieku. Zespół ten wpisany został na listę zabytków. Składa się on z dworu oraz kilku budynków gospodarczych, m.in. pralni, kurnika i budynku gospodarczego. Do dworu prowadzi lipowa aleja, także zabytkowa. Całość otoczona jest przez park.
Obecnie wszystkie te obiekty stanowią własność prywatną, są ogrodzone i nie są dostępne dla zwiedzających. 
Dwór.
Obecnie istniejący budynek dworu powstał w latach 20. XX wieku; został on zbudowany przez ówczesnego właściciela majątku Nowy Dwór po tym, jak wycofujące się w 1918 r. wojska niemieckie spaliły pochodzący z połowy XIX stulecia drewniany dwór. Nowy budynek dworu zbudowano z cegły w typowym polskim stylu dworskim, a jego dach mansardowy pokryty jest dachówką,
Po II wojnie światowej i nacjonalizacji majątku Nowy Dwór w budynku dawnego dworu utworzono szkołę. W latach 70., po zbudowaniu nowego budynku szkoły dwór został przekazany Kwiaciarskiemu Zakładowi Doświadczalnemu. W końcu XX wieku obiekt ten sprywatyzowano. Obecnie w dworku mieści się prywatna klinika, zajmująca się rehabilitacją osób z chorobami kręgosłupa.
Zespół dworski.
W skład zespołu dworskiego w Nowym Dworze oprócz samego dworu wchodzi też pewna liczba budynków związanych z prowadzeniem majątku ziemskiego. Pochodzą one z początku XX i w większość wpisane są na listę zabytków. Na zespół zabudowań dworskich składają się:
Park.
Otaczający dwór park został dość znacznie zmieniony w stosunku do stanu pierwotnego. Rosną w nim m.in. pochodzące z początku XIX wieku drzewa liściaste: lipy, kasztanowce, jesiony, klony i wiązy. Poza tym znajdują się tutaj drzewa liściaste i świerki posadzone w latach 20. i 30. w ramach szerszego projektu rozbudowy parku. Jednak większość roślin parku stanowią nasadzenia powojenne i samosiewy (głównie topole, lipy i wiązy), które zastąpiły rośliny zniszczone w czasie II wojny.
Do dworu prowadzi zabytkowa, około dwustuletnia lipowa aleja. Jej przedłużenie stanowi także uznana za pomnik przyrody aleja ciągnąca się na długości ok. 1,3 km od obszaru parku dworskiego, wzdłuż szosy prowadzącej do drogi Skierniewice – Rawa Mazowiecka.
Parafialna przynależność miejscowości.
Pod względem podziału administracyjnego Kościoła katolickiego Nowy Dwór wchodzi w skład parafii pw. św. Apostołów Szymona i św. Judy Tadeusza w Starej Rawie, gdzie znajduje się zabytkowy, drewniany kościół parafialny z 1731 r.

</doc>
<doc id="144890" url="https://pl.wikipedia.org/wiki?curid=144890" title="Oddział PTTK „Meblarz” w Swarzędzu">
Oddział PTTK „Meblarz” w Swarzędzu

Oddział PTTK „Meblarz” w Swarzędzu – jednostka Polskiego Towarzystwa Turystyczno-Krajoznawczego, działająca na terenie miasta i gminy Swarzędz (powiat poznański, województwo wielkopolskie). Posiada osobowość prawną i własny statut, oparty na Statucie PTTK.
Historia.
Początki działalności (1963-1966).
Zorganizowana działalność statutowo-organizacyjna PTTK w Swarzędzu bierze swój początek od Koła nr 213, które powstało 1 stycznia 1963 w Swarzędzkiej Fabryce Krzeseł. Koło podlegało organizacyjnie Oddziałowi Poznańskiemu PTTK. Założycielami Koła byli m.in. Zygmunt Pacyński, Alojzy Kostencki i Roman Kwapiszewski. Koło istniało do chwili centralizacji przemysłu meblarskiego. Dotychczasowi członkowie prowadzili dalszą działalność w Kole Zakładowym nr 98, które powstało 24 kwietnia 1966 przy dyrekcji Swarzędzkich Fabryk Mebli.
Koło Zakładowe (1966-1983).
W połowie lat 70. XX wieku Koło nr 98 liczyło 270 członków, a jego sekcje turystyczne działały w zakładach Swarzędzkich Fabryk Mebli w Poznaniu, Mosinie, Kościanie i w Szkole Podstawowej nr 1 w Swarzędzu. W latach 1963-1974 prezesami Koła byli: Mariusz Kołodziejczak, Stanisław Czosnowski i Marian Kaliszan, a od 1975 Marian Jaskuła. Od 1973 nastąpił w oddziale rozwój turystyki kwalifikowanej – pieszej, górskiej, motorowej i kolarskiej. W 1974 zainicjowano, odbywający się przez kolejnych 17 lat, wielodyscyplinowy Zlot Turystów SFM z metą w Zaniemyślu. Rozbudowana struktura koła była przyczyną przekształcenie go w oddział.
Oddział Zakładowy (1983-1990).
Zjazd Założycielski Oddziału Zakładowego PTTK „Meblarz” przy Swarzędzkich Fabrykach Mebli odbył się w dniu 23 stycznia 1983 w Swarzędzu, z udziałem 84 delegatów. Zjazd dokonał wyboru 15-osobowego zarządu, który funkcję prezesa powierzył Marianowi Jaskule. Wiceprezesami zostali Tadeusz Januchowski i Zbigniew Odrobny, sekretarzem Stanisław Dworczak, a skarbnikiem Stanisław Mądry. Przewodniczenie Oddziałowej Komisji Rewizyjnej powierzono Romanowi Radeckiemu. Powstanie oddziału usprawniło łączność organizacyjną pomiędzy jednostkami działającymi we wszystkich zakładach Swarzędzkich Fabryk Mebli i na terenie miasta. W latach 1986-1990 oddział liczył ponad 1100 członków, zorganizowanych w 15 jednostkach. Były to koła zakładowe we wszystkich zakładach Swarzędzkich Fabrykach Mebli, koło zakładowe w Fabryce Armatur Swarzędz, Harcerski Klub Turystyczny „Azymut” w Swarzędzu, Szkolne Koło Krajoznawczo-Turystyczne przy Szkole Podstawowej nr 2 im. Królowej Jadwigi w Swarzędzu, Szkole Podstawowej nr 3 w Swarzędzu oraz Szkole Podstawowej w Paczkowie. W 1990, po przekształceniu Swarzędzkich Fabryk Mebli w spółkę akcyjną, oddział utracił charakter zakładowy i przekształcił się w jednostkę terenowo-miejską.
Struktura organizacyjna.
Oddział PTTK „Meblarz” zrzesza 120 członków w 7 klubach i kołach (2014). W strukturze oddziału działalność prowadzą następujące jednostki:
Imprezy turystyczne i krajoznawcze.
W rocznym kalendarzu oddziału znajduje się wiele rajdów, zlotów i wycieczek o różnym charakterze, organizowanych przez oddział, jak również koła i kluby. Do tradycyjnych imprez należą:
Działacze turystyczni.
Na przestrzeni lat duży wkład w rozwój Koła, a następnie oddziału, wnieśli następujący działacze: Aleksander Anioła („Dębczaki” – Zakład SFM nr 4 w Poznaniu), Stanisław Mądry i Bronisław Firlik („Sęki” – Zakład SFM nr 1 w Swarzędzu), Włodzimierz Lehmann („Limba” – Zakład SFM nr 2 w Swarzędzu), Leszek Pawlak i Aleksandra Michalak („Kurze Stopki” – Zakład SFM nr 5 w Mosinie), Regina Żurek i Kazimierz Baranowski („Modrzew” – Zakład SFM nr 6 w Kościanie), Marian Tyniec i Bogumiła Chuda („Drzazga” – Zakład SFM nr 7 w Rawiczu), Maria Skorupińska („Trampy” Zakład – SFM nr 8 w Gostyniu), Ryszard Odrobny („Zaworek” przy Fabryce Armatur w Swarzędzu), Krystyna Adamczak (SKKT przy SP nr 1 i 3 w Swarzędzu), Tadeusz Januchowski (KTM „Korbowód” w Swarzędzu), Antoni Grajek i Stanisław Cisak (KTM „Smrek” w Swarzędzu), Stanisław Dworczak, Zygmunt Jóźwiak, Czesław Czyżewski i Jan Jaświłowicz. 
Należą do nich również nadal aktywni członkowie oddziału (2014): Marian Jaskuła, Piotr Osiewicz, Zenon Klorek, Renata Pawlicka, Jadwiga Nowak, Roman Radecki, Jan Mrula, Rafał M. Socha (HKT „Azymut”), Paweł Przepióra, Joanna Koralewska, Olga Kaźmierczak, Ryszard Dobrzyński, Roman Brust, Jan Łamek, i Julian Lewandowski.
Wyróżnienia.
Działalność oddziału została uhonorowana:
Ponadto oddział zajął pierwsze miejsca:

</doc>
<doc id="144892" url="https://pl.wikipedia.org/wiki?curid=144892" title="Dżalal Talabani">
Dżalal Talabani

Dżalal Talabani (, Jalāl Tālabānī; , Celal Tallebanî; ur. 12 listopada 1933 we wsi Kelkan, zm. 3 października 2017 w Berlinie) – iracki polityk narodowości kurdyjskiej, twórca i w latach 1975–2017 przewodniczący Patriotycznej Unii Kurdystanu – jednej z dwóch głównych partii kurdyjskich w Iraku. Prezydent Iraku od 7 kwietnia 2005 do 24 lipca 2014.
Życiorys.
Urodził się w 1933 we wsi Kelkan w południowym Kurdystanie irackim. Jeszcze w wieku 14 lat wstąpił do Demokratycznej Partii Kurdystanu (DPK). W 1953 został członkiem jej komitetu centralnego. W tym samym czasie rozpoczął studia prawnicze. Po uzyskaniu w 1959 tytułu adwokackiego został wcielony do wojska.
Przez lata 60. przewodził biuru politycznemu DPK, jednak wystąpił z partii w 1966 rozczarowany klanowością stronnictwa. Rozpoczął jednocześnie starania o zorganizowanie nowego ugrupowania, które ostatecznie zawiązało się w 1975 jako Patriotyczna Unia Kurdystanu.
Jego stronnictwo stało się szybko głównym oponentem KPD, której przewodził klan Barzanich. Po zakończeniu pierwszej wojny w Zatoce Perskiej w 1991 doszło nawet do wojny domowej między peszmergami obu zwaśnionych stronnictw. Talabani zaakceptował wówczas poparcie islamskiego Iranu.
W 1991 Dżalal Talabani został laureatem nagrody Brunona Kreiskiego.
Po utworzeniu przez Amerykanów Irackiej Rady Zarządzającej Talabani został jednym z jej głównych członków, przewodząc jej w listopadzie 2003. W tym czasie nastąpiła też zmiana w poglądach Talabaniego, który zaczął się dystansować od haseł domagających się niepodległości dla Kurdów i skłaniać się ku federalnemu ustrojowi Iraku.
Pogodzenie obu stronnictw kurdyjskich pozwoliło na stworzenie koalicji wyborczej pod nazwą "Demokratyczno-Patriotyczny Alians Kurdystanu", który odniósł przygniatające zwycięstwo w lokalnych wyborach do Zgromadzenia Kurdyjskiego w 2005 oraz zdobył 75 miejsc w irackim Zgromadzeniu Narodowym w zbojkotowanych przez sunnitów wyborach w tym samym roku.
Po wyborach 30 stycznia Talabani został wybrany przez irackie Zgromadzenie Narodowe na prezydenta republiki 7 kwietnia 2005. 11 listopada 2010 dzięki porozumieniu politycznemu przełamującemu ośmiomiesięczny powyborczy impas Zgromadzenie Narodowe dokonało wyboru Talabaniego na drugą kadencję, jeszcze tego samego dnia odbyło się jego zaprzysiężenie.
24 lipca 2014 na stanowisku prezydenta zastąpił go wybrany w głosowaniu przez parlament Fu’ad Masum z Patriotycznej Unii Kurdystanu.

</doc>
<doc id="144897" url="https://pl.wikipedia.org/wiki?curid=144897" title="Nowy Kawęczyn (gmina)">
Nowy Kawęczyn (gmina)

Nowy Kawęczyn (do 1953 "gmina Doleck"; 1953-54 "gmina Kawęczyn Nowy") – gmina wiejska w województwie łódzkim, w powiecie skierniewickim. W latach 1975–1998 gmina położona była w województwie skierniewickim.
Siedziba gminy to Nowy Kawęczyn.
Na terenie gminy znajdują się 22 sołectwa.
31 grudnia 2010 gminę zamieszkiwało 3318 osób. Natomiast według danych z 31 grudnia 2019 roku gminę zamieszkiwało 3370 osób.
Położenie.
Gmina Nowy Kawęczyn leży na Równinie Łowicko-Błońskiej, w północno-wschodniej części województwa łódzkiego w odległości ok. 70 km na południowy zachód od Warszawy.
Przez teren gminy przebiega droga wojewódzka nr 707.
Powierzchnia.
Gmina Nowy Kawęczyn zajmuje powierzchnię 104,41 km², co stanowi 13,81% powierzchni powiatu skierniewickiego.
Główną rzeką przepływającą przez teren gminy jest Rawka. Poza tym przez gminę przepływa pewna liczba strumieni, zwykle nienazwanych, stanowiących dopływy tej rzeki.
Rzeźba terenu.
Obszar gminy Nowy Kawęczyn reprezentuje typ rzeźby polodowcowej, ukształtowanej przez trzykrotne nasunięcia lądolodów w plejstocenie. Ostatni lądolód czwartorzędowy pozostawił w podłożu pokrywę utworów gliniastych i piaszczysto-żwirowych o miąższości 30–100 m.
Obszar gminy leży na terenie równinnym, przy czym teren łagodnie wznosi się w miarę oddalania się od rzeki Rawki. Ogólnie wahania wysokości terenu nie przekraczają kilkunastu metrów. Gmina położona jest na wysokości ok. 140–150 m n.p.m.
Struktura powierzchni.
Gmina jest typową gminą rolniczą, stąd największą część obszaru – 78% zajmują użytki rolne, a po tym użytki leśne – 15%
Na terenie gminy znajdują się tereny przyrodnicze objęte ochroną rezerwatową, są to "Bolimowski Park Krajobrazowy" i "Rezerwat Przyrody Rawka."
Szczegółowa struktura użytkowania ziemi
Demografia.
Dane z 31 grudnia 2010:
Roślinność.
Poza obszarami gruntów ornych i sadów na terenie gminy dominuje roślinność naturalna. Stanowią ją głównie lasy, łąki i pastwiska.
Na terenie gminy rosną dość młode, ok. 40-50-letnie lasy sosnowe z domieszką brzozy, zajmujące zwykle niewielkie tereny, do obszary kilkuset hektarów, brak jest natomiast dużych, zwartych kompleksów leśnych.
Część dawnych obszarów rolnych stanowią obecnie nieużytki porośnięte przez klony, krzewy, rośliny kwiatowe oraz trawy, osty i inne chwasty.
Między Nowym Dworem a Raduczem znajdują się niewielkie bagna, powstałe na miejscu dawnych, jeszcze przedwojennych, stawów hodowlanych oraz na rozlewiskach rzeki Rawki. Są one porośnięte typowymi dla tego ekosystemu roślinami, głównie trzcinami i olchami. Obecnie z powodu obniżania się poziomu wód gruntowych bagna stopniowo wysychają.
Przez teren gminy Kawęczyn Nowy przepływa rzeka Rawka. Cała ta rzeka oraz jej najbliższa okolica stanowi część Rezerwatu Przyrody "Rawka", zaś poniżej Starej Rawy rzeka ta staje się częścią Bolimowskiego Parku Krajobrazowego. Do rzeki tej dochodzą łąki należące do miejscowych chłopów. W ich pobliżu rosną zwykle kępy drzew, głównie olch.
W pobliżu rzeki rośnie także wiele roślin zielnych podlegających ochronie. Należą do nich m.in. bagno zwyczajne, bluszcz pospolity, konwalia majowa, marzanka wonna, rosiczka okrągłolistna, storczykowate, turówka wonna, wawrzynek wilczełyko i widłaki.
Na położonym w pobliżu wsi Raducz poligonie wojskowym niedawno jeszcze znajdowały się nietypowe dla tej części Polski stanowiska roślinności stepowej, złożonej z przede wszystkim z różnych gatunków traw, o ponadto porostów, krzewinek, wrzosów, i roślin kwiatowych, oraz występujących z rzadka krzewów, głównie żarnowców i jałowców. Obecnie jednak z powodu nieużywania przez wojsko oraz zaprzestania przez miejscową ludność hodowli, i co za tym idzie, wypasu bydła domowego na poligonie, teren ten zarósł młodym lasem sosnowo-brzozowym i zasięg poprzedniego typu roślinności został znacznie ograniczony.
Na poligonie raduckim w połowie lat 60. nakręcono część scen serialu telewizyjnego pt. "Czterej pancerni i pies".
Fauna.
W lasach i zagajnikach na terenie gminy żyją sarny, zające, lisy, dziki, jeże, ryjówki (m.in. rzęsorek rzeczek – występujący w pobliżu Rawki) i inne drobniejsze ssaki. Z rzadko występują dzikie króliki, borsuki, jenoty i kuny oraz łasice. W latach 80. w pobliżu Rawki osiedlono także bobry, które w ostatnich czasach dość znacznie się rozmnożyły. W pobliżu rzeki pojawiają się także piżmaki. Sporadycznie w pobliżu wsi spotkać można także łosie i jelenie. Licznie występują nietoperze.
Z ptaków spotkać można spotkać ok. 100 gatunków, m.in. bażanty, kuropatwy, kukułki, dzięcioły i liczne gatunki ptaków śpiewających, a z ptaków drapieżnych – sokoły i sowy. W pobliżu rzeki – także dzikie kaczki, dzikie gęsi, czasem też łabędzie oraz inne ptactwo wodne. Na przyległych do Rawki łąkach – m.in. bociany (głównie białe, z rzadka także i czarne) oraz żurawie.
Ponadto na obszarze gminy żyją liczne gady (jaszczurki, zaskrońce) oraz płazy (głównie żaby i ropuchy). Te ostatnie szczególnie licznie występują na bagnach i nieopodal rzek i strumieni, a także na łąkach.
W Rawce żyje wiele gatunków ryb, a także raki oraz ślimaki.
W gminie żyją także liczne gatunki owadów: motyli, błonkówek, żuków i chrząszczy, a na terenach wilgotnych – także ważek i jętek. Najwięcej gatunków owadów (ponad 650) żyje w pobliżu Rawki.
Niektóre z gatunków zwierząt, występujących w okolicy mają niekorzystny wpływ na komfort życia ludzi. Spośród tych gatunków wyróżniają się owady: w pobliżu bagien, zwłaszcza w latach z dużymi opadami życie mieszkańcom uprzykrzają komary, ponadto co kilka lat następuje masowy wylęg os. Co kilka lat w lasach masowo pojawiają się kleszcze.
Lokalne warunki klimatyczne.
Klimat w gminie Nowy Kawęczyn nie odbiega od typowego klimatu Polski środkowej; obszar gminy leży w strefie klimatu umiarkowanego przejściowego, na granicy wpływów atlantyckich, a jako wyznaczniki można podać następujące wartości:
Zabytki.
Na terenie gminy znajdują się m.in.
Miejscowości wchodzące w skład gminy.
Sołectwa.
Adamów, Doleck, Dukaczew, Dzwonkowice, Esterka, Franciszkany, Kolonia Starorawska, Kwasowiec, Marianów, Nowy Dwór, Nowy Dwór-Parcela, Nowy Kawęczyn, Prandotów, Rawiczów, Rzędków, Stara Rawa, Stary Rzędków, Strzyboga, Suliszew, Trzcianna, Zglinna Duża, Zglinna Mała.
Pozostałe miejscowości.
Budy Trzcińskie, Helenków, Kaczorów, Kawęczyn B, Kazimierzów, Marianka, Nowa Trzcianna, Nowy Dwór (osada), Nowy Rzędków, Podfranciszkany, Podstrobów, Podtrzcianna, Psary, Raducz, Sewerynów, Ulanów.
Sąsiednie gminy.
Biała Rawska, Kowiesy, Puszcza Mariańska, Rawa Mazowiecka, Skierniewice

</doc>
<doc id="144900" url="https://pl.wikipedia.org/wiki?curid=144900" title="Miranda (księżyc)">
Miranda (księżyc)

Miranda ("Uran V" ) – najmniejszy spośród pięciu głównych księżyców Urana. Miranda posiada najbardziej złożone struktury geologiczne spośród satelitów tej planety. Została odkryta przez Gerarda Kuipera w 1948 roku.
Do tej pory jedyne zdjęcia Mirandy w zbliżeniu pochodzą z sondy Voyager 2, która dokonała obserwacji księżyca w styczniu 1986 roku. Południowa półkula była wtedy skierowana w stronę Słońca, więc tylko ta część została sfotografowana. Sonda minęła Mirandę w odległości około  km, co było największym zbliżeniem do jakiegokolwiek księżyca w trakcie całej misji i pozwoliło na uzyskanie zdjęć powierzchni w wysokiej rozdzielczości.
Charakterystyka fizyczna.
Powierzchnię Mirandy może pokrywać lód z małą ilością skał krzemianowych oraz związki organiczne zawierające metan. Licznie występują kaniony o głębokości dochodzącej do 20 km oraz regiony świadczące o wzmożonej w przeszłości aktywności geologicznej. Rozległe wyżłobione struktury mogą być wynikiem ogrzewania się lodu. Niska gęstość wskazuje, że lód jest głównym składnikiem wnętrza, zatem zalicza się ona do księżyców lodowych.
Wydaje się, że tak silna aktywność tego stosunkowo niewielkiego księżyca, spowodowana była przyciąganiem Urana. Zapewne w przeszłości Miranda znajdowała się w rezonansie orbitalnym 1:3 z Umbrielem, a jej orbita była bardziej ekscentryczna, co powodowało ogrzewanie wnętrza księżyca przez siły pływowe. W miarę ewolucji układu księżyc opuścił rezonans, a jego orbita stała się bliska kołowej, zachowując jednak nietypowe nachylenie. Inna, mniej prawdopodobna teoria sugeruje, że Miranda została uderzona przez masywny obiekt, który zniszczył jej powierzchnię. Fragmenty osiadły ponownie w innych miejscach, tworząc obecną, dziwną strukturę powierzchni.
Verona Rupes.
Miranda zawiera największy uskok w Układzie Słonecznym – Verona Rupes. Jego wysokość oszacowano na od 5 do nawet 20 km. 

</doc>
<doc id="144903" url="https://pl.wikipedia.org/wiki?curid=144903" title="Prezydenci Bangladeszu">
Prezydenci Bangladeszu



</doc>
<doc id="144908" url="https://pl.wikipedia.org/wiki?curid=144908" title="Raczyńscy herbu Nałęcz">
Raczyńscy herbu Nałęcz

Raczyńscy herbu Nałęcz – polski ród szlachecki, którego wielkopolska linia zaczynająca się na Michale Kazimierzu Raczyńskim, odgrywała znaczącą rolę w historii Wielkopolski a także całej Polski. Według podań Raczyńscy mają się wywodzić od jednego z rycerzy Mieszka I. Począwszy od 1768 siedzibę Raczyńskich stanowił pałac w Rogalinie oraz Obrzycko siedziba ich ordynacji rodowej. Do znanych instytucji założonych przez członków tej rodziny należy Biblioteka Raczyńskich w Poznaniu. Sławna jest również kolekcja dzieł sztuki znajdująca się w rogalińskim pałacu.

</doc>
<doc id="144911" url="https://pl.wikipedia.org/wiki?curid=144911" title="Demon (ujednoznacznienie)">
Demon (ujednoznacznienie)



</doc>
<doc id="144912" url="https://pl.wikipedia.org/wiki?curid=144912" title="Premierzy Bangladeszu">
Premierzy Bangladeszu



</doc>
<doc id="144914" url="https://pl.wikipedia.org/wiki?curid=144914" title="Demon (informatyka)">
Demon (informatyka)

Demon (ang. "daemon") – program lub proces, wykonywany wewnątrz środowiska wielozadaniowego systemu operacyjnego, bez konieczności interakcji z użytkownikiem (jako proces drugoplanowy).
Większość demonów to programy usługowe, które komunikują się za pomocą połączeń sieciowych. Demon, po uruchomieniu, przekierowuje standardowe strumienie, co czyni go niezależnym od terminala kontrolującego (). Komunikaty informacyjne demona zapisywane są w odpowiednich logach systemu operacyjnego.
W systemach MS-DOS i PC-DOS podobną do demona funkcję pełni program rezydentny, natomiast w Microsoft Windows analogiem jest usługa Windows.
Demony w systemach uniksopodobnych.
W systemach uniksopodobnych procesem rodzicem demonów jest najczęściej pierwszy proces systemowy init. Najczęściej jest to osiągane za pomocą podwójnego wykorzystania mechanizmu fork w celu stworzenia procesu pochodnego tworzącego dziecko, które po zakończeniu rodzica zostanie następnie podłączone do drzewa procesów pochodnych init. Ponadto zwyczajowo demony w nazwie mają dodaną na końcu literę „d”. Na przykład:
Od tego mechanizmu wzięła nazwę maskotka systemów BSD – BSD Daemon.

</doc>
<doc id="144915" url="https://pl.wikipedia.org/wiki?curid=144915" title="Koszula Dejaniry">
Koszula Dejaniry

Koszula (szata, suknia) Dejaniry – w mitologii greckiej szata, która posłana przez żonę Dejanirę, spowodowała śmierć Heraklesa. 
Zgodnie z obietnicą daną w Hadesie Meleagrowi, bohater poślubił jego siostrę Dejanirę, o którą musiał stoczyć walkę z rzecznym bogiem Acheloosem. Podczas przeprawy Heraklesa z małżonką przez wezbraną rzekę, Dejanirę zdradziecko porwał centaur Nessos, którego heros uśmiercił zatrutą strzałą. Umierając centaur doradził Dejanirze, by zachowała jego krew, która zapewni jej wierność małżeńską. Po latach, kiedy Herakles zajął się piękną branką Iolą, zazdrosna Dejanira postanowiła wypróbować skuteczność tego środka, nasączając krwią szatę męża. Krew okazała się zabójczym jadem wywołującym okrutne męczarnie; nie mogąc się od nich uwolnić, bohater zdecydował spalić swe ciało na stosie wzniesionym na górze Ojta. Z woli Zeusa został jednak ocalony z płomieni i jako nieśmiertelny przeniesiony do siedziby bogów na Olimp, Dejanira zaś z rozpaczy popełniła samobójstwo. 
W polszczyźnie wyrażenie to oznacza działanie w dobrej wierze, które jednak przynosi fatalne skutki i może być źródłem fizycznych katuszy, wielkiego cierpienia, męczarni, od których nie sposób się uwolnić. 

</doc>
<doc id="144918" url="https://pl.wikipedia.org/wiki?curid=144918" title="Meblarz">
Meblarz



</doc>
<doc id="144921" url="https://pl.wikipedia.org/wiki?curid=144921" title="Tetrarch Mk VII">
Tetrarch Mk VII

Tetrarch Mk VII – brytyjski lekki czołg rozpoznawczy z okresu II wojny światowej.
Historia.
Czołg Mk VII powstał w 1938 roku w zakładach Vickersa. Prototyp pojazdu otrzymał oznaczenie A17E1. Pod koniec 1938 roku uruchomiono, w zakładach Metropolitan-Cammell, produkcję serii 120 wozów. W chwili wybuchu wojny, zamówienie zwiększono. Pierwsze czołgi wyjechały z fabryki w listopadzie 1940 roku. Zniszczenie części zakładów Metropolitan-Camel przez naloty Luftwaffe spowodowało, że produkcja zakończyła się na 177 egzemplarzu.
Służba.
Początkowo czołgów Tetrarch używano jedynie do szkolenia. Armia brytyjska wprowadziła do jednostek rozpoznawczych, zamiast czołgów lekkich, samochody pancerne. Z powodu niewydolnego układu chłodzenia, nie powiodło się użycie ich w Afryce Północnej. Bojowo czołgi Mk VII zostały użyte dopiero w 1942 roku, kiedy Armia Czerwona użyła ich w walkach na Kaukazie i Krymie.
Pod koniec 1942 roku szwadron tych wozów został użyty podczas zajmowania Madagaskaru – operacji Ironclad.
W 1943 czołgi Mk VII zostały przystosowane do użycia przez wojska powietrznodesantowe. Miały tam być transportowane przez ciężkie szybowce desantowe General Aircraft Hamilcar. Jeden szwadron został użyty przez 6. Dywizję Powietrznodesantową, podczas lądowania w Normandii. Ponownie użyto ich w marcu 1945 roku podczas forsowania Renu.
Czołgi Tetrarch znajdowały się na uzbrojeniu wojsk spadochronowych do 1950 roku, do rozwiązania ostatnich jednostek szybowców desantowych.

</doc>
<doc id="144922" url="https://pl.wikipedia.org/wiki?curid=144922" title="Dantejskie sceny">
Dantejskie sceny



</doc>
<doc id="144924" url="https://pl.wikipedia.org/wiki?curid=144924" title="Odpadanie">
Odpadanie

Odpadanie – proces degradacji zachodzący w obrębie ścian i stoków skalnych o nachyleniu powyżej 45 stopni, polegający na odrywaniu się od litego podłoża i spadaniu fragmentów zwietrzałej skały (wietrzenie mechaniczne). Intensywność odpadania zależy głównie od odporności skały i siły wietrzenia, jakiemu podlega skała. Odpadły od ścian materiał skalny gromadzi się u ich podnóża, tworząc stożki i hałdy usypiskowe (piargi).

</doc>
<doc id="144926" url="https://pl.wikipedia.org/wiki?curid=144926" title="Brzeźnio (gmina)">
Brzeźnio (gmina)

Brzeźnio (za II RP gmina Brzeźno) – gmina wiejska w województwie łódzkim, w powiecie sieradzkim. W latach 1975–1998 gmina położona była w województwie sieradzkim.
Siedziba gminy to Brzeźnio.
Według danych z 30 czerwca 2008 gminę zamieszkiwało 7137 osób. Natomiast według danych z 31 grudnia 2017 roku gminę zamieszkiwało 6 336 osób.
Położenie gminy.
Gmina Brzeźnio położona jest w powiecie sieradzkim w odległości 14 km na południe od Sieradza. Centralną miejscowością gminy jest wieś Brzeźnio, w której zlokalizowane są obiekty użyteczności publicznej. Gmina posiada rzeźbę płasko równinną, korzystną dla rolnictwa, dlatego wiodącą funkcją gminy jest rolnictwo i produkcja żywności.
Struktura powierzchni.
Według danych z roku 2002 gmina Brzeźnio ma obszar 128,73 km², w tym:
Gmina stanowi 8,63% powierzchni powiatu.
Demografia.
Dane z 30 czerwca 2004:
Przyroda, turystyka.
Na terenie gminy rośnie kilkadziesiąt drzew pomnikowych, w większości w Kliczkowie Małym i Wielkim. Najokazalsze są dęby, z kilku drzew o obwodach przekraczających 700 cm najgrubszy jest dąb o obwodzie 772 cm, w wieku około 400 lat, nieco mniejsza jest potężna lipa szerokolistna, posiadająca obwód 762 cm (pomiary z 2015 roku).
Opodal Brzeźnia jest zlokalizowany także Zbiornik Próba.
Miejscowości.
Sołectwa.
Barczew, Bronisławów, Brzeźnio, Dębołęka, Gęsina, Gozdy, Kliczków-Kolonia, Kliczków Mały, Kliczków Wielki, Krzaki, Lipno, Nowa Wieś, Ostrów, Podcabaje, Próba, Pustelnik, Pyszków, Rembów, Ruszków, Rybnik, Rydzew, Stefanów Barczewski Drugi, Stefanów Barczewski Pierwszy, Stefanów Ruszkowski, Tumidaj, Wierzbowa, Wola Brzeźniowska, Zapole, Złotowizna
Pozostałe miejscowości.
Borowiska, Stefanów Ruszkowski (kolonia)
Sąsiednie gminy.
Brąszewice, Burzenin, Sieradz, Wróblew, Złoczew

</doc>
<doc id="144928" url="https://pl.wikipedia.org/wiki?curid=144928" title="Ga Ga">
Ga Ga



</doc>
<doc id="144931" url="https://pl.wikipedia.org/wiki?curid=144931" title="Mandrakesoft">
Mandrakesoft



</doc>
<doc id="144933" url="https://pl.wikipedia.org/wiki?curid=144933" title="Mandrakelinux">
Mandrakelinux



</doc>
<doc id="144935" url="https://pl.wikipedia.org/wiki?curid=144935" title="Wietrzenie mechaniczne">
Wietrzenie mechaniczne



</doc>
<doc id="144936" url="https://pl.wikipedia.org/wiki?curid=144936" title="Bruce Beaver">
Bruce Beaver

Bruce Beaver (ur. 14 lutego 1928, zm. 17 lutego 2004) – australijski poeta.
W latach 1958–1962 mieszkał w Nowej Zelandii i na wyspie Norfolk. Cierpiał na zaburzenia afektywne dwubiegunowe. Początkowo pracował m.in. jako urzędnik, farmer, korektor i dziennikarz. Jego pierwszy wiersz powstał jako reakcja na zrzucenie bomby atomowej na Hiroszimę. Małżeństwo pozwoliło mu na utrzymywanie się z pieniędzy żony i całkowite oddanie się twórczości.

</doc>
<doc id="144939" url="https://pl.wikipedia.org/wiki?curid=144939" title="Hadrian IV">
Hadrian IV

Hadrian IV (łac. Hadrianus IV), także Adrian IV (łac. Adrianus IV), właśc. Nicholas Breakspeare OSA, pol. Mikołaj z Albano (ur. ok. 1100 w Abbots Langley, zm. 1 września 1159 w Anagni) – papież w okresie od 4 grudnia 1154 do 1 września 1159, augustianin. Jedyny Anglik, który został papieżem.
Życiorys.
Wczesne życie.
Z pochodzenia był Anglikiem – jedynym na Stolicy Piotrowej. Był synem mnicha Roberta z St Albans. Nicholas rozpoczął swoją edukację w St Albans, ale wkrótce potem wyjechał do Francji, gdzie przystąpił do kongregacji kanoników regularnych św. Rufusa. Tam doszedł do pozycji przeora, a następnie (ok. 1144–1146) opata wspólnoty. Wprowadził w konwencie surową dyscyplinę, co doprowadziło do konfliktu ze wspólnotą. Papież Eugeniusz III rozwiązał spór mianując Nicholasa kardynałem – biskupem Albano w grudniu 1149. W latach 1152–1154 pełnił funkcję legata papieskiego w Norwegii, gdzie ustanowił metropolię w Nidaros i zorganizował Kościół katolicki na zasadach reformy gregoriańskiej. Występuje jako świadek na bullach papieskich między 30 stycznia 1150 a 30 listopada 1154. 4 grudnia 1154, krótko po powrocie z Norwegii, został wybrany na papieża.
Pontyfikat.
Hadrian IV początkowo kontynuował procesarską politykę poprzedników, licząc na pomoc Fryderyka Barbarossy w stłumieniu rebelii Arnolda z Brescii w Rzymie i zlikwidowania rzymskiej komuny miejskiej. Po napaści na dwóch kardynałów, papież obłożył Rzym interdyktem. Wkrótce potem doprowadził także do uwięzienia i skazania na śmierć, poprzez powieszenie i spalenie ciała, Arnolda. Na początku 1155 doszło do odnowienia zawartego dwa lata wcześniej traktatu sojuszniczego, a 18 czerwca 1155 papież koronował Fryderyka na cesarza. Już wtedy jednak doszło do pierwszych rozdźwięków. Obustronne uchybienia protokolarne w trakcie negocjacji oraz podczas samej uroczystości koronacyjnej, doprowadziły do pogorszenia wzajemnych stosunków, niewywiązanie się przez cesarza ze zobowiązań sojuszniczych posłużyło w końcu za pretekst do zerwania układu przez Hadriana IV i zawarcia w 1156 w Benewencie sojuszu z dotychczasowym przeciwnikiem królem Wilhelmem I sycylijskim. W tym samym roku doszło do uwięzienia w Burgundii papieskiego legata, arcybiskupa Eskila, co jeszcze bardziej pogorszyło stosunki z Cesarstwem. Dwaj legaci, Roland ze Sieny i Bernard od św. Klemensa, wysłani na obrady sejmu Rzeszy w Besançon w listopadzie 1157 zamiast złagodzenia konfliktu doprowadzili do jego eskalacji, wdając się w polemikę z cesarskim kanclerzem Rainaldem z Dassel, odnośnie do prawnych relacji między papieżem a cesarzem. Ostatecznie jednak, po osobistej interwencji Hadriana IV, uwolniono arcybiskupa Eskila.
W 1158 Fryderyk wkroczył z wojskami do północnej Italii (zajął Mediolan), gdzie podjął prób rewindykacji należnych mu regaliów. W listopadzie 1158, w Roncaglii (niedaleko Piacenzy) unieważnił samorządy miast lombardzkich, co wywołało z ich strony gwałtowną opozycję. Lombardczyków poparł również Hadrian IV, widząc w ustawach ronkalskich zagrożenie dla praw Kościoła. Latem 1159 zagroził cesarzowi ekskomuniką, jeśli w ciągu 40 dni nie odwoła ustaw. Zanim jednak minął ten termin, papież zmarł.
Hadrian IV mianował prawdopodobnie 11 nowych kardynałów. W 1155 ogłosił bullę protekcyjną dla diecezji wrocławskiej. Przypisuje mu się także wydanie bulli "Laudabiliter", w której nadał królowi Anglii prawa do władania Irlandią, jednak autentyczność tej bulli jest kwestionowana.

</doc>
<doc id="144940" url="https://pl.wikipedia.org/wiki?curid=144940" title="David Bates (poeta)">
David Bates (poeta)

David Bates (6 marca 1809 - 25 stycznia 1870) – amerykański poeta.
Urodził się w Indian Hill w stanie Ohio, wykształcenie zdobył w Buffalo. Pracował w Indianapolis, później w Filadelfii. W 1849 roku został wydany jego pierwszy tom poezji, "Eolian".
Najbardziej znane utwory Batesa to "Speak Gently" (sparodiowany przez Lewisa Carrolla w "Alicji w krainie czarów"), "Childing" i "Childhood".
Linki zewnętrzne.
Teksty utworów:

</doc>
<doc id="144942" url="https://pl.wikipedia.org/wiki?curid=144942" title="DP wz. 28">
DP wz. 28



</doc>
<doc id="144945" url="https://pl.wikipedia.org/wiki?curid=144945" title="Skalnicowce">
Skalnicowce

Skalnicowce ("Saxifragales" Dumort.) – grupa roślin wyróżniana w randze rzędu okrytonasiennych. Stanowi grupę siostrzaną kladu określanego mianem ‘superróżowych’ (ang. "superrosids") obejmujących różowe ("rosids") wraz z rzędem winoroślowców ("Vitales"). Obejmuje 15 rodzin ze 112 rodzajami i 2,5 tysiącem gatunków. Występują na wszystkich kontynentach z wyjątkiem Antarktydy, przy czym najbardziej zróżnicowani są na obszarach w strefie klimatu umiarkowanego, rzadziej rosną w tropikach, obecne są też w strefach arktycznych. Z powodu szybkiej i relatywnie krótkiej radiacji ewolucyjnej w środkowej kredzie problemy stwarza ustalenie relacji filogenetycznych i klasyfikacji należących tu rodzin (ich różnicowanie trwało tylko 3–6 milionów lat). Rośliny tu należące cechują się obecnością kwasu elagowego, mirycetyny i flawonoli.
Systematyka.
Powiązania filogenetyczne między rodzinami w rzędzie na podstawie danych APweb:
+ cynomoriowate "Cynomoriaceae" – rodzina o nieznanej pozycji w kladogramie.
W systemie Ruggiero i in. (2015) rząd w pojedynkę należy do jednego z 18 nadrzędów okrytonasiennych – "Saxifraganae", obejmującego rodziny zgodnie z systemem APG III (2009).
Gromada okrytonasienne Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe Takht., nadrząd "Saxifraganae" Reveal, rząd skalnicowce Dumort.

</doc>
<doc id="144946" url="https://pl.wikipedia.org/wiki?curid=144946" title="Agrestowate">
Agrestowate



</doc>
<doc id="144948" url="https://pl.wikipedia.org/wiki?curid=144948" title="Gradacja">
Gradacja



</doc>
<doc id="144950" url="https://pl.wikipedia.org/wiki?curid=144950" title="Kerberos (informatyka)">
Kerberos (informatyka)

Kerberos – protokół uwierzytelniania i autoryzacji w sieci komputerowej z zastosowaniem centrum dystrybucji kluczy, zaprojektowany w Massachusetts Institute of Technology (MIT).
Powstało też wiele interfejsów programistycznych pozwalających wbudowywać mechanizmy bezpieczeństwa dostarczane przez serwer Kerberos do aplikacji. Jednym z nich jest interfejs w języku Java nazwany General Security Service.
Historia i rozwój.
Instytut Techniczny Massachusetts stworzył Kerberosa w celu ochrony usług sieciowych dostarczanych w ramach projektu Athena. Protokół bazuje na opracowanym wcześniej protokole kluczy symetrycznych, stworzonym przez Rogera Needhama i Michaela Schroedera. Istnieje kilka jego wersji, przy czym wersje od 1 do 3 występowały jedynie wewnętrznie w MIT.
Steve Miller i Clifford Neuman, pierwsi projektanci czwartej wersji Kerberosa, opublikowali ją w latach osiemdziesiątych, mimo że pierwotnie planowali ją wdrożyć dla projektu Athena.
Wersja 5, opracowana przez Johna Kohla i Clifforda Neumana, wystąpiła jako standard w 1993 (uznana za przestarzałą po opracowaniu w 2005). Głównym powodem implementacji tej wersji było zlikwidowanie ograniczeń oraz problemów z bezpieczeństwem występujących w wersji 4.
Władze w Stanach Zjednoczonych sklasyfikowały Kerberosa jako „dodatkowe wyposażenie wojskowe” i zakazały jego eksportu, ponieważ używał on algorytmu Data Encryption Standard (DES) (wraz z kluczami 56-bitowymi).
Implementacja „nieamerykańskiej” czwartej wersji Kerberosa (KTH-KRB) została stworzona w Królewskim Instytucie Technicznym w Sztokholmie, sprawiła, że system ten stał się dostępny poza granicami Stanów Zjednoczonych, zanim władze amerykańskie zmieniły politykę eksportu kryptografii (około roku 2000). Szwedzka wersja bazowała na edycji zwanej eBones. Z kolei eBones bazował na eksportowanej edycji z MIT, która pozbawiona była zarówno funkcji szyfrujących, jak i odwołań do nich.
W 2005 grupa Internet Engineering Task Force (IETF) zaktualizowała specyfikacje. Zmiany dotyczyły m.in.:
MIT stworzył ogólnodostępną implementację Kerberosa, której prawa autorskie były podobne do używanych w ramach BSD. W 2007, MIT powołał konsorcjum Kerberosa w celu wsparcia dalszej implementacji protokołu. Sponsorami były m.in. Oracle, Apple Inc., Google, Microsoft, Centrify Corporation, TeamF1 Inc., a także instytucje akademickie (Królewski Instytut Techniczny, Uniwersytet Stanforda, MIT).
Opis protokołu.
Najpierw następuje uwierzytelnienie klienta na serwerze (ang. "authentication server" – AS), który przesyła nazwę użytkownika do centrum dystrybucji kluczy (KDC).
KDC tworzy unikatowy identyfikator (ang. "ticket-granting ticket" – TGT), szyfruje go za pomocą tajnego klucza TGS i zwraca zaszyfrowaną wartość do stacji użytkownika.
Luki w zabezpieczeniach.
Algorytm DES może być używany wraz z Kerberosem, lecz już nie jest obecnie stosowany jako standard, gdyż uznany jest jako słaby szyfr. Luki w zabezpieczeniach występują w wielu produktach, w których zastosowana jest implementacja Kerberosa, ponieważ nie były one aktualizowane w celu używania nowszych szyfrów od DES’a, takich jak AES.
W listopadzie 2014, Microsoft udostępnił aktualizację (MS14-068) w celu skorygowania wady, pozwalającej na nieprawidłowe korzystanie w implementacji Centrum Dystrybucji Kluczy (KDC) Kerberosa (dla systemu Windows). W wyniku istnienia tej luki, użytkownicy mogli rzekomo „zwiększyć” swoje przywileje i tym samym mogli ich nadużywać.

</doc>
<doc id="144951" url="https://pl.wikipedia.org/wiki?curid=144951" title="Neologizmy">
Neologizmy



</doc>
<doc id="144952" url="https://pl.wikipedia.org/wiki?curid=144952" title="Plac świętego Piotra">
Plac świętego Piotra



</doc>
<doc id="144954" url="https://pl.wikipedia.org/wiki?curid=144954" title="Bonifacy V">
Bonifacy V

Bonifacy V (ur. w Neapolu, zm. 25 października 625 w Rzymie) – 69. papież w okresie od 23 grudnia 619 do 25 października 625.
Życiorys.
Z pochodzenia neapolitańczyk, syn Jana. Swój pontyfikat rozpoczął dopiero po trzynastu miesiącach od wyboru, ponieważ wtedy dopiero uzyskał zgodę cesarza Herakliusza (610–641) na konsekrację. Wszystko to ze względu na toczące się wyprawy przeciwko Persom.
Bonifacy V zajął się przede wszystkim zmianami w organizacji Kościoła. Dążył do potwierdzenia kościelnych zwyczajów w prawie cywilnym (kwestia spadków). Ponadto ustanowił tzw. „nietykalność schronienia” dla prześladowanych, szukających schronienia w Kościele (prawo azylu). Określił także zakres liturgicznej posługi duchowieństwa i zreorganizował Kościół w Anglii (w 624 r. ustanowił metropolię w Canterbury; pierwszym metropolitą był Justus z Canterbury).
Za jego pontyfikatu kończono budowę cmentarza św. Nikodema przy Via Nomentana.
W jego czasach swoje nauki rozpoczął Mahomet (w 622 r.).
Bonifacy V zmarł 25 października w Rzymie i został pochowany w bazylice św. Piotra.

</doc>
<doc id="144957" url="https://pl.wikipedia.org/wiki?curid=144957" title="Zapożyczenie">
Zapożyczenie



</doc>
<doc id="144958" url="https://pl.wikipedia.org/wiki?curid=144958" title="Orany">
Orany

Orany (lit. "Varėna") – miasto (10 tys. mieszkańców) w Dzukii na Litwie.
Orany położone były w drugiej połowie XVI wieku w powiecie trockim województwa trockiego.
Historia.
W latach 80. XVIII wieku w Oranach znajdowała fabryka kart Józefa Perla.
Miasto zostało założone w 1862 roku przy stacji kolejowej Orany linii Kolei Warszawsko-Petersburskiej.
Od 1926 roku w Oranach stacjonował 23 batalion graniczny, który trzy lata później został przemianowany na batalion KOP „Orany”. W sierpniu 1939 roku batalion sformował dowództwo 134 pułku piechoty.
21 września 1939 roku w Oranach grupa dowodzona przez pułkownika Kazimierza Rybickiego stoczyła walkę z oddziałem pancernym Armii Czerwonej, po czym wycofała się w kierunku Druskiennik.
W mieście znajduje się zabytkowy kościół św. Michała Archanioła, zbudowany w 1933.
Do 1939 roku miasto znajdowało się na obszarze powiatu wileńsko-trockiego ówczesnego województwa wileńskiego, siedziba wiejskiej gminy Orany w Polsce. Po utracie miasta przez Polskę i zakończeniu II wojny światowej, do 1 listopada 1946 z rejonu orańskiego w obecne granice Polski przesiedlono 2,4 tys. Polaków, natomiast ponad 10,4 tys. wciąż pozostawało w rejonie. Współcześnie w Oranach wciąż zamieszkują Polacy, według danych z 2011 stanowiący 5,17% mieszkańców.

</doc>
<doc id="144966" url="https://pl.wikipedia.org/wiki?curid=144966" title="Skalnicowate">
Skalnicowate

Skalnicowate ("Saxifragaceae") – rodzina roślin należąca do rzędu skalnicowców. Do rodziny tej należy 31–33 rodzajów i około 540 gatunków. Do rodzimej flory Polski należą rośliny z rodzajów skalnica ("Saxifraga") i śledziennica ("Chrysosplenium"), uprawiane są gatunki reprezentujące rodzaje: bergenia ("Bergenia"), tawułka ("Astilbe"), żurawka ("Heuchera").
Systematyka.
Klasyfikacja rodziny jest dość stabilna w różnych ujęciach ostatnich lat. Dawniej (np. system Cronquista z 1981 i systemy wcześniejsze) panował trend, zgodnie z którym zaliczano tu także rodzaje o charakterze pośrednim między skalnicowatymi i innymi rodzinami. Współcześnie rodzaje te zostały przeklasyfikowane. Rodzaj dziewięciornik ("Parnassia") umieszczany jest w rzędzie dławiszowców ("Celestrales") (według systemu Reveala w odrębnej rodzinie dziewięciornikowatych ("Parnassiaceae"), według APweb w ramach rodziny dławiszowatych ("Celestraceae"). Rodzaj hortensja ("Hydrangea") klasyfikowany jest współcześnie w obrębie dereniowców ("Cornales") w randze rodziny hortensjowate ("Hydrangeaceae").
Skalnicowate tworzą grupę siostrzaną dla rodziny agrestowatych ("Grossulariaceae"), wraz z którą wchodzą w skład rzędu skalnicowców.
Powiązania filogenetyczne rodziny w obrębie rzędu skalnicowców:

</doc>
<doc id="144967" url="https://pl.wikipedia.org/wiki?curid=144967" title="Hortensja (imię)">
Hortensja (imię)

Hortensja – starorzymskie imię żeńskie, pochodzące od fomy męskiej Hortensjusz.
Hortensius była nazwą starorzymskiego rodu Hortensjuszy. Tak więc imię Hortensja oznacza dziewczynę pochodzącą z tego rodu. Nazwa rodu z kolei wywodzona jest od łacińskiego słowa hortus, oznaczającego "ogród" (hortensius = ogrodnik). Nazwę rodu niektórzy wywodzą z języka etruskiego, w którym znane było imię Hurtensius.
Imię Hortensja nie występuje w martyrologiach (brak świętej patronki). Za patrona imienia można uważać bliżej nieznanego biskupa, św. Hortensjusza, wspominanego 11 stycznia.
Hortensja imieniny obchodzi 11 stycznia, w kalendarzu czeskim i węgierskim - 1 czerwca.
Znane osoby noszące to imię:

</doc>
<doc id="144968" url="https://pl.wikipedia.org/wiki?curid=144968" title="Urbi et orbi">
Urbi et orbi



</doc>
<doc id="144969" url="https://pl.wikipedia.org/wiki?curid=144969" title="Pierre Mauroy">
Pierre Mauroy

Pierre Mauroy (ur. 5 lipca 1928 w Cartignies, zm. 7 czerwca 2013 w Clamart) – francuski polityk, premier Francji w latach 1981–1984 (w trzech kolejnych rządach), były mer Lille, były pierwszy sekretarz Partii Socjalistycznej, senator.
Życiorys.
W wieku 16 lat wstąpił do Oddziału Francuskiego Międzynarodówki Robotniczej. Pracował jako nauczyciel. Zaangażował się wkrótce w działalność Partii Socjalistycznej. Na początku lat 70. wsparł François Mitterranda, stając się jednym z liderów PS.
Od 1967 pełnił funkcje w administracji terytorialnej. Był radnym departamentu Nord i jego wiceprzewodniczącym (do 1973). W 1971 został radnym i pierwszym wiceburmistrzem Lille, w okresie 1973–2001 zajmował stanowisko mera tego miasta. Przewodniczył radzie regionu Nord-Pas-de-Calais (1974–1981), ponownie zasiadał w tej radzie w okresie 1986–1988. Od 1989 do 2008 był przewodniczącym związku komunalnego metropolii Lille.
Od 1973 do 1992 z przerwami na czas pełnienia funkcji rządowych sprawował mandat deputowanego do Zgromadzenia Narodowego z jednego z okręgów w departamencie Nord. W 1979 został posłem do Parlamentu Europejskiego, był wiceprzewodniczącym Komisji ds. Kwestii Politycznych i członkiem Grupy Socjalistów. Z PE odszedł po około 7 miesiącach.
Pomiędzy 21 maja 1981 a 17 lipca 1984 był premierem trzech kolejnych gabinetów. Mianowany na to stanowisko został przez François Mitterranda, nowo wybranego prezydenta. W okresie jego urzędowania we Francji zniesiono karę śmierci, państwową kontrolę środków przekazu i ograniczenia działalności lokalnych stacji radiowych. Skrócił tydzień pracy do 39 godzin, wprowadził dodatkowy piąty tydzień płatnego urlopu i refundację zabiegów przerwania ciąży. Przeprowadził nacjonalizację licznych zakładów przemysłowych. Rosnąca niepopularność jego rządu spowodowała zastąpienie go na stanowisku premiera przez Laurenta Fabiusa.
W 1988 Pierre Mauroy został pierwszym sekretarzem (przewodniczącym) Partii Socjalistycznej. Stanowisko to zajmował przez trzy lata. W latach 1992–1999 był przewodniczącym Międzynarodówki Socjalistycznej. W 1992 po raz pierwszy zasiadł w Senacie, mandat senatora na dziewięcioletnią kadencję odnowił też w 2001.
Skład rządów Pierre’a Mauroy.
Drugi gabinet (od 22 czerwca 1981 do 22 marca 1983).
Do rządu dołączyli przedstawiciele Francuskiej Partii Komunistycznej. Ministrami przemysłu, sprawiedliwości, transportu i zdrowia w miejsce dotychczasowych zostali odpowiednio Pierre Dreyfus, Robert Badinter, Charles Fiterman (również jako minister stanu) i Jack Ralite. Nicole Questiaux przestała być ministrem stanu. Utworzono resorty konsumpcji i szkoleń zawodowych, które powierzono Catherine Lalumière i Marcelowi Rigoutowi.
29 czerwca 1982 z rządu odeszli Jean Auroux, Nicole Questiaux i Pierre Dreyfus. Jean-Pierre Chevènement przeszedł na funkcję ministra przemysłu i badań naukowych, a ministrem solidarności narodowej i spraw społecznych został Pierre Bérégovoy.

</doc>
<doc id="144971" url="https://pl.wikipedia.org/wiki?curid=144971" title="Gruboszowate">
Gruboszowate

Gruboszowate ("Crassulaceae") – rodzina roślin należąca do rzędu skalnicowców. Obejmuje 34 rodzajów z ok. 1400 gatunkami (najbardziej zróżnicowana gatunkowo rodzina w rzędzie). Rozprzestrzenione są na całym świecie, przy czym najbardziej zróżnicowane są w południowej Afryce. W Polsce w naturze spotykani są przedstawiciele rodzajów: rojnik, rozchodnik, różeniec, grubosz, rozchodnikowiec, "Petrosedum" i introdukowany fedimus.
Najczęściej są to rośliny siedlisk suchych, ale należą tu też takie, które rosną w wilgotnych lasach równikowych i w środowisku wodnym. Większość to sukulenty liściowe przeprowadzające specyficzny typ fotosyntezy – typu CAM (nazwaną tak od angielskiej nazwy rodziny – "Crassulacean Acid Metabolism"). Bardzo łatwo rozmnażają się wegetatywnie za pomocą odrostów, rozmnóżki i łatwo ukorzeniających się opadłych liści.
Wiele gatunków uprawianych jest jako rośliny ozdobne. W klimacie umiarkowanym uprawia się głównie w ogrodach skalnych rośliny z rodzajów rozchodnik "Sedum" i rojnik "Sempervivum", w klimacie cieplejszym popularnymi roślinami ozdobnymi są te z rodzajów: eszeweria "Echeveria" i eonium "Aeonium". Popularne w uprawie doniczkowej i w szklarniach są: grubosze "Crassula" i kalanchoe "Kalanchoe". Rozchodnik ostry "Sedum acre" ze względu na specyficzny smak, któremu zawdzięcza nazwę dodawany jest do sałatek. Rośliny te stosowane były też w lecznictwie (np. w przypadku oparzeń). Rojnik murowy "Sempervivum tectorum" uprawiany był na dachach ponieważ chronić miał domostwa przed piorunami.
Systematyka.
Powiązania filogenetyczne rodziny w obrębie rzędu skalnicowców:
W obrębie rodziny wyróżniane są trzy podrodziny – bazalna "Crassuloideae" i siostrzane – "Kalanchoideae" i "Sempervivoideae". W niektórych ujęciach dwie ostatnie podrodziny traktowane są jako plemiona "Kalanchoeae" i "Sedeae" w ramach podrodziny "Sedoideae". Wszystkie te trzy grupy są potwierdzone jako taksony monofiletyczne. Problemy klasyfikacyjne występują w obrębie ostatniej grupy "Sempervivoideae" i wynikają głównie z powodu szerokiego, polifiletycznego ujęcia rodzaju "Sedum", którego przedstawiciele obecni są w różnych kladach tej podrodziny wymieszani wśród mniej lub bardziej ustalonych i monofiletycznych innych rodzajów. W obrębie tej podrodziny zidentyfikowano 5 głównych kladów. Bazalny jest określany nazwą "Telephium" i obejmuje tradycyjnie wyróżniane plemiona "Telephieae" i "Umbiliceae". Należą do niego rodzaje: "Hylotelephium", "Kungia", "Meterostachys", "Orostachys", "Phedimus", "Pseudosedum", "Rhodiola", "Sinocrassula" i "Umbilicus" (razem ok. 160 gatunków). Kolejny klad to "Petrosedum" obejmujący wyodrębniony z "Sedum" rodzaj "Petrosedum", ale też z bazalnym w obrębie tego kladu "Sedum nanum". Następny klad o nazwie "Sempervivum" z plemieniem "Semperviveae" tworzą dwa rodzaje "Sempervivum" i "Jovibarba" (w różnych ujęciach łączone lub rozdzielane). Kolejny klad "Aeonium" wyróżniany jest jako plemię "Aeonieae" i obejmuje rodzaje "Aeonium", "Aichryson", "Monanthes", "Hypagophytum", ale też co najmniej 8 gatunków zaliczanych do rodzaju "Sedum" tworzących w obrębie tego kladu grad ewolucyjny blisko pozycji bazalnej. W końcu plemię "Sedeae" tworzy dwie siostrzane klady zwane "Leucosedum" i "Acre". Oba obejmują licznych przedstawicieli rodzaju "Sedum" (odpowiednio ok. 120 i 345 gatunków) wymieszanych wśród takich rodzajów tradycyjnie wyodrębnianych jak: "Pistorinia", "Rosularia", "Prometheum", "Afrovivella", "Sedella", "Dudleya" (w kladzie "Leucosedum") oraz "Cremnophila", "Echeveria", "Graptopetalum", "Lenophyllum", "Pachyphytum", "Thompsonella" i "Villadia" (w kladzie "Acre"). W takiej sytuacji postulowane jest scalenie całego plemienia "Sedeae" w rodzaj "Sedum", ewentualnie z włączeniem do niego także rodzajów z plemienia "Aeonieae".
Relacje filogenetyczne i wykaz rodzajów
Podrodzina "Crassuloideae" 
Podrodzina "Kalanchoideae" (= podrodzina "Sedoideae" plemię "Kalanchoeae")
Podrodzina "Sempervivoideae" (= podrodzina "Sedoideae" plemię "Sedeae")

</doc>
<doc id="144972" url="https://pl.wikipedia.org/wiki?curid=144972" title="Urbi et Orbi">
Urbi et Orbi

Urbi et Orbi (łac. „miastu (Rzymowi) i światu”) – uroczyste błogosławieństwo papieskie wygłaszane z balkonu bazyliki Świętego Piotra w ważnych dla Kościoła okolicznościach oraz świętach – na Boże Narodzenie oraz Wielkanoc, a także po zakończeniu konklawe.
Przed zajęciem Rzymu przez wojska Królestwa Włoch (20 września 1870), błogosławieństwo miało miejsce częściej niż obecnie oraz z różnych bazylik:
Po zakończeniu konklawe, błogosławieństwo miało miejsce tam, gdzie wybrano papieża; przed 1871 roku w Pałacu Kwirynalskim.
Mimo iż tradycja nakazuje wygłaszać błogosławieństwo "Urbi et Orbi" z głównego balkonu bazyliki św. Piotra, zdarzają się sytuacje wyjątkowe. Jan Paweł II przy okazji świąt Bożego Narodzenia 2004 wygłaszał tekst "Urbi et Orbi" na placu św. Piotra. Podobnie uczynił Benedykt XVI po mszy św. w uroczystość Zmartwychwstania Chrystusa, 23 marca 2008.
Z błogosławieństwem wiąże się możliwość otrzymania odpustu zupełnego.
Pełny tekst błogosławieństwa:
27 marca 2020 papież Franciszek nadzwyczajnie udzielił błogosławieństwa "Urbi et Orbi" na zakończenie celebracji liturgicznej w związku z pandemią COVID-19 w drzwiach bazyliki św. Piotra, bez obecności wiernych na placu św. Piotra. Błogosławieństwu nie towarzyszyła modlitwa, a zostało ono udzielone Najświętszym Sakramentem.

</doc>
<doc id="144973" url="https://pl.wikipedia.org/wiki?curid=144973" title="Pierre Messmer">
Pierre Messmer

Pierre Messmer (ur. 20 marca 1916 w Vincennes, zm. 29 sierpnia 2007 w Paryżu) – francuski polityk i urzędnik administracji kolonialnej, uczestnik II wojny światowej, działacz partii gaullistowskich, deputowany krajowy i europejski, minister (1960–1969, 1971–1972), a od 1972 do 1974 premier Francji.
Życiorys.
Wykształcenie i działalność do 1960.
Absolwent "École nationale de la France d’outre-mer" (1937), szkoły kształcącej kadry administracji kolonialnej. W 1936 ukończył "École nationale des langues orientales vivantes", szkołę specjalizującą się w zakresie orientalistyki. Uzyskał również licencjat z prawa (1936) i doktorat w tej dziedzinie (1939).
W 1937 powołany do służby wojskowej. W momencie podpisania zawieszenia broni z Niemcami służył w piechocie kolonialnej. Znalazł się w grupie Francuzów, która przejęła włoski statek towarowy, a następnie przez Gibraltar przedostała się do Londynu. Pierre Messmer dołączył do sił Wolnej Francji generała Charles’a de Gaulle’a. Przydzielony do 13 Półbrygady Legii Cudzoziemskiej. Uczestniczył w kampaniach w Erytrei, Syrii, Libii i Tunezji. Dołączył następnie do sztabu generała w Londynie. Brał udział w kolejnych działaniach wojennych – lądowaniu w Normandii i wyzwoleniu Paryża. W sierpniu 1945 przybył do Indochin Francuskich (zrzucono go na spadochronie nad Tonkinem); został tam pojmany przez członków organizacji Việt Minh. W październiku tegoż roku uciekł z niewoli i przedostał się do Hanoi.
Zdemobilizowany, przeszedł do pracy w administracji kolonialnej. Był sekretarzem generalnym międzyresortowego komitetu do spraw Indochin (1946) i dyrektorem gabinetu wysokiego komisarza w Indochinach (1947–1948). Na początku lat 50. przeniesiony do Afryki. Zajmował kolejno stanowiska administratora mauretańskiego regionu Adrar (1950–1952), gubernatora Mauretanii (1952–1954) i gubernatora Wybrzeża Kości Słoniowej (1954–1956). W 1956 powołany na dyrektora gabinetu ministra do spraw terytoriów zamorskich Gastona Defferre. Jeszcze w tym samym roku powrócił do Afryki. Był wysokim komisarzem w Kamerunie (1956–1958), Francuskiej Afryce Równikowej (1958) oraz Francuskiej Afryce Zachodniej (1958–1959). Lata jego urzędowania przypadły na okres dekolonizacji.
Działalność od 1960.
W lutym 1960 Charles de Gaulle mianował go ministrem obrony. Pierre Messmer urząd ten sprawował nieprzerwanie do czerwca 1969 w sześciu kolejnych gabinetach, którymi kierowali Michel Debré, Georges Pompidou i Maurice Couve de Murville. Początek pełnienia tej funkcji przypadł na końcowe lata wojny algierskiej zakończonej uznaniem niepodległości Algierii. Jako minister obrony odpowiadał także za przeprowadzony w latach 60. proces reorganizacji francuskiej armii. W okresie rozruchów zapoczątkowanych w maju 1968 odradzał prezydentowi użycie wojska.
W międzyczasie w 1968 został wybrany do Zgromadzenia Narodowego IV kadencji z departamentu Mozela. Działał wówczas w gaullistowskiej Unii Demokratów na rzecz Republiki. W okresie prezydentury Georges’a Pompidou powrócił do rządu. Od lutego 1971 do lipca 1972 był ministrem stanu oraz ministrem do spraw departamentów i terytoriów zamorskich w gabinecie, którym kierował Jacques Chaban-Delmas.
W lipcu 1972 Pierre Messmer został nowym premierem Francji. Stanowisko to zajmował do maja 1974, stojąc w tym czasie na czele trzech kolejnych rządów. Gdy nowym prezydentem został Valéry Giscard d’Estaing, funkcję premiera przejął Jacques Chirac.
Pierre Messmer pozostał przez kilkanaście kolejnych lat aktywnym politykiem. Powrócił do wykonywania mandatu deputowanego V kadencji, który uzyskał w wyborach w 1973. Odnawiał go w kolejnych wyborach z 1978, 1981 i 1986, zasiadając w niższej izbie francuskiego parlamentu do 1988. Do 1989 pozostawał merem Sarrebourga (stanowisko to objął w 1971). W latach 1978–1979 pełnił funkcję przewodniczącego rady regionalnej Lotaryngii. W latach 1979–1980 był posłem do Parlamentu Europejskiego I kadencji. W 1981 kierował krajowym komitetem wsparcia Jacques’a Chiraca w wyborach prezydenckich. Od 1986 do 1988 w Zgromadzeniu Narodowym przewodniczył grupie Zgromadzenia na rzecz Republiki (nowej partii gaullistowskiej powołanej w drugiej połowie lat 70.).
W 1988 został członkiem Académie des sciences morales et politiques, w latach 1995–1998 pełnił funkcję jej stałego sekretarza. W 1999 powołany w skład Akademii Francuskiej, wszedł na miejsce zajmowane uprzednio przez Maurice’a Schumanna. Od 1999 przez kilka lat zajmował stanowisko kanclerza Instytutu Francji.
Odznaczenia.
Odznaczony m.in. Orderem Wyzwolenia, Legią Honorową I klasy, Krzyżem Wojennym, Medalem Ruchu Oporu, Krzyżem Kombatanta, Medalem Uciekinierów z Niewoli oraz Orderem Odrodzenia Polski I klasy.

</doc>
<doc id="144975" url="https://pl.wikipedia.org/wiki?curid=144975" title="Bazylika Świętego Piotra">
Bazylika Świętego Piotra



</doc>
<doc id="144976" url="https://pl.wikipedia.org/wiki?curid=144976" title="Paul Ramadier">
Paul Ramadier

Paul Ramadier (ur. 17 marca 1888 w La Rochelle, zm. 14 października 1961 w Rodez) - socjalistyczny (członek "SFIO") polityk francuski. 
Na kilka lat przed wojną był ministrem w gabinetach Frontu Ludowego. Po wojnie (w 1947) został pierwszym premierem rządu IV Republiki. Jego urzędowanie trwało od 22 stycznia do 24 listopada tegoż roku. Najbardziej zasłynął usunięciem komunistycznych ministrów z rządu, co ponownie wpędziło FPK w izolację.

</doc>
<doc id="144978" url="https://pl.wikipedia.org/wiki?curid=144978" title="Wspólnota zamorska">
Wspólnota zamorska

Wspólnota zamorska ("collectivités d’outre-mer" lub COM) – termin wprowadzony poprawką do konstytucji 28 marca 2003 r., by określić niektóre terytoria Francji, które wcześniej nosiły nazwę terytoriów zamorskich ("territoire d’outre-mer") lub wspólnot terytorialnych o szczególnym statusie ("collectivités territoriales à statut particulier").
Poprawka ta wprowadziła także drugi rodzaj wspólnot terytorialnych, zastępujących niektóre departamenty zamorskie. Te nowe zbiorowości miały posiadać jednoizbowe zgromadzenia doradcze, zastępujące istniejące rady departamentalne i regionalne. Obecnie nie ma jednak żadnej takiej zbiorowości, gdyż departamenty zamorskie Gwadelupy i Martyniki, które miały otrzymać ten status odrzuciły tę propozycję w referendum z 7 grudnia 2003 r.
Obecnie istnieje pięć wspólnot zamorskich (szósta Majotta 31 marca 2011 r. stała się departamentem zamorskim):

</doc>
<doc id="144979" url="https://pl.wikipedia.org/wiki?curid=144979" title="TOM">
TOM



</doc>
<doc id="144980" url="https://pl.wikipedia.org/wiki?curid=144980" title="René Pleven">
René Pleven

René Pleven (ur. 15 kwietnia 1901 w Rennes, zm. 13 stycznia 1993 w Paryżu) – francuski polityk.
Życiorys.
Jego ojcem był pułkownik Jules Pleven, wykładowca na École spéciale militaire de Saint-Cyr. Wykształcenie zdobywał w liceach w Rennes i Laval, a następnie studiował prawo na Uniwersytecie Paryskim. Był także studentem École libre des sciences politiques. W latach 1929–1939 pracował dla Automatic Telephone Company, pełniąc m.in. funkcję dyrektora wszystkich operacji w Europie.
W 1939 został zmobilizowany do Francuskich Sił Powietrznych jako sierżant rezerwy. Jean Monnet mianował go następnie zastępcą szefa francuskiej misji w Stanach Zjednoczonych, mającej na celu zakup samolotów wojskowych. W 1940 roku po raz pierwszy spotkał się z generałem Charles’em de Gaulle’em. Pod koniec czerwca 1940 roku dołączył do sił Wolnej Francji.
W lipcu 1940 roku został mianowany sekretarzem generalnym Francuskiej Afryki Równikowej i wraz z pułkownikiem Philippe’em Marie Leclerkiem oraz Claude’em Hettierem de Boislambertem wyjechał do Afryki, mając za zadanie przyłączenie francuskich kolonii do Wolnej Francji. Odegrał kluczową rolę w wydaniu decyzji o przyłączeniu Czadu do Wolnych Francuzów przez gubernatora Félixa Éboué.
We wrześniu 1941 roku został mianowany komisarzem ds. gospodarki, finansów i kolonii we Francuskim Komitecie Narodowym. W październiku 1941 powrócił do Londynu. W 1942 został mianowany komisarzem ds. gospodarki, kolonii i marynarki handlowej, został także wiceprzewodniczącym Francuskiego Komitetu Narodowego. W październiku 1942 roku objął stanowisko komisarza do spraw zagranicznych i kolonii, a od lutego 1943 ponownie tylko komisarza ds. kolonii. Funkcję komisarza ds. kolonii pełnił także we Francuskim Komitecie Wyzwolenia Narodowego i Rządzie Tymczasowym Republiki Francuskiej. Na przełomie stycznia i lutego 1944 roku przewodniczył konferencji o dekolonizacji zorganizowanej w Brazzaville. 
Po śmierci Aimé Lepercqa w listopadzie 1944 roku objął stanowisko ministra finansów, a od kwietnia 1945 był ministrem finansów i gospodarki. Funkcję ministra przestał pełnić po rezygnacji de Gaulle′a w 1946.
Pomagał w założeniu Demokratycznej i Socjalistycznej Unii Ruchu Oporu, która miała włączyć ludzi wywodzących się z "Resistance" w życie polityczne Republiki. W latach 1946–1953 był przewodniczącym tego ugrupowania. ednym z jego partyjnych kolegów był wielokrotny minister, a następnie socjalistyczny prezydent François Mitterrand.
W październiku 1949 roku został mianowany ministrem obrony w rządzie Georges’a Bidaulta. Tą samą funkcję pełnił w rządach Antoine’a Pinaya, René Mayera i Josepha Laniela. W latach 1950–1951 i 1951–1952 pełnił urząd premiera. W maju 1958 roku pełnił krótko funkcję ministra spraw zagranicznych. W latach 1958–1969 był jednym z delegatów Francji w Parlamencie Europejskim. Następnie pełnił funkcję ministra sprawiedliwości w rządach Jacques’a Chabana-Delmasa i Pierre’a Messmera.
Obecnie pamiętany jest głównie ze względu na tzw. „Plan Plevena”, który zmierzał do stworzenia Europejskiej Wspólnoty Obronnej (co ostatecznie zablokowali komuniści i gaulliści).
Od 1944 był członkiem kapituły Orderu Wyzwolenia, a od 1948 członkiem Francuskiej Akademii Nauk. 
Odznaczenia i wyróżnienia.
Odznaczony następującymi odznaczeniami:

</doc>
<doc id="144982" url="https://pl.wikipedia.org/wiki?curid=144982" title="BTX">
BTX

BTX (ang. "Balanced Technology Extended") – standard konstrukcji płyt głównych oraz zasilaczy i obudów komputerowych, który został zaproponowany w 2004 roku przez firmę Intel jako następca standardu ATX.
Zmiany dotyczą przede wszystkim takiego rozmieszczenia elementów płyty głównej, aby strumień chłodzącego powietrza przepływał od przodu do tyłu obudowy komputera, a wydzielające dużą ilość ciepła komponenty oddawały je w jego kierunku. W przedniej części obudowy umieszczony jest duży, dobrej jakości wentylator, który chłodzi radiator procesora oraz wymusza obieg powietrza we wnętrzu obudowy. Elementy wydzielające ciepło, takie jak karta graficzna czy moduły pamięci, umieszczone są równolegle do strumienia, by nie powodować jego zaburzeń.
Jednocześnie zmniejszono wymagania odnośnie przestrzeni potrzebnej do budowy pełnowymiarowych konstrukcji (zwłaszcza pod względem wysokości), co stanowi krok w kierunku platform serwerowych, zwłaszcza kasetowych.
Z planów firmy Intel wynika, że firma zamierza uśmiercić standard płyt głównych BTX, niedoszłego następcę zadomowionego na rynku od lat formatu ATX.
Inercja rynku jest na tyle duża, że BTX nie przyjął się – producenci płyt głównych zignorowali temat, zaś wytwórcy obudów i zasilaczy, mimo kilku premier, poszli w końcu w ich ślady. 

</doc>
<doc id="144983" url="https://pl.wikipedia.org/wiki?curid=144983" title="Blade">
Blade

Cykl filmów o wampirze, który nie boi się światła dziennego, w reżyserii Davida Goyera:

</doc>
<doc id="144991" url="https://pl.wikipedia.org/wiki?curid=144991" title="Pedagog">
Pedagog

Pedagog () – profesjonalista wykonujący zawód po ukończeniu wyższych studiów pedagogicznych lub po dodatkowym kursie specjalizacyjnym; również pracownik naukowy zajmujący się badaniami w dziedzinie wychowania i oświaty lub nauczyciel akademicki.
Pierwsze dzieło pedagogiczne w Polsce.
Autorem najstarszego w Polsce dzieła o pedagogice jest Konrad Bitschin, zwany Konradem z Byczyny, pedagog i pisarz chełmiński, pochodzący z Luckau (Łuków) na Dolnych Łużycach. Stanowi ono czwartą księgę jego obszernej encyklopedii pt. "Labyrinthus vitae coniugalis authore Bitschin, scriba Culmensi". Dedykacja tego dzieła, którego dwa rękopisy posiada biblioteka królewiecka, jest datowana na 1432 rok. Wydanie całości jest zapowiedziane w "Monumenta Germaniae paedagogica". 
Ogólna współczesna rola pedagoga w społeczeństwie.
Pedagog kurator oświaty do spraw kształcenia i wychowania społecznego (edukacji) dba o prawidłowy holistyczny rozwój człowieka jako istoty społecznej w oparciu o Powszechną deklarację praw człowieka, normy społeczne i kulturowe oraz prawo powszechne.
Rola pedagoga w społeczeństwie jest określona powołaniem do sprawowania nadzoru w granicach prawa nad prawidłową opieką i wychowaniem oraz kształceniem społeczeństwa poprzez państwo, instytucje rządowe (Ministerstwo Kultury i Sztuki, Ministerstwo Edukacji Narodowej i Sportu, Ministerstwo Nauki i Szkolnictwa Wyższego) w drodze ustaw i rozporządzeń, a także na podstawie przepisów odrębnych w instytucjach państwowych, tj.: sądy powszechne (kurator sądowy) lub (opiekun prawny) stosujący kuratelę, kuratorium oświaty (kurator oświaty), kuratorium kultury i sztuki (kurator sztuki), pedagog, psychopedagog, pedagog szkolny, pedagog medialny, pedagog animacji kulturowej i inni pedagodzy.
Pedagog bada i opisuje zjawiska wychowawcze w kontekście i przy uwzględnieniu jednostkowych procesów psychicznych; określa wpływ na człowieka różnorodnych oddziaływań, warunkujących jego rozwój w poszczególnych fazach całego życia: rodziny, przedszkola, szkoły, kręgu rówieśników, otoczenia społecznego, środowiska lokalnego, zakładu pracy, służby wojskowej i policji, organizacji społecznych, placówek kulturalnych, środków masowego przekazu i innych instytucji powołanych do wywierania wpływów wychowawczych.
Pedagog prowadząc praktykę zawodową przyczynia się do udzielania porad pedagogicznych w środowiskach społecznych, polegających w szczególności na: diagnozie pedagogicznej, opiniowaniu i orzekaniu oraz na udzielaniu pomocy lub terapii pedagogicznej oraz tworzeniu i prowadzeniu ośrodków edukacji niezbędnej w danym miejscu i czasie współpracując jako mentor z nauczycielami, instruktorami czy animatorami kultury.
Zadania zawodowe.
Pedagog wykonuje zawód samodzielnie lub w zespole urzekająco - kierującym (pedagog zdrowia, psycholog kliniczny, lekarz) do podjęcia nauki lub zawodu czy specjalistycznej działalności gospodarczej.
Zadania i rola pedagoga w zakresie edukacji.
Pedagog:
Dodatkowe zadania zawodowe.
Pedagog pełni rolę:
Specjalności pedagogiczne.
Na potrzeby rozwoju społecznego człowieka i rynku edukacyjnego oraz cywilizacji, powołano pedagogiczne specjalności i nadano im kierunek i obszar operacyjny, np:
i wiele innych wraz ze specjalizacjami;
Prawo wykonywania zawodu pedagoga.
Ustawa (Dz.U.144, poz.1401) nakłada standardy nauczania dla kierunku studiów – pedagogika.
Zasady wykonywania zawodu pedagoga, w/. ustawa nie reguluje. Prawo wykonywania zawodu pedagoga, podobnie jak innych wolnych zawodów, reguluje obowiązujące prawo na terenie Republiki Polskiej. Każdy względu na wykonywaną profesję zawodu zaufania publicznego jakim jest pedagog - winien posiadać:
Ponadto, każdy pracodawca po zatrudnieniu pracownika zawiera umowę o pracę itp., winien określić:
W pracy pedagoga pojawiają się informacje niejawne i jawne, zatem dostęp do tych informacji winien odbywać się za pośrednictwem dwóch odrębnych kancelarii niejawnej i kancelarii jawnej. Ustawodawca nałożył obowiązek posiadania kancelarii niejawnej dla kierownika ochrony danych osobowych, RODO w szkole. Obowiązki kierownika jednostki organizacyjnej w zakresie ochrony danych osobowych w świetle rozporządzenia UE 2016/679 (RODO) organizuje i odpowiada dyrektor lub kierownik placówki podległej Kuratorium Oświaty w danym województwie.
Polskie Towarzystwo Pedagogiczne (PTP).
Polscy pedagodzy zrzeszają się w Polskim Towarzystwie Pedagogicznym
Klasyfikacja Zawodów i Specjalności (KZiS).
Drzewko klasyfikacji Klasyfikacja zawodów i specjalności dla potrzeb rynku pracy:
Naukowcy uznawani w pedagogice.
Ludzie, którzy zajmowali się formułowaniem teorii pedagogicznych i praktycznym zastosowaniem tych teorii w praktyce pedagogicznej, to m.in.:

</doc>
<doc id="144993" url="https://pl.wikipedia.org/wiki?curid=144993" title="Adamów">
Adamów

Adamów – miejscowości w Polsce lub ich części. Nazwa pochodzi od imienia Adam.

</doc>
<doc id="145003" url="https://pl.wikipedia.org/wiki?curid=145003" title="Kontroler (informatyka)">
Kontroler (informatyka)

W informatyce określenie kontroler odnosi się do wielu znaczeń. Wspólnym ich mianownikiem jest funkcja sterowania (kontrolowania) elementem lub zespołem elementów systemu komputerowego, najczęściej na potrzeby układu głównego jakim jest procesor. Kontroler jest więc łącznikiem (interfejsem) pomiędzy centralną częścią komputera a jego peryferiami. Najczęściej spotykane określenia "kontroler" odnoszą się do następujących elementów:
Ze względu na anglojęzyczne pochodzenie słowa kontroler (ang. "controller") określenie to jest tożsame również z innymi elementami systemów komputerowych:

</doc>
<doc id="145005" url="https://pl.wikipedia.org/wiki?curid=145005" title="Cieszowa">
Cieszowa

Cieszowa (niem. "Czieschowa") – wieś w Polsce położona w województwie śląskim, w powiecie lublinieckim, w gminie Koszęcin.
W latach 1975–1998 miejscowość administracyjnie należała do województwa częstochowskiego.
Nazwa.
Nazwa miejscowości wywodzi się od polskiej nazwy reakcji wyrażającej radość - "cieszyć się". Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia nazwę wsi jako "Czieszowa" podając jej znaczenie "Freudendorf" czyli po polsku "Radosna wieś".
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej w latach 1295-1305 miejscowość wymieniona jest w zlatynizowanej formie "Cessowa".
Historia miejscowości.
Dnia 25 lutego 1385 miejscowość ta podarowana została Marbotowi Świętopelce. Od XVI, a być może od XIV wieku do początków XX wieku miejscowość zamieszkiwali Żydzi, którzy prawdopodobnie w 1781 zbudowali w tej miejscowości synagogę. W kilka lat później, w roku 1751 zbudowany został katolicki kościół.. W 1911 synagoga została rozebrana.
Dekretem katowickiego biskupa Herberta Bednorza 25 maja 1980 przy kościele św. Marcina erygowana została parafia. W roku 2005 na miejscu dawnej synagogi postawiona została figura św. Urbana patrona Cieszowej z tablicą informująca o 700. rocznicy istnienia miejscowości
Zabytki i inne obiekty.
Na terenie wioski znajduje się zbudowany w 1751 r. drewniany kościół pod wezwaniem św. Marcina z sobótkami, położony na Szlaku Architektury Drewnianej Województwa Śląskiego. W jego pobliżu znajduje się także zabytkowy spichlerz będący częścią dawnych zabudowań folwarcznych.
W pobliżu wioski znajduje się kirkut, z macewami pochodzącymi z XIX i XX wieku. Kirkut ten założony został prawdopodobnie w XVIII wieku.

</doc>
<doc id="145014" url="https://pl.wikipedia.org/wiki?curid=145014" title="Sali Berisha">
Sali Berisha

Sali Ram Berisha (ur. 15 października 1944 w Tropoi) – albański polityk, lekarz i nauczyciel akademicki, długoletni deputowany, współzałożyciel i lider Demokratycznej Partii Albanii, w latach 1992–1997 prezydent Albanii, w latach 2005–2013 premier Albanii.
Życiorys.
Działalność do 1992.
W 1967 ukończył studia medyczne na Uniwersytecie Tirańskim. Specjalizował się w kardiologii, pracował na macierzystej uczelni, na której doszedł do stanowiska profesora. Podjął również praktykę zawodową w szpitalu centralnym w Tiranie. Wstąpił do komunistycznej Albańskiej Partii Pracy, co umożliwiło mu zagraniczne wyjazdy naukowe. Uzyskał stypendium przyznane przez UNESCO, dzięki któremu odbył staż badawczy w Paryżu. Prowadził badania z zakresu hemodynamiki, nawiązał współpracę z europejskimi czasopismami naukowymi.
Pod koniec 1989, gdy w państwach bloku wschodniego następował rozpad rządów komunistycznych, Sali Berisha dołączył do środowisk domagających się przeprowadzenia reform w Albanii. Zażądał od reżimu zniesienia monopolu partyjnego i wprowadzenia gospodarki rynkowej. Stał się jedną z głównych postaci formalnie nielegalnej, ale tolerowanej albańskiej opozycji. W sierpniu 1990 na spotkaniu intelektualistów zwołanym przez Ramiza Alię zgłosił m.in. postulaty demokratyzacji zgodnej ze standardami Rady Europy czy usunięcia pomników Józefa Stalina. We wrześniu w artykule opublikowanym przez gazetę „Bashkimi” skrytykował wprowadzane reformy, które określił mianem kosmetycznych. W tym samym roku opuścił partię komunistyczną, współtworząc w grudniu 1990 Demokratyczną Partię Albanii, na czele której stanął w 1991.
W ramach przemian politycznych w marcu tegoż roku doszło do wyborów wielopartyjnych, w których komuniści zapewnili sobie większość w 250-osobowym parlamencie. Sali Berisha uzyskał wówczas jeden z 75 mandatów, które przypadły pozostającym w opozycji demokratom. W maju został przyjęty przez grupę amerykańskich kongresmenów, do których zaapelował o zaangażowanie USA w pomoc gospodarczą dla Albanii. W czerwcu wprowadził Demokratyczną Partię Albanii do rządu jedności narodowej, na czele którego stanął komunista Ylli Bufi. Zaczął wkrótce stawiać kolejne żądania, m.in. przeprowadzenia postępowań karnych wobec podejrzewanych o korupcję działaczy komunistycznych. Po ich odrzuceniu w grudniu doprowadził do zerwania koalicji. Kryzys polityczny i gospodarczy doprowadził do kolejnych wyborów w marcu 1992 – demokraci odnieśli w nich zdecydowane zwycięstwo (zdobywając 92 miejsca w 140-osobowym Zgromadzeniu Albanii). Sali Berisha został ponownie wybrany na posła.
Działalność w latach 1992–1997.
9 kwietnia 1992 parlament większością 96 głosów powołał go na nowego prezydenta Albanii, pierwszego niekomunistycznego od 1944. Nowym premierem został archeolog Aleksandër Meksi, a przywództwo w partii przekazano adwokatowi Eduardowi Selamiemu. Albania w tym czasie była najbiedniejszym i najsłabiej rozwiniętym krajem w Europie. W 1992 PKB spadł o 9%, inflacja wyniosła 250%, a stopa bezrobocia 40%. Dochodziło do braków zaopatrzenia w podstawowe produkty i przerw w dostawach energii. Istotnym źródłem przychodów wielu rodzin były przekazy pieniężne przesyłane przez imigrantów zarobkowych pracujących głównie w Grecji i Włoszech. W okresie prezydentury Salego Berishy przeprowadzono szereg reform gospodarczych celem transformacji gospodarki w wolnorynkową. Doszło do uwolnienia cen, liberalizacji handlu, ograniczenia wydatków państwowych, dekolektywizacji gruntów rolnych i prywatyzacji. Skutkowało to wzrostem gospodarczym i w pierwszych latach znaczącym ograniczeniem inflacji.
Z inicjatywy prezydenta przeprowadzono też szereg inicjatyw w kierunku dekomunizacji, uderzających w dużej mierze w liderów postkomunistycznej Socjalistycznej Partii Albanii. Przewodniczący tego ugrupowania, były premier Fatos Nano, został oskarżony o korupcję oraz nadużycia władzy i skazany w kontrowersyjnym procesie na karę 12 lat pozbawienia wolności. W listopadzie 1994 prezydent poniósł porażkę, gdy w referendum odrzucono promowany przez niego projekt zwiększającej uprawnienia głowy państwa nowej konstytucji. W polityce zagranicznej opowiadał się za bliską współpracą ze Stanami Zjednoczonymi i członkostwem Albanii w NATO. Działał na rzecz ochrony i wspierania praw ludności albańskiej w Kosowie czy Macedonii. W 1995 Albania pod jego przywództwem została przyjęta do Rady Europy.
Wybory parlamentarne z 1996, częściowo zbojkotowane przez socjalistów i krytykowane przez OBWE z uwagi na różne nieprawidłowości, przyniosły ponowne zwycięstwo demokratom. W styczniu 1997 doszło do kryzysu, który wywołała fala bankructw piramid finansowych, skutkująca stratami rzędu miliarda dolarów (około 1/3 ówczesnego PKB Albanii). W rezultacie doszło do szeregu niepokojów społecznych, których nie uspokoiły deklaracje władz o odszkodowaniach czy liczne aresztowania osób powiązanych z systemem piramid finansowych. Gwałtowne i narastające demonstracje doprowadziły na początku marca 1997 do wprowadzenia stanu wyjątkowego. W tymże miesiącu parlament ponownie wybrał Salego Berishę na prezydenta. Dalsze masowe protesty, łączące się z grabieżami, podpaleniami oraz napadami na placówki wojskowe i policyjne, wymusiły zmianę rządu – nowym premierem został socjalista Bashkim Fino. Przedterminowe wybory parlamentarne przyniosły postkomunistom zdecydowane zwycięstwo. W lipcu 1997 odmawiający współpracy z socjalistami Sali Berisha złożył rezygnację z urzędu prezydenta.
Działalność od 1997.
Jeszcze w 1997 powrócił na funkcję przewodniczącego Demokratycznej Partii Albanii, stając się liderem opozycji. Objął też ponownie mandat deputowanego, uzyskując reelekcję w kolejnych wyborach. Był przywódcą protestów, które wybuchły w 1998 po zamordowaniu demokratycznego posła Azema Hajdariego, a które wymusiły dymisję premiera Fatosa Nano (który rozważał wcześniej doprowadzenie do aresztowania byłego prezydenta pod zarzutem zdrady w związku z wywołanymi zamieszkami). Jego ugrupowanie również w 2001 przegrało wybory, które sam uznał za sfałszowane. Jako lider opozycji prowadził przez długi czas politykę wiecową, w swoich przemówieniach ostro atakując rządzących socjalistów.
W 2005 sojusz ugrupowań centroprawicowych wygrał wybory, we wrześniu tegoż roku przewodniczący demokratów objął stanowisko premiera Albanii. W 2009 utrzymał tę funkcję na kolejną kadencję dzięki porozumieniu z lewicową formacją Ilira Mety. Urząd premiera sprawował do września 2013, odchodząc po przegranej w następnych wyborach parlamentarnych. W tym samym roku na funkcji przewodniczącego partii zastąpił go Lulzim Basha.
Sali Berisha pozostał aktywny w albańskiej polityce. W 2017 i 2021 wybierany ponownie do Zgromadzenia Albanii. W 2021 Lulzim Basha zdecydował o jego wykluczeniu z frakcji poselskiej demokratów. Konflikt między politykami i słabe wyniki wyborcze demokratów w 2022 doprowadziły do rezygnacji Lulzima Bashy z kierowania partią. W maju tegoż roku Sali Berisha wygrał wybory na nowego przewodniczącego ugrupowania.
Życie prywatne.
Żonaty z Liri Berishą (pediatrą), ma córkę i syna.

</doc>
<doc id="145018" url="https://pl.wikipedia.org/wiki?curid=145018" title="Elżbieta Tudor">
Elżbieta Tudor



</doc>
<doc id="145024" url="https://pl.wikipedia.org/wiki?curid=145024" title="Premierzy Sri Lanki">
Premierzy Sri Lanki



</doc>
<doc id="145025" url="https://pl.wikipedia.org/wiki?curid=145025" title="Prosopagnozja">
Prosopagnozja



</doc>
<doc id="145027" url="https://pl.wikipedia.org/wiki?curid=145027" title="Triarii">
Triarii

Triarii (łac. trzeciorzędowi, l.poj. "triarius") – w rzymskim legionie republikańskim legioniści walczący w trzeciej linii manipułów.
Najstarsi (od ok. 30 do 46 lat) i najbardziej doświadczeni weterani stanowili linię rezerw, którą wprowadzano do walki głównie w krytycznych momentach (stąd powiedzenie "res ad triarios venit" – "sprawa doszła do triarii" lub "sprawa doszła do trzeciego szeregu", jest synonimem trudnej sytuacji). Ich uzbrojenie różniło się od uzbrojenia hastati i principes posiadaniem długiej na ok. 3 m włóczni (hasta) w miejsce dwóch oszczepów (pila), co zbliżało ich metody walki do greckich hoplitów. Oprócz włóczni triarii byli wyposażeni w gladius (krótki miecz obosieczny) oraz scutum (tarczę), elementy charakterystyczne dla wszystkich typów legionistów. Na ich uzbrojenie ochronne składała się głównie kolczuga (łac. lorica hamata), hełm typu "montefortino" lub "apulo-koryncki" oraz z czasem coraz rzadziej używane "nagolenniki". Triarii zniknęli z rzymskiego legionu republikańskiego pod koniec II w. przed Chr., gdy uzbrojenie rzymskich legionistów zostało ujednolicone.
Pierwsze wzmianki dotyczące Triarii sięgają czasów I wojny punickiej (264 – 241 przed Chr.) podczas bitwy morskiej koło przylądka Eknomos w 256 r. przed Chr.

</doc>
<doc id="145031" url="https://pl.wikipedia.org/wiki?curid=145031" title="Bardo (stan)">
Bardo (stan)

Bardo (skt. "antarabhawa"; tyb. བར་དོ་, Wylie: "bar do") – w dosłownym tłumaczeniu "stan pośredni". Pojęcie buddyjskie z języka tybetańskiego określające każdy przejściowy stan egzystencji: życie, medytację, sen, śmierć. 
Najczęściej używane w odniesieniu do stanu pośredniego pomiędzy śmiercią a kolejnymi narodzinami.
Sześć stanów bardo.
Według nauk buddyzmu tybetańskiego wyróżnia się sześć głównych stanów bardo:
Zgodnie z tymi naukami doświadczenia w czasie śmierci klinicznej należy odnieść do stanów doświadczanych w shinay bardo, bardo tego życia.
Pochodzenie nauk o stanie bardo.
Nauki o bardo szczegółowo opisane są w buddyzmie tybetańskim np. w naukach Lamrimu, a po raz pierwszy dotarły do świata kultury zachodniej poprzez wydanie tłumaczenia Tybetańskiej Księgi Umarłych (popularnej termy w Tybecie pochodzącej od tertona Karma Lingpa ze szkoły ningma) w angielskim tłumaczeniu Evansa-Wentza w XIX w. Tłumaczenie to jednak spowodowało ówcześnie wiele nieporozumień i porównań np. do mitologii Księgi umarłych starożytnego Egiptu. Buddyzm tybetański natomiast opiera się na doświadczeniach weryfikowanych z praktyką wadżrajany, którą można zrealizować bezpośrednio, np. poprzez tantry jogi najwyższej. Tym niemniej najwcześniejszym historycznym źródłem nauk o bardo, które uwzględniają bardo dharmaty, jest m.in. tantra dzogczen „Zjednoczenie Słońca z Księżycem (XI-XII w n.e.).
Teoria o stanie bardo.
Według nauk o bardo opisanych w Lamrimie przebywanie w stanie pośrednim pomiędzy śmiercią a kolejnymi narodzinami, zwanym "bardo stawania się" (Wylie: sidpai bardo), następuje po tym, jak się nie rozpoznało natury umysłu Przejrzyste Światło po zakończeniu własnego procesu umierania oraz po bardo dharmaty. Przybiera się wtedy subtelną formę istnienia posiadającą właściwości o następujących głównych cechach:
Nauki te mówią, że czas przebywania w stanie bardo kończy się z chwilą, kiedy świadomość istoty, która ma się po stanie bardo odrodzić w świecie jako człowiek, "umiejscowi się" w łonie przyszłej matki pod wpływem silnych nie do odparcia emocji związanych z obserwacją kochających się istot, tj. tej właśnie matki oraz ojca, poprzez odpowiedni związek uwarunkowany prawem czynów karmicznych (karma). Podobnie jest, gdy owa świadomość ma się odrodzić jako inna istota, np. jako zwierzę. Nauki przy tym podkreślają, że odrodzenie (reinkarnacja) po stanie bardo jako człowiek jest jednak bardzo rzadkie, gdyż wymaga m.in. bardzo wielu sprzyjających okoliczności, nagromadzenia odpowiedniego dobroczynnego potencjału karmy oraz mądrości.

</doc>
<doc id="145035" url="https://pl.wikipedia.org/wiki?curid=145035" title="Prezydenci Sri Lanki">
Prezydenci Sri Lanki



</doc>
<doc id="145036" url="https://pl.wikipedia.org/wiki?curid=145036" title="Herb Trzebini">
Herb Trzebini

Herb Trzebini – jeden z symboli miasta Trzebinia i gminy Trzebinia w postaci herbu.
Wygląd i symbolika.
Herb przedstawia półksiężyc w niepełnym nowiu, rogami zwróconymi ku górze, nad nim krzyż maltański, a pod nim gwiazdę sześcioramienną. Półksiężyc, krzyż i gwiazda są koloru złotego w błękitnym polu tarczy.
Gwiazda i półksiężyc wywodzą się z herbu Leliwa, którym pieczętował się hr. Stanisław Wodzicki. Również krzyż maltański ma bezpośrednie odniesienie do hr. Stanisława Wodzickiego, który był kawalerem Zakonu Maltańskiego.
Historia.
Pierwszym udokumentowanym herbem związanym z terenem Trzebini był herb Łabędź, którym pieczętował się Walther Kezinger, właściciel Trzebini w XV wieku. Od XVI w. Trzebinia należała do rodu Trzebińskich, pieczętujących się herbem Abdank. Herb Łabędź i Abdank związane były z Trzebinią w czasie, gdy była ona wsią. W drugiej dekadzie XIX w. z Trzebinią związany został herb Leliwa za sprawą hrabiego Stanisława Wodzickiego, który stał na czele Senatu Wolnego Miasta Krakowa, kiedy w 1817 ta najwyższa władza Rzeczypospolitej Krakowskiej nadała Trzebini prawa miejskie.
Obowiązujący w latach 1977–1990 herb został ustanowiony w okresie PRL.
Nowy herb nawiązujący do herbu Leliwa został przyjęty uchwałą Rady Miasta Trzebini 21 grudnia 1990.

</doc>
<doc id="145038" url="https://pl.wikipedia.org/wiki?curid=145038" title="Antarabhawa">
Antarabhawa



</doc>
<doc id="145039" url="https://pl.wikipedia.org/wiki?curid=145039" title="Strzebiń">
Strzebiń

Strzebiń (niem. "Strzebien") – duża wieś sołecka w południowej Polsce, położona w województwie śląskim, w powiecie lublinieckim, we wschodniej części gminy Koszęcin, w latach międzywojennych siedziba gminy Strzebiń. Miejscowość leży przy drodze wojewódzkiej nr 906 z Zawiercia do Lublińca, na Wyżynie Woźnicko-Wieluńskiej, na południowym zboczu rzeki Warty. Sołectwo sąsiaduje z gminą i miastem Woźniki. W miejscowości znajduje się kościół parafialny, kaplica Matki Boskiej Częstochowskiej oraz przystanek kolejowy Strzebiń. 
Wieś jest obecnie siedzibą sołectwa Strzebiń, które tworzą także Bukowiec, Dubiele, Łazy i Prądy, i liczy 3902 mieszkańców. Miejscowość jako parafia podlega dekanatowi woźnickiemu. Powierzchnia sołectwa wynosi 3322 ha. W latach 1954–1972 była to siedziba gromady Strzebiń.
Położenie.
Strzebiń położony jest w tzw. progu ziemi lublinieckiej, w północno-zachodniej części Wyżyny Śląsko-Krakowskiej. Jest to zarazem teren Śląska Białego w północnej części Górnego Śląska. Ze względu na położenie geomorfologiczne Strzebiń leży na obszarze makroregionu Wyżyny Woźnicko-Wieluńskiej, w dolinie górnego biegu Liswarty, ujścia Małej Panwi, głównego dorzecza Odry. Miejscowość leży na tzw. Progu Woźnickim.
Ponadto cały obszar miejscowości w 1998 włączony został w obręb nowo powstałego Parku Krajobrazowego Lasy nad Górną Liswartą. Na południe od miejscowości biegnie granica powiatu lublinieckiego z tarnogórskim. Wieś podlega głównemu ośrodkowi Częstochowskiego Okręgu Przemysłowego. Strzebiń leży w odległości około 50 km od Katowic i 20 km w prostej linii (ok. 34 drogą) od Częstochowy.
W latach 1975–1998 miejscowość położona była w województwie częstochowskim.
Integralne części wsi.
Łazy
Układ przestrzenny wsi należy do rodzaju łańcuchówki – typu wsi, w którym zabudowa znajduje się po obu stronach drogi przebiegającej zazwyczaj dnem doliny.
Warunki naturalne.
Rzeźba terenu.
Najwyższe wzniesienie wynosi 220 m n.p.m. i znajduje się w południowej części miejscowości. Terytorium wsi jest zróżnicowane geologicznie, wierzchnia część to osady polodowcowe: żwiry, piaski, gliny. W niedalekiej odległości od Strzebinia przepływa rzeka Leśnica.
Gleby w Strzebiniu charakteryzują się wysokim udziałem gleby płowej, brunatnoziemnej oraz gleby odgórnie oglejonej. Podobnie jak i działalność gospodarczo-ekonomiczna procesu terenów podmiejskich, gromadzi również zasoby występowania mady oraz gleby zniszczonej przez przemysł lub zabudowę.
Ochrona środowiska.
Miejscowość od lat silnie zaangażowana jest w gminnym projekcie dotyczącym ograniczenia wysokiej emisji zanieczyszczeń.
Gmina stosuje techniczną formę ochrony środowiska, budując oczyszczalnie ścieków, zakładając filtry na kominy, stosując nowe technologie w produkcji i przemyśle.
Przyroda.
Wykaz zarejestrowanych form ochrony przyrody na terenie Strzebinia.
Pomniki przyrody:
Inne:
Na terenie Strzebinia znajduje się kilka terenów objętych ochroną prawną: rezerwaty przyrody, zespoły przyrodniczo-krajobrazowe oraz użytki ekologiczne. Lasy obejmujące tereny wsi są częścią jednego z największych kompleksów leśnych w Polsce: Lasów Lublinieckich.
Nazwa.
Nazwa miejscowości wywodzi się prawdopodobnie, od czynności "trzebienia lasów", które miało tu miejsce. Na początku procesów urbanizacyjnych konieczne było wylesienie, aby dokonać lokacji miejscowości.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie używaną, polską nazwą "Strzebiń", która funkcjonowała wówczas zarówno w języku polskim, jak i niemieckim.
Historia wsi.
Najstarszy dokument dotyczący miejscowości Trzebiem pochodzi z 1454, wydany przez księcia Bernarda, w którym potwierdza on nadanie przywilejów miejskich Woźnikom, chociaż bardziej prawdopodobną jest data 1560, kiedy to szlachcic Czebulka miała założyć miejscowość Strzebiń, co potwierdzają urbarze z lat 1571–1574. W 1576 cesarz Maksymilian II Habsburg zastawił Janowi Kochcickiemu dominium lublinieckie, składające się wówczas m.in. ze wsi Strzebiń. Miejscowość powstała na bazie kolonii fryderycjańskiej w okresie pruskim. Trafiła do Polski w wyniku ustaleń poplebiscytowych.
W Strzebiniu rozwinęło się budownictwo indywidualne, powstały murowane domy przy nowych ulicach. W latach międzywojennych miejscowość tworzyły dwie gminy: Strzebiń i Kolonia Strzebińska. W I połowie XX wieku miejscowa ludność brała pełnomocny udział w walce narodowo-wyzwoleńczej. Podczas II wojny światowej tereny sołectwa zostały włączone do III Rzeszy, z częścią Generalnego Gubernatorstwa w Częstochowie, noszącej wówczas nazwę "Tschenstochau". Od czasów powojennych Strzebiń przynależał do województwa katowickiego; w latach 1975–1998 województwa częstochowskiego. Od stycznia 1999 należy do województwa śląskiego.
Architektura.
Lista obiektów sakralnych:
Obiekty o walorach historycznych:
Wieś ma trzy obiekty mostowe: wiadukt drogowo-kolejowy (ul. Lubliniecka), kładka nad torami (tereny dworca) oraz most kolejowy-drogowy (część dzielnicy Dubiele).
W Strzebiniu znajduje się pomnik poległych w 1939 żołnierzy oraz Świętych Apostołów Piotra i Pawła. W centrum miejscowości, wzdłuż wschodniej ściany kościoła parafialnego usytuowany jest deptak biegnący do ul.Piaskowej.
Gospodarka i turystyka.
W latach 1955-1984 funkcjonował w Strzebiniu PGR.
Tereny rekreacyjne skupiają się wokół stawu "Glinioki" jak i również części Dubieli. Przez wieś przebiega trasa rowerowa. W odległości około 10 km od Strzebinia usytuowany jest gwiazdkowy hotel (centrum konferencyjno-biznesowe), zespół pałacowo-dworski z przełomu XIX/XX wieku.
W miejscowości znajduje się publiczna przychodnia medycyny rodzinnej, gabinet kosmetyczny oraz hospicjum.
Kultura.
Strzebiń jest jednym z ważniejszych ośrodków kulturalnych i intelektualnych w okolicy.
Wizytówką kulturalną Strzebinia stały się festiwale muzyczne oraz imprezy cykliczne o gminnym znaczeniu jak Śląski Festiwal Rockowy, Przegląd Muzyki Chóralnej.
Swoje miejsce znajdują tutaj również miejscowy chór „Hejnał” oraz „Non Nomine” znane i wielokrotnie nagradzane na wysoką skalę.
Obiekty kulturalne:
W marcu 2008 roku zostało założone Stowarzyszenie Rozwoju Sołectwa Strzebiń, którego celem jest wspieranie zrównoważonego rozwoju sołectwa Strzebiń.
Obiekty sakralne w Strzebiniu.
Parafia rzymsko-katolicka pw. Podwyższenia Krzyża Świętego istniejąca na terenie sołectwa wchodzi w skład dekanatu woźnickiego i podlega diecezji gliwickiej. 27 lutego 1869 biskup wrocławski utworzył w Koszęcinie samodzielną parafię, do której przyłączono m.in. Strzebiń, Łazy i Prądy. Kościołem parafialnym została kaplica zamkowa w Koszęcinie, a pierwszym proboszczem był ks. Karol Diettrich. W 1947 w wynajętym Domu Związkowym w Strzebiniu urządzono tymczasową kaplicę. Równocześnie rozpoczęto starania o budowę nowego kościoła. Wzniesiono go w latach 1949-1951. Wieżę kościelną ukończono w 1984.
15 kwietnia 1950 przy nowym kościele została erygowana samodzielna stacja duszpasterska. W następnym roku dokonano konsekracji kościoła, a parafię Świętego Krzyża w Strzebiniu erygowano dekretem biskupa katowickiego z 1957 r. Natomiast budowniczym kościoła pozostał ks. Erwin Muszer. Obecnie do Parafii należą: Bukowiec, Dubiele, Kurzychowe i Łazy. Parafia prowadzi księgi: chrztów, ślubów i zgonów od 1947 r. Sam kościół jako budynek jest pierwszym co do wielkości obiektem sakralnym w powiecie, a jego zawartością są relikwie krzyża św. oraz św. Ojca Pio.
W 2023 r. przy ulicy Katowickiej, na terenie Bukowca, wzniesiona została rzymskokatolicka kaplica pw. św. Franciszka z Asyżu, należąca do Bractwa Kapłańskiego Świętego Piusa X. Uroczystego poświęcenia kaplicy oraz konsekracji ołtarza dokonał 25 lutego 2023 r. biskup Alfonso de Galarreta FSSPX. W ołtarzu znajdują się relikwie św. Bonifacego z Tarsu, św. Donata z Bad Münstereifel, św. Jana Nepomucena i św. Scholastyki.
Sport.
Lista klubów sportowych działających w Strzebiniu:
Obiekty sportowe:
Komunikacja.
Początki strzebińskiej komunikacji kolejowej sięgają lat 30. XX wieku. Na początku sierpnia 1932 r. uruchomiono 13,4 km 1-torową linię kolejową Strzebiń-Woźniki.
Obecnie przez Strzebiń przebiega linia kolejowa nr 131 tzw. magistrali węglowej (Chorzów Batory-Tczew, Katowice-Gdynia) – węzeł kolejowy, łączący Górny Śląsk z nabrzeżem morskim w Trójmieście. Wcześniej także istniało połączenie kolejowe z Woźnikami oraz droga wojewódzka nr 906.
W Strzebiniu znajduje się pięć przystanków PKS skąd nie odjeżdżają już autobusy do Lublińca przez Koszęcin lub do Częstochowy.
Najbliższym międzynarodowym portem lotniczym jest regionalny port lotniczy Katowice-Pyrzowice znajdujący się w odległości ok. 50 km na południe od miejscowości.

</doc>
<doc id="145042" url="https://pl.wikipedia.org/wiki?curid=145042" title="Bitrate">
Bitrate



</doc>
<doc id="145043" url="https://pl.wikipedia.org/wiki?curid=145043" title="Bit rate">
Bit rate



</doc>
<doc id="145045" url="https://pl.wikipedia.org/wiki?curid=145045" title="Lasek Wolski">
Lasek Wolski



</doc>
<doc id="145048" url="https://pl.wikipedia.org/wiki?curid=145048" title="Las równikowy">
Las równikowy



</doc>
<doc id="145049" url="https://pl.wikipedia.org/wiki?curid=145049" title="Bodhicitta">
Bodhicitta



</doc>
<doc id="145055" url="https://pl.wikipedia.org/wiki?curid=145055" title="Midhat Frashëri">
Midhat Frashëri

Midhat Frashëri, także: Mithat Frashëri (ur. 25 marca 1880 w Janinie, zm. 3 października 1949 w Nowym Jorku) – albański pisarz, publicysta, polityk.
Życiorys.
Midhat był synem Abdyla Frashëriego, wybitnego działacza albańskiego odrodzenia narodowego. Pracował w tureckiej administracji, pisząc jednocześnie pod pseudonimem Lumo Skendo dla albańskiej prasy artykuły publicystyczne, wiersze i opowiadania. W polityce reprezentował orientację umiarkowanie konserwatywną. W latach 1908–1909 w redagowanej przez siebie gazecie "Liria" (Wolność) popierał politykę rządu młodotureckiego, ściągając na siebie krytykę albańskich radykałów.
Po ogłoszeniu niepodległości przez Albanię, jesienią 1912 r., Midhat Frashëri uczestniczył przy tworzeniu tymczasowego rządu we Vlorze. W latach 1922–1926 był ambasadorem Albanii w USA i Grecji. W 1926 r. Midhat Frashëri zrezygnował z polityki, osiadł w Tiranie i otworzył tam księgarnię.
W 1942 r., w kraju okupowanym przez Włochy Benito Mussoliniego, założył prawicową organizację powstańczą Balli Kombëtar (Front Narodowy), która stała się głównym przeciwnikiem sił komunistycznych działających w Albanii. Po zajęciu Kosowa przez wojska niemieckie we wrześniu 1943 r. balliści rozpoczęli z Niemcami współpracę w walce przeciwko partyzantce jugosłowiańskiej, mając na celu przyłączenie Kosowa do Albanii.
W sierpniu 1944 r. balliści utworzyli rząd tymczasowy z Midhatem Frashëri na czele, będący próbą stworzenia alternatywnego wobec komunistów ośrodka władzy w Albanii. Rząd ten jednak nie miał szans zaistnieć, wkrótce po jego powstaniu większość wpływowych polityków, w minionym okresie współpracujących z władzami okupacyjnymi, zdecydowała się na ucieczkę. Po objęciu władzy w kraju przez komunistów w 1944 r. także Midhat Frashëri zmuszony został do emigracji – udał się do Stanów Zjednoczonych. W Ameryce próbował tworzyć organizacje emigrantów albańskich. Tuż przed śmiercią został wybrany przewodniczącym komitetu "Wolna Albania", w którym uczestniczył m.in. król Ahmed Zogu.
Zmarł nagle w nowojorskim hotelu, gdzie przygotowywał się do spotkania w sprawach albańskich z wysokimi urzędnikami administracji amerykańskiej. W listopadzie 2018 jego doczesne szczątki zostały pochowane w Tiranie.

</doc>
<doc id="145056" url="https://pl.wikipedia.org/wiki?curid=145056" title="Salamanka">
Salamanka

Salamanka () – miasto w zachodniej Hiszpanii, nad rzeką Tormes, liczy około 160 331 mieszkańców (2005). Stolica prowincji Salamanka w regionie Kastylia i León. Ośrodek handlowy, przemysłowy oraz naukowy i turystyczny.
Gospodarka.
W mieście rozwinął się przemysł młynarski, mięsny, skórzany, włókienniczy oraz chemiczny.
Transport.
W mieście znajduje się stacja kolejowa Salamanca. na dalekich przedmieściach funkcjonuje port lotniczy Salamanka-Matacán.

</doc>
<doc id="145058" url="https://pl.wikipedia.org/wiki?curid=145058" title="Przywódcy Jemenu">
Przywódcy Jemenu

Lista prezydentów Jemenu:

</doc>
<doc id="145059" url="https://pl.wikipedia.org/wiki?curid=145059" title="Friedrich Wilhelm Clausewitz">
Friedrich Wilhelm Clausewitz

Friedrich Wilhelm Clausewitz (ur. 6 września 1809 w Grudziądzu - zm. 10 stycznia 1881 w Berlinie) – pruski wojskowy, prezydent gdańskiej policji.
Z wykształcenia wojskowy. W latach 1840-1875 pełnił funkcję prezydenta gdańskiej policji. W tym czasie przeprowadził gruntowną reorganizację policji, między innymi utworzył policję portową. Jest także twórcą zawodowej straży pożarnej w Gdańsku. Poza tym przy udziale policji budowlanej kontrolował wszystkie prace budowlane w mieście.
W roku 1856 z okazji 25-lecia pracy zawodowej w uznaniu zasług otrzymał tytuł Honorowego Obywatela Miasta Gdańska.

</doc>
<doc id="145062" url="https://pl.wikipedia.org/wiki?curid=145062" title="Voronwë">
Voronwë



</doc>
<doc id="145066" url="https://pl.wikipedia.org/wiki?curid=145066" title="Światowy Dzień Chorego">
Światowy Dzień Chorego

Światowy Dzień Chorego – święto chrześcijańskie obchodzone corocznie 11 lutego, ustanowione przez papieża Jana Pawła II w dniu 13 maja 1992 roku w liście do przewodniczącego Papieskiej Rady ds. Duszpasterstwa Służby Zdrowia kardynała Fiorenza Angeliniego. Miało to miejsce w 75. rocznicę objawień fatimskich i w 11. rocznicę zamachu na życie świętego papieża.
Obchody i cele.
Święto obchodzone jest w dniu wspominania w Kościele powszechnym pierwszego objawienia Maryi w Lourdes.
Ogólnoświatowe obchody tego Dnia odbywają się co roku w którymś z sanktuariów maryjnych na świecie.

</doc>
<doc id="145072" url="https://pl.wikipedia.org/wiki?curid=145072" title="Kardynałowie z nominacji Jana Pawła II">
Kardynałowie z nominacji Jana Pawła II

Podczas swego ponad dwudziestosześcioletniego pontyfikatu papież Jan Paweł II powołał więcej kardynałów, niż którykolwiek z jego poprzedników. Na dziewięciu konsystorzach papież kreował kardynałami 231 duchownych katolickich. Było wśród nich 10 Polaków oraz jeden z jego następców, Jorge Mario Bergoglio, późniejszy papież Franciszek.
Nominacje 28 czerwca 1988.
Hans Urs von Balthasar (Szwajcaria) zmarł dwa dni przed konsystorzem; jego nominacja została już ogłoszona, ale nie doszła do skutku.
Nominacje 21 lutego 1998.
Kościoły tytularne zostały nadane 21 lutego 1998.
Nominacje "in pectore", opublikowane 21 lutego 2001.
Papież ogłosił także, że zamierzał mianować kardynałem zmarłego w dzień nominacji arcybiskupa Josipa Uhača.
Nominacje 21 października 2003.
W 2003, mianując kardynałów, Jan Paweł II zachował imię jednego kardynała w tajemnicy, "w swoim sercu" (łac.: "in pectore"). Jednak wobec niespełnienia formalnego warunku podania przez papieża nazwiska tego kardynała w obecności przynajmniej dwóch świadków, z chwilą śmierci Jana Pawła II ten wybór przestał obowiązywać (nawet gdyby udało się ustalić kogo papież miał na myśli).

</doc>
<doc id="145077" url="https://pl.wikipedia.org/wiki?curid=145077" title="Ilias Vrioni">
Ilias Vrioni

Ilias Vrioni (ur. 1882 w Beracie, zm. 12 marca 1932 w Paryżu) – polityk i dyplomata albański, bej.
Życiorys.
Kształcił się w Beracie i Stambule. W Stambule związał się z albańskim ruchem narodowym. Sygnatariusz deklaracji niepodległości Albanii w 1912 r. W 1920 r. był delegatem na kongres w Lushnji. Od 19 listopada 1920 r. premier Albanii ze stronnictwa wielkich posiadaczy ziemskich, skupionych wokół Partii Postępu. Jego rząd został obalony przez przeciwników politycznych pod wodzą Ahmeda Zogu już 16 października 1921 r. Vrioni sprawował funkcję premiera jeszcze dwukrotnie: od 31 maja do 10 czerwca 1924 r., a następnie od 24 grudnia 1924 do 6 stycznia 1925. W 1924 r. pełnił także funkcję ministra spraw zagranicznych, był też przedstawicielem Albanii w Londynie. W latach 1924 oraz 1927- 1929 pięciokrotnie pełnił urząd ministra obrony. Ostatnie lata życia spędził jako ambasador we Francji. Zmarł nagle w Paryżu 17 marca 1932 roku w wieku zaledwie 50 lat.
W latach dwudziestych została mu przyznana francuska Legia Honorowa, był także odznaczony Orderem Skanderbega.

</doc>
<doc id="145079" url="https://pl.wikipedia.org/wiki?curid=145079" title="Constantine (film)">
Constantine (film)

Constantine – fantastyczny film akcji z roku 2005, oparty na motywach komiksu "Hellblazer".
W filmie jako główny bohater, John Constantine, występuje Keanu Reeves, który pojawił się na castingu do filmu z powodu próśb fanów komiksu.
Film jest luźną adaptacją i sam Constantine jest przedstawiony inaczej niż w komiksie (np. Constantine „z filmu” nie pochodzi z Liverpoolu i nie jest niebieskookim blondynem).
Produkcja.
Sceny z Michelle Monaghan grającą Ellie, będącą w komiksach sukkubem i sojuszniczką Constantine'a zostały wycięte w postprodukcji.
Odbiór.
Box office.
Budżet filmu wyniósł 100 mln USD. W Stanach Zjednoczonych i Kanadzie film zarobił prawie 76 mln USD. W innych krajach przychody wyniosły prawie 155 mln, a łączny przychód z biletów blisko 231 milionów dolarów.
Krytyka w mediach.
Film spotkał się z mieszaną reakcją krytyków. W serwisie Rotten Tomatoes 46% z 226 recenzji jest pozytywne, a średnia ocen wyniosła 5,45/10. Na portalu Metacritic średnia ocen z 41 recenzji wyniosła 50 punktów na 100.

</doc>
<doc id="145080" url="https://pl.wikipedia.org/wiki?curid=145080" title="Constantine">
Constantine

W Wielkiej Brytanii:

</doc>
<doc id="145081" url="https://pl.wikipedia.org/wiki?curid=145081" title="Mściwoj I gdański">
Mściwoj I gdański

Mściwoj I gdański (Mszczuj, Mściwój, Mściwuj, pom. "Mestwin") – namiestnik wschodniopomorski w latach 1205–1213/20. 
Życiorys.
Syn Sobiesława I z dynastii Sobiesławiców. Data urodzenia jest nieznana. 
Około 1190 pojął za żonę Zwinisławę, której pochodzenie nie jest znane. Z tego związku urodziło się 9 dzieci (4 synów: Świętopełk, Warcisław I, Sambor II i Racibor).
Według jednych historyków (np. Gerarda Labudy) Mściwoj I był księciem gdańskim uznającym zwierzchność książąt krakowskich, według innych (np. Błażej Śliwiński) zaledwie namiestnikiem ("princeps") gdańskim.
Po śmierci brata Sambora I około 1205 został mianowany, najprawdopodobniej przez ówczesnego księcia krakowskiego Władysława Laskonogiego, księciem/namiestnikiem gdańskim. Po wygaśnięciu około 1207 rodu Powałów, z którymi Mściwoj był spokrewniony po kądzieli, przeforsował swoje prawa do ziemi wyszogrodzkiej.
W pierwszych latach XIII wieku król duński Waldemar II przejawiał dużą ekspansywność na tereny nadbałtyckie. Zdołał podporządkować sobie zachodnie Pomorze, a w 1210 podczas wyprawy do Prus, hołd lenny złożył mu Mściwoj. Zależność ta trwała krótko i skończyła się, gdy Leszek Biały zdołał powrócić na tron krakowski w 1211. Już w maju 1212 Mściwoj wziął udział w zjeździe książąt polskich i episkopatu polskiego w Mąkolinie. Dokładne okoliczności i przyczyny złożenia przez Mściwoja hołdu lennego królowi duńskiemu nie są znane. Mogła być to próba uzyskania niezależności przez księstwo/namiestnictwo gdańskie. W Danii Mściwoja tytułowano "księciem polskim", a na dokumencie pochodzącym ze zjazdu w Mąkolinie figuruje z tytułem "dux". Jednak na dokumencie wystawionym przez Mściwoja w około 1213, w którym potwierdza fundacje klasztoru żukowskiego tytułuje się już tylko jako "princeps". 
Według nekrologów pomorskich miał umrzeć w 1220 r. Część historyków uważa, że tak było w rzeczywistości (Błażej Śliwiński). Inni jednak (np. Gerard Labuda, Edward Rymar) zwracają uwagę, że w 1248 r. jego syn Świętopełk oświadczył, iż przez 12 lat opiekował się bratem Samborem, po czym wydzielił mu dzielnicę. Wiele wskazuje, że stało się to w latach 1225-1227. Z tego wynika, że Mściwoj I zmarł w 1213-1215 r.
Po jego śmierci rządy objął jego najstarszy syn Świętopełk, którego zobowiązał do uposażenia młodszych braci, gdy ci ukończą dwadzieścia lat.
Kontrowersje wokół imienia.
Etymologia tego imienia jest słowiańska, a ponieważ jego pisownia zachowała się w transkrypcji łacińskiej istnieją różne poglądy jak należy zrekonstruować jego pierwotne brzmienie. 
W źródłach imię to występuje w formie "Mestivogius" (spotykane są także formy skrócone: "Mistiuy", "Mistwi"). Najstarszą rekonstrukcją imienia jest forma "Mestwin" (dzisiaj odrzucona). W literaturze spotyka się formę "Mściuj" (ewentualnie "Mszczuj") – obecnie uważa się, że są to błędne rekonstrukcje formy "Mściwuj" – oraz formę "Mściwoj". Obserwowana tendencja w ówczesnej pisowni zastępowania „o” przez „u” może świadczyć, że forma "Mściwoj" może być formą pierwotną. Według Gerarda Labudy, forma „Mściwuj” jest niedorzeczna, bo oznaczałaby „mściwego wuja”.
Według Szypowskich (1987) załączony kolorowy obrazek pochodzi z XVII w.
Jest patronem dzwonu g4 carillonu Ratusza Głównego Miasta w Gdańsku.

</doc>
<doc id="145083" url="https://pl.wikipedia.org/wiki?curid=145083" title="Jerzy Kamiński">
Jerzy Kamiński

Jerzy Piotr Kamiński (ur. 21 czerwca 1926 w Wiskitkach, zm. 30 lipca 2003 w Zawadach) – polski polityk, rolnik, senator II kadencji, minister-członek Rady Ministrów w rządzie Hanny Suchockiej.
Życiorys.
W czasie II wojny światowej kształcił się na tajnych kompletach w Żyrardowie oraz w Warszawie do Technicznej Szkoły Metaloznawczo-Odlewniczej. Po zakończeniu okupacji niemieckiej ukończył gimnazjum i liceum ogólnokształcące w Gliwicach, gdzie pracował w Odlewni Artystycznej. W 1946 podjął studia w Szkole Głównej Handlowej w Warszawie i w Państwowej Wyższej Szkole Higieny Psychicznej. Od 1951 do 1953 zatrudniony w Miejskim Handlu Detalicznym w Warszawie, następnie pracował w rodzinnym zakładzie rzemieślniczym (1953–1968) oraz na roli w Zawadach (1969–1986). Był wiceprzewodniczącym Niezależnego Samorządnego Związku Zawodowego „Solidarność” w województwie skierniewickim, a także przewodniczącym Wojewódzkiej Rady NSZZ Rolników Indywidualnych „S”. Stał na czele zarządu Przedsiębiorstwa Handlowo-Produkcyjnego „Hortmasz” w Strobowie.
W latach 1991–1993 z ramienia Porozumienia Ludowego pełnił mandat senatora II kadencji, reprezentując województwo skierniewickie. Był także ministrem-członkiem Rady Ministrów ds. kontaktów z partiami politycznymi w rządzie Hanny Suchockiej (od lipca 1992 do października 1993). Później wycofał się z działalności politycznej. Pochowany na cmentarzu w Milanówku.

</doc>
<doc id="145084" url="https://pl.wikipedia.org/wiki?curid=145084" title="T-Score">
T-Score

T-score - stosunek gęstości mineralnej kości (BMD) osoby badanej do średniej gęstości kości osoby młodej.
Innym wskaźnikiem określającym stopień zaawansowania osteoporozy jest Z-Score.

</doc>
<doc id="145085" url="https://pl.wikipedia.org/wiki?curid=145085" title="Biblioteka Watykańska">
Biblioteka Watykańska

Biblioteka Watykańska ("Bibliotheca Apostolica Vaticana") – biblioteka znajdująca się na terenie państwa Watykan. Jedna z najstarszych i najbardziej znanych bibliotek.
Założona w 1448 przez papieża Mikołaja V jako publiczna biblioteka miasta Rzymu i początkowo zbiory zawierały 350 greckich, łacińskich i hebrajskich woluminów. Zbiory rosły w szybkim tempie – 1455 – 1200 woluminów, 1481 – 3500 woluminów, 1990 – 1,3 mln woluminów
Dzisiaj biblioteka przechowuje 75 000 manuskryptów i ponad 1,1 miliona drukowanych książek, w tym 8500 inkunabułów. Ponadto w Apostolskim Archiwum Watykańskim przechowywane jest 150 000 pozycji.
Biblioteka Watykańska jest biblioteką naukową w zakresie historii, prawa, filozofii, nauki i teologii, otwarta dla każdego kto potwierdzi swoje kwalifikacje i uzasadni cel ubiegania się o dostęp do zasobów biblioteki. Fotokopie stron książek z okresu 1801-1990 można zamówić osobiście lub poprzez pocztę elektroniczną.
Biblioteka Watykańska udostępniła też w Internecie kilkaset tysięcy historycznych wolumenów. System komputerowy, stworzony przez firmę Hewlett-Packard, od 2000 jest wykorzystywany do digitalizacji i katalogowania zbiorów – opisów książek, periodyków, druków, ilustracji, rysunków, fotografii, monet, medali, nut, nagrań i płyt CD-ROM – łącznie około 700 tysięcy wpisów bibliograficznych.
Kierownictwo.
Na czele Biblioteki Watykańskiej stoi "Bibliotekarz Świętego Kościoła Rzymskiego". Urząd ten łączony jest tradycyjnie z funkcją "Archiwisty Świętego Kościoła Rzymskiego". Obecnie urzędy te pełni arcybiskup Angelo Vincenzo Zani. W pracy pomaga mu prefekt biblioteki, którym obecnie jest ks. Mauro Mantovani.
Wybrane manuskrypty.
W zbiorach biblioteki znajdują się między innymi następujące manuskrypty:

</doc>
<doc id="145087" url="https://pl.wikipedia.org/wiki?curid=145087" title="Ratyfikacja">
Ratyfikacja

Ratyfikacja (fr. "ratification") – jeden ze sposobów wyrażenia ostatecznej zgody na związanie się umową międzynarodową przez upoważniony do tego organ państwowy. Jest formą najuroczystszą (co różni ją od „zatwierdzenia”), z reguły dokonywaną przez głowę państwa (prezydenta, monarchę). Dowodem dokonania ratyfikacji jest dokument ratyfikacyjny, który składa się u depozytariusza (w przypadku umów wielostronnych) lub wzajemnie wymienia z drugim układającym się państwem (w przypadku umów dwustronnych).
Pierwsze procedury podobne do współczesnej ratyfikacji obowiązywały w monarchiach absolutystycznych, w sytuacji gdy władca chciał zachować kontrolę nad wynikami rokowań. Później ratyfikacja stała się instrumentem kontroli parlamentu nad prowadzoną polityką zagraniczną.
W prawie polskim.
W Polsce ratyfikacja może przebiegać według 3 procedur.
„Mała” ratyfikacja.
Prezes Rady Ministrów przedkłada prezydentowi RP wniosek o ratyfikację, wcześniej informując o zamiarze złożenia takiego wniosku Sejm. Nie jest wymagana zgoda parlamentu.
„Duża” ratyfikacja.
Prezydent ratyfikuje umowę dopiero po uzyskaniu zgody parlamentu, wyrażonej w ustawie. Art. 89 Konstytucji RP wymaga takiej procedury w 5 sytuacjach, a mianowicie gdy umowa dotyczy:
Ratyfikacja w trybie art. 90 Konstytucji.
W Polsce, zgodnie z Konstytucją RP, ratyfikacja umów międzynarodowych, przekazujących niektóre kompetencje organów władzy państwowej organom międzynarodowym, zastrzeżona jest dla Prezydenta RP, po uprzedniej zgodzie wyrażonej w formie ustawy podjętej kwalifikowaną większością 2/3 głosów przez Sejm i Senat lub w wiążącym referendum ogólnokrajowym.
Decyzję o wyborze formy wyrażenia zgody na ratyfikację przez Prezydenta RP takiej umowy międzynarodowej podejmuje Sejm mocą uchwały podjętej bezwzględną większością głosów, w obecności co najmniej połowy konstytucyjnej liczby posłów.
Ustawa wyrażająca zgodę na ratyfikację takiej umowy jest uchwalana przez Sejm większością 2/3 głosów, w obecności co najmniej połowy ustawowej liczby posłów, oraz przez Senat większością 2/3 głosów, w obecności co najmniej połowy ustawowej liczby senatorów. Następnie ustawa przekazywana jest Prezydentowi RP do podpisu, który w ciągu 21 dni może ją podpisać, zawetować lub przekazać do Trybunału Konstytucyjnego celem zbadania zgodności z Konstytucją RP samej ustawy lub umowy międzynarodowej.
W przypadku zgody wyrażonej w ustawie, na prezydenta zostanie nałożony ratyfikacji z dniem wejścia w życie ustawy, zaś w przypadku referendum obowiązek ten zostanie nałożony z dniem publikacji w Dzienniku Ustaw obwieszczenia Państwowej Komisji Wyborczej wyników głosowania referendalnego.
Dotychczas tryb z art. 90 został zastosowany do przeprowadzenia referendum akcesyjnego w 2003 r. i ratyfikacji Traktatu lizbońskiego.

</doc>
<doc id="145088" url="https://pl.wikipedia.org/wiki?curid=145088" title="Z-Score">
Z-Score

Z-score – jeden ze wskaźników mineralnej gęstości kości, zwykle stosowany w zaawansowanej osteoporozie. Z-score jest ilością standardowych odchyleń mineralnej gęstości kości (BMD) osoby badanej w populacji osób tej samej płci i w tym samym wieku, czasem również tej samej wagi i pochodzenia etnicznego.
Innym wskaźnikiem określającym stopień zaawansowania osteoporozy jest T-Score.

</doc>
<doc id="145090" url="https://pl.wikipedia.org/wiki?curid=145090" title="FAI (ujednoznacznienie)">
FAI (ujednoznacznienie)



</doc>
<doc id="145091" url="https://pl.wikipedia.org/wiki?curid=145091" title="Georg Friedrich Abegg">
Georg Friedrich Abegg

Georg Friedrich Abegg (ur. 19 marca 1826 w Królewcu, zm. 3 października 1900 w Wiesbaden) – gdański lekarz i filantrop.
Życiorys.
Studiował medycynę we Wrocławiu i Heidelbergu, gdzie otrzymał doktorat. W 1866 został dyrektorem Prowincjonalnego Zakładu Kształcenia Położnych w Gdańsku. W tym czasie instytucja ta stała się najważniejszym ośrodkiem szkolenia położnych dla potrzeb Pomorza Gdańskiego. Oprócz kształcenia położnych, zakład zajmował się odbieraniem porodów, leczeniem chorób kobiecych i szerzeniem oświaty sanitarnej oraz właściwej opieki nad niemowlętami. Szacuje się, że w latach 1866-1900 zakład wykształcił 1400 położnych. 
Fundacja Abegga.
W 1869 na mocy testamentu swego stryja Heinricha Burkharda Abegga utworzył fundację, która miała się zająć budową i utrzymaniem tanich domów dla robotników. W czasie gdy był jej prezesem, fundacja zbudowała kilkadziesiąt domów, m.in. na Dolnym Mieście, w Nowym Porcie, Strzyży Dolnej i Wrzeszczu. Wiele z nich jest użytkowanych do dzisiaj.
Największą inwestycją tej fundacji było zbudowane w latach 1895–1905 osiedle domków robotniczych w Strzyży Dolnej. Powstało ono na ówczesnych przedmieściach Gdańska, ponieważ w Śródmieściu brakowało w tym czasie terenów pod zabudowę. Powstało ponad 50 bliźniaczych, wolno stojących domków robotniczych, które mieściły 108 mieszkań. Każde składało się z dwóch pokoi, kuchni, ubikacji i piwniczki. Po zakwaterowaniu mieszkańcy byli zobowiązani do ratalnego spłacania nieruchomości.
Fundacja prowadziła również jadłodajnię dla bezrobotnych i ubogich. 
W 1898 w uznaniu zasług został uhonorowany przez Radę Miasta tytułem Honorowego Obywatela Miasta Gdańska.

</doc>
<doc id="145092" url="https://pl.wikipedia.org/wiki?curid=145092" title="Raz Dwa Trzy">
Raz Dwa Trzy



</doc>
<doc id="145093" url="https://pl.wikipedia.org/wiki?curid=145093" title="Once (album Nightwish)">
Once (album Nightwish)

Once – piąty studyjny album fińskiego zespołu symfoniczno-metalowego Nightwish, wydany 7 czerwca 2004 roku przez wytwórnię płytową Nuclear Blast.
Opis albumu.
Płyta została nagrana z Londyńską Orkiestrą Symfoniczną, która zagrała m.in. do filmu "Władca Pierścieni" czy też "Harry Potter". Został wykorzystany także chór indiański do piosenki Creek Mary's Blood.
Na okładce widnieje rzeźba "Anioł Smutku" wykonana przez Williama Wetmore'a Story. Dzieło to można podziwiać na cmentarzu protestanckim w Rzymie. Motyw ten można spotkać także u zespołów takich jak: Evanescence, Odes of Ecstasy czy The Tea Party.
Jest to ostatnia studyjna płyta Nightwish w składzie z Tarją Turunen. Po zakończeniu 2-letniej trasy koncertowej Tarja otrzymała list od zespołu, w którym poinformowali ją o zakończeniu współpracy. List ten został również opublikowany na oficjalnej stronie zespołu.
Lista utworów.
Opracowano na podstawie materiału źródłowego.

</doc>
<doc id="145094" url="https://pl.wikipedia.org/wiki?curid=145094" title="Testament Jana Pawła II">
Testament Jana Pawła II

Testament Jana Pawła II – dokument napisany przez papieża Jana Pawła II i opieczętowany papieską pieczęcią, który określa życzenia spisującego odnośnie do pośmiertnego spełnienia jego ostatniej woli.
Historia dokumentu, jego budowa i rewizje.
Testament ten wzorowany był na testamencie papieża Pawła VI. Poszczególne wpisy powstawały w czasie papieskich rekolekcji. W sumie należy uznać, że takich wpisów czytelnie odnoszących się do testamentu było 7. Niektóre z wpisów są jednozdaniowe (1 III 1985; 5 III 1990, 13 III 1992), dokument jest napisany po polsku.
Pierwszy wpis w testamencie datowany 6 marca 1979 roku jest krótki (zawiera tylko 242 słowa) i nosi wszelkie cechy pospiesznej redakcji. W trzeciej z kolei rewizji pierwotnego zapisu testamentalnego z okresu 24 lutego – 1 marca 1980 roku, jego autor umieszcza komentarz: "/.../ odnowiłem w sobie świadomość spraw, do których sporządzony przeze mnie (w sposób raczej prowizoryczny) ów zapis z 6 III 1979 się odnosi". Być może decyzja o szybkim sporządzeniu testamentu była spowodowana zaskakująco krótkim, bo zaledwie 33-dniowym pontyfikatem jego poprzednika – Jana Pawła I. Potwierdzają to sygnalizowane w trzeciej rewizji testamentu odczucia: "Dzisiaj pragnę dodać do niego tylko tyle, że z możliwością śmierci każdy zawsze musi się liczyć. /.../ Czasy w których żyjemy, są niewymownie trudne i niespokojne". W czwartej rewizji swego testamentu z dnia 5 III 1982 roku, a więc w rok po zamachu na placu św. Piotra, Jan Paweł II dodaje, że choć nadal uważa testament za prowizoryczny, to niczego w nim nie zmienia i niczego nie dodaje, gdy chodzi o dyspozycje w nim zawarte. Dopisuje też co następuje: "Zamach na moje życie z 13 V 1981 w pewien sposób potwierdził słuszność słów zapisanych w czasie rekolekcji z 1980 r. (24 II-1 III)".
Pierwsza redakcja testamentu zaczyna się inwokacją do Imienia Trójcy Przenajświętszej, po której w obszernej preambule autor testamentu określa zarówno transcendentnego depozytariusza jego ostatniej woli ("oddaję w ręce Matki mojego Mistrza"), jak i najbliższe jego sercu podmioty, przedmioty i sprawy, które chce powierzyć Depozytariuszowi ("W tych samych rękach matczynych zostawiam wszystko i Wszystkich, z którymi związało mnie moje życie i moje powołanie"). W trzecim akapicie tekstu, Jan Paweł II jednym zdaniem czyni odniesienie do tego, co materialnego potomni mogliby mu ewentualnie przypisywać jako jego własność: "Nie pozostawiam po sobie własności, którą należałoby zadysponować". W następnym zdaniu określa siebie, po prostu, jako użytkownika pewnej grupy przedmiotów osobistych, do których nie żywi żadnego przywiązania: "Rzeczy codziennego użytku, którymi się posługiwałem, proszę rozdać wedle uznania. Notatki osobiste spalić. Proszę, aby nad tymi sprawami czuwał ks. Stanisław, któremu dziękuję za tyloletnią wyrozumiałą współpracę i pomoc".
Polecenie dotyczące jego pochówku w ziemi, bez sarkofagu, zostało odnotowane na marginesie pierwotnego dokumentu z datą 13 marca 1992 roku.
Depozytariusze testamentu.
Zachowany w oryginale testamentu zapis „Rodacy” jeszcze za życia Jana Pawła II zaczął budzić liczne wątpliwości, co skłoniło autora testamentu do wprowadzenia wyjaśnień w czasie rekolekcji 5 marca 1982 oraz 1 marca 1985 roku, zamykającym wszelkie wątpliwości sformułowaniem: "Kolegium Kardynalskie nie ma żadnego obowiązku pytać w tej sprawie „Rodaków”, może jednak to uczynić, jeśli z jakichś powodów uzna za stosowne".
Testament odczytali przed kolegium kardynałów po śmierci Jana Pawła II kamerling Eduardo Martínez Somalo i kardynał Joseph Ratzinger, późniejszy papież. Został opublikowany po polsku i po włosku 7 kwietnia 2005 roku. W pierwotnym tłumaczeniu włoskim zabrakło delegacji miejsca pochówku papieża przekazanej rodakom. Nie wiadomo, czy było to niedopatrzenie ze strony tłumacza, czy celowe pominięcie.
Wykonanie zapisu pogrzebowego testamentu.
Polecenie odnośnie do pochówku zostało wypełnione bezpośrednio po pogrzebie – papież spoczął w podziemiach bazyliki św. Piotra w Watykanie w ziemi, bez sarkofagu. 3 maja 2011 roku, po uroczystościach beatyfikacyjnych trumna z ciałem świętego Jana Pawła II została przeniesiona do kaplicy św. Sebastiana w bazylice św. Piotra i umieszczona pod marmurowym ołtarzem kaplicy.

</doc>
<doc id="145096" url="https://pl.wikipedia.org/wiki?curid=145096" title="Gęstość mineralna kości">
Gęstość mineralna kości

Gęstość mineralna kości, BMD () – parametr służący do rozpoznawania osteoporozy. 
Oceniana jest radiologiczną (promieniowanie rentgenowskie) metodą pomiarową zwaną densytometrią. Opiera się ona na radiologicznej ocenie różnicy absorpcji między kością a tkankami miękkimi.
Wynik pomiaru gęstości mineralnej kości wyraża się w g/cm².

</doc>
<doc id="145098" url="https://pl.wikipedia.org/wiki?curid=145098" title="Alfonso López Trujillo">
Alfonso López Trujillo

Alfonso López Trujillo (ur. 8 listopada 1935 w Villahermosa, zm. 19 kwietnia 2008 w Rzymie) – kolumbijski duchowny rzymskokatolicki, biskup pomocniczy Bogoty w latach 1971–1978, przewodniczący Rady Episkopatów Latynoamerykańskich w latach 1979–1982, arcybiskup metropolita Medellín w latach 1979–1991, przewodniczący Papieskiej Rady ds. Rodziny w latach 1990–2008, kardynał.
Życiorys.
Studiował w Bogocie – na uniwersytecie i w seminarium, następnie w Rzymie (Papieski Instytut "Angelicum", Papieski Wydział Teologiczny i Papieski Instytut Duchowości "Teresianum"). Obronił doktorat z filozofii. Święcenia kapłańskie otrzymał 13 listopada 1960. Pracował jako wykładowca seminarium w Bogocie, aktywnie zajmował się pracą duszpasterską; był m.in. koordynatorem duszpasterstwa na XXXIX Międzynarodowym Kongresie Eucharystycznym w Bogocie w sierpniu 1968. Jako ekspert uczestniczył w obradach II Konferencji Generalnej Episkopatów Latynoamerykańskich w Medellin w sierpniu i wrześniu 1968. Pełnił funkcję wikariusza generalnego archidiecezji Bogota oraz był profesorem miejscowego uniwersytetu.
25 lutego 1971 został mianowany biskupem pomocniczym Bogoty, ze stolicą tytularną Boseta; przyjął sakrę biskupią 25 marca 1971. Od listopada 1972 pełnił funkcję sekretarza generalnego Rady Episkopatów Latynoamerykańskich. Wielokrotnie brał udział w sesjach Światowego Synodu Biskupów w Watykanie, zarówno w sesjach zwyczajnych, jak i nadzwyczajnych i specjalnych (m.in. specjalnej sesji poświęconej Kościołowi w Ameryce w listopadzie i grudniu 1997). W maju 1978 został promowany na arcybiskupa i mianowany koadiutorem Medellin z prawem następstwa; objął rządy w archidiecezji 2 czerwca 1979. W latach 1979-1982 był przewodniczącym Rady Episkopatów Latynoamerykańskich.
2 lutego 1983 Jan Paweł II mianował go kardynałem, z tytułem prezbitera S. Prisca; był przewodniczącym Konferencji Episkopatu Kolumbii (1987-1990), a w listopadzie 1990 przeszedł do pracy w Kurii Rzymskiej, na stanowisko przewodniczącego Papieskiej Rady ds. Rodziny. W związku z nową funkcją złożył rezygnację ze zwierzchnictwa metropolii Medellin w styczniu 1991. 17 listopada 2001 López Trujillo został promowany do rangi kardynała-biskupa i objął rzymską diecezję podmiejską Frascati.
Brał udział w konklawe 2005, które wybrało papieża Benedykta XVI.

</doc>
<doc id="145104" url="https://pl.wikipedia.org/wiki?curid=145104" title="Wye">
Wye



</doc>
<doc id="145105" url="https://pl.wikipedia.org/wiki?curid=145105" title="Barka (piosenka)">
Barka (piosenka)

Barka () – hiszpańska pieśń religijna, do której muzykę i słowa napisał w 1974 hiszpański ksiądz . W tym samym roku polskie słowa napisał salezjanin, ks. Stanisław Szmidt. Autor skomponował melodię do utworu nad brzegiem Jeziora Galilejskiego, prawdopodobnie wyobrażając sobie scenę ewangelii, w której Jezus Chrystus zaprasza Piotra i jego towarzyszy, aby zostawili wszystko i stali się „rybakami ludzi”.
Historia.
Polski tekst pieśni został po raz pierwszy wydrukowany w salezjańskim śpiewniku "Radośnie przed Panem". Papież Jan Paweł II śpiewał ją w Gnieźnie podczas swojej pierwszej pielgrzymki do Polski w 1979 roku. Autor polskiej wersji pieśni, ksiądz Szmidt, spotkał się z papieżem podczas audiencji generalnej w Rzymie w 1980.
Na krakowskich Błoniach 18 sierpnia 2002, po modlitwie na „Anioł Pański”, gdy ludzie śpiewali „Barkę”, Jan Paweł II powiedział:
Od tego czasu „Barka” była wielokrotnie śpiewana na spotkaniach papieża z Polakami. Istnieją także tłumaczenia na inne języki, m.in. angielski ("Lord, You Have Come to the Lakeshore"), chorwacki ("Krist na žalu") czy czeski ("Pán zastavil se na břehu").
W 2021 amerykańska archidiecezja Los Angeles wydała oświadczenie, że zakazuje wykonywania lub odtwarzania utworów muzycznych skomponowanych przez Gabaráina, w tym także „Barki”. Przyczyną tego zakazu były zarzuty wykorzystywania seksualnego nieletnich, które postawiono autorowi utworu.
Wykonania.
"Barka" znajduje się w repertuarze różnych wokalistów, którzy wydali ją na swoich albumach.

</doc>
<doc id="145106" url="https://pl.wikipedia.org/wiki?curid=145106" title="The Road Goes Ever On">
The Road Goes Ever On

The Road Goes Ever On – przyśpiewka napisana przez J.R.R. Tolkiena, występująca w różnych wersjach w "Hobbicie" i "Władcy Pierścieni". Jest tam osadzona jako piosenka wykonywana przez Bilba i Froda Bagginsów.
Prawdopodobnie pierwszą muzykę do przyśpiewki napisali w 1967 The Starlit Jewel. 12 czerwca 1967 nagrano na płytę gramofonową album "The Road Goes Ever On", gdzie przyśpiewka była pierwszym utworem. Muzykę wykonywał na fortepianie Donald Swann, a śpiewał William Elvin.

</doc>
<doc id="145110" url="https://pl.wikipedia.org/wiki?curid=145110" title="Stanisław Nagy">
Stanisław Nagy

Stanisław Kazimierz Nagy (ur. 30 września 1921 w Bieruniu Starym, zm. 5 czerwca 2013 w Krakowie) – polski duchowny rzymskokatolicki, sercanin, profesor nauk teologicznych, arcybiskup, kardynał diakon od 2003.
Życiorys.
Urodził się 30 września 1921 w Bieruniu Starym. W latach 1934–1937 był uczniem niższego seminarium duchownego sercanów w Krakowie. W 1937 wstąpił do Zgromadzenia Księży Najświętszego Serca Jezusowego. Po rocznym nowicjacie w Felsztynie złożył pierwszą profesję. W czasie II wojny światowej odbył konspiracyjne studia filozoficzne i teologiczne u krakowskich reformatów. Śluby zakonne złożył 22 września 1941. 8 lipca 1945 w zgromadzeniu sercanów otrzymał święcenia prezbiteratu, których udzielił mu biskup pomocniczy krakowski Stanisław Rospond. W 1948 uzyskał magisterium na Uniwersytecie Jagiellońskim. Studia kontynuował na Katolickim Uniwersytecie Lubelskim, gdzie w 1950 obronił licencjat, w 1952 doktorat (dysertacja "Urząd nauczycielski w Kościele pierwotnym" napisana pod kierunkiem ks. Bolesława Radomskiego), a w 1968 uzyskał habilitację (rozprawa "«Via notarum» we współczesnej eklezjologii apologetycznej"). W latach 1968–1969 przebywał na stypendium naukowym na Katolickim Uniwersytecie w Leuven.
W latach 1947–1950 pełnił funkcję rektora Małego Seminarium Księży Sercanów w Krakowie-Płaszowie, a w latach 1952–1958 rektora Wyższego Seminarium Księży Sercanów w Tarnowie. Od 1956 do 1962 był kierownikiem Studium Teologicznego Księży Sercanów w Krakowie, które powstało z jego inicjatywy. W 1958 został zatrudniony na Katolickim Uniwersytecie Lubelskim, gdzie podjął wykłady z teologii fundamentalnej. W 1963 został mianowany adiunktem w Katedrze Eklezjologii, a w 1972 docentem. W 1979 został profesorem nadzwyczajnym, a w 1985 profesorem zwyczajnym. W latach 1972–1974 sprawował urząd prodziekana Wydziału Teologii. Od 1970 był kierownikiem nowo utworzonej Sekcji Teologii Porównawczej i Ekumenicznej, a w latach 1972–1991 kierownikiem Katedry Eklezjologii Fundamentalnej. Zasiadał w Radzie Naukowej Instytutu Jana Pawła II, której przewodniczył w latach 1982–2007. Należał także do Senackiej Komisji Stypendialnej. Ponadto od 1973 był wykładowcą Papieskiego Fakultetu Teologicznego we Wrocławiu, wykładał również na Papieskiej Akademii Teologicznej w Krakowie oraz w Wyższym Seminarium Księży Sercanów w Stadnikach.
W latach 1983–1991 był przewodniczącym Sekcji Profesorów Teologii Fundamentalnej przy Komisji Episkopatu ds. Nauki. Uczestniczył w pracach Komisji Episkopatu ds. Ekumenizmu. Z nominacji papieża Jana Pawła II w latach 1986–1996 był członkiem Międzynarodowej Komisji Teologicznej. Ponadto w latach 1973–1974 wchodził w skład Komisji Mieszanej Katolicko-Luterańskiej, powołanej przez Sekretariat ds. Jedności Chrześcijan i Światową Federację Luterańską. W latach 1985 i 1991 uczestniczył jako ekspert w synodach biskupów w Rzymie. Był redaktorem działu ekumenicznego "Encyklopedii Katolickiej", należał do kolegium redakcyjnego „Roczników Teologicznych”.
W latach 70. i 80. XX w. działał w krakowskim duszpasterstwie studentów medycyny i pracowników służby zdrowia.
28 września 2003 papież Jan Paweł II mianował go kardynałem. 7 października 2003 został prekonizowany arcybiskupem tytularnym Hólaru. Święcenia biskupie przyjął 13 października 2003 w katedrze na Wawelu. Udzielił mu ich kardynał Franciszek Macharski, arcybiskup metropolita krakowski, z towarzyszeniem kardynała Mariana Jaworskiego, arcybiskupa metropolity lwowskiego, i arcybiskupa Józefa Kowalczyka, nuncjusza apostolskiego w Polsce. Na swoje zawołanie biskupie wybrał słowa „"In Te, Cor Iesu, speravi"” ("W Tobie, Serce Jezusa, swą ufność złożyłem"). Kreowany kardynałem diakonem został na konsystorzu 21 października 2003. 25 stycznia 2004 objął swój kościół tytularny w Rzymie – kościół Matki Bożej ze Schodów. Jako że do godności kardynała został wyniesiony po ukończeniu 80 roku życia, nie miał prawa do uczestniczenia w konklawe. W związku z tym nie brał udziału ani w konklawe w 2005, ani w 2013 roku.
Zmarł 5 czerwca 2013 w Krakowie. 11 czerwca 2013 został pochowany obok kardynała Andrzeja Marii Deskura w krypcie sanktuarium bł. Jana Pawła II, znajdującego się na terenie Centrum Jana Pawła II „Nie lękajcie się” w Krakowie.
Odznaczenia i tytuły.
Postanowieniem prezydenta RP Lecha Kaczyńskiego z 17 października 2008 został odznaczony Krzyżem Komandorskim z Gwiazdą Orderu Odrodzenia Polski.
W 2003 Rada Miejska Bierunia nadała mu tytuł honorowego obywatela miasta. W 2012 odebrał Złotą Odznakę za Zasługi dla Województwa Śląskiego.
W 2009 otrzymał tytuł doktora honoris causa Papieskiego Wydziału Teologicznego we Wrocławiu. W 2012 miało miejsce uroczyste odnowienie jego doktoratu na Katolickim Uniwersytecie Lubelskim (traktowane na równi z doktoratem honoris causa). W 2007 został uhonorowany medalem Za zasługi dla Katolickiego Uniwersytetu Lubelskiego.

</doc>
<doc id="145115" url="https://pl.wikipedia.org/wiki?curid=145115" title="Yaren">
Yaren

Yaren (wym. "Jaren", w dawniejszym okresie "Makwa"/"Moqua") – jeden z okręgów administracyjnych (dystryktów) oraz osiedle uznawane za nieoficjalną stolicę Republiki Nauru, położone na wyspie o tej samej nazwie. Niekiedy jako stolicę Nauru wymienia się Aiwo, jednak to w Yaren znajduje się większość urzędów państwowych. Zamieszkują je 632 osoby (2002).
W Nauru brak jest miast, istnieją jedynie większe lub mniejsze osiedla. Z tej racji nie ma oficjalnej stolicy, a siedziba władz zmienia się rotacyjnie.

</doc>
<doc id="145117" url="https://pl.wikipedia.org/wiki?curid=145117" title="Rośliny owocowe">
Rośliny owocowe



</doc>
<doc id="145119" url="https://pl.wikipedia.org/wiki?curid=145119" title="César Sánchez">
César Sánchez

César Sánchez Domínguez (ur. 2 września 1971 w Cáceres) – hiszpański piłkarz, grający na pozycji bramkarza w drużynie Villarreal CF.
Życiorys.
Treningi rozpoczął w drużynie Real Valladolid, w pierwszej drużynie tego zespołu zadebiutował w sezonie 1992/93. Trener José Antonio Camacho wystawił go w pierwszym składzie reprezentacji w 2000, w meczu towarzyskim z Niemcami. Najlepszy okres gry tego zawodnika przypadł w 2002, kiedy zajmował pierwsze miejsce w bramce Realu. Pech sprawił, że w finale Ligi Mistrzów z Bayerem 04 Leverkusen doznał kontuzji barku i zastąpił go Iker Casillas, broniący później regularnie bramki madryckiego zespołu. Przed sezonem 2006/2007 César przeniósł się do Realu Saragossa, natomiast w 2008 roku odszedł do Tottenhamu Hotspur z którego to w styczniu 2009 r. trafił do Valencii CF. Latem 2011 r. kupił go Villarreal CF.
W marcu 2010 roku przedłużył kontrakt z klubem do czerwca 2011 roku. Po sezonie 2011/2012 zakończył karierę sportową.

</doc>
<doc id="145127" url="https://pl.wikipedia.org/wiki?curid=145127" title="Królewszczyzna">
Królewszczyzna

Królewszczyzna (królewszczyzny, domena królewska, dobra królewskie) – ziemie będące własnością (dominium) monarchy, istniały we wszystkich monarchiach europejskich.
I Rzeczpospolita.
W Rzeczypospolitej od XVI wieku do czasu rozbiorów były to dobra państwowe, następnie zostały przejęte przez trzy państwa zaborcze (m.in. jako dobra kameralne, dobra rządowe).
W ich skład wchodziło wiele majątków ziemskich oraz miast w całym kraju jako spuścizna dynastii Piastów.
W Polsce brak ciągłej dynastii panującej od XVI wieku ułatwiał późniejsze nieprzemyślane rozdawnictwo i bezprawne, wbrew konstytucjom sejmu w Piotrkowie (1504) zakazującym zastawiania bądź rozdawania bez zgody sejmu, użytkowanie i przetrzymywanie królewszczyzn przez wpływową szlachtę i magnaterię.
Już wcześniej, bo od XV w., królowie często oddawali je w zastaw, np. Władysław Warneńczyk zaciągał gigantyczne pożyczki na wojnę masowo zastawiając królewszczyzny, przekazywano je także jako darowizny wpływowej szlachcie, zwłaszcza możnym i magnaterii, np. w celu uzyskania ich poparcia. W 1505 roku król Aleksander I Jagiellończyk oddał niektóre królewszczyzny w ziemi chełmińskiej miejscowemu biskupstwu (Papowo Biskupie).
Kontrowersyjne (niesprawiedliwe) rozdawnictwo królewszczyzn powodowało czasem wielkie niepokoje podczas sejmów (np. w XVII wieku).
Królewszczyzny, poddane egzekucji, mogłyby stanowić teoretycznie ok. 15-20% ziem Rzeczypospolitej Obojga Narodów, w praktyce mimo licznych reform (1562, 1563, 1589-1590, w XVII w. zanikł ruch odzyskiwania królewszczyzn – przeważyła złota wolność do 1775) do ich pełnego podporządkowania przez monarchę nigdy nie doszło i większość z tych terenów w rzeczywistości kontrolowana była przez magnaterię i wpływową szlachtę (zarządca miał tytuł starosty niegrodowego).
Formalnie, według prawa, od końca XVI w. (1589-1590) królewszczyzny dzieliły się na ekonomie (zwane także "dobrami stołowymi" lub "dobrami stołu królewskiego", łac. "bona mensae regiae"), których dochody były kierowane do skarbu nadwornego (prywatnego skarbu królewskiego, w odróżnieniu od skarbu państwowego), przeznaczonego na zaspokojenie potrzeb monarchy i jego dworu, oraz na starostwa i inne dobra wydzierżawiane lub nadawane w dożywocie szlachcie jako „chleb dobrze zasłużonych” (łac. "panis bene merentium"). Część dóbr stołowych, przeznaczonych na osobiste wydatki króla, była także nieraz wydzierżawiona szlachcie (i nielegalnie przetrzymywana przez nią).
Do największych ekonomii w XVII-XVIII w. należały w Koronie:
w Wielkim Księstwie Litewskim:
Do niedawna w historiografii uważało się, że sytuacja chłopa w królewszczyznach była zwykle lepsza od tej w dobrach szlacheckich, gdyż wiele praw i przywilejów szlacheckich zwiększających pańszczyznę i inne obciążenia nie było stosowanych w królewszczyznach. Jednak najnowsze badania przeprowadzone nad procesem oddawania się w poddaństwo pokazują, że największym powodzeniem cieszyły się majątki szlacheckie składające się z jednej do kilku wiosek. W Wielkopolsce dotyczyło to 60% wszystkich wypadków oddawania się w poddaństwo, podczas gdy tylko 1% aktów dotyczył królewszczyzn. Być może więc powszechnie wypowiadane przez historyków sądy, że chłopom najlepiej powodziło się w królewszczyznach nie odpowiadają prawdzie.
W 1775 r. przeprowadzono „emfiteutyczną reformę starostw i królewszczyzn”, co oznaczało, że odtąd oddawano je w dzierżawę nie na dożywocie, ale na 50 lat, i to tym, którzy zapewniali najwyższy czynsz. Dzierżawy te mogły przechodzić w tym czasie na spadkobierców.
Sejm Czteroletni podjął uchwałę o wystawieniu na sprzedaż ziem królewskich. Po rozbiorach przeszły na własność państw zaborczych.
Ruch egzekucyjny a królewszczyzny.
Pod koniec XVI wieku Ruch egzekucyjny, czyli stronnictwo niższej i średniej szlachty wraz z niektórymi magnatami, postulował wymuszenie zwrotu tychże dóbr królowi, dla uzupełnienia skarbu prawnie należnymi środkami, czyli restaurację królewszczyzn.
Stronnictwo popierane przez kanclerza Jana Zamoyskiego postawiło sobie za cel wzmocnienie króla poprzez „egzekucję praw”, hasło „egzekucji dóbr” dotyczyło zmuszenie zwrotu królewszczyzn królowi. W 1562 r. sejm uchwalił egzekucję dóbr królewskich (w 1563 r. zatwierdzone przez króla), nie objęła jednak ona ziem Wielkiego Księstwa Litewskiego (dobra hospodarskie – wielkoksiążęce) wobec sprzeciwu litewskich magnatów. Dochody otrzymywane z rewindykowanych królewszczyzn pozwoliły m.in. na utworzenie wojska kwarcianego.

</doc>
<doc id="145131" url="https://pl.wikipedia.org/wiki?curid=145131" title="Ignacy Mojżesz I Daoud">
Ignacy Mojżesz I Daoud

Ignacy Mojżesz I Daoud, właśc. Bazyli Mojżesz Daoud (ur. 18 września 1930 w Maskanie, zm. 7 kwietnia 2012 w Rzymie) – katolicki duchowny obrządku syryjskiego, patriarcha Antiochii, prefekt watykańskiej Kongregacji Kościołów Wschodnich, kardynał.
Życiorys.
Studiował w seminariach w Jerozolimie i Charfecie (Liban), na Papieskim Uniwersytecie Laterańskim w Rzymie obronił licencjat z prawa kanonicznego. Przyjął święcenia kapłańskie 17 października 1954. Pełnił m.in. funkcję sekretarza Patriarchatu Syryjskiego w Bejrucie oraz obrońcy węzła małżeńskiego przy trybunale patriarchalnym w Bejrucie. 2 lipca 1977 Syryjski Katolicki Synod Patriarchalny w Charfecie powołał go na biskupa Kairu rytu syryjskiego; 22 lipca 1977 uzyskał potwierdzenie tego wyboru przez Pawła VI, a 18 września t.r. odebrał sakrę biskupią z rąk Ignacego II Hayeka, patriarchy Antiochii rytu syryjskiego. W związku z sakrą biskupią przyjął imię Ignacego.
W lipcu 1994 został powołany przez Synod Patriarchalny na archiparchę Homs, Hama et Nabk rytu syryjskiego i kilka dni potem zatwierdzony przez Jana Pawła II; od października 1998 był patriarchą Antiochii. Z funkcji tej zrezygnował w styczniu 2001 po nominacji (w listopadzie 2000) na prefekta Kongregacji Kościołów Wschodnich. Zachował tytuł patriarchy "ad personam", a w lutym 2001 został wyniesiony przez Jana Pawła II do godności kardynała-biskupa. Brał udział w sesjach Światowego Synodu Biskupów w Watykanie, w tym w sesji specjalnej poświęconej Kościołowi w Azji wiosną 1998.
Po śmierci Jana Pawła II w kwietniu 2005 dalsze pełnienie przez patriarchę funkcji prefekta Kongregacji Kościołów Wschodnich uległo zawieszeniu, ale został ponownie mianowany przez kolejnego papieża Benedykta XVI. Odszedł z funkcji prefekta kongregacji w czerwcu 2007, w związku z osiągnięciem wieku emerytalnego. Zastąpił go na tym stanowisku abp Leonardo Sandri.
18 września 2010 roku w związku z ukończeniem 80. roku życia utracił prawo do udziału w konklawe.
Od 14 marca 2012 po udarze był hospitalizowany w poliklinice Gemelli, gdzie zmarł 7 kwietnia 2012.

</doc>
<doc id="145133" url="https://pl.wikipedia.org/wiki?curid=145133" title="Ignace Moussa I Daoud">
Ignace Moussa I Daoud



</doc>
<doc id="145147" url="https://pl.wikipedia.org/wiki?curid=145147" title="Sercanie">
Sercanie

Sercanie, Zgromadzenie Księży Najświętszego Serca Jezusowego, tzw. sercanie czarni ("Congregatio Sacerdotium a Sacro Corde Iesu, w skrócie SCI lub SCJ") – katolicki klerycki instytut zakonny na prawie papieskim, założony w 1878 roku w Saint Quentin (Francja) przez Sługę Bożego ks. Leona Jan Dehona.
Cele i zadania.
Celem działalności Zgromadzenia jest misja w Kościele, wyrastająca z duchowości, czyli modlitwy i kontemplacji Serca Jezusowego. Należy do niej adoracja eucharystyczna jako służba dla Kościoła oraz posługa dla potrzebujących. Ojciec Dehon położył również duży nacisk na posługę formacyjną dla kapłanów i zakonników. Charyzmat o. Dehona miał podwójny wymiar: mistyczny i społeczny. Mistyczny wyraża się głębokim nabożeństwem do Serca Jezusowego, z podkreśleniem potrzeby wynagrodzenia za grzechy oziębłości, obojętności i niewdzięczności wielu ludzi: świeckich i duchownych. Wynagrodzenie winno dokonywać się przez głęboką miłość do Serca Jezusa, zjednoczenie w jego postawie ofiary i życie nią każdego dnia. Drugi kierunek – społeczny – to praca nad budowaniem królestwa Bożego Serca wśród robotników, poszkodowanych, cierpiących i potrzebujących duchowego wsparcia.
Specjalnym polem pracy jest Ruch Młodzieży Sercańskiej i Sercańska Wspólnota Świeckich, które służą rozwijaniu ducha modlitwy oraz docenianiu praktyk duchowych właściwych czcicielom Bożego Serca: pobożne przeżywanie pierwszych piątków miesiąca, odprawianie godziny świętej, adoracja Najświętszego Sakramentu. Za swoje szczególne zadanie sercanie uważają rozszerzanie i pogłębianie wśród wiernych kultu Bożego Serca. Dzieje się to na płaszczyźnie duchowej, zakonnej oraz przez wskazane wyżej liczne dzieła apostolskie. Głoszenie nieskończonej miłości Boga, objawionej w tajemnicy otwartego Serca Jezusowego, jest ważnym wkładem sercanów w życie Kościoła w Polsce.
Historia.
Sercanie przybyli do Polski w 1928 r., natomiast prowincja zakonna została utworzona w 1947 r. i liczy 246 zakonników (2019 r.). Sercanie w Polsce głoszą misje i rekolekcje, prowadzą parafie, pracują na uczelniach katolickich, posiadają własne wydawnictwo, prowadzą duszpasterstwo przedsiębiorców i pracodawców, prowadzą dzieła socjalne przy parafiach i niektórych domach zakonnych. Sercanie z Polski pracują również na misjach w Demokratycznej Republice Konga, Republice Południowej Afryki, Indonezji, Indiach, Kamerunie, na Filipinach, prowadzą duszpasterstwo w Finlandii, Austrii, Chorwacji, Szwajcarii, Francji, Niemczech, Słowacji, a od kilku lat również na Białorusi, w Mołdawii i na Ukrainie.
Habit sercanów.
Habitem sercanów jest sutanna duchowieństwa diecezjalnego w danej diecezji, przepasana czarnym sznurem zwanym kordonem.

</doc>
<doc id="145150" url="https://pl.wikipedia.org/wiki?curid=145150" title="Kanossa">
Kanossa

Kanossa (wł. "Canossa") – miejscowość i gmina we Włoszech, w regionie Emilia-Romania, w prowincji Reggio Emilia, u podnóża Apenin, ok. 25 km od Parmy. Według danych na rok 2004 gminę zamieszkuje 3376 osób, 63,7 os./km².
Zamek w Kanossie należał pierwotnie do Matyldy, hrabiny Toskanii.
„Pójść do Kanossy”.
Z Kanossą jest związany jeden z najsłynniejszych sporów w historii Europy. Był to spór o inwestyturę między papieżem Grzegorzem VII a cesarzem rzymskim Henrykiem IV. Spór toczył się o prawo do inwestytury duchownych. Cesarz uważał, że to on powinien nadawać godności kościelne na ziemiach Cesarstwa, papież natomiast chciał zatrzymać ten przywilej w swoich rękach. W końcu Henryk IV wypowiedział posłuszeństwo papieżowi, ten zaś, na synodzie w Rzymie w 1076 roku, ekskomunikował go. Oznaczało to, że poddani cesarza zostali zwolnieni z nakazu posłuszeństwa względem władcy. Grzegorz VII ogłosił też, że po upływie roku ekskomunika stanie się ostateczna i nieodwołalna.
Początkowo Henryk IV planował akcję zbrojną przeciwko papieżowi. Niemieccy możnowładcy zagrozili jednak wyborem nowego władcy. W obawie przed rebelią cesarz uznał, że musi skłonić papieża do odwołania ekskomuniki i wyruszył w tym celu na południe. Tymczasem Grzegorz VII, w obawie przed najazdem, podróżował po włoskich lennach Cesarstwa, nakłaniając miejscowych możnych do poparcia go przeciw Henrykowi. W końcu schronił się na zamku w Kanossie.
25 stycznia 1077 roku Henryk stanął pod murami twierdzy. Chcąc okazać skruchę, czekał, klęcząc na śniegu, w worku pokutnym i boso. Dopiero po trzech dniach Grzegorz spotkał się z nim i uchylił ekskomunikę. Okazało się to dla niego zgubne, ponieważ po siedmiu latach cesarz zajął Rzym, a na miejscu Grzegorza osadził antypapieża Klemensa III. Zarazem Kanossa na stałe zmieniła relacje pomiędzy cesarzami rzymskimi i papieżami, a także doprowadziła do rozkładu obowiązujących od przeszło trzystu lat rytuałów władzy i ceremonialnych form spotkań pomiędzy przedstawicielami władzy duchownej i świeckiej.
W ogólnym sensie, powiedzenie "pójść do Kanossy" oznacza, że warto się czasem upokorzyć, by coś zyskać.

</doc>
<doc id="145151" url="https://pl.wikipedia.org/wiki?curid=145151" title="Marco Cé">
Marco Cé

Marco Cé (ur. 8 lipca 1925 w Izano, zm. 12 maja 2014 w Wenecji) – włoski duchowny rzymskokatolicki, biskup pomocniczy Bolonii w latach 1970–1978, patriarcha Wenecji w latach 1979–2002, kardynał.
Życiorys.
Studiował w seminarium w Cremie i uczelniach rzymskich – Papieskim Uniwersytecie Gregoriańskim i Papieskim Instytucie Biblijnym. Święcenia kapłańskie przyjął 27 marca 1948 w Rzymie. Pracował jako wykładowca seminarium w Cremie, był tam wicerektorem, a w latach 1957–1970 rektorem.
W kwietniu 1970 został mianowany biskupem pomocniczym archidiecezji Bolonii ze stolicą tytularną Vulturia. Święceń biskupich udzielił mu 17 maja 1970 w Cremie miejscowy ordynariusz biskup Carlo Manziana. Od maja 1976 pełnił funkcję generalnego asystenta kościelnego włoskiej Akcji Katolickiej.
7 grudnia 1978 został przeniesiony na stolicę patriarchalną Wenecji, gdzie był następcą Albina Lucianiego, wybranego na papieża Jana Pawła I i zmarłego po 33-dniowym pontyfikacie. Kolejny papież Jan Paweł II na swoim pierwszym konsystorzu w czerwcu 1979 mianował go kardynałem z tytułem prezbitera bazyliki św. Marka. Jako patriarcha Wenecji Cé wielokrotnie uczestniczył w sesjach Światowego Synodu Biskupów w Watykanie.
W związku z osiągnięciem wieku emerytalnego w styczniu 2002 zrezygnował z funkcji patriarchy Wenecji. Do marca 2002 kierował patriarchatem jako administrator apostolski. Jego następcą został Angelo Scola. Kardynał Cé był najstarszym z kardynałów uprawnionych do udziału w konklawe 2005 po śmierci Jana Pawła II. W lipcu tego samego roku stracił prawo wyborcze w konklawe.

</doc>
<doc id="145153" url="https://pl.wikipedia.org/wiki?curid=145153" title="Marco Ce">
Marco Ce



</doc>
<doc id="145155" url="https://pl.wikipedia.org/wiki?curid=145155" title="Mehdi Frashëri">
Mehdi Frashëri

Mehdi Frashëri (ur. 28 lutego 1874 r. w miejscowości Frashër, zm. 25 maja 1963 r. w Rzymie) – polityk albański, wywodzący się z wpływowego rodu Frashërich.
Mehdi był synem Ragipa Frashëriego i Aishe z d. Çaçi. Od 1896 r. wydawał w Stambule pismo "Kalendari kombiar" (Kalendarz narodowy), wokół którego skupiła się grupa albańskich polityków o orientacji narodowej. W późniejszym okresie Mehdi Frashëri zajmował rozmaite funkcje w administracji tureckiej, był m.in. generalnym gubernatorem Palestyny, zastępcą najwyższego komisarza w Egipcie. Po ogłoszeniu niepodległości Albanii jesienią 1912 r. współtworzył zręby państwowości kraju, uczestnicząc m.in. w międzynarodowej komisji kontrolnej ds. Albanii.
Okres I wojny światowej spędził na emigracji we Włoszech. Po powrocie do kraju zajmował rozmaite stanowiska ministerialne, reprezentował także Albanię na forum Ligi Narodów.
21 października 1935 Mehdi Frashëri został premierem rządu, popieranego przez króla Zogu I. W swoim exposé, przedstawionym w parlamencie, zobowiązał się do przeprowadzenia szeregu reform, mających uczynić z Albanii, także dzięki poprawie gospodarki, silne i nowoczesne państwo. Frashëri przyrzekł zadbać o rozszerzenie swobód obywatelskich, m.in. poprzez zniesienie cenzury. W swojej polityce opowiadał się za współpracą z Włochami, przede wszystkim gospodarczą, ale także polityczną. Gabinet ten jednak upadł 7 listopada 1936 r., wkrótce po rozpoczęciu reform.
Mehdi Frashëri został ponownie szefem rządu (stając na czele czteroosobowej Rady Regencyjnej) w październiku 1943 r., po wygranych wyborach, które oznaczały dla kraju także zmianę orientacji z prowłoskiej na proniemiecką. W okresie tym przywrócono zawieszoną w 1939 r. konstytucję z 1928 r., ponownie wprowadzono zlikwidowaną nazwę Królestwo Albanii oraz pozbawiono korony albańskiej włoskiego króla Wiktora Emanuela III. 5 listopada 1943 tekę premiera objął Rexhep Mitrovica.
Po objęciu władzy przez komunistów w 1944 r. Mehdi Frashëri został zmuszony do emigracji z kraju. Mieszkał w Wiedniu i w Kitzbühel, ostatnie lata życia spędził w Rzymie.
Był żonaty (żona Najre), miał czworo dzieci.

</doc>
<doc id="145156" url="https://pl.wikipedia.org/wiki?curid=145156" title="Michael Michai Kitbunchu">
Michael Michai Kitbunchu

Michael Michai Kitbunchu (ur. 25 stycznia 1929 w Samphran) – tajski duchowny rzymskokatolicki, arcybiskup metropolita Bangkoku w latach 1972–2009, przewodniczący Konferencji Episkopatu Tajlandii w latach 1979–1982, kardynał prezbiter od 1983, a od 2016 kardynał protoprezbiter Kolegium Kardynalskiego.
Życiorys.
Studiował w seminarium w Siracha, następnie wyjechał do Rzymu, gdzie uzupełniał wykształcenie w Papieskim Athenaeum "De Propaganda Fide" i przyjął święcenia kapłańskie (20 grudnia 1959). Jako kapłan powrócił do Bangkoku i prowadził działalność duszpasterską. W latach 1965–1972 był rektorem seminarium w Bangkoku.
18 grudnia 1972 mianowany arcybiskupem Bangkoku, przyjął sakrę biskupią 3 czerwca 1973. W latach 1979–1982 stał na czele Konferencji Episkopatu Tajlandii. Brał udział w sesjach Światowego Synodu Biskupów w Watykanie, a po nominacji kardynalskiej (Jan Paweł II nadał mu tytuł prezbitera San Lorenzo in Panisperna 2 lutego 1983) w pracach Komisji Kardynalskiej ds. Badania Organizacyjnych i Ekonomicznych Problemów Stolicy Świętej. Jest pierwszym Tajem obdarzonym godnością kardynalską.
Uczestniczył w konklawe 2005 po śmierci Jana Pawła II. W styczniu 2009, w związku z ukończeniem 80 lat, utracił prawo udziału w kolejnych konklawe; w maju tegoż roku papież Benedykt XVI przyjął jego rezygnację z funkcji arcybiskupa Bangkoku, wraz z powierzeniem obowiązków administratora apostolskiego archidiecezji do czasu ingresu nowego metropolity, Francisa Xaviera Kriengsaka Kovithavanija.
Po śmierci w dniu 14 grudnia 2016 kard. Paulo Evaristo Arnsa, został protoprezbiterem Kolegium Kardynalskiego.

</doc>
<doc id="145158" url="https://pl.wikipedia.org/wiki?curid=145158" title="Ea">
Ea



</doc>
<doc id="145159" url="https://pl.wikipedia.org/wiki?curid=145159" title="Jan Łodzia">
Jan Łodzia

Jan herbu Łodzia (zm. 14 kwietnia 1346) – biskup poznański, świadek w procesie polsko-krzyżackim, autor sekwencji i antyfon.
Życiorys.
Urodził się jako syn wielkopolskiego rycerza Sędziwoja. Na kartach historii pojawia się po raz pierwszy w 1319, gdy jako kanclerz biskupa poznańskiego, wszedł w skład delegacji wyznaczonej przez papieskich sędziów, która miała wręczyć pozew Krzyżakom w sprawie procesu między Polską a zakonem o Pomorze Gdańskie. Wiadomo, że podczas tego procesu uczestniczył w posiedzeniach sądu w Inowrocławiu i Brześciu Kujawskim. Wpisano go również w wyroku z 1321 kończącym ten proces jako jednego ze świadków. W tym samym okresie otrzymał stanowisko archidiakona poznańskiego. W 1331 nieomal zginął podczas krzyżackiej wyprawy wojennej do Wielkopolski, gdy wojska Zakonu zdobyły Słupcę.
W 1335 otrzymał godność biskupa poznańskiego. Jako nowy biskup, wraz z Janisławem I, arcybiskupem gnieźnieńskim zaskarżył Zakon do kurii rzymskiej. Podczas procesu w 1339, który miał miejsce w Warszawie między Zakonem a Polską pozwany jako świadek wydał zarówno negatywną opinię o rządach jakie sprawował Władysław Łokietek na Pomorzu, jak i o zbrodniach dokonanych przez zakon krzyżacki. Swoich roszczeń zrzekł się, podobnie jak reszta biskupów, w 1343 przy zawarciu pokoju kaliskiego. W 1344 r. rozpoczął przebudowę poznańskiej katedry w stylu gotyckim. Zmarł 14 kwietnia 1346. Pochowano go w katedrze. Czasami za Długoszem nazywany "Jan z Kępy", chociaż jest to prawdopodobnie błąd kronikarza, gdyż w XIV wieku Kępa należała do Doliwów.
Twórczość.
Do naszych czasów dotrwało kilka napisanych przez niego hymnów ku czci Matki Boskiej i świętych. Przypuszczalnie to również on ułożył inskrypcję, zaczynającą się od słów "Hic iacet in tumba", wyrytą na grobie Bolesława Chrobrego ufundowanym przez jednego ze swych poprzedników na tronie biskupim Bogufała II. Według przekazów biskup Jan był również muzykiem, grającym na cytrze.

</doc>
<doc id="145160" url="https://pl.wikipedia.org/wiki?curid=145160" title="Goo Goo Dolls">
Goo Goo Dolls

Goo Goo Dolls – amerykański alternatywny zespół rockowy założony w 1986 w Buffalo w stanie Nowy Jork.
Historia.
Założycielami zespołu (który pierwotnie nazywał się Sex Maggots) byli Johnny Rzeznik, Robby Takac oraz George Tutuska. Zmienili nazwę na Goo Goo Dolls przed jednym z koncertów, po tym, gdy menedżer klubu, w którym mieli grać, zabronił im występu pod nazwą Sex Maggots. Nazwa Goo Goo Dolls pochodziła z jednej z reklam zamieszczonych w czasopiśmie "True Detective". W 1987, dzięki wytwórni Mercenary Records, formacja pod nową nazwą wydała swoją pierwszą płytę pt. "Goo Goo Dolls".
Początkowo zespół był popularny głównie w rozgłośniach studenckich w ich rodzinnym Buffalo, a dopiero po ukazaniu się w 1990 trzeciej płyty, "Hold Me Up", wiedza o grupie przedostała się do rozgłośni studenckich w innych częściach Ameryki. Utwór ""We Are The Normal" z następnego, wydanego w 1993 albumu "Superstar Car Wash", stał się pierwszym hitem zespołu, jednak tylko regionalnym. Natomiast w 1995 singiel "Name" z płyty "A Boy Named Goo" odniósł ogólnokrajowy komercyjny sukces, dzięki czemu formacja zyskała status jednego z przedstawicieli sceny alternatywnej w rozgłośniach radiowych w całych Stanach Zjednoczonych.
W 1998 formacja nagrała piosenkę "Iris", która pojawiła się na soundtracku do filmu "Miasto Aniołów". Utwór pozostawał na szczytach list przebojów przez kilkanaście tygodni, uzyskując tytuł Najczęściej Granego Utworu 1998 Roku oraz Najczęściej Wykonywanej Piosenki Z Filmu. W 1999 został nominowany do trzech nagród Grammy za 1998 rok. Były to kategorie: Song Of The Year (Piosenka Roku), Record Of The Year (Nagranie Roku) oraz Best Pop Performance By A Duo Or Group (Najlepszy Popowy Występ Duetu lub Grupy). Również w 1999 kompozycja "Iris" otrzymała nominację do MTV Video Music Awards w kategorii Video From A Film (Klip Z Filmu).
Czwartą nominację do Nagrody Grammy zespół uzyskał w 2000 za utwór "Black Balloon"", w kategorii Best Rock Performance By A Duo Or Group With Vocal (Najlepszy Rockowy Występ Duetu Lub Grupy z Wokalem). W tym samym roku formacja zdobyła nagrodę Radio Music Award w kategorii Artist Of The Year (Artysta Roku).
W 2001 zespół wydał kompilację utworów "(What I Learned About) Ego, Opinion, Art &amp; Commerce", obejmującą okres 1987-1998.
W 2002 ukazał się kolejny album – "Gutterflower", który zawierał m.in. single "Here Is Gone", "Big Machine" i "Sympathy".
W 2003 zespół zarejestrował nagranie DVD koncertu, który odbył się na Alasce – '. Rok później został wydany zapis DVD koncertu, który miał miejsce w Dzień Niepodległości w rodzinnym mieście grupy, Buffalo. Nosi tytuł '.
Ósmy krążek z nowymi utworami, "Let Love In", ujrzał światło dzienne w 2006. Promowały go piosenki "Give A Little Bit", "Better Days", "Stay With You" i "Let Love In".
W 2007 piosenka "Before It's Too Late" została wykorzystana w filmie "Transformers". W tym samym roku formacja wydała pierwszą część drugiej (po "(What I Learned About) Ego, Opinion, Art &amp; Commerce") kompilacji podsumowującej karierę muzyczną, zatytułowaną '. W 2008 ukazała się druga część tej kompilacji, pt. '.
Dziewiąty w dorobku album studyjny z oryginalnymi kompozycjami, "Something For The Rest Of Us", grupa wydała w 2010. Jego promocję rozpoczął singiel ""Home".
18 stycznia 2013 ukazał się singiel "Rebel Beat"", zwiastujący kolejny album, "Magnetic". Premiera tej, dziesiątej już, płyty miała miejsce 11 czerwca 2013.
27 grudnia 2013 Mike Malinin, drugi perkusista Goo Goo Dolls (od 1995), ogłosił na Twitterze i Facebooku swoje odejście z zespołu, informując też, że nie była to jego decyzja. 30 grudnia 2013 na oficjalnym profilu Goo Goo Dolls na Facebooku ukazała się informacja potwierdzająca wiadomość Malinina. Jako powód rozejścia się dróg perkusisty i reszty zespołu podano "sprawy osobiste i zawodowe".
23 października 2015 na rynek trafiła winylowa edycja płyty "Dizzy Up the Girl". Natomiast 27 listopada 2015, z okazji 20. rocznicy ukazania się albumu "A Boy Named Goo", światło dzienne ujrzały trzy reedycje tego wydawnictwa (na CD, winylu i w wersji cyfrowej) wzbogacone o siedem niepublikowanych dotąd nagrań zawierających wersje akustyczne oraz covery zarejestrowane w listopadzie 1995. Jubileuszowa płyta nosi tytuł "A Boy Named Goo 20th Anniversary Edition".
Wiosną 2016 rozpoczęła się promocja jedenastego albumu studyjnego zespołu – "Boxes". Pierwszym singlem zwiastującym to wydawnictwo jest utwór "Over And Over" (premiera 25 marca 2016). Druga piosenka promująca płytę to "So Alive" (premiera 8 kwietnia 2016). Album "Boxes" ukazał się 6 maja 2016.
Koncert w Polsce.
Oficjalnie 2 sierpnia 2018 (a faktycznie 3 sierpnia, bo po północy: od godz. 2:40) zespół zagrał pierwszy w Polsce koncert, występując na Dużej Scenie imprezy Pol’and’Rock Festival (wcześniej: Przystanek Woodstock) w Kostrzynie nad Odrą. W wywiadzie udzielnym przy tej okazji portalowi Interia.pl Johnny Rzeznik powiedział, że muzycy Goo Goo Dolls wyobrażali sobie, iż ich pierwszy koncert w Polsce odbędzie się w jakimś klubie. Gdy usłyszeli, że ma to być festiwal, spodziewali się może 10-tysięcznej widowni. Natomiast faktyczna liczba odbiorców, przed którymi zagrali (pół miliona), była dla nich absolutnym zaskoczeniem.

</doc>
<doc id="145161" url="https://pl.wikipedia.org/wiki?curid=145161" title="Pojezierze Olsztyńskie">
Pojezierze Olsztyńskie

Pojezierze Olsztyńskie (842.81) – duży mezoregion fizycznogeograficzny na Pojezierzu Mazurskim.
Obszar Pojezierza Olsztyńskiego rozciąga się po obu brzegach górnego biegu Łyny, sięgając na zachodzie po Pasłękę.
Krajobraz ukształtowany został w wyniku ostatniego zlodowacenia (lobu Łyny), którego fazy zaniku zaznaczają się w postaci łuków wałów morenowych sięgających na zachodzie po Morąg, na południu po Nidzicę, a na wschodzie po linię Szczytno-Biskupiec. Wysokość moren nie przekracza 200 m n.p.m.
W podłożu zalega głównie glina zwałowa. W dolinach rynien lodowcowych i mis pojeziernych występują torfowiska i łąki. 
Największe jeziora:
Pomimo przynależności regionu do Pojezierza Mazurskiego, nie należy mylić tego z przynależnością do Mazur.

</doc>
<doc id="145162" url="https://pl.wikipedia.org/wiki?curid=145162" title="Pojezierze Mrągowskie">
Pojezierze Mrągowskie

Pojezierze Mrągowskie (842.82) – mezoregion fizycznogeograficzny w północno-wschodniej Polsce, w środkowej części Pojezierza Mazurskiego, zaliczany ze względu na typ mezoregionów do wysoczyzn młodoglacjalnych przeważnie z jeziorami w regionie nizin i obniżeń, przechodzący od północy w Nizinę Sępopolską, od wschodu w Krainę Wielkich Jezior Mazurskich, od południa w Równinę Mazurską i od zachodu w Pojezierze Olsztyńskie.
Obejmuje obszar około 1830 km². Charakteryzuje się południkowym ułożeniem ośmiu rynien lodowcowych, wypełnionych w większości przez jeziora, i niemal równoleżnikowym przebiegiem siedmiu pasm moren czołowych. 5% powierzchni stanowią jeziora, m.in. związane z rynnami polodowcowymi: Sasek Wielki o powierzchni 8,8 km², Łęsk – 1,2 km², Pierwój – 1,3 km², Stromek – 1,5 km², Babięty Wielkie – 2,5 km², Gielądzkie – 4,2 km², Lampackie – 2,8 km², Lampasz – 0,8 km², Dłużec – 1,2 km², Białe – 3,4 km².
Większe obszary zalesione znajdują się w południowej części mezoregionu, porastając piaski glacjofluwialne. Wysokości bezwzględne w wielu miejscach przekraczają 200 m, z punktem kulminacyjnym o wysokości 221 m n.p.m. W granicach mezoregionu utworzono rezerwaty przyrody, m.in.: „Zakręt”, „Królewska Sosna”, „Czaplisko Ławny Lasek”.
Na obszarze pojezierza położone są miasta Mrągowo, Szczytno i Reszel.

</doc>
<doc id="145163" url="https://pl.wikipedia.org/wiki?curid=145163" title="Haradwaith">
Haradwaith

Haradwaith, (Harad, sin. "południe") – kraina ze stworzonej przez J.R.R. Tolkiena mitologii Śródziemia. Informacje na jej temat znajdują się w "Dodatkach" do "Władcy Pierścieni", mapę można znaleźć w Atlasie Śródziemia.
Geografia.
Jego północną granicę stanowiła rzeka Harnen i łańcuch Ephel Dúath. Haradwaith dzielił się na Harad Bliski i Daleki.
W południowo-wschodniej części zatoki Belfalas znajdował się port Umbar, będący siedzibą korsarzy. Dawniej był to port należący do Númenoru.
Historia.
W Drugiej Erze doszli w Haradzie do władzy dwaj Czarni Númenorejczycy: Herumor i Fuinur. Reszta historii Haradu jest znana tylko z wojen z Gondorem. Pierwsza z nich trwała w latach 1015–1050 Trzeciej Ery i zakończyła się opanowaniem Haradu przez króla Hyarmendacila I, druga w latach 1540–1551 (podczas niej Haradrimowie sprzymierzyli się z Korsarzami z Umbaru), trzecia – w 1944 roku (zakończona klęską Haradrimów i Woźników). Podczas Wojny o Pierścień (lata 3018–3019 Trzeciej Ery) Haradrimowie stanęli po stronie Mordoru razem z mieszkańcami Rhûn i Khandu, zasilając armię Saurona.
W Haradzie żyły mûmakile, wykorzystane m.in. w bitwie na polach Pelennoru.

</doc>
<doc id="145165" url="https://pl.wikipedia.org/wiki?curid=145165" title="Sara Bartoli">
Sara Bartoli



</doc>
<doc id="145166" url="https://pl.wikipedia.org/wiki?curid=145166" title="PKT">
PKT



</doc>
<doc id="145171" url="https://pl.wikipedia.org/wiki?curid=145171" title="Kora">
Kora

Kora () – w botanice nazwa tkanek w zewnętrznych partiach korzenia lub łodygi:

</doc>
<doc id="145172" url="https://pl.wikipedia.org/wiki?curid=145172" title="Równina Ornecka">
Równina Ornecka

Równina Ornecka (841.58) – mezoregion fizycznogeograficzny w północnej Polsce, w południowo-zachodniej części Niziny Staropruskiej, zaliczany ze względu na typ mezoregionów do sandrów w granicach ostatniego zlodowacenia z jeziorami w regionie nizin i obniżeń, przechodzący od północy we Wzniesienia Górowskie, od wschodu w Nizinę Sępopolską, od południa w Pojezierze Olsztyńskie i od zachodu w Równinę Warmińską.
Obejmuje obszar około 225 km² sandru wzdłuż Drwęcy Warmińskiej, prawobrzeżnego dopływu Pasłęki. Obszar w większości porośnięty borem sosnowym, z wąskim pasem łęgu wzdłuż doliny Drwęcy Warmińskiej.
Na obszarze równiny położone jest miasto Orneta.

</doc>
<doc id="145175" url="https://pl.wikipedia.org/wiki?curid=145175" title="Nieniecki Okręg Autonomiczny">
Nieniecki Okręg Autonomiczny

Nieniecki Okręg Autonomiczny (, nieniecki: Ненёцие автономной ӈокрук) – okręg autonomiczny Federacji Rosyjskiej administracyjnie należy do obwodu archangielskiego. Położony w Północno-Zachodnim Okręgu Federalnym. Stolicą okręgu jest Narjan-Mar.
Geografia.
Nieniecki Okręg Autonomiczny położony jest w europejskiej części Rosji, nad Morzem Białym, Morzem Barentsa i Morzem Karskim. Obejmuje północno-wschodni skraj obwodu archangielskiego z półwyspem Kanin oraz wyspami Kołgujew i Wajgacz. Administracyjnie graniczy od południowego zachodu z rejonem miezieńskim, od południa i południowego wschodu z Republiką Komi, a od wschodu z Jamalsko-Nienieckim Okręgiem Autonomicznym.
Okręg leży w północnej części Niziny Wschodnioeuropejskiej nazywanej Niziną Diwińsko-Peczorską. Większa część okręgu znajduje się za kołem podbiegunowym północnym. Największą rzeką jest Peczora.
Strefa czasowa.
Nieniecki Okręg Autonomiczny należy do moskiewskiej strefy czasowej (MSK). UTC +4:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Gospodarka.
Gospodarka Nienieckiego Okręgu Autonomicznego zdominowana jest przez wydobycie ropy naftowej i gazu ziemnego. Dziedziny te stanowią około 99% działalności przemysłowej w okręgu.
W północnej części okręgu znajduje się Rezerwat Nieniecki.
Ludność.
W 2010 roku okręg liczył 42 090 mieszkańców. W skład populacji wchodziły następujące narodowości:
Historia.
Okręg utworzono w 1929 jako Nieniecki Okręg Narodowy, w 1977 został przemianowany na Nieniecki Okręg Autonomiczny.
Podział administracyjny.
W skład okręgu wchodzą:
Tablice rejestracyjne.
Tablice pojazdów zarejestrowanych w Nienieckim Okręgu Autonomicznym mają oznaczenie 83 w prawym górnym rogu nad flagą Rosji i literami RUS.

</doc>
<doc id="145177" url="https://pl.wikipedia.org/wiki?curid=145177" title="Włókno szklane">
Włókno szklane

Włókno szklane – włókno chemiczne otrzymywane ze szkła wodnego i czasami też ze stopionego szkła.
Stosuje się je w szczególności jako zbrojenie w materiałach kompozytowych. W takich zastosowaniach musi charakteryzować się znacznie lepszymi parametrami niż włókna do celów włókienniczych i izolacyjnych. Wprowadzenie wytrzymałych, sztywnych, lecz kruchych włókien do miękkiej osnowy, powoduje wzrost wytrzymałości statycznej i zmęczeniowej, w tym wytrzymałości właściwej. Osnowa przekazuje jedynie przyłożone obciążenie do włókien, które w większości je przenoszą. Materiały kompozytowe tej grupy mogą przy tym wykazywać dobre właściwości wytrzymałościowe zarówno w temperaturze pokojowej, jak i podwyższonej.
Klasyfikacja.
Typy włókien szklanych:

</doc>
<doc id="145179" url="https://pl.wikipedia.org/wiki?curid=145179" title="Wzniesienia Górowskie">
Wzniesienia Górowskie

Wzniesienia Górowskie (niem. "Stablack", 841.57) – mezoregion fizycznogeograficzny w północnej Polsce i w południowo-zachodniej części obwodu kaliningradzkiego (Rosja), w zachodniej części Niziny Staropruskiej, zaliczany ze względu na typ mezoregionu do wysoczyzn młodoglacjalnych przeważnie z jeziorami w regionie nizin i obniżeń, przechodzący od wschodu i północnego wschodu w Nizinę Sępopolską, od południa w Pojezierze Olsztyńskie i Równinę Ornecką, od zachodu w Równinę Warmińską, od północnego zachodu w Wybrzeże Staropruskie, od północy w równinę związaną z doliną Pregoły.
Wysoczyznę tworzy kilka pasm czołowomorenowych, z punktem kulminacyjnym – Górą Zamkową (niem. "Schlossberg"), o wysokości 216 m n.p.m. Na jej zachodnim zboczu ma źródła Wałsza – prawobrzeżny dopływ Pasłęki. Jezior w mezoregionie jest niewiele. Istnieją rezerwaty przyrody, m.in. „Dolina Rzeki Wałszy” i „Jezioro Martwe”.
Na obszarze wysoczyzny położone są miasta Górowo Iławeckie i Pieniężno.

</doc>
<doc id="145180" url="https://pl.wikipedia.org/wiki?curid=145180" title="Somoni">
Somoni

Somoni (tadż. сомонӣ) – podstawowa jednostka monetarna w Tadżykistanie, dzieli się na 100 diramów. Nazwana na cześć tadżyckiego bohatera narodowego Ismaila I Samanidy.
30 października 2000 roku somoni zastąpiło dotychczasową jednostkę rozliczeniową, stosowaną w Tadżykistanie – rubla tadżyckiego, według przelicznika 1 somoni za 1000 rubli tadżyckich. Wymiana trwała do 1 kwietnia 2001 roku.
Monety.
Monety okolicznościowe.
W listopadzie 2004 r. wyemitowano pierwsze monety kolekcjonerskie Tadżykistanu, o nominałach 1, 3 i 5 somoni.
Monety kolekcjonerskie.
Są wybijane od 2004 r., wykonane ze srebra i złota.
Banknoty.
Banknoty z emisji 1999.
Banknoty o nominałach 1, 5, 20, 50 diramów, oraz 1, 5, 10, 20, 50, 100 somoni zostały wydane 30 października 2000 r., z dekretu Prezydenta Republiki Tadżykistanu nr. 415 z dnia 26 października 2000 r. Banknoty o najniższych nominałach zostały wydrukowane przez niemiecką drukarnię Giesecke und Devrient, banknoty o wyższych nominałach zostały wydrukowane w moskiewskiej drukarni Goznak.
Każdy banknot został wydrukowany w 100% z papieru z włókien bawełnianych, które zawierają bezbarwne nici zabezpieczające świecące pod wpływem promieni ultrafioletowych, w kolorach kolor czerwonym, zielonym i niebieskim.
Banknoty diramowe ze względu na niską wartość są stale zastępowane monetami.
Banknoty z emisji 2010.
10 września 2010 roku zostały wydrukowane nowe banknoty o nowych nominałach 3, 200 i 500 somoni z okazji 19. rocznicy odzyskania niepodległości. Zostały one wydrukowane z nowymi zabezpieczeniami. Celem wpuszczenia nowych banknotów było wzmocnienie systemu monetarnego i finansowego w Tadżykistanie. Banknot 500 somoni jest pierwszym banknotem hybrydowym w Tadżykistanie.
Zmodernizowane banknoty.
W latach 2013–2018 zmodernizowano w niezmienionej grafice banknoty o nominałach 5, 10, 20, 50, 100 i 500 somoni dodając ulepszone zabezpieczenia i dodając hologram na najniższych nominałach banknotów.
Banknot 1000 somoni.
W 2016 roku Narodowy Bank Tadżykistanu rozważał na wprowadzeniu nowego obiegowego banknotu o nominale 1000 somoni, na którym miałby się znajdować wizerunek prezydenta Emomali Rahmona. Pomysł na wybór wizerunku zaproponował Hasanboi Asadow, nauczyciel szkoły średniej z Isfara. Pierwsze pomysły na nowy banknot rozpoczęły się w 2015 r.

</doc>
<doc id="145182" url="https://pl.wikipedia.org/wiki?curid=145182" title="Nizina Sępopolska">
Nizina Sępopolska

Nizina Sępopolska (841.59) – mezoregion fizycznogeograficzny w północno-wschodniej Polsce i w południowej części obwodu kaliningradzkiego, w środkowej części Niziny Staropruskiej, zaliczany do mezoregionu typu obniżeń, kotlin, większych dolin i równin akumulacji wodnej przeważnie z wydmami w regionie nizin i obniżeń, przechodzący od wschodu w Krainę Wielkich Jezior Mazurskich i Krainę Węgorapy, od południa w Pojezierze Olsztyńskie i Pojezierze Mrągowskie, od zachodu we Wzniesienia Górowskie, od północy w równinę związaną z doliną Pregoły.
W Polsce obejmuje równinny obszar około 1160 km², przecięty dwiema dużymi dolinami rzek Łyny i Gubra. Większe jezioro: Oświn – 6,4 km². Gdzieniegdzie równinę pokrywa warstwa czerwonego iłu – pozostałość po tymczasowych jeziorach,
tworzących się na przedpolu wycofującego się lądolodu.
Na obszarze równiny położone są miasta Bartoszyce, Korsze, Sępopol i Kętrzyn.

</doc>
<doc id="145187" url="https://pl.wikipedia.org/wiki?curid=145187" title="Caudron G.III">
Caudron G.III

Caudron G.III – francuski samolot szkolny zaprojektowany w 1913 roku w firmie Caudron Issyles w Moulinneaux.
Historia.
Samolot "Caudron G.III" został zaprojektowany w rodzinnej wytwórni lotniczej braci Gastona i René Caudron – Caudron Issyles w Moulinneaux we Francji w 1913 roku. 
Była to bardzo nietypowa konstrukcja, półtorapłat napędzany 7-cylindrowym silnikiem rotacyjnym "Le Rhône" o mocy 80 KM obracającym się z dwułopatowym drewnianym śmigłem na wale korbowym zamocowanym w gondoli. Gondola w kształcie łódki miała dwa fotele i wyposażona była w podwójne stery. Uczeń lub pilot siedział z tyłu, a z przodu tuż za zbiornikiem paliwa znajdowało się miejsce instruktora lub obserwatora względnie pasażera. Płaty były dwudźwigarowe, o cienkich żeberkach przechodzących za tylnym dźwigarem w bambusowe płaskie i elastyczne listewki, które pełniły wolę lotek. Lotki umieszczone były tylko na górnym płacie. Statecznik poziomy przytwierdzony był do czterech podłużnych listew, z których dwie były przedłużeniem płóz przeciwkapotażowych, a dwie pozostałe zamocowano do górnego płata. Sztywność konstrukcji zapewniały odciągi z drutu stalowego. Do statecznika poziomego przymocowano dwa stateczniki pionowe ze sterami kierunku. Podwozie w kształcie płóz miało cztery kółka, po dwa z każdej strony, osadzone na dwóch krótkich osiach resorowanych sznurem gumowym. Pierwsze samoloty zbudowano na początku 1914 roku.
Początkowo samoloty te przeznaczone były do szkolenia, lecz po wybuchu I wojny światowej zaczęto produkować je dla potrzeb lotnictwa francuskiego. Gdzie stosowano je jako samoloty obserwacji pola walki, bombardowania i do współpracy z artylerią. Samoloty wersji rozpoznawczej oznaczone "Caudron G.III A2" były uzbrojone w 1 karabin maszynowy obsługiwany przez obserwatora. Dzięki lekkiej konstrukcji i łatwości lądowania w przygodnym terenie, używano ich również do wysadzania agentów poza linie frontu na terytorium przeciwnika. Lotnictwo francuskie używało ich przede wszystkim na froncie zachodnim i Bałkanach. 
Samolotów tych używało również lotnictwo brytyjskie, samoloty te były produkowane w Wielkiej Brytanii na licencji i posiadały inny silnik – 10-cylindrowy gwiazdowy "Anzani" o mocy 100 KM (74 kW).
Samolotów Caudron G.III używano także do szkolenia pilotów w lotnictwie Francji, Wielkiej Brytanii, Rosji, Belgii, Portugalii, Włoch i USA.
Łącznie zbudowano ponad 2800 maszyn Caudron G.III w wytwórni we Francji, oraz na licencji w Wielkiej Brytanii, Włoszech i Portugalii.
Użycie w lotnictwie polskim.
Po zakończeniu I wojny światowej samoloty "Caudron G.III" przybyły w maju 1919 roku w ramach Francuskiej Szkoły Pilotów w ilości 20. Samoloty bazowały na lotnisku mokotowskim w Warszawie. Pod koniec 1920 roku zakupiono jeszcze we Francji 20 samolotów tego typu i przydzielono je do wojskowych szkół lotniczych, gdzie służyły do szkolenia wstępnego pilotów do 1926 roku. 
W 1928 roku samoloty "Caudron G.III" z wojska przekazane zostały do aeroklubów, gdzie używane były jeszcze do 1929 roku.
Na tych samolotach wyszkoliło się wielu polskich pilotów m.in. Franciszek Żwirko w 1923 roku przeszedł na nim wstępne szkolenie, a następnie w latach 1924 – 1925 latał na nim jako instruktor w Bydgoszczy oraz w 1929 roku w Akademickim Aeroklubie Warszawskim.

</doc>
<doc id="145189" url="https://pl.wikipedia.org/wiki?curid=145189" title="Harad">
Harad



</doc>
<doc id="145192" url="https://pl.wikipedia.org/wiki?curid=145192" title="Thomas Stafford Williams">
Thomas Stafford Williams

Thomas Stafford Williams (ur. 20 marca 1930 w Wellington) – nowozelandzki duchowny katolicki, arcybiskup Wellington, ordynariusz wojskowy Nowej Zelandii, kardynał.
Życiorys.
Studiował na wydziale handlu i biznesu Uniwersytetu Victorii w Wellington, następnie w seminarium w Dunedin oraz na uczelniach zagranicznych - Papieskim Athenaeum "De Propaganda Fide" w Rzymie i Uniwersytecie Katolickim w Dublinie. Przyjął święcenia kapłańskie 20 grudnia 1959 w Rzymie. Pracował jako duszpasterz w Wellington, był m.in. sekretarzem Katolickiego Centrum Informacyjnego; przez pewien czas przebywał jako misjonarz w Samoa Zachodnim, gdzie założył Szkołę Katolicką im. Pawła VI (w Samoa-Appia).
30 października 1979 został mianowany arcybiskupem Wellington, przyjął sakrę biskupią 20 grudnia 1979 (w 20-lecie święceń kapłańskich) w Wellington z rąk Owena Noela Sneddena (biskupa pomocniczego Wellington i ordynariusza wojskowego Nowej Zelandii). Kierował zarazem Konferencją Episkopatu Nowej Zelandii. 2 lutego 1983 Jan Paweł II wyniósł go do godności kardynalskiej, z tytułem prezbitera Gesu Divin Maestro alla Pineta Sacchetti. Od czerwca 1995 jest dodatkowo ordynariuszem wojskowym Nowej Zelandii. Z kierowania archidiecezją Wellington zrezygnował 21 marca 2005, po osiągnięciu wieku emerytalnego 75 lat.
Brał udział w sesjach Światowego Synodu Biskupów w Watykanie, w tym w sesji specjalnej poświęconej Kościołowi w Oceanii (listopad-grudzień 1998, jako prezydent-delegat). W grudniu 1994 reprezentował Jana Pawła II jako jego specjalny wysłannik na obchodach 100-lecia ewangelizacji Wysp Cooka. W marcu 2005 został włączony w skład Komisji Kardynalskiej ds. badania Ekonomicznych i Organizacyjnych Problemów Stolicy Świętej. W czerwcu 2000 kardynała Williamsa odznaczono Orderem Orderem Nowej Zelandii.
Brał udział w konklawe 2005, które wybrało papieża Benedykta XVI. 20 marca 2010r. w związku z osiągnięciem osiemdziesiątego roku życia utracił czynne prawo wyboru papieża w przyszłych konklawe.
W 1997 odznaczony Krzyżem Komandorskim Orderu Zasługi Rzeczypospolitej Polskiej.

</doc>
<doc id="145193" url="https://pl.wikipedia.org/wiki?curid=145193" title="Jan Zając (biskup)">
Jan Zając (biskup)

Jan Zając (ur. 20 czerwca 1939 w Libiążu Małym) – polski duchowny rzymskokatolicki, rektor Wyższego Seminarium Duchownego Archidiecezji Krakowskiej w latach 1984–1993, kustosz sanktuarium Bożego Miłosierdzia w Krakowie-Łagiewnikach w latach 2002–2014, biskup pomocniczy krakowski w latach 2004–2014, od 2014 biskup pomocniczy senior archidiecezji krakowskiej.
Życiorys.
Urodził się 20 czerwca 1939 w Libiążu Małym. Od 1953 był uczniem Liceum Ogólnokształcącego w Chrzanowie, gdzie w 1957 zdał egzamin dojrzałości. W latach 1957–1963 odbył studia filozoficzno-teologiczne w Wyższym Seminarium Duchownym Archidiecezji Krakowskiej. Święceń prezbiteratu udzielił mu 23 czerwca 1963 w katedrze na Wawelu biskup pomocniczy krakowski Karol Wojtyła.
W latach 1963–1971 pracował jako wikariusz kolejno w parafiach: Matki Bożej Nieustającej Pomocy w Międzybrodziu Żywieckim (1963–1967), Matki Bożej Królowej Polski w Chełmku (1967–1970) i Ofiarowania Najświętszej Maryi Panny w Wadowicach (1970–1971). W latach 1977–1980 był duszpasterzem jednego z czterech rejonów parafii Matki Bożej Królowej Polski w Nowej Hucie. Od 1980 do 1984 pracował jako proboszcz w parafii św. Szczepana w Krakowie.
Od 1971 do 1977 był zatrudniony na stanowisku ojca duchownego w Wyższym Seminarium Duchownym Archidiecezji Krakowskiej. W latach 1984–1993 sprawował urząd rektora seminarium. W 1993 został dyrektorem Wydziału Koordynacji Duszpasterstwa Archidiecezji Krakowskiej, a w czerwcu 1998 ojcem duchownym w ramach Studium Formacji Stałej Kapłanów Archidiecezji Krakowskiej. W 1999 został mianowany wikariuszem biskupim ds. duszpasterstwa. W 2002 objął funkcję kustosza sanktuarium Bożego Miłosierdzia w Krakowie-Łagiewnikach. Wszedł w skład rady kapłańskiej, rady duszpasterskiej i kolegium konsultorów. Został obdarzony godnościami kanonika Kapituły Metropolitalnej na Wawelu i protonotariusza apostolskiego.
14 sierpnia 2004 wraz z Józefem Guzdkiem został mianowany przez papieża Jana Pawła II biskupem pomocniczym archidiecezji krakowskiej. Jako stolica tytularna została mu przyznana Taddua. Święcenia biskupie otrzymał 15 września 2004 w sanktuarium Bożego Miłosierdzia w Krakowie-Łagiewnikach. Udzielił mu ich kardynał Franciszek Macharski, arcybiskup metropolita krakowski, z towarzyszeniem arcybiskupa Józefa Kowalczyka, nuncjusza apostolskiego w Polsce, i arcybiskupa Stanisława Dziwisza, prefekta pomocniczego Domu Papieskiego. Na swoje zawołanie biskupie przyjął słowa „"Surgite, eamus!"” ("Wstańcie, chodźmy!"), pochodzące z "Ewangelii św. Marka" i będące jednocześnie tytułem książki papieża Jana Pawła II. Został mianowany wikariuszem generalnym. 7 października 2014 papież Franciszek przyjął jego rezygnację z obowiązków biskupa pomocniczego archidiecezji krakowskiej. W tym samym roku przestał pełnić funkcję kustosza sanktuarium Bożego Miłosierdzia w Krakowie-Łagiewnikach, będąc odtąd kustoszem honorowym.
W ramach Konferencji Episkopatu Polski w marcu 2005 został przewodniczącym Zespołu ds. Sanktuariów. Objął też funkcję przewodniczącego Komisji Charytatywnej. Ponadto został przewodniczącym Komisji Nadzorczej Caritas Polska.
Spokrewniony (brat dziadka) z Heleną Kmieć, polską misjonarką zamordowaną w 2017 w Boliwii.
Wyróżnienia.
W 2009 został mu nadany tytuł honorowego obywatela Libiąża.
W 2007 został przyjęty w poczet członków Zakonu Rycerskiego Bożego Grobu w Jerozolimie, w którym otrzymał rangę komandora.

</doc>
<doc id="145194" url="https://pl.wikipedia.org/wiki?curid=145194" title="Komórki nabłonkowo-mięśniowe">
Komórki nabłonkowo-mięśniowe



</doc>
<doc id="145196" url="https://pl.wikipedia.org/wiki?curid=145196" title="Fra Bartolomeo">
Fra Bartolomeo

Fra Bartolomeo, właściwie "Bartolommeo di Paglia del Fartorino", znany także jako "Baccio della Porta" (ur. 28 marca 1472 w Soffignano pod Florencją, zm. 31 października 1517 we Florencji), malarz włoskiego renesansu, dominikanin.
W 1484 został uczniem Cosimo Rosselliego, a potem Ghirlandaio, u których uczył się malarstwa. W warsztacie Rosselliego spotkał Mariotto Albertinelliego, z którym połączyła go przyjaźń. W 1490 r. założyli własny warsztat. Pod koniec lat 90. został zwolennikiem florenckiego kaznodziei Savonaroli i wstąpił do zakonu dominikańskiego w klasztorze San Marco, przybierając imię Fra Bartolomeo.
Podobnie jak Botticcelli spalił swoje świeckie obrazy i odtąd zajmował się już tylko malarstwem religijnym. Żarliwa wiara nie pozwalała mu na traktowanie tematów religijnych według estetycznych założeń renesansu.
Choć działa na przełomie XV i XVI wieku zrywa z linearyzmem i podkreślaniem brył tak charakterystycznym dla florenckiego cinqueccenta i stara się uwzględnić w równym stopniu kolor i pokrewne Leonardowskiemu traktowanie światłocienia. Jego spokojne kompozycje, budowane najczęściej na planie trójkąta, o ciepłym, złocistym tonie i bogatych akordach kolorystycznych wywarły pewien wpływ na wczesne "Madonny" Rafaela. Uprawiał również rysunek sangwiną i kredką (pozostawił zbiór rysunków i szkiców kompozycyjnych, najliczniejszy we włoskim renesansie).
Jako malarz pozostawał pod wpływem Leonarda da Vinci, Rafaela, Tycjana, Michała Anioła, Belliniego i mistrzów flamandzkich. Poświęcił się wyłącznie sztuce kościelnej.

</doc>
<doc id="145197" url="https://pl.wikipedia.org/wiki?curid=145197" title="Komórki interstycjalne">
Komórki interstycjalne

Komórki interstycjalne (łac. "interstitium", od "inter" – między, "sisto" – umieszczam), komórki śródmiąższowe – niewyspecjalizowane, totipotencjalne komórki o charakterze embrionalnym,
mogące poruszać się między warstwami oraz przekształcać w inne typy komórek.
U jamochłonów występujące głównie między komórkami nabłonkowo-mięśniowymi epidermy, rzadziej między komórkami gastrodermy. Komórki interstycjalne większości parzydełkowców mają formę pojedynczych amebocytów, a u stułbiopławów tworzą zgrupowania.

</doc>
<doc id="145200" url="https://pl.wikipedia.org/wiki?curid=145200" title="Strobilizacja">
Strobilizacja

Strobilizacja, strobilacja – wielokrotny podział poprzeczny, w wyniku którego:

</doc>
<doc id="145205" url="https://pl.wikipedia.org/wiki?curid=145205" title="Carlo Maria Martini">
Carlo Maria Martini

Carlo Maria Martini SJ (ur. 15 lutego 1927 w Turynie, zm. 31 sierpnia 2012 w Gallarate) − włoski duchowny rzymskokatolicki, jezuita, doktor nauk teologicznych specjalizujący się w dziedzinie egzegezy Pisma Świętego, rektor na Papieskim Instytutem Biblijnym w latach 1969–1978, rektor Papieskiego Uniwersytetu Gregoriańskiego w latach 1978–1979, arcybiskup metropolita Mediolanu w latach 1979–2002, kardynał prezbiter od 1983, przewodniczący Rady Konferencji Episkopatów Europy w latach 1987–1993, od 2002 arcybiskup senior archidiecezji Mediolanu.
Życiorys.
Wstąpił do zakonu jezuitów w 1944, kształcił się w nowicjacie zakonnym w Cuneo, następnie studiował teologię w Gallarate, Chieri i Rzymie (na Papieskim Uniwersytecie Gregoriańskim obronił doktorat teologii). Został również doktorem egzegezy Pisma Świętego po studiach w Papieskim Instytucie Biblijnym w Rzymie.
13 lipca 1952 przyjął święcenia kapłańskie. Przez wiele lat pozostawał związany z Papieskim Instytutem Biblijnym, wykładał tam oraz był dziekanem i rektorem (1969). W 1978 pełnił funkcję rektora Papieskiego Uniwersytetu Gregoriańskiego. Wieczyste śluby zakonne złożył 2 lutego 1962. Profesor Wydziału Teologicznego w Chieri, był jedynym reprezentantem katolicyzmu w Komitecie Ekumenicznym pracującym nad grecką edycją Nowego Testamentu. W 1978 głosił rekolekcje wielkopostne w Watykanie.
29 grudnia 1979 został mianowany arcybiskupem Mediolanu, a 6 stycznia 1980 przyjął w Watykanie sakrę biskupią z rąk papieża Jana Pawła II. Ten sam papież wyniósł go do godności kardynalskiej 2 lutego 1983, nadając tytuł prezbitera S. Cecilia. Kardynał Martini wielokrotnie brał udział w sesjach Światowego Synodu Biskupów, od 1980 wchodząc w skład sekretariatu generalnego Synodu. Wziął również udział w IV Konferencji Generalnej Episkopatów Latynoamerykańskich w Santo Domingo (Dominikana, 1992). W latach 1987–1993 pełnił funkcję przewodniczącego Rady Konferencji Episkopatów Europy. Był specjalnym wysłannikiem papieża Jana Pawła II na obchody 100-lecia ewangelizacji Zambii (1991) oraz 900-lecia śmierci (2001) św. Brunona – założyciela zakonu kartuzów.
Chętnie współpracował z mediami. Odważnie poruszał gorące tematy dialogu chrześcijaństwa ze światem laickim. Sławna stała się w latach 90. jego wymiana poglądów z włoskim pisarzem Umberto Eco i innymi myślicielami pozakościelnymi, opublikowana w Polsce pod tytułem "W co wierzy ten, kto nie wierzy?".
Brał udział w konklawe w 2005, po śmierci papieża Jana Pawła II. Był kandydatem i pretendentem do papiestwa frakcji umiarkowanie postępowych kardynałów – liberałów. 15 lutego 2007 w związku z ukończeniem 80 lat utracił prawo udziału w konklawe.
Doktor "honoris causa" Papieskiego Uniwersytetu Salezjańskiego w Rzymie (1989), w 2000 został uhonorowany Nagrodą Księcia Asturii w dziedzinie nauk społecznych oraz mianowany członkiem honorowym Papieskiej Akademii Nauk. Po osiągnięciu wieku emerytalnego zrezygnował z rządów archidiecezją mediolańską 11 lipca 2002. Następnie przeniósł się do Ziemi Świętej, domu zakonnego jezuitów w Jerozolimie. Ze względu na postępującą chorobę Parkinsona, musiał jednak powrócić do Włoch.
Zmarł 31 sierpnia 2012. Dwa dni później odbyły się uroczystości pogrzebowe którym przewodniczył w imieniu papieża – kard. Angelo Comastri – wikariusz dla Państwa Watykańskiego i archiprezbiter bazyliki św. Piotra. Po uroczystościach został pochowany w mediolańskiej katedrze.
Po jego śmierci na stronie internetowej włoskiej loży masońskiej ukazała się sugestia, że był jej członkiem, nie znalazło to jednak potwierdzenia w żadnych oficjalnych dokumentach ani wypowiedziach samego Martiniego.

</doc>
<doc id="145206" url="https://pl.wikipedia.org/wiki?curid=145206" title="Wydawnictwo Księży Marianów">
Wydawnictwo Księży Marianów

Wydawnictwo PROMIC – dawniej Wydawnictwo Księży Marianów, samodzielna instytucja Prowincji Polskiej Zgromadzenia Księży Marianów. Wydawnictwo powstało w 1987 r. jako Samodzielna Instytucja Polskiej Prowincji Zgromadzenia Księży Marianów. W 2005 roku Wydawnictwo przekształciło się w spółkę PROMIC.
Wydaje dwa czasopisma: "Oremus" - zawierające teksty liturgii mszy św na każdy miesiąc oraz "Słowo wśród nas". Pierwszym dyrektorem był ks. Jan Rokosz MIC, obecnie tę funkcję pełni ks. Adam Stankiewicz MIC. Wydawnictwo jest członkiem Stowarzyszenia Wydawców Katolickich.
Publikuje książki o różnorodnej tematyce, między innymi religijnej, związanej z kultem Miłosierdzia Bożego. W ofercie znajdują się również pozycje dotyczące współczesnych problemów wiary i społeczeństwa, literatura faktu oraz beletrystyka.
Obecny profil oficyny charakteryzują następujące serie wydawnicze:

</doc>
<doc id="145211" url="https://pl.wikipedia.org/wiki?curid=145211" title="Magnat">
Magnat

Magnat (z – możnowładca, wielki) – członek najbogatszej grupy szlachty, wywodzącej się ze średniowiecznego możnowładztwa. Magnaci zajmowali najwyższe urzędy państwowe oraz skupiali w swoich rękach wielkie majątki ziemskie (latyfundia), które tworzyły ich potęgę ekonomiczną. Poprzez podporządkowanie sobie biednej szlachty i utrzymywanie jej w zamian za głosy na sejmikach (system klienteli) magnaci zapewnili sobie całkowity wpływ na politykę państwa. Magnaci posiadali przywileje stanowe i rodowe. Od XVII wieku zaczęli odgrywać decydującą rolę w polityce Rzeczypospolitej. W XIX wieku zaczęto nazywać ich arystokratami.
Magnaci posiadali prywatne miasta, zamki, rezydencje i wojska oraz sprawowali dożywotnie urzędy. Wśród nich były godności regionalne (wojewoda i kasztelan) oraz ministerialne (hetman, kanclerz, podskarbi i marszałek). Jeśli urząd hetmana lub kanclerza znalazł się w rękach kompetentnej osoby, jego pozycja była niemal równa królewskiej. Od końca XVI do połowy XVII wieku Rzeczpospolita miała wielu wybitnych kanclerzy i hetmanów. W połowie XVII wieku magnaci zaczęli traktować Rzeczpospolitą jako łup do rozgrabienia.
W Europie środkowo-wschodniej od XVI do XVIII wieku magnaci byli najwyższą warstwą szlachty. Wzrost ich znaczenia nastąpił po unii lubelskiej w 1569 i przyłączeniu Litwy do Korony. Szczególny wzrost ich znaczenia nastąpił w XVII i XVIII wieku, gdy uzyskali decydujący wpływ na politykę państwa. Koniec wpływów magnatów nastąpił z upadkiem Rzeczypospolitej w 1795, chociaż elitą społeczeństwa pozostali co najmnej do powstania listopadowego (1830-1831).
W odróżnieniu od Europy Zachodniej magnaci w Rzeczypospolitej nie byli wyodrębnieni pod względem prawnym. W Rzeczypospolitej było to około 80 rodzin, które w wielu pokoleniach utrzymywały majątki i wpływy. W
historycznych opracowaniach okres XVII i XVIII określano mianem epoki oligarchii magnackiej.
W klasycznym znaczeniu członek jednego z rodów magnackich (magnaterii, a także w późniejszym okresie posiadaczy tytułów: książąt, hrabiów, baronów, margrabiów, czyli markizów), dziedzic tytułów i majątku. Nieliczni szlachcice, zwani magnatami, posiadali olbrzymie majątki, liczące wiele folwarków, wsi, miast i tysiące poddanych, ale mieli takie same prawa polityczne jak pozostała część szlachty. Ponadto w okresie Rzeczypospolitej Obojga Narodów jedyny stosowany tytuł to tytuł księcia noszony tradycyjnie przez potomków rodów kniaziów litewskich (z nielicznymi wyjątkami, np. Radziwiłłowie herbu Trąby). Posiadanie tego tytułu nie wiązało się jednak ze specjalnymi prawami ani nawet nie oznaczało uznania za magnata, jeśli dana osoba nie posiadała odpowiednich dóbr – przykład to historia rodu Czartoryskich, który wcześnie podupadł i pomimo dziedzicznego tytułu książęcego nie był uznawany za magnacki aż do czasu, kiedy August II Mocny nadał tej rodzinie wielkie dobra, tak że stała się ona bogata i potężna. Niektórzy magnaci otrzymywali od cudzoziemskich władców arystokratyczne tytuły, ale w Rzeczypospolitej nie mieli prawa ich używać. Dopiero po rozbiorach wśród polskich rodów magnackich upowszechniło się używanie tytułów nadawanych przez władców państw zaborczych.
Współcześnie.
Współcześnie określenie to stosowane jest także wobec członków rodzin największych kapitalistów w przemyśle, bankowości, handlu itd. (np. magnat naftowy i finansowy – John Rockefeller, stalowy – Alfred Krupp; tacy magnaci nazywani są np. po angielsku – "tycoon" albo "business magnate").

</doc>
<doc id="145214" url="https://pl.wikipedia.org/wiki?curid=145214" title="Piero Marini">
Piero Marini

Piero Marini (ur. 13 stycznia 1942 w Valverde) – włoski duchowny rzymskokatolicki, doktor nauk teologicznych w zakresie liturgiki, arcybiskup ad personam, mistrz papieskich ceremonii liturgicznych w latach 1987–2007, przewodniczący Papieskiego Komitetu ds. Międzynarodowych Kongresów Eucharystycznych w latach 2007–2021.
Życiorys.
Abp Piero Marini był jednym z najbliższych współpracowników Jana Pawła II (obok Stanisława Dziwisza).
Święcenia kapłańskie przyjął 27 czerwca 1965, następnie rozpoczął służbę w kurii rzymskiej jako liturgista, co było zgodne z jego doktoratem w tej dziedzinie (początkowo praca w komisji do spraw realizacji reformy liturgicznej według założeń Soboru Watykańskiego II). Od 1970 w Św. Kongregacji ds. Kultu Bożego i Dyscypliny Sakramentów. Pełnił tam funkcję prywatnego sekretarza prefekta kongregacji – kardynała Arturo Tabery Araoz, a od 1985 – funkcję podsekretarza tejże kongregacji. 
W międzyczasie Marini współpracował z Prefekturą Ceremonii Papieskich, jako specjalista od posoborowej liturgii. Następnie zorganizował Urząd Ceremonii Papieskich. Od 23 lutego 1987 do 1 października 2007 kierował nim jako mistrz papieskich ceremonii liturgicznych. Od 1 października 2007 jest Przewodniczącym Komitetu Organizacyjnego Kongresów Eucharystycznych.
W 1986 Jan Paweł II wyniósł go do godności prałata honorowego Jego Świątobliwości oraz mianował go nadzwyczajnym protonotariuszem apostolskim. Od 14 lutego 1998 biskup tytularny Martirano (święceń biskupich udzielił mu 19 marca 1998 papież z towarzyszeniem kardynałów Sodano i Macharskiego), a od 29 września 2003 arcybiskup. Piero Marini był notariuszem na konklawe w kwietniu 2005.
13 września 2021 papież Franciszek przyjął jego rezygnację, złożoną ze względu na osiągnięcie wieku emerytalnego. 
18 maja 2022 otrzymał tytuł doktora "honoris causa" Uniwersytetu Papieskiego Jana Pawła II w Krakowie. 

</doc>
<doc id="145216" url="https://pl.wikipedia.org/wiki?curid=145216" title="Paweł II (papież)">
Paweł II (papież)

Paweł II (łac. "Paulus II", właśc. Pietro Barbo; ur. 23 lutego 1417 w Wenecji, zm. 26 lipca 1471 w Rzymie) – papież w okresie od 30 sierpnia 1464 do 26 lipca 1471.
Życiorys.
Urodził się w rodzinie kupieckiej i to taką karierę początkowo rozważał. Jednak jego wuj Eugeniusz IV mianował go kolejno: archidiakonem Bolonii i protonotariuszem apostolskim. W 1440 papież mianował go kardynałem diakonem S. Maria Nuova, a następnie administratorem apostolskim diecezji Cervia (1446-51). W 1451 Mikołaj V awansował do rangi kardynała prezbitera S. Marci. Był też biskupem Vicenzy (od 1451 r. aż do wyboru na papieża) i przez krótki czas biskupem Padwy (1459-60). Od 1445 roku pełnił funkcję archiprezbitera bazyliki watykańskiej. Na konklawe 1464 roku został wybrany papieżem już w pierwszym głosowaniu. Podobnie jak pozostali kardynałowie, przed głosowaniem złożył tzw. "kapitulację wyborczą", regulującą sposób postępowania przyszłego papieża. Barbo zobowiązał się do kontynuowania wojny z Turkami, zmniejszenia liczby kardynałów do 18 i zwołaniu soboru w ciągu trzech lat.
Paweł II był miłośnikiem przepychu i imprez karnawałowych. W 1470 roku wydał dokument stwierdzający, że rok święty winno się obchodzić co 25 lat. W porównaniu ze swoim poprzednikiem, Piusem II nie wykazywał zainteresowania sztuką. Dość szybko popadł w konflikt z humanistami i artystami, kiedy to nakazał uwięzić Bartolomea Platinę. Wkrótce potem zamknął także Akademię Rzymską, za co został nazwany "barbarzyńcą". Paweł skupił swoje wysiłki na organizowaniu wyprawy krzyżowej przeciwko Turkom, którzy zagrażali Europie – wsparł finansowo i wojskowo Węgrów i Albańczyków, na czele ze Skanderbegiem. Napotkał jednak trudności w samych Włoszech – śmierć władcy Mediolanu, Francesco Sforzy w 1466, mocno zagroziła stabilności państwa. Ponadto jedynym europejskim władcą, nadającym się na przywódcę krucjaty, był Jerzy z Podiebradów, który był podejrzewany o kontakty z husytami. Po nieudanej próbie polubownego załatwienia sprawy, Paweł ekskomunikował czeskiego króla w grudniu 1466. Gdy w 1470 roku sułtan Mehmed II Zdobywca podbił Negroponte, papież natychmiast zwołał do Rzymu kongres państw włoskich, czego efektem był sojusz obronny podpisany 22 grudnia 1470. W kwestii zwołania soboru i zreformowania Kościoła, papież nie podjął żadnych działań.
Planował doprowadzić do małżeństwa Iwana III z katoliczką, Zoe Paleolog (córką Tomasza Paleologa), dzięki czemu miało dojść do pojednania z Kościołem rosyjskim. Papież zmarł jednak przed zaślubinami na wylew. Do małżeństwa rok później doprowadził ostatecznie jego następca, Sykstus IV.

</doc>
<doc id="145217" url="https://pl.wikipedia.org/wiki?curid=145217" title="Georges Cottier">
Georges Cottier

Georges Marie Martin Cottier OP (ur. 25 kwietnia 1922 w Céligny, zm. 31 marca 2016 w Rzymie) – szwajcarski duchowny rzymskokatolicki, dominikanin, teolog Domu Papieskiego w latach 1989–2005, kardynał diakon w latach 2003–2014, kardynał prezbiter od 2014.
Życiorys.
W 1945 złożył śluby w zakonie dominikanów. 2 lipca 1951 przyjął święcenia prezbiteratu. W czasie soboru watykańskiego II był osobistym teologiem arcybiskupa Aix en Provence Charlesa de Provenchères. Podczas ostatniej IV sesji (1965 r.) jeden z ekspertów soborowych. Od grudnia 1989 do grudnia 2005 był Teologiem Domu Papieskiego (zastąpił go na tym stanowisku o. Wojciech Giertych OP). 20 października 2003 otrzymał sakrę biskupią i tytuł arcybiskupa Tullii. 21 października 2003 został podniesiony do godności kardynalskiej przez papieża Jana Pawła II (z diakonią kościoła Santi Domenico e Sisto). 12 czerwca 2014 został promowany na kardynała prezbitera, zachował diakonię Santi Domenico e Sisto w charakterze tytułu prezbiterskiego na zasadzie pro hac vice.
Zasłynął w mediach wypowiedzią dopuszczającą używanie prezerwatyw w wyjątkowych, skrajnych przypadkach - wymienił w tym kontekście Afrykę, Azję i środowiska narkomanów. Znany był także z obrony papieża Piusa XII, oskarżanego o antysemityzm.

</doc>
<doc id="145218" url="https://pl.wikipedia.org/wiki?curid=145218" title="Pulcinella">
Pulcinella

Pulcinella to suita baletowa Igora Strawinskiego skomponowana w 1920 roku.
Balet ten, podobnie jak poprzednie, Strawinski napisał na zamówienie Siergieja Diagilewa. Było to w czasie, kiedy kompozytor już nie współpracował na stałe ze słynnym twórcą "Baletów Rosyjskich".
Diagilew powierzył Strawinskiemu zgromadzone jeszcze podczas I wojny światowej manuskrypty nie skończonych i zapomnianych dzieł Pergolesiego, głównie sonaty triowe i arie, z myślą, aby kompozytor dokonał ich redakcji. Strawinski dość daleko odszedł od oryginałów, nadając dziełu własny, niepowtarzalny charakter.
Suita została napisana na małą orkiestrę symfoniczną o podwójnej obsadzie instrumentów dętych, z niewielką obsadą smyczków, z koncertującą rolą kwintetu.
Prapremiera, w choreografii Leonida Miasina, miała miejsce w Operze Paryskiej 15 maja 1920 roku. Scenografia była dziełem Pabla Picassa.
Części suity:

</doc>
<doc id="145219" url="https://pl.wikipedia.org/wiki?curid=145219" title="Stanisław Wodzicki">
Stanisław Wodzicki

Stanisław Karol Piotr Cyprian Wodzicki herbu własnego (ur. 27 lipca 1764 w Rogowie, zm. 14 marca 1843 w Krakowie) – hrabia, polski polityk konserwatywny, przywódca krakowskiego stronnictwa arystokratycznego, prezes Senatu Rządzącego Rzeczypospolitej Krakowskiej w latach 1818–1831, senator-wojewoda Królestwa Polskiego (kongresowego) w 1829 roku, pamiętnikarz, poeta i botanik.
Życiorys.
Urodził się 27 lipca 1764 w Rogowie, jako pierwszy syn galicyjskiego hrabiego Franciszka Jana (starosty grybowskiego), i Zofii z Korwin-Krasińskich. Lata dzieciństwa spędzał u swej babki w Złotej. Pierwsze nauki (po roku 1769) pobierał na pensji w Krakowie, a następnie uczył się w domu pod kierunkiem pijarów: D. M. Krajewskiego (od roku 1777), F. Schwalbena (od roku 1780) i Francuza – ks. Vanille. W roku 1782 podjął studia prawnicze na Uniwersytecie Lwowskim. Cztery lata później (1786) przybył do Lublina, gdzie doglądał procesów toczonych z rodem Wielopolskich o majątek matki i ciotki Franciszki (królewiczowej). W roku 1787 dwukrotnie wyjeżdżał do Wiednia. W czasie Sejmu Czteroletniego regularnie bywał w Warszawie, a w latach 1789–1792 piastował stanowisko komisarza cywilno-wojskowego dla 2 powiatów: sandomierskiego i wiślickiego. Podczas insurekcji kościuszkowskiej został mianowany ziemiańskim generałem-majorem milicji powiatu sandomierskiego (28 marca 1794), a 7 czerwca objął stanowisko komisarza porządkowego sandomierskiego.
Rok później poślubił hr. Annę Jabłonowską, kasztelankę wiślicką (córkę Rocha Michała i Katarzyny z ks. Ossolińskich) – intercyza ślubna datowana 15 września 1795. Mieli razem następujące dzieci:
Od roku 1809 pełnił funkcję dyrektora policji miasta Krakowa. Następnie objął stanowisko radcy prefektury departamentu krakowskiego. Przez kilka miesięcy (od 24 maja 1810) piastował stanowisko zastępcy prefekta. W okresie od 5 września 1810 do grudnia 1813 pełnił funkcję prefekta departamentu krakowskiego w Księstwie Warszawskim. Jako prefekt departamentu krakowskiego przystąpił do Konfederacji Generalnej Królestwa Polskiego w 1812 roku. W dniu 27 marca 1812 został mianowany prezesem nowo utworzonej Komisji Potrzeb Wojskowych Księstwa. Krótko po śmierci ks. Józefa Poniatowskiego ogłosił (26 grudnia 1813) w Krakowie patriotyczne w swej wymowie "Obwieszczenie", co skutkowało szykanami okupacyjnego zarządcy departamentu krakowskiego, w osobie Pawła Awierina. Po objęciu stanowiska Prezesa Senatu (listopad 1815) jawił się ultranacjonalistą, który był zwolennikiem Świętego Przymierza, będąc jednocześnie przywódcą rządzącej wówczas oligarchii arystokratycznej.
Od 2 listopada 1815 roku (z inicjatywy komisarzy pełnomocnych państw zaborczych) do 16 stycznia 1831 roku był prezesem Senatu Rządzącego Rzeczypospolitej Krakowskiej. Sprzeciwiał się udzieleniu pomocy powstaniu listopadowemu.
Potwierdzenie tytułu hrabiowskiego uzyskał w 1820 w Królestwie Kongresowym, a w Rosji w 1842.
Jako senator podpisał 21 kwietnia 1831 roku akt detronizacji Mikołaja I Romanowa.
Twórczość.
Z zamiłowania był botanikiem-ogrodnikiem. Od 1814 w otoczeniu pałacu w Niedźwiedziu założył ogród, gdzie hodował rzadkie rośliny sprowadzane z całego świata, np.: platan klonolistny. Swoją wiedzę i doświadczenie botaniczne skrupulatnie spisywał, jego obszerne prace znajdują się m.in. na AR w Krakowie. Od roku 1820 czynnie popierał zgłoszoną przez Feliksa Radwańskiego starszego ideę założenia w Krakowie Plant, które powstały w miejscu dawnych obwałowań i fosy miejskiej (Planty zw. ówcześnie przechadzkami lub plantacyami).
W roku 1812 (21 września) został kawalerem Orderu Świętego Stanisława. Był członkiem honorowym Towarzystwa Warszawskiego Przyjaciół Nauk.
Ważniejsze dzieła i utwory.
Ponadto liczne mowy i pisma urzędowe Wodzickiego w rękopisach, "Zdanie... względem kopalń jaworznickich" ogłosiła J. Bieniarzówna "Rzeczpospolita Krakowska 1815–1846. Wybór źródeł", Wrocław (1951) „Biblioteka Narodowa” seria I, nr 138, s. 133–140.
Listy i materiały.
Pozostałe dość liczne materiały dotyczące działalności publicznej Wodzickiego znajdują się w Wojewódzkim Archiwum Państwowym w Krakowie (Wolne Miasto Kraków) i Archiwum Uniwersytetu Jagiellońskiego (Akta Senatu).

</doc>
<doc id="145221" url="https://pl.wikipedia.org/wiki?curid=145221" title="North American B-25 Mitchell">
North American B-25 Mitchell

North American B-25 Mitchell – średni bombowiec amerykański z okresu II wojny światowej. Zaprojektowany w 1939 roku. Używany jako bombowiec horyzontalny, ale istniały też zmodyfikowane wersje, uzbrojone w rakiety 127 mm i 14 karabinów maszynowych kalibru 12,7 mm, a nawet działo 75 mm, wykorzystywane do nalotów z lotu koszącego, w szczególności przeciw żegludze. Eskadra tych samolotów dokonała pierwszego nalotu na Tokio w 1942 roku, startując z lotniskowca. Pierwszy samolot typowo bombowy startujący z lotniskowca. Dostarczany również dla Związku Radzieckiego, jako zobowiązanie wynikające z umowy Lend-Lease i używany tam również po wojnie (kod NATO "Bank"); po raz pierwszy użyty przez ZSRR pod Stalingradem.
Konstrukcja.
B-25 to dwusilnikowy średniopłat, charakteryzował się trzypunktowym podwoziem i podwójnym usterzeniem kierunku. W odróżnieniu od swojego poprzednika (NA-40) zaprojektowano szeroki kadłub, ze stanowiskami pilotów obok siebie.
Historia.
B-25 i B-25A.
Bombowiec B-25 zaprojektowano po ogłoszeniu przez dowództwo Korpusu Powietrznego Wojsk Lądowych Stanów Zjednoczonych (USAAC) w marcu 1939 roku zapotrzebowania na nowy bombowiec. Samolot miał mieć zasięg 3200 km, osiągać prędkość 480 km/h i móc przenosić 1360 kg bomb. Projekt zakładów North American Aviation, oznaczony NA-62, wywodził się z wcześniejszych prototypów oznaczonych NA-21 i NA-40. USAAC zdecydował się zamówić NA-62 w liczbie 184 egzemplarzy jeszcze przed wykonaniem prototypu. Pierwszy B-25 oblatano 19 sierpnia 1940 roku. Uzbrojenie obronne pierwszych B-25 stanowiły trzy karabiny maszynowe kalibru 7,62 mm i karabin maszynowy kal. 12,7 mm obsługiwany przez tylnego strzelca. Samoloty wyposażono w silniki Wright 2600-9 "Cyclone", o mocy 1005 kW (1350 KM). Zbudowano 24 egzemplarze B-25, które skierowano do jednostek obrony wybrzeża. Pierwszy oblatany B-25 nazwano później "Whiskey Express" i wykorzystywano jako służbowy samolot North American Aviation. 25 lutego 1941 oblatano pierwszy samolot lekko zmodyfikowanej wersji B-25A. Maszyny te były lepiej opancerzone i miały samouszczelniające się zbiorniki paliwa. Zbudowano 40 sztuk B-25A, które służyły również w obronie wybrzeża. W tym samym czasie zdecydowano nazwać samoloty na cześć generała Billy'ego Mitchella.
B-25B.
Wersja B-25B była pierwszą, która służyła w jednostkach liniowych USAAF-u. Od poprzedników odróżniała się dwiema wieżyczkami strzeleckimi z dwoma karabinami maszynowymi Browning kalibru 12,7 mm w każdej oraz brakiem stanowiska tylnego strzelca. Zbudowano 120 samolotów tej wersji. 23 sztuki otrzymał brytyjski Royal Air Force, który nadał mu oznaczenie Mitchell Mark I. Kilka B-25B przekazano Związkowi Radzieckiemu, a część sprzedano Holandii, jednak wobec braku samolotów USAAF-u w okolicach Australii, gdzie trafiły zakupione przez Holendrów samoloty, zostały one przejęte przez stacjonujących w tym rejonie Amerykanów, co doprowadziło do wymiany ostrych not dyplomatycznych między rządami Holandii i USA.
B-25C i B-25D.
Począwszy od listopada 1941 roku produkowano kolejną wersję bombowca – B-25C. W samolotach tych montowano silniki Wright R-2600-13 "Twin Cyclone" o mocy 1270 kW (1700 KM). Dodano także autopilota, zaczepy dla dodatkowych bomb lub zbiorników z paliwem pod skrzydłami i wprowadzono wiele innych zmian. Zbudowano 1620 sztuk B-25C i 2290 identycznych B-25D. Różnica w oznaczeniach wynika z tego, że B-25C budowano w fabryce w Inglewood w Kalifornii, a B-25D w nowej fabryce w Kansas City. RAF otrzymał 367 B-25C oraz 212 B-25D, oznaczonych Mitchell Mark II, a lotnictwo piechoty morskiej USA otrzymało z kolei 50 B-25C i 152 B-25D oznaczonych odpowiednio PBJ-1C i PBJ-1D.
Wiele samolotów tych wersji poddano modyfikacji już w jednostkach liniowych, dodając nieruchome cztery karabiny maszynowe w dziobie samolotu. Pozwalało to efektywniej atakować cele nawodne i naziemne z małych wysokości.
B-25G i B-25H.
W zakładach North American Aviation opracowano inny sposób na zwiększenie siły ognia bombowca – w części dziobowej montowano działo M-4 kalibru 75 mm z zapasem 21 nabojów. Prototyp tej wersji – XB-25G oblatano 22 października 1942, a pierwsze seryjne B-25G, wyposażone obok działa dodatkowo w dwa karabiny maszynowe 12,7 mm, dotarły do jednostek w maju 1943. Fabrykę w Inglewood opuściło 400 B-25G, a zakłady w Kansas City przebudowały 63 B-25C na wersję B-25G.
Dalsze prace nad wzmocnieniem przedniego uzbrojenia dały w rezultacie wersję B-25H. Działo M-4 zastąpiono działem T13E1 tego samego kalibru, wprowadzając jednocześnie dodatkowo sześć karabinów 12,7 mm oraz wieżyczkę ogonową z dwoma karabinami maszynowymi 12,7 mm. Samoloty te można było uzbrajać także w niekierowane rakiety HVAR lub torpedy. Zbudowano 1000 egzemplarzy B-25H, z czego 284 przekazano piechocie morskiej, gdzie otrzymały oznaczenie PBJ-1H.
B-25J.
Ostatnią i wyprodukowaną w największej liczbie egzemplarzy była wersja B-25J. Samoloty te pozbawiono mało praktycznego dla lotników działa 75 mm. Część maszyn otrzymała przeszklone przedziały dziobowe z dwoma karabinami 12,7 mm – jednym stale zamocowanym i jednym obsługiwanym przez załogę. Pozostałe samoloty miały osiem nieruchomych karabinów maszynowych strzelających do przodu. Napęd zapewniały dwa silniki Pratt &amp; Whitney R-2600-29 o układzie cylindrów w kształcie podwójnej gwiazdy. Zbudowano 4390 samolotów tej wersji, wszystkie w Kansas City. Standardowe uzbrojenie B-25J stanowiły: jeden ruchomy karabin maszynowy firmy Colt-Browning kal. 7,62 mm (lub 7,91 mm) obsługiwany przez przedniego strzelca/bombardiera, dwa karabiny maszynowe firmy Colt-Browning kal. 12 mm umieszczone w górnej wieżyczce strzeleckiej obsługiwane przez górnego strzelca, po jednym ruchomym karabinie maszynowym kal. 7,62 mm (lub 7,91 mm) umieszczonym na prawym i lewym stanowisku strzeleckim obsługiwanym przez prawego/lewego strzelca, dwa km-y kal. 12,7 mm umieszczone na tylnym stanowisku strzeleckim obsługiwane przez tylnego strzelca. Maksymalny udźwig bomb w samolocie wynosił do 1800 kg.
Użycie bojowe.
Lotnictwo armii USA (USAAF), które było głównym użytkownikiem B-25, kierowało je do grup bombowych stacjonujących na Pacyfiku oraz w rejonie Morza Śródziemnego. Do walk w Europie przeznaczano z kolei przede wszystkim samoloty Martin B-26 Marauder. "Maraudery" charakteryzowały się lepszymi osiągami i większą odpornością na uszkodzenia, wymagały jednak dłuższych pasów startowych od B-25 oraz nieco większego doświadczenia załóg.
"Mitchelle" przekazane Wielkiej Brytanii pełniły służbę zarówno w Europie, jak i na Dalekim Wschodzie. W 1943 wyposażono w nie polski dywizjon 305.
862 samoloty B-25 (B, C, D, G i J) zostały dostarczone do Związku Radzieckiego w ramach operacji Lend-Lease w okresie II wojny światowej w ramach mostu powietrznego ALSIB przez Alaskę - Syberię. Od końca 1942 roku zaczęły wchodzić na wyposażenie lotnictwa dalekiego zasięgu, przekształconego 6 grudnia 1944 w 18. Armię Powietrzną. W maju 1945 roku w jej skład wchodziło 357 sztuk B-25 i był on trzecim co do liczebności jej typem samolotu.
B-25 latały również w jednostkach holenderskich, kanadyjskich, australijskich, brazylijskich i chińskich jednostkach Kuomintangu. Po wojnie trafiły do sił powietrznych wielu państw Ameryki Łacińskiej.
Najsłynniejszą akcją bojową B-25 podczas II wojny światowej był rajd ppłk Doolittle'a na wyspy japońskie w kwietniu 1942.
28 lipca 1945 roku w Nowym Jorku doszło do wypadku z udziałem B-25D numer 41-30577. Pilotowana przez podpułkownika Williama Smitha maszyna uderzyła w Empire State Building, zabijając trzyosobową załogę i jedenaście osób w budynku. Mimo iż fragmenty samolotu przebiły budynek na wylot, zniszczenia udało się naprawić.

</doc>
<doc id="145226" url="https://pl.wikipedia.org/wiki?curid=145226" title="Zapłodnienie krzyżowe">
Zapłodnienie krzyżowe

Zapłodnienie krzyżowe, alogamia – rodzaj zapłodnienia polegający na zlaniu się gamet pochodzących od różnych osobników tego samego gatunku. Występuje u roślin dwupiennych oraz zwierząt rozdzielnopłciowych, a także u niektórych gatunków hermafrodytycznych. Podczas tego procesu dochodzi do rekombinacji pomiędzy materiałem genetycznym obu osobników, co zwiększa zróżnicowanie w populacji, zapewniając jej tym samym lepsze przystosowanie do zmian zachodzących w środowisku.
Strategie i mechanizmy zapłodnienia krzyżowego różnią się w poszczególnych grupach organizmów:

</doc>
<doc id="145227" url="https://pl.wikipedia.org/wiki?curid=145227" title="Redaktor naukowy">
Redaktor naukowy

Redaktor naukowy zwany też często edytorem naukowym – osoba zajmująca się naukowym opracowaniem tekstów przed ich wydaniem. Przygotowuje autorom wymagania dotyczące formy i zawartości artykułów. Ujednolica i sprawdza pod kątem poprawności zapis lub kieruje tekst do ponownej redakcji. Dba o spoistość merytoryczną, w tym jednakową notację symboli oraz jednoznaczne przypisanie definicji pojęciom w całej książce lub czasopiśmie naukowym. Współpracuje z recenzentami oraz koordynuje ich działania.
Jego rola jest inna, niż redaktora technicznego, który zajmuje się techniczną (skład, grafika) stroną przygotowań wydawniczych.
W czasopismach naukowych zwykle działają grupy redaktorów naukowych, które dzielą się pracą według klucza tematycznego lub terytorialnego. Redaktorzy naukowi tworzą radę redakcyjną ("editorial board") czasopisma, która wspólnie uzgadnia ogólne zalecenia, do których powinni stosować się autorzy. Prace napływające do poszczególnych redaktorów są przez nich wstępnie oceniane, a następnie odsyłane do zwykle dwóch recenzentów. Na podstawie recenzji redaktorzy decydują, czy zwrócić publikację do poprawy, czy też całkowicie ją odrzucić, nie dopuszczając do druku (zob. "peer review").
W książkach naukowych pisanych przez wielu autorów rola redaktorów jest nieco inna. Redaktorzy ustalają zwykle listę potencjalnych autorów, do których zwracają się z prośbą o napisanie określonego fragmentu (zwykle jednego rozdziału) książki. Fragmenty te są kierowane do recenzentów tak jak publikacje, przy czym zadaniem recenzentów jest w tym przypadku raczej wyłapanie ew. błędów i niedociągnięć, niż decydowanie o odrzuceniu bądź przyjęciu fragmentu. Wnioski z recenzji są odsyłane do autorów, którzy nanoszą odpowiednie poprawki, które wracają do redaktorów nadających ostateczny kształt książki.

</doc>
<doc id="145232" url="https://pl.wikipedia.org/wiki?curid=145232" title="Rozwój złożony">
Rozwój złożony

Rozwój złożony - bardziej skomplikowany dalszy rozwój pozazarodkowy (inaczej postembrionalny), może zachodzić z przeobrażeniem (metamorfozą) albo bez niego. Larwa jest przykładem rozwoju złożonego. Różni się od dorosłego osobnika: niezdolnością do rozrodu (chociaż niektóre gatunki stanowią wyjątek), wymiarami, ale także budową, a często też środowiskiem życia i sposobem odżywiania się; jest charakterystyczny dla większości owadów i płazów oraz niektórych ryb. Młody organizm opuszczający jajo jest larwą różniącą się od postaci dorosłej, ale zdolną do samodzielnego życia.

</doc>
<doc id="145233" url="https://pl.wikipedia.org/wiki?curid=145233" title="Nikki Sixx">
Nikki Sixx

Nikki Sixx (ur. 11 grudnia 1958 w San Jose jako Franklin Carlton Serafino Ferrana) – amerykański muzyk. Na nowo aktywny członek grupy rockowej Mötley Crüe, po reaktywacji zespołu w 2019. Twórca większości kompozycji. Od 2010 prowadzi audycję radiową Sixx Sense emitowaną przez trzydzieści rockowych stacji radiowych w Stanach Zjednoczonych.
Życie prywatne.
W 1980 oficjalnie przyjął nazwisko Nikki Sixx.
W latach 1989–1996 był żonaty z modelką „Playboya” Brandi Brandt, z którą ma troje dzieci: Gunnera Nicholasa (ur. 25 stycznia 1991), Storm Brieann (ur. 14 kwietnia 1994), i Deckera Nilssona (ur. 23 maja 1995).
Miesiąc po rozwodzie z Brandt ożenił się z aktorką i modelką Donną D’Errico, z która ma córkę, Frankie-Jean (ur. 2 stycznia 2001). Para wzięła rozwód w 2007.
Od 2008 do 2010 był związany z amerykańską tatuażystką Kat Von D. Od 2010 spotyka się z modelką Courtney Bingham, z którą w listopadzie 2012 się zaręczył, a 15 marca 2014 wziął ślub.

</doc>
<doc id="145236" url="https://pl.wikipedia.org/wiki?curid=145236" title="Jean-Marie Lustiger">
Jean-Marie Lustiger

Jean-Marie Lustiger (wym. ; ur. jako Aron Lustiger 17 września 1926 w Paryżu, zm. 5 sierpnia 2007 tamże) – francuski duchowny rzymskokatolicki pochodzenia żydowskiego, biskup Orleanu w latach 1979–1981, arcybiskup Paryża i ordynariusz mieszkających we Francji wiernych obrządków wschodnich w latach 1981–2005, kardynał prezbiter od 1983 roku. Od 1995 do 2007 roku wchodził w skład Akademii Francuskiej.
Życiorys.
Pochodzenie i młodość.
Aron Lustiger urodził się 17 września 1926 roku w szpitalu Rotschilda w Paryżu. Wywodził się z rodziny polskich Żydów z Będzina, która na początku XX wieku opuściła polskie ziemie i przeprowadziła się do Francji. Jego ojciec, Karl (Karol, Charles) Lustiger, urodził się w 1899 roku w Będzinie i był synem przewodniczącego cechu piekarzy mieszkającego wraz z rodziną w kamienicy przy ul. Kołłątaja 34. W 1917 roku wyemigrował z rodzinnego miasta najpierw do Magdeburga, a następnie do Paryża, gdzie osiadł wśród miejscowej emigracyjnej społeczności polskich Żydów. Na miejscu poznał o cztery lata młodszą Gissel-Léę (Gisèle-Léę) Lustiger, pochodzącą z Będzina córkę tamtejszego rabina i jednocześnie swoją daleką krewną. W 1925 roku Lustigerowie pobrali się i otworzyli sklep z wyrobami pończoszniczymi w 18. dzielnicy. Doczekali się dwójki dzieci – oprócz syna Arona mieli także urodzoną w 1930 roku córkę Arlette. Krewnym Lustigerów (kuzynem Arona i Arlette) był Arno Lustiger, mieszkający przez wiele lat w Niemczech historyk i pisarz.
Młody Aron Lustiger w Paryżu ukończył szkołę podstawową, zaś później, w latach 1936–1939 uczył się w paryskim liceum Lycée Montaigne. Tuż przed wybuchem II wojny światowej, w sierpniu 1939 roku Aron i Arlette ze względów bezpieczeństwa zostali przez rodziców oddani pod opiekę zaprzyjaźnionej katolickiej rodzinie Combesów z Orleanu. W Orleanie Aron Lustiger kontynuował naukę licealną w tamtejszym Lycée Pothier w latach 1940–1942, a następnie, do 1943 roku, uczył się w miejscowym niższym seminarium duchownym uzyskując tytuł licencjata. Pod wpływem rodziny Combesów i ich silnej wiary wraz z siostrą postanowili dokonać konwersji na katolicyzm – Aron po raz pierwszy wolę zostania chrześcijaninem wyraził w 1940 roku tuż przed Wielkanocą. 21 sierpnia 1940 roku Aron Lustiger został ochrzczony w kaplicy domu biskupiego w Orleanie przez biskupa tamtejszej diecezji Julesa-Marie-Victora Courcouxa. Podczas chrztu, w którym uczestniczyli jego rodzice, zmienił imię na Jean-Marie, a jego rodzicami chrzestnymi zostali Suzanne Combes i Jean Bathellie. Lustigerowie ze sceptycyzmem odnosili się do zmiany wiary swoich dzieci (Arlette przyjęła chrzest w późniejszym czasie). Gdy niemieccy naziści rozpoczęli obławę na Żydów w okupowanej od 1940 roku Francji, Gisèle-Léa Lustiger ukrywała się w Paryżu. W 1941 roku zadenuncjował ją chcący uzyskać przychylność władz okupacyjnych sąsiad, wskutek czego została aresztowana przez Gestapo. Niedługo później wysłano ją do obozu przejściowego w Drancy, skąd następnie trafiła do obozu koncentracyjnego Auschwitz, gdzie została zamordowana w 1943 roku. W tym samym czasie jej mąż wraz z synem przebywali i pracowali w tzw. „wolnej strefie”.
Po wyzwoleniu Francji spod okupacji niemieckiej w 1945 roku ojciec Jeana-Marie, który przeżył wojnę (zmarł w 1982 roku), nie potrafił się pogodzić z decyzją syna o zmianie religii i podjął starania o unieważnienie jego chrztu. Gdy Jean-Marie oświadczył mu, że chce zostać księdzem, Charles Lustiger nie rozmawiał z nim przez dwa lata.
Kapłaństwo.
Prezbiter.
W latach 1945–1946 Jean-Marie Lustiger studiował literaturę na Sorbonie, z kolei w latach 1946–1954 odbył studia z zakresu filozofii i teologii w seminarium duchownym "Séminaire des Carmes" będącym wydziałem paryskiego Instytutu Katolickiego. 17 kwietnia 1954 roku otrzymał święcenia kapłańskie w kaplicy "Séminaire des Carmes" od Émile’a-Arsène’a Blancheta, biskupa tytularnego Lero i rektora Instytutu Katolickiego. Następnie przez piętnaście lat był duszpasterzem akademickim: w okresie od 1954 do 1959 roku pełnił funkcję kapelana parafii uniwersyteckiej w Paryżu, kapelana studentów literatury i nauk Sorbony oraz kapelana studentów "Grandes écoles" (m.in. ENS de Fontenay-Saint-Cloud), zaś od 1959 do 1969 roku był dyrektorem "Centre Richelieu", odpowiedzialnym za kapelanów nowych uniwersytetów regionu paryskiego. Od samego początku swojego prezbiteratu stawiał sobie za cel przywracanie wiary i reewangelizację ludzi w zlaicyzowanej Francji. Był autorem memorandum do ówczesnego arcybiskupa Paryża, kardynała François Marty’ego, w którym zaproponował rewolucyjną strategię reewangelizacji Francji, polegającą na przekierowaniu uwagi Kościoła rzymskokatolickiego ze swojej władzy na intelektualistów i ludzi kultury jako tych, którzy kształtują umysły oraz styl życia w kraju. Podobne stanowisko zajmował w sprawie całej Europy.
W 1969 roku Lustiger został proboszczem parafii św. Joanny de Chantal na obrzeżach Paryża. Podczas pełnienia tej funkcji przez następne dziesięć lat stał się sławny za sprawą swoich kazań i przyjmowania jako wikariuszy duchownych „niewygodnych” w innych parafiach, takich jak np. późniejszy arcybiskup Paryża André Vingt-Trois. Popierał reformy opracowane na soborze watykańskim II jednak uważał, że sposób ich wprowadzania w Kościele rzymskokatolickim pozostawia wiele do życzenia, szczególnie jeśli chodzi o liturgię – ubolewał nad pozbawieniem jej bogactwa symboliki wyrażanej przez słowa, gesty i muzykę.
Biskup i kardynał.
10 listopada 1979 roku Jean-Marie Lustiger został mianowany biskupem Orleanu, zaś 8 grudnia tego roku otrzymał sakrę biskupią od arcybiskupa Paryża, kardynała François Marty’ego, w asyście arcybiskupa Sens Eugène’a-Marie Ernoulta oraz biskupa tytularnego Reperi i biskupa pomocniczego Paryża Daniela Pézerila. 31 stycznia 1981 roku przejął po emerytowanym kardynale Marty’m stanowisko arcybiskupa Paryża, zaś 12 marca tego roku został także ordynariuszem mieszkających we Francji wiernych obrządków wschodnich. 2 lutego 1983 roku papież Jan Paweł II wyniósł go do godności kardynała z przydzielonym tytułem prezbitera Ss. Marcellino e Pietro.
Jako arcybiskup Paryża Jean-Marie Lustiger w każdą niedzielę wieczorem wygłaszał homilie do intelektualistów w paryskiej katedrze Notre Dame, co było realizacją postulatu zawartego w memorandum, które napisał do ówczesnego arcybiskupa Paryża na początku swojego prezbiteratu. Według George’a Weigla, biografa Jana Pawła II, memorandum to dotarło do Watykanu i sprawiło, że Lustiger został zauważony i doceniony przez papieża. Różni biografowie określali Lustigera mianem „buldożera”, osobowość impulsywną, niekiedy nawet autorytarną, ale jednocześnie bardzo pracowitą i wyróżniającą się głęboką pobożnością. Kierując archidiecezją paryską zainicjował budowę kilku kościołów w stolicy Francji, ponadto wraz z grupą biskupów był pomysłodawcą założenia katolickiej telewizji KTO, którą obecnie można odbierać na terenie całej Francji. Lustiger cieszył się także szacunkiem francuskiej społeczności żydowskiej, jednak niekiedy był przedmiotem krytyki ze strony jej przedstawicieli, m.in. za „ostentacyjne dźwiganie krzyża na Montmartre” w czasie corocznej drogi krzyżowej w Wielkim Tygodniu. Według różnych szacunków Lustiger ochrzcił około stu francuskich Żydów, a czterech z nich zdecydowało się na kapłaństwo.
Kardynał Lustiger wielokrotnie uczestniczył w sesjach Światowego Synodu Biskupów w Watykanie. Był obecny na VI Zgromadzeniu Zwyczajnym Synodu Biskupów (od 29 września do 28 października 1983 roku), II Zgromadzeniu Nadzwyczajnym Synodu Biskupów (od 24 listopada do 8 grudnia 1985 roku) i VIII Zgromadzeniu Zwyczajnym Synodu Biskupów (od 30 września do 28 października 1990 roku). W latach 1990–1994 był członkiem sekretariatu generalnego Synodu. W dniach 28 listopada–14 grudnia 1991 roku uczestniczył w Zgromadzeniu Specjalnym Synodu Biskupów dla Europy w Watykanie, pełniąc jednocześnie funkcję prezydenta-delegata. Brał także udział w Drugim Zgromadzeniu Specjalnym Synodu Biskupów dla Europy w Watykanie w dniach 1–23 października 1999 roku.
W 1993 roku złożył oficjalną wizytę w Będzinie. Była to w sumie jego druga wizyta w mieście, z którego pochodzili jego przodkowie – pierwszą, nieoficjalną, złożył rok wcześniej. Wraz kardynałem Lustigerem do Będzina przyjechała wtedy grupa Izraelczyków. Podczas tej wizyty Lustiger uczestniczył w obchodach 50. rocznicy likwidacji getta będzińskiego, a także dokonał odsłonięcia obelisku w miejscu spalonej w 1939 roku synagogi będzińskiej oraz tablicy poświęconej księdzu Mieczysławowi Zawadzkiemu.
26 listopada 1994 roku na mocy bulli papieskiej Lustiger został przeniesiony do tytułu prezbitera S. Luigi dei Francesi. 15 czerwca 1995 roku wybrano go na członka Akademii Francuskiej. 24 marca 1997 roku, przy okazji kolejnej i zarazem ostatniej wizyty w Będzinie, jako pierwszy otrzymał od miejscowej rady miejskiej tytuł Honorowego Obywatela Miasta Będzina. W 1997 roku był ponadto gospodarzem XII Światowych Dni Młodzieży.
Kardynał był uważany za osobę bardzo bliską papieżowi Janowi Pawłowi II. Towarzyszył mu w wielu jego podróżach apostolskich, m.in. w tej do Polski w 1983 roku, ponadto kilkukrotnie pełnił funkcję osobistego wysłannika tego papieża: na zakończenie obchodów 100. rocznicy ewangelizacji Burundi (Gitega, 22 listopada 1998 roku), na uroczystość upamiętniającą 300. rocznicę poświęcenia katedry nicejskiej (Nicea, 2 maja 1999 roku), na obchody 150. rocznicy utworzenia diecezji Basse-Terre na Gwadelupie (19 listopada 2000 roku) oraz na obchody 60. rocznicy wyzwolenia obozu koncentracyjnego Auschwitz-Birkenau (27 stycznia 2005 roku).
11 lutego 2005 roku zrezygnował z funkcji arcybiskupa Paryża – jego następcą został kardynał André Vingt-Trois. W dniach 11 lutego–5 marca 2005 roku pełnił funkcję administratora apostolskiego Paryża. 14 marca 2005 roku zrzekł się stanowiska ordynariusza francuskich wiernych obrządków wschodnich, zaś w dniach 18–19 kwietnia tego roku uczestniczył w konklawe, które wybrało papieża Benedykta XVI.
31 maja 2007 roku ciężko chory, poruszający się na wózku inwalidzkim Lustiger oficjalnie złożył rezygnację z członkostwa w Akademii Francuskiej. W 2007 roku otrzymał także Nagrodę Jana Nowaka-Jeziorańskiego za „konsekwentne działania na rzecz wartości europejskich, budowy wspólnej Europy i obalenia systemów totalitarnych XX wieku”. Ze względu na zły stan zdrowia nagrodę tę odebrał w paryskim szpitalu.
Życie prywatne.
Stosunek do własnego pochodzenia.
Lustiger sam o sobie mówił w sposób następujący: „Jestem kardynałem, Żydem, synem migranta”. Był zwolennikiem dialogu z judaizmem, a antysemityzm określał mianem „antyteizmu”. Zawsze przy tym podkreślał: „Urodziłem się jako Żyd i jestem nim nadal. Dla mnie powołaniem Izraela jest niesienie światła poganom. Taka jest moja nadzieja i wierzę, że właśnie chrześcijaństwo jest wypełnieniem tej misji”.
Śmierć i pogrzeb.
Jean-Marie Lustiger zmarł po długiej walce z rakiem gardła 5 sierpnia 2007 roku o godzinie 19:20 w szpitalu Maison médicale Jeanne-Garnier w Paryżu. Na wieść o śmierci kardynała papież Benedykt XVI wysłał arcybiskupowi Paryża André Vingtowi-Trois telegram kondolencyjny. 9 sierpnia 2007 roku ciało Lustigera zostało wystawione w paryskiej katedrze Notre-Dame w godzinach od 9:00 do 22:00., z kolei 10 sierpnia tego roku o godzinie 10.00 w katedrze Notre-Dame rozpoczął się pogrzeb kardynała – mszy pogrzebowej przewodniczył kardynał André Vingt-Trois. Liturgię żałobną poprzedziło odmówienie na placu przed katedrą Notre-Dame przez Arno Lustigera, kuzyna kardynała, kadiszu (co wynikało z ostatniej woli zmarłego) oraz odczytanie psalmu 113 przez Jonasa Mosesa-Lustigera, stryjecznego prawnuka Lustigera. 
W uroczystości wzięło udział 5 tysięcy osób, wśród których oprócz rodziny zmarłego znalazł się prezydent Francji Nicolas Sarkozy, premier Francji François Fillon, kilku członków francuskiego rządu, kilkuset różnej rangi duchownych rzymskokatolickich (szesnastu kardynałów, pięćdziesięciu biskupów i pięciuset księży, w tym delegacja Konferencji Episkopatu Polski z prymasem Polski, kardynałem Józefem Glempem, kardynałem Franciszkiem Macharskim oraz arcybiskupem Józefem Życińskim), była pierwsza dama Francji Bernadette Chirac, były prezydent Polski Lech Wałęsa, a także przedstawiciele innych religii i gminy żydowskiej, na terenie której urodził się kardynał. 
W trakcie mszy pogrzebowej kardynał Paul Poupard, przewodniczący Papieskiej Rady ds. Kultury, odczytał przesłanie kondolencyjne papieża Benedykta XVI, a Jonas Moses-Lustiger wsypał do stojącej na trumnie misy, zgodnie z wolą zmarłego, ziemię, którą zebrał przed klasztorem Kuszenia w pobliżu Jerycha i w ogrodzie Oliwnym w Jerozolimie i którą później zaniósł pod Ścianę Płaczu, na Golgotę i do Grobu Pańskiego. Pod koniec uroczystości trumna z ciałem kardynała została złożona w niedostępnej dla zwiedzających krypcie katedry Notre-Dame, znajdującej się pod chórem i będącej miejscem spoczynku arcybiskupów Paryża po XVII wieku. Obok trumny umieszczono misę z ziemią zebraną przez Jonasa Mosesa-Lustigera, a także napis osobiście przygotowany przez Lustigera przed śmiercią o następującej treści: „Moimi patronami byli arcykapłan Aaron, św. Jan – umiłowany uczeń i Matka Boża, Służebnica Słowa. Ja zaś otrzymałem wiarę, otrzymałem chrzest, ale do końca pozostałem Żydem, jak wszyscy apostołowie”.
Publikacje.
Na podstawie.
Polskie wydania.
Na podstawie.
Wykorzystanie w kulturze.
Postać kardynała Jeana-Marie Lustigera została przedstawiona w poświęconym mu francuskim telewizyjnym filmie biograficznym "Le métis de Dieu" (znany także pod anglojęzycznym tytułem "The Jewish Cardinal"; w Polsce znany pod tytułem festiwalowym "Żydowski kardynał"), wyreżyserowanym przez Ilana Durana Cohena. Film ten został po raz pierwszy pokazany 24 marca 2013 roku w szwajcarskiej stacji telewizyjnej RTS Un, z kolei 21 listopada tego roku odbyła się jego światowa premiera.

</doc>
<doc id="145238" url="https://pl.wikipedia.org/wiki?curid=145238" title="Psychiatra">
Psychiatra



</doc>
<doc id="145239" url="https://pl.wikipedia.org/wiki?curid=145239" title="Douglas A-20 Havoc">
Douglas A-20 Havoc



</doc>
<doc id="145240" url="https://pl.wikipedia.org/wiki?curid=145240" title="Ideogram">
Ideogram

Ideogram ( – "prawzór" &lt; gr. "idéa" – "kształt, wyobrażenie"; gr. "grámma" – "litera, pismo") – umowny znak graficzny, wyrażający określone pojęcie bez użycia liter. Ideogramami posługuje się współcześnie pismo chińskie, pismo japońskie i dawne pismo w Korei Południowej, a w starożytności także hieroglify egipskie i pismo klinowe. Nie informuje on o wymowie, stąd np. ten sam znak chiński może być w różnych dialektach języka chińskiego wymawiany odmiennie zachowując swoje znaczenie.
Ideogramy wywodzą się z piktogramów: najprostsze ideogramy to obrazy istot lub przedmiotów (ideogram oznaczał konkretną rzecz wyobrażoną) lub obrazki przedstawiające jakąś czynność np. picia. Z czasem ulegały uproszczeniu, przedstawiając czynności itp. w sposób symboliczny (np. para naszkicowanych nóg oznaczała „chodzić”).

</doc>
